



TBMM Tutanak Müdürlüðü





TÜRKİYE BÜYÜK MİLLET MECLİSİ
TUTANAK DERGİSİ
78’inci Birleşim
28 Mart 2018 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Osmaniye Milletvekili Mücahit
Durmuşoğlu’nun, Osmaniye’nin Düziçi ilçesinin düşman işgalinden kurtuluşunun
98’inci yıl dönümüne ilişkin gündem dışı konuşması
2.- Şırnak Milletvekili Aycan İrmez’in,
cezaevinde tutulan Sise Bingöl ananın durumuna ilişkin gündem dışı konuşması
3.- Balıkesir Milletvekili Mehmet Tüm’ün,
bireysel silahlanmanın kontrol altına alınmasına ilişkin gündem dışı konuşması

III.- AÇIKLAMALAR
1.- İzmir Milletvekili Murat Bakan’ın, ÖSO
mensuplarının Afrin’de yaptıklarına ve Türkiye’nin Suriye’de cihatçı çetelerle
daha fazla iş birliği yapmaması gerektiğine ilişkin açıklaması
2.- Niğde Milletvekili Ömer Fethi Gürer’in,
AKP Hükûmeti ve Çalışma ve Sosyal Güvenlik Bakanlığının taşeron konusunda binlerce
mağdur yarattığına ilişkin açıklaması
3.- Hatay Milletvekili Birol Ertem’in, Hükûmetten
Afrin Operasyonu’ndan ve Suriye savaşından etkilenen Hatay’daki esnafla ilgili
düzenleme yapmasını beklediğine ilişkin açıklaması
4.- Bursa Milletvekili Erkan Aydın’ın,
Bursa’nın Osmangazi ilçesine bağlı Dürdane köyünde yüzlerce yıllık zeytin ve
incir ağaçların bulunduğu arazinin tapuları bulunmasına rağmen köylünün elinden
alınmasına ilişkin açıklaması
5.- Adana Milletvekili Zülfikar İnönü
Tümer’in, 3269 sayılı Kanun gereği istifa sonrası kendi kurumuna dönemeyen 35
yaş üstü uzman çavuşların mağduriyetinin giderilmesi için Hükûmetin girişimde
bulunması gerektiğine ilişkin açıklaması
6.- Kayseri Milletvekili İsmail Tamer’in,
26 Mart 1 Nisan 54’üncü Kütüphane Haftası’na, Sarız ilçesinin İncedere
Mahallesi’nde bir trafik kazası sonucunda 6 vatandaşın hayatını kaybettiğine ve
aileye başsağlığı dileğinde bulunduğuna ilişkin açıklaması
7.- Mersin Milletvekili Hüseyin Çamak’ın,
aile hekimlerinin sorunlarına ilişkin açıklaması
8.- İzmir Milletvekili Mustafa Ali
Balbay’ın, Çiftlik Bank olayının giderek büyüdüğüne ve bu olaydaki tutumu
nedeniyle Gümrük ve Ticaret Bakanı Bülent Tüfenkci’yi istifaya davet ettiğine
ilişkin açıklaması
9.- İstanbul Milletvekili Mahmut Tanal’ın,
İstanbul’da yaşanan otopark sorununa ilişkin açıklaması
10.- Erzurum Milletvekili Zehra Taşkesenlioğlu’nun,
tüm milletvekillerini 5 Şubat 2018’de başlatılan okuma yazma seferberliğine
destek vermeye davet ettiğine ilişkin açıklaması
11.- Bursa Milletvekili Nurhayat Altaca
Kayışoğlu’nun, Bursa’nın Osmangazi ilçesine bağlı Selçukgazi’de zeytinlik
alanının Gıda, Tarım ve Hayvancılık Bakanlığı tarafından verilen izinle
hafriyat sahasına dönüştürülmesine ilişkin açıklaması
12.- İstanbul Milletvekili Serap Yaşar’ın,
Bangladeş’teki Cox’s Bazar kampı ile Amman’a yakın Zateri mülteci kampına
yaptığı ziyaretlere ilişkin açıklaması
13.- Kayseri Milletvekili Çetin Arık’ın,
Sarız ilçesinin İncedere Mahallesi’nde trafik kazasında Üzüm ailesinden 6
kişinin hayatını kaybettiğine ve aileye başsağlığı dileğinde bulunduğuna, atama
bekleyen öğretmenler için bir çalışma olup olmadığını öğrenmek istediğine
ilişkin açıklaması
14.- Kahramanmaraş Milletvekili İmran
Kılıç’ın, tasarrufun, tüketimde dikkatli davranmak, gereği kadar kullanmak
demek olduğuna ilişkin açıklaması
15.- Ankara Milletvekili Levent Gök’ün,
hâlen çalışamaz hâlde duran Ankapark için harcanan paranın Ankaralıların
cebinden çıktığına ilişkin açıklaması
16.- Kayseri Milletvekili Sami
Dedeoğlu’nun, 26 Mart 1 Nisan 54’üncü Kütüphane Haftası’na ilişkin açıklaması
17.- Mersin Milletvekili Serdal
Kuyucuoğlu’nun, son bir yılda bakanlık ve bağlı kurum ve kuruluşlarca yapılan
araç ve hizmet binası kira harcamalarının tutarını, kiralanan gayrimenkul ve
araç sayısını ve kiralanan gayrimenkullere yapılan harcamaları öğrenmek
istediğine ilişkin açıklaması
18.- Bartın Milletvekili Muhammet Rıza
Yalçınkaya’nın, Bartın Amasra’da kurmak istediği termik santral için yaptığı
usulsüzlükler ve çevre kıyımıyla bilinen firmanın, bünyesinde taşeron olarak
çalışan 160 kişinin işine son vermesine ilişkin açıklaması
19.- Mersin Milletvekili Ali Cumhur
Taşkın’ın, 26 Mart 1 Nisan 54’üncü Kütüphane Haftası’na ilişkin açıklaması
20.- Giresun Milletvekili Bülent Yener
Bektaşoğlu’nun, Giresun’da görev yapan Sahil Güvenlik 71. Bot Komutanlığının
Trabzon Grup Komutanlığı emrine geri çekileceği iddialarına ilişkin açıklaması
21.- Kocaeli Milletvekili Fatma Kaplan
Hürriyet’in, bütün taşeron işçilere kadro verilmesi gerektiğine ilişkin
açıklaması
22.- Manisa Milletvekili Erkan Akçay’ın,
terörle mücadelede stratejik düzeyde çok önemli sınır ötesi harekâtlar
gerçekleştirildiğine ve 26 Mart 1 Nisan 54’üncü Kütüphane Haftası’na ilişkin
açıklaması
23.- Adana Milletvekili Meral Danış
Beştaş’ın, Özgürlükçü Demokrasi gazetesine gece yapılan baskın sonucunda el
konularak kayyum atanmasına, Boğaziçi Üniversitesi öğrencilerine yönelik
gözaltıların devam ettiğine ve Silopi İlçe Millî Eğitim Müdürü Bülent
Dayanan’ın ilkokul ve ortaokul çağındaki çocuklara türban dağıtmasına ilişkin
açıklaması
24.- İstanbul Milletvekili Engin Altay’ın,
Osmaniye’nin Düziçi ilçesinin düşman işgalinden kurtuluşunun 98’inci yıl
dönümüne ve 26 Mart 1 Nisan 54’üncü Kütüphane Haftası’na ilişkin açıklaması
25.- Çanakkale Milletvekili Bülent
Turan’ın, Afrin’de el yapımı patlayıcının infilak etmesiyle şehit olan Piyade
Uzman Çavuş İbrahim Imış ile Piyade Uzman Çavuş Veysel Temel’e Allah’tan rahmet
dilediğine ve 26 Mart 1 Nisan 54’üncü Kütüphane Haftası’na ilişkin açıklaması
26.- Çanakkale Milletvekili Bülent
Turan’ın, Afyonkarahisar Milletvekili Burcu Köksal’ın CHP grup önerisi üzerinde
CHP Grubu adına yaptığı konuşmasındaki bazı ifadelerine ilişkin açıklaması
27.- Afyonkarahisar Milletvekili Burcu
Köksal’ın, Hatay Milletvekili Hacı Bayram Türkoğlu’nun CHP grup önerisi
üzerinde AK PARTİ Grubu adına yaptığı konuşmasındaki bazı ifadelerine ilişkin
açıklaması
28.- Denizli Milletvekili Kazım Arslan’ın,
bir vatandaşın Atatürk baskılı tişörtle Meclise alınmamasına rağmen cübbeli,
sarıklı, çarşaflı vatandaşların Meclise alınması uygulamasına ilişkin
açıklaması
29.- Bursa Milletvekili Ceyhun İrgil’in,
Bursa İstiklal Mahallesi’ndeki Ömer Mercan Kütüphanesinin durumuna ilişkin
açıklaması

30.- Sivas Milletvekili Ali Akyıldız’ın,
Sivas’ta Kredi Yurtlar Kurumundaki taşeronların mülakat sınavıyla ilgili sorunu
çözen Çalışma ve Sosyal Güvenlik Bakanı Jülide Sarıeroğlu, Kredi Yurtlar Kurumu
Genel Müdürü Sinan Aksu ile Sivas İl Müdürü Erdoğan Tunç’a teşekkür ettiğine
ilişkin açıklaması
31.- İstanbul Milletvekili Filiz
Kerestecioğlu Demir’in, Soma davası ile 10 işçinin hayatını kaybettiği Torunlar
İnşaatla ilgili dava süreçlerine ilişkin açıklaması
32.- Bolu Milletvekili Tanju Özcan’ın, bir
vatandaşın Atatürk baskılı tişörtle Meclise alınmamasına ve Başkanlık Divanının
bu konuda aldığı bir karar olup olmadığını öğrenmek istediğine ilişkin açıklaması
33.- Çanakkale Milletvekili Bülent
Turan’ın, bir vatandaşın Atatürk baskılı tişörtle Meclise alınmaması
uygulamasının gerekçesini öğrenmeye çalışacağına ilişkin açıklaması
34.- Adana Milletvekili Meral Danış
Beştaş’ın, Avrupa Uluslararası Parlamenterler Birliği toplantısında HDP Eş
Genel Başkanı Hişyar Özsoy ile AKP Heyeti Başkanı Coşkun Çakır arasında
yaşananlara ilişkin açıklaması
35.- Maliye Bakanı Naci Ağbal’ın, İstanbul
Milletvekili Engin Altay’ın sataşma nedeniyle yaptığı konuşmasındaki bazı
ifadelerine ilişkin açıklaması
36.- Adana Milletvekili Meral Danış
Beştaş’ın, Bolu Milletvekili Tanju Özcan’ın 535 sıra sayılı Kanun Tasarısı’nın
1’inci maddesiyle ilgili önerge üzerinde yaptığı konuşmasındaki bazı
ifadelerine ilişkin açıklaması
37.- Manisa Milletvekili Erkan Akçay’ın,
Bolu Milletvekili Tanju Özcan’ın 535 sıra sayılı Kanun Tasarısı’nın 1’inci
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
38.- İstanbul Milletvekili Engin Altay’ın,
Manisa Milletvekili Erkan Akçay’ın yaptığı açıklamasındaki bazı ifadelerine
ilişkin açıklaması
39.- Sağlık Bakanı Ahmet Demircan’ın,
Türkiye’de gıdaların kontrolünün Gıda, Tarım ve Hayvancılık Bakanlığının
denetiminde olduğuna ve kırmızı ete domuz eti karıştırılması durumunun söz
konusu olmadığına ilişkin açıklaması
40.- Sağlık Bakanı Ahmet Demircan’ın,
İstanbul Milletvekili Garo Paylan’ın 533 sıra sayılı Kanun Tasarısı’nın 4’üncü
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
41.- İstanbul Milletvekili Garo Paylan’ın,
Sağlık Bakanı Ahmet Demircan’ın yaptığı açıklamasındaki bazı ifadelerine
ilişkin açıklaması
42.- Van Milletvekili Lezgin Botan’ın,
Van’ın Erciş ilçesinde hastanenin 2010 yılından beri bitirilemediğine ve Van’ın
Saray ile Gürpınar ilçelerinde devlet hastanelerinin bulunmadığına ilişkin
açıklaması
43.- Antalya Milletvekili Niyazi Nefi
Kara’nın, hangi hastanelerde parasız hizmet verildiğini öğrenmek istediğine
ilişkin açıklaması
44.- Sağlık Bakanı Ahmet Demircan’ın, Van
Milletvekili Lezgin Botan ve Antalya Milletvekili Niyazi Nefi Kara’nın
yaptıkları açıklamalarındaki bazı ifadelerine ilişkin açıklaması

IV.- ÖNERİLER
A) Siyasi Parti Grubu Önerileri
1.- HDP Grubunun, 28/3/2018 tarihinde Grup
Başkan Vekili Adana Milletvekili Meral Danış Beştaş tarafından, medyadaki
tekçiliğin demokrasi açısından yaratacağı sorunların araştırılması ve çoğulcu
medya koşullarının yaratılması için yürütülecek politikaların belirlenmesi
amacıyla verilmiş olan Meclis araştırması önergesinin ön görüşmelerinin, Genel
Kurulun 28 Mart 2018 Çarşamba günkü birleşiminde yapılmasına ilişkin önerisi
2.- CHP Grubunun, 26/3/2018 tarihinde
Afyonkarahisar Milletvekili Burcu Köksal ve arkadaşları tarafından, TÜRKŞEKER’e
ait 14 şeker fabrikasının özelleştirilmesi ve fabrikalarda çalışan işçilerin
yaşadığı sıkıntıların araştırılarak çözüm önerilerinin belirlenmesi amacıyla
verilmiş olan Meclis araştırması önergesinin ön görüşmelerinin, Genel Kurulun
28 Mart 2018 Çarşamba günkü birleşiminde yapılmasına ilişkin önerisi

V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Yaşar
Tüzün’ün, bir vatandaşın Atatürk baskılı tişörtle Meclise alınmamasının Meclis
Koruma Hizmetleri Yönetmeliği’nden kaynaklanan yanlış bir uygulama nedeniyle
olduğuna ve Atatürk’ün resmine ve ismine saygısızlık yapılmasının söz konusu
olmadığına ilişkin konuşması

VI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Katma Değer Vergisi Kanunu ile Bazı
Kanun ve Kanun Hükmünde Kararnamelerde Değişiklik Yapılmasına Dair Kanun Tasarısı
(1/926) ile Plan ve Bütçe Komisyonu Raporu (S. Sayısı: 535)

VII.- SATAŞMALARA İLİŞKİN KONUŞMALAR
1.- Adana Milletvekili Meral Danış
Beştaş’ın, Çanakkale Milletvekili Bülent Turan’ın yerinden sarf ettiği bazı
ifadeleri sırasında Halkların Demokratik Partisine sataşması nedeniyle
konuşması
2.- Çanakkale Milletvekili Bülent Turan’ın,
Adana Milletvekili Meral Danış Beştaş’ın sataşma nedeniyle yaptığı konuşması
sırasında Adalet ve Kalkınma Partisine sataşması nedeniyle konuşması
3.- İstanbul Milletvekili Filiz
Kerestecioğlu Demir’in, Çanakkale Milletvekili Bülent Turan’ın sataşma
nedeniyle yaptığı konuşması sırasında Halkların Demokratik Partisine sataşması
nedeniyle konuşması
4.- İstanbul Milletvekili Engin Altay’ın,
Maliye Bakanı Naci Ağbal’ın 535 sıra sayılı Kanun Tasarısı’nın birinci bölümü
üzerindeki soru-cevap işleminde yaptığı konuşması sırasında Cumhuriyet Halk Partisine
sataşması nedeniyle konuşması
5.- Çanakkale Milletvekili Bülent Turan’ın,
Bolu Milletvekili Tanju Özcan’ın 535 sıra sayılı Kanun Tasarısı’nın 1’inci
maddesiyle ilgili önerge üzerinde yaptığı konuşması sırasında Adalet ve
Kalkınma Partisine sataşması nedeniyle konuşması
6.- İstanbul Milletvekili Engin Altay’ın,
Çanakkale Milletvekili Bülent Turan’ın sataşma nedeniyle yaptığı konuşması
sırasında CHP Grup Başkanına ve Cumhuriyet Halk Partisine sataşması nedeniyle konuşması
7.- Sakarya Milletvekili Mustafa İsen’in,
İstanbul Milletvekili Mehmet Bekaroğlu’nun 535 sıra sayılı Kanun Tasarısı’nın
5’inci maddesiyle ilgili önerge üzerinde yaptığı konuşması sırasında Adalet ve
Kalkınma Partisine sataşması nedeniyle konuşması
VIII.- YAZILI SORULAR VE CEVAPLARI
1.- İstanbul Milletvekili Mustafa Sezgin
Tanrıkulu'nun, Kamu Denetçiliği Kurumu ihalelerine ilişkin Başbakandan sorusu
ve Başbakan Yardımcısı Bekir Bozdağ’ın cevabı (7/24002)
2.- İstanbul Milletvekili Mustafa Sezgin
Tanrıkulu'nun, Anadolu Ajansı Genel Müdürlüğünün 2014-2017 arası düzenlenen
tören, fuar ve organizasyonlarına,
Anadolu Ajansı Genel Müdürlüğü 2014-2017
arası temsil, tanıtma ve ağırlama giderlerine,
Anadolu Ajansı Genel Müdürlüğü ihalelerine,
Anadolu Ajansı Genel Müdürlüğü tarafından
2016-2017 yıllarında verilen hediyelere,
İlişkin Başbakandan soruları ve Başbakan
Yardımcısı Bekir Bozdağ’ın cevabı (7/24007), (7/24029), (7/24070), (7/24114)
3.- Hatay Milletvekili Serkan Topal'ın,
Başbakanlığa bağlı kurum ve kuruluşlardaki engelli kadrolarına ilişkin
Başbakandan sorusu ve Başbakan Yardımcısı Bekir Bozdağ’ın cevabı (7/24124)
4.- Niğde Milletvekili Ömer Fethi Gürer'in,
Milli Saraylar bünyesinde görevli personele ilişkin Başbakandan sorusu ve
Başbakan Yardımcısı Bekir Bozdağ’ın cevabı (7/24137)
5.- İstanbul Milletvekili Mustafa Sezgin
Tanrıkulu'nun, 17 Aralık 2013-21 Ocak 2018 arasında bağlı kurum ve kuruluş
kadrolarıyla ilişiği kesilen memur ve sözleşmeli personele ilişkin sorusu ve
Başbakan Yardımcısı Bekir Bozdağ’ın cevabı (7/24789)
28 Mart 2018 Çarşamba
BİRİNCİ OTURUM
Açılma Saati: 14.00
BAŞKAN: Başkan Vekili Yaşar TÜZÜN
KÂTİP ÜYELER: İshak GAZEL (Kütahya), Barış KARADENİZ (Sinop)
-----0-----
BAŞKAN
– Türkiye Büyük Millet Meclisinin 78’inci Birleşimini açıyorum.
Toplantı
yeter sayısı vardır, görüşmelere başlıyoruz. 
Sayın
milletvekilleri, gündeme geçmeden önce üç sayın milletvekiline gündem dışı söz
vereceğim.
Gündem
dışı ilk söz, Düziçi’nin düşman işgalinden kurtuluşunun 98’inci yıl dönümü
münasebetiyle söz isteyen Osmaniye Milletvekilimiz Sayın Mücahit Durmuşoğlu’na
aittir.
Buyurun
Sayın Durmuşoğlu. (AK PARTİ sıralarından alkışlar)
Süreniz
beş dakika.
II.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Osmaniye Milletvekili Mücahit
Durmuşoğlu’nun, Osmaniye’nin Düziçi ilçesinin düşman işgalinden kurtuluşunun
98’inci yıl dönümüne ilişkin gündem dışı konuşması
MÜCAHİT
DURMUŞOĞLU (Osmaniye) – Sayın Başkan, değerli milletvekilleri; Osmaniye Düziçi ilçemizin
düşman işgalinden kurtuluşunun 98’inci yıl dönümü münasebetiyle söz almış
bulunmaktayım. Yüce heyetinizi saygıyla selamlıyorum.
Düziçi’nin
kahraman evlatları bundan tam doksan sekiz yıl önce topraklarını işgal eden
birliklere karşı bir millî mücadele başlatmış ve vatanımız üzerindeki ay yıldızlı
al bayrağımızı indirmeye kimsenin gücünün yetmeyeceğini göstermiştir. 
Bugün,
onların torunları olarak istiklalimiz ve istikbalimiz söz konusu olduğunda
neler yapabileceğimizi Afrin’de, Cerablus’ta, El Bab’da tüm dünyaya bir kez
daha göstermenin gururunu yaşıyoruz. 
Türk
milleti kahraman bir millettir; vatan topraklarını canı pahasına savunur,
bayrağını göklerden indirmemek için göğsünü siper eder, minarelerindeki ezan
seslerinin susmasına asla izin vermez. Tarihimiz bunun örnekleriyle doludur.
(Uğultular)
BAŞKAN
– Sayın milletvekilleri, lütfen…
MÜCAHİT
DURMUŞOĞLU (Devamla) – Düziçi ilçemiz de bu bağımsızlık destanında onurlu
duruşuyla tarihteki yerini almıştır. Mondros Ateşkes Anlaşması’yla savunma gücü
kırılan, Anadolu topraklarını istila planını uygulamaya koyan düşman kuvvetlerine
karşı en büyük direnişlerden biri hemşehrilerimizden gelmiştir. Sahip oldukları
vatan sevgisi ve iman gücüyle düşmana karşı büyük bir özveriyle örgütlenen Düziçili
vatandaşlarımız, topraklarına düşman eli değmemesi için son nefeslerine kadar
çarpışarak yurdumuzun kurtuluşunda büyük pay sahibi olmuşlardır. Bu mücadelenin
önde gelen isimlerinden Hüseyin Hilmi, Mehmet Yeşil, Asaf Çavuş, Hacı Efendi,
İsmail Ökkeş, Yazlamazlı Ökkeş Ağa, Süleyman Ağa ve onlarla omuz omuza çarpışan
sayısız kahramanı rahmetle ve minnetle yâd ediyorum; ruhları şad, mekânları
cennet olsun. 
Sayın
Başkan, değerli milletvekilleri; tarihe adını altın harflerle yazdıran Düziçi,
günümüzde de doğal güzellikleri, eğitime önem veren çalışkan insanları ve her
geçen gün büyüyen ekonomisiyle bölgedeki önemini korumaktadır. Düziçi’nin
enerji ve sulama hizmetleri konusundaki gelişimine çok büyük bir katkı
sağlayacak olan Çatak Barajı gölet ve dere ıslah çalışmaları büyük bir süratle
devam etmektedir. Yakın geçmişte doğal gazla tanışan, modern yapılarla
güzelleşen, sosyal hizmet merkezi ve sağlık evleri gibi kurumların ilçeye
gelmesiyle birlikte devlet imkânlarından çok daha hızlı faydalanmaya başlayan
Düziçi, Düldül Dağı Teleferik Projesi’yle birlikte bölgenin turizm merkezi
hâline gelecek, Kanlıgeçit, Yarbaşı ve Andırın yollarının tamamlanmasıyla
birlikte de ulaşım sorunlarından tamamen kurtulacaktır. 
Sadece
ilçe merkezimizin değil, Atalan, Böcekli, Ellek ve Yarbaşı beldelerimizde
yaşayan vatandaşlarımızın da yaşam kalitesini artıracak çalışmalarımız arasında
150 yataklı devlet hastanesi ve 20 üniteli ağız diş sağlığı merkezine özel bir
önem veriyoruz. Allah’ın izniyle, AK PARTİ’nin sağlıkta gerçekleştirdiği
devrimin tüm imkânlarını Düziçi ilçemize de getireceğiz.
Sayın
Başkan, değerli milletvekilleri; Cumhurbaşkanımız Sayın Recep Tayyip Erdoğan’ın
sürekli vurguladığı “İnsanı yaşat ki devlet yaşasın.” düsturuyla gece gündüz
çalışarak milletimizin desteğiyle çıktığımız bu hizmet yolunda ecdadımızın
emanetini yere düşürmediğimiz gibi yükseltebildiğimiz kadar yükselttik. Daha da
iyisini yapmak için azimle çalışacağımızdan hiçbir vatandaşımızın en ufak
şüphesi dahi olmasın. Biz inanıyoruz ki siyaseti bir ikbal kapısı, makam ya da
prestij aracı olarak görenler, milleti sadece seçim döneminde hatırlayanlar
bizim millet sevdamızı asla ama asla kavrayamazlar, anlayamazlar. Aşk olmadan,
hedef ve vizyon olmadan siyaset yapılamaz. Sahip olduğumuz bu inançla
memleketimiz için, bölgemiz için ve umudunu ülkemize bağlayan tüm mazlum
coğrafyalar için tek yürek, tek bilek ve tek ruh olmaya devam edeceğiz.
Atalarımızdan emanet aldığımız bu güzel vatanı gelecek nesillere çok daha güzel
bir şekilde bırakacağız.
Sayın
Başkan, değerli milletvekilleri; düşman işgalinden kurtuluşunun 98’inci yıl
dönümünü gururla kutladığımız, terörle mücadeleye verdiği şehitlerle herkesin
gönlünde müstesna bir yeri olan Düziçi, tarihi boyunca bağımsızlığından taviz
vermektense ölümü tercih eden bir milletin yeniden dirilişinin ve yeniden
yükselişinin Anadolu’daki sembollerinden birisidir. O gün Düziçi ilçemizde olan
ruh, bugün bayrağımızın dalgalandığı her yerde vardır ve sonsuza kadar da
varlığını sürdürecektir. 
(Mikrofon
otomatik cihaz tarafından kapatıldı) 
MÜCAHİT
DURMUŞOĞLU (Devamla) – Başkanım, tamamlayabilir miyim?
BAŞKAN
- Buyurun Sayın Durmuşoğlu.
Sözlerinizi
tamamlamak üzere bir dakika ek süre veriyorum.
MÜCAHİT
DURMUŞOĞLU (Devamla) - Teşekkür ediyorum Sayın Başkan.
Anadolu'nun
dört bir yanında ya da hudutlarımızın dışında vatan, bayrak, istiklal ve
istikbal için hayatını feda eden aziz şehitlerimizi rahmetle ve minnetle yâd
ediyor, gazilerimize şükranlarımı sunuyorum. Şu an ülkemizin güvenliği ve
devletimizin bekası için görev yapan kahraman askerlerimize ve polislerimize
yüce Allah'tan üstün başarılar diliyor, ekranları başından bizleri izleyen
değerli vatandaşlarımızı ve Genel Kurulu saygıyla selamlıyorum. (AK PARTİ
sıralarından alkışlar)
BAŞKAN
- Teşekkür ediyorum Sayın Durmuşoğlu.
Sayın
milletvekilleri, gündem dışı ikinci söz, cezaevinde tutulan Sise Bingöl ana
hakkında söz isteyen Şırnak Milletvekilimiz Sayın Aycan İrmez’e aittir. 
Buyurun
Sayın İrmez. (HDP sıralarından alkışlar)
Süreniz
beş dakika.
2.- Şırnak Milletvekili Aycan İrmez’in,
cezaevinde tutulan Sise Bingöl ananın durumuna ilişkin gündem dışı konuşması
AYCAN
İRMEZ (Şırnak) - Teşekkür ederim Sayın Başkan.
Sayın
Başkan, değerli milletvekilleri; sözlerime geçmeden önce kürsü ve ifade
özgürlüğü kapsamında dile getirdikleri düşüncelerinden dolayı cezaevinde rehin
tutulan Sayın Selahattin Demirtaş, Sayın Figen Yüksekdağ ve milletvekili
arkadaşlarımız ile bir halkın özgürlük mücadelesini bıkıp usanmadan her türlü
fedakârlığa rağmen her koşulda sürdüren tüm siyasi tutsaklara buradan selam ve
sevgilerimi yollamak istiyorum. 
Değerli
milletvekilleri, Cizre’de yetmiş dokuz gün boyunca, sokağa çıkma yasakları
boyunca abluka ilan edilen mahallelerde yaralıları alabilmek için beyaz
bayrakla mahalleye girmeye çalışan Cizreli yurttaşlardan biri de 51 yaşındaki
Mahmut Duymak’tı. Beyaz bayrakla girdiği mahalleden bir daha çıkamayan Mahmut
Duymak’ın cenazesi diğer 143 kişiyle beraber vahşet bodrumlarında yakılmış bir
hâlde bulundu. DNA eşleştirilmesi sonucu cenazeyi alabilen eşi Lütfiye Duymak
şunları söylemişti: “Benim kocamı katlettiler, bugün benim elime 5 kilo kemik
veriyorlar ‘Al, bu senin eşin.’ diyerek. Eşimi vahşice öldürmüş, yakmışlar,
hiçbir şeyi kalmamış.” Lütfiye Duymak geçtiğimiz hafta, 20 Mart günü gözaltına
alınmıştı, dün tutuklandı. Gerekçe, yasak kalktıktan sonra basına
yaşadıklarıyla ilgili demeç vermek. Yani deniyor ki: Çektiğin acıları anlatman,
konuşman yasak. Acılı insanlar üzerindeki zulüm siyasetinize derhâl son verin.
Bunun adı zulüm düzenidir. 
Zulüm
düzeni 78 yaşında, hasta olduğu hâlde hapsedilen Sise Bingöl üzerinde ne yazık
ki şu an cezaevinde devam ediliyor. Kalp ve kronik tansiyon hastası olan, diz
ve eklem ağrıları olan Sise Ana tüm uyarılarımıza rağmen ne yazık ki daha
cezaevinde tutulmaya devam ediliyor. 78 yaşındaki Sise ana Muş E Tipi Kapalı
Cezaevinden Tarsus F Tipi Kapalı Cezaevine ring aracıyla üç gün süren
yolculukla gönderildi. Üç günlük yolculuktan sonra ağır bir şekilde hastalandı.
Adli Tıp Kurumu geçen yıl “Cezaevinde tutulamaz.” diye rapor verdiği Sise anaya
bu yıl “Cezaevinde kalabilir.” raporu verdi. Adli Tıp Kurumunun bu tutumu
siyasi saiklerle hareket eden bir kurum olduğunu, tarafsız ve bağımsız
olmadığını göstermektedir. Bir yıl önce cezaevinde kalamaz deniyor, bir yıl
sonra kalabilir deniliyor. Bu nasıl bir mantık, bu nasıl bir zihniyet? 
Değerli
arkadaşlar, ben burada Sise anaya bırakıyorum sözleri, yazdığı mektupta kendi
derdini ayrıntılı bir şekilde anlatıyor, ne diyor, lütfen hep birlikte kulak
verelim: “Ağrılarım çok şiddetli oluyor, kulaklarım işitmiyor, gözlerim
görmüyor artık, yaşlılığa bağlı idrarımı tutamıyorum, dişlerim takma; geçen gün
dişlerim elimden düştü, kırıldı, defalarca hastaneye gittim, en son bugün elime
yeni dişlerim ulaştı, bu süre zarfında beslenemedim. Yaklaşık bir buçuk aydır
tüm gün aşağı katta sandalyede oturuyorum çünkü sürekli lavaboya gidiyorum.
Ayaklarım tutmadığı için merdiven çıktığımda âdeta işkence görüyorum, ben de
sabah inip akşama kadar sandalyede oturuyorum. Hastaneye gitmek de istemiyorum,
zaten en fazla bir iki saniye sabit olarak ayaklarımın üzerinde durabiliyorum.
Hastaneye gittiğimde ring aracına binip inmekten tutalım, doktorun yanına
gidene kadar çok zorlanıyorum. Poşet poşet ilaçlarım doldu, artık hangisini tüketeceğimi
bilmiyorum. Ayrıca ciğerimden öksürüyorum. Bu öksürüğün nedeni hâlâ bulunamadı.
Öksürükten dolayı özellikle geceleri uyuyamıyorum. Ayak parmaklarımdan başıma
kadar her yerim ağrıyor. İlk tutuklanmamda üç ay cezaevinde kaldım, üç kez adli
tıbba gittim, ilk gittiğimde adli tıp ‘Cezaevinde kalamaz.’ raporu verince
tahliye oldum, hüküm giydikten sonra iki kez daha adli tıpa gittim, adli tıp
‘Cezaevinde kalabilir.’ raporu verdi. Zaten sürgün esnasında yaşadıklarımı
hepiniz biliyorsunuz.”
Sayın
Başkan, değerli milletvekilleri; kronik tansiyon hastası olduğu hâlde diğer
tutsaklara verilen yemeklerle beslenmek zorunda kalan Sise ana ölümcül düzeyde
tansiyon sorunları yaşamaktadır. Daha da ağırı ana dili Zazaca olan Sise ana
Türkçe bilmemekte ve bu yüzden doktorlara derdini anlatamamakta. Düşünün
ağrılarınız var ama acınızı ne yazık ki anlatamıyorsunuz. Sise ana hepimizin
anasıdır, elinizi vicdanınıza koyun, Sise anaya yapılanlar işkencedir. Şu an bu
ülkede 78 yaşındaki hasta ve yaşlı bir kadına her gün ne yazık ki işkence
yapılmaktadır. Sise ananın içerisinde tutulduğu cezaevi koşulları sürece
yayılmış bir işkence hâlidir, avukatlardan gelen haberlere göre ise...
(Mikrofon
otomatik cihaz tarafından kapatıldı) 
AYCAN
İRMEZ (Devamla) – Sayın Başkan, sözlerimi tamamlamak üzere... 
BAŞKAN
– Buyurun Sayın İrmez, sözlerinizi tamamlamak üzere bir dakika ek süre
veriyorum.
AYCAN
İRMEZ (Devamla) – Yataktan bile kalkamayan, altı başkaları tarafından bağlanan
bir annenin cezaevinde tutulmasına seyirci kalmak bu Parlamentonun en büyük
ayıbıdır, bu ayıba lütfen ortak olmayın. Hakikaten siyasetler üstü, insani bir
durumdan söz ediyoruz ve buna çözüm bulmak durumundayız ve bu hepimizin
boynunun borcudur. Buradan Sise anaya bir an evvel özgürlük talep ediyoruz ve
bu hepimizin görevidir.
Genel
Kurulu saygıyla selamlıyorum. (HDP sıralarından alkışlar) 
BAŞKAN
– Teşekkür ederim Sayın İrmez. 
Sayın
milletvekilleri, gündem dışı üçüncü söz, bireysel silahlanmanın kontrol altına
alınması hakkında söz isteyen Balıkesir Milletvekilimiz Sayın Mehmet Tüm’e
aittir. 
Buyurun
Sayın Tüm. (CHP sıralarından alkışlar)
Süreniz
beş dakika. 
3.- Balıkesir Milletvekili Mehmet Tüm’ün,
bireysel silahlanmanın kontrol altına alınmasına ilişkin gündem dışı konuşması
MEHMET
TÜM (Balıkesir) – Sayın Başkan, değerli milletvekilleri; hepinizi saygıyla
selamlıyorum.
Ülkemiz
çok büyük bir terör tehlikesiyle karşı karşıyadır. Bireysel silahlanma terörü
her gün masum insanların canını almaya devam ediyor. Her gün gazetelerin üçüncü
sayfalarında, televizyon haberlerinde, günlük yaşamın her alanında ölüm
haberlerini okuyoruz. Bu ölümler neden bu kadar arttı hiç düşündünüz mü?
Değerli
milletvekilleri, ülkemizde ateşli silah kullanımı endişe verici boyutlara
ulaşmış durumdadır. Silahlı saldırı olayları son üç yılda yaklaşık yüzde 61
artmıştır, kadın cinayetleri çığ gibi büyümüştür. Kadın cinayetlerinin yüzde
80’i ateşli silahlarla gerçekleşiyor. Ülkemizde peynir ekmek gibi silah alınıp
silah satılıyor. İnternetten açık artırmayla otomatik silah satın alınıyor,
sosyal medya sitelerinde 350 liraya otomatik silah ilanları veriliyor. Sizlere
soruyorum değerli milletvekilleri, bu silah tüccarlarına neden bu kadar göz
yumuyorsunuz?
Değerli
arkadaşlar, Amerika Birleşik Devletleri'nde bir okula silahlı saldırı yapıldı,
saldırıda 17 öğrenci hayatını kaybetti. Bunun üzerine üç gün önce Amerika'nın
başkentinde bireysel silahlanmaya, silah lobilerine karşı tam 1 milyon insan
Beyaz Saray’a yürüyerek eylem yaptı. Tüm dünya bireysel silahlanmanın önüne
geçmeye çalışıyor. Biz ise göz göre göre halkı silahlanmaya teşvik ediyoruz.
Sizlere
soruyorum: Bireysel silahlanmayı neden kontrol altına almıyorsunuz? Sivillere
mermi hakkını neden 5 katına çıkarıyorsunuz? Kayıp 150 bin silah hakkında neden
hiç bir işlem yapmıyorsunuz? Kamuoyu sizlerden bu soruların yanıtını
beklemektedir. 
Sizlere
birkaç fotoğraf göstermek istiyorum. Değerli arkadaşlar, bu kızımızın adı
Aleyna Can. Görüyorsunuz değil mi arkadaşlar? Yaklaşık iki ay önce, henüz 17
yaşındayken bir otel odasında başından vurularak öldürüldü. Katilin ruhsatsız
silah taşımaktan sabıka kaydı vardı ama ruhsatsız silah taşımanın etkili bir
cezası olmadığı için Aleyna hayatının baharında bir katil tarafından hunharca
öldürüldü.
Değerli
arkadaşlar, Simge Alay, 23 yaşında, üç ay önce boşanma davası açtığı eşi
tarafından hunharca katledildi. Katil hapisten izin alarak çıkmıştı, Simge’yi
görür görmez pompalı tüfekle öldürdü. Savcı duruşmada sanığa haksız tahrik
indirimi uygulanmasını talep etti.
Değerli
arkadaşlar, Arzu Gültekin 31 yaşındaydı, Gaziantep’te ayrılmak istediği
sevgilisi tarafından ruhsatsız bir silahtan çıkan 14 kurşunla vurularak
öldürüldü.
Değerli
arkadaşlar, Helin Palandöken, internetten taksitle alınan pompalı tüfekle sokak
ortasında hunharca katledildi. 
Değerli
arkadaşlar, bu gösterdiklerim katledilen binlerce kadından sadece birkaçıdır.
Her gün yeni cinayetler işlenmeye devam ediliyor.
Değerli
arkadaşlar, İstanbul'da, Ankara'da, İzmir'de, ülkemizin her yerinde erkeği
kadını, genci yaşlısı bireysel silah terörüne kurban gidiyor. Hiçbir önlem yok,
hiçbir denetim yok, şu ana kadar verilen hiçbir söz yerine getirilmedi. Bu
konuda verdiğimiz araştırma önergelerimizi reddettiniz, soru önergelerimizi
yanıtsız bıraktınız, üstelik bir de mermi hakkını artırarak silahlanmayı daha
da teşvik ediyorsunuz. Biz de mağdur ailelerle birlikte bir kampanya başlattık.
Silahlanmaya karşı 1 milyon imza topluyoruz. İmzaların ardından Meclisin önünde
bir eylem yapacağız.
Değerli
milletvekilleri, ülkemizde 25 milyon ruhsatsız silah bulunmaktadır, aynı şekilde
107 bin silah kayıptır. Bu silahlar bir gün size ve sevdiklerinize dönebilir. Biz,
can güvenliğinin olmadığı bir ülkede asla yaşamak istemiyoruz. Acilen bir
komisyonun kurulmasını ve bir an önce yasal düzenlemelerin yapılmasını talep
ediyoruz. Sizleri silahlara değil çocuklarımıza ve geleceğimize sahip çıkmaya
davet ediyorum. Şiddete, gözyaşına, ölüme değil insanın kutsal yaşam hakkına
sahip çıkalım; insanlar ölmesin, öldürülmesin. 
Hepinize
saygılar sunuyorum. Teşekkür ediyorum. (CHP sıralarından alkışlar) 
BAŞKAN
- Teşekkür ederim Sayın Tüm. 
Sayın
milletvekilleri, şimdi, sisteme giren milletvekillerimize yerlerinden birer
dakika süreyle söz vereceğim. Bu sözlerin ardından sayın grup başkan
vekillerinin söz taleplerini karşılayacağım. 
Sayın
Bakan…
III.- AÇIKLAMALAR
1.- İzmir Milletvekili Murat Bakan’ın, ÖSO
mensuplarının Afrin’de yaptıklarına ve Türkiye’nin Suriye’de cihatçı çetelerle
daha fazla iş birliği yapmaması gerektiğine ilişkin açıklaması
MURAT
BAKAN (İzmir) - Sayın Başkan, geçen hafta bu kürsüden ÖSO’luların yağma
yaptığını, Hükûmetin derhâl bu iddiaları araştırıp gerekli tedbirleri alması
gerektiğini söylemiştim; Sayın İnceöz de bunu yalanlamıştı. Ardından
Cumhurbaşkanlığı sözcüsü konuyla ilgili iddiaları -görünen o ki bu olaylar
yaşanmış- doğruladı ve “Bazı gruplar komutanları tarafından verilen emirlere
uymamış.” diye açıklama yaptı. Daha sonra Afrin’de Emniyet güçlerinin
ÖSO’lulara operasyon yaptığı gündeme geldi. Dün basından aldığımız bilgiye göre
ÖSO mensupları Afrin’de evleri yağmalarken birbiriyle çatışmış, 10’u ölmüş.
ÖSO’ya “Kuvayımilliye” diyenleri ve Mehmetçikle bir tutanları tekrar düşünmeye
davet ediyoruz. Bu tip hareketler bireysel ve fevri davranışlar değildir,
cihatçılar bireysel davranışta bulunmaz; ele geçirdikleri yerlerde sivillere
ait malı mülkü ganimet, halkı tutsak ve esir olarak görür. Türkiye Suriye’de bu
cihadist çetelerle daha fazla iş birliği yapmamalıdır; tekraren uyarıyorum... 
(Mikrofon
otomatik cihaz tarafından kapatıldı) 
BAŞKAN
– Teşekkür ediyorum Sayın Bakan. 
Sayın
Gürer…
2.- Niğde Milletvekili Ömer Fethi Gürer’in,
AKP Hükûmeti ve Çalışma ve Sosyal Güvenlik Bakanlığının taşeron konusunda
binlerce mağdur yarattığına ilişkin açıklaması
ÖMER
FETHİ GÜRER (Niğde) – Teşekkür ederim Sayın Başkan. 
AKP
Hükûmeti ve Çalışma Bakanlığı taşeron işini tam anlamıyla eline yüzüne
bulaştırdı, binlerce mağdur yarattı. Taşeron ortadan kalkmadı, modern kölelik,
güvencesiz, örgütsüz, düşük ücretle çalıştırma devam ediyor. Bakanlıklarda aynı
kurumlarda farklı uygulamalar var. Taşeronların feryadını duyan yok. Kamuda
şoförler, sosyal tesis çalışanları, özel güvenlikçiler, Sağlık Bakanlığında,
KİT kurumunda çalışanlar, PTT’de, Devlet Demiryollarında çalışanlar kadro
istiyor, “Neden kadromuz verilmiyor?” diyorlar. 4 Aralık 2017 öncesi alt yüklenici
ihalesi sona erenler ortada kaldı. Güvenlik soruşturmasıyla, sınavla,
emekliliklerini kaybedenler, işsiz bırakılanlar var. Ayrıca 4 Aralık sonrası
işe giren çalışanlar hangi statüde çalışmaya devam edecekler? İşsizlik yüzde
12’lerde iken yeni işsizler yaratılıyor. Bakandan “Kim, nereye alındı?
Kurumlarda ne kadar taşeron kaldı?” açıklamasını sizin vesilenizle temenni
ediyor, teşekkür ediyorum Sayın Başkanım. 
BAŞKAN
– Teşekkür ederim Sayın Gürer. 
Sayın
Ertem... 
3.- Hatay Milletvekili Birol Ertem’in,
Hükûmetten Afrin Operasyonu’ndan ve Suriye savaşından etkilenen Hatay’daki
esnafla ilgili düzenleme yapmasını beklediğine ilişkin açıklaması
BİROL
ERTEM (Hatay) – Hatay’da Afrin Operasyonu’ndan ve Suriye savaşından en çok
etkilenen esnafımızın iş hacmi yüzde 60-70 oranında azalmıştır. Hükûmet sadece
savaştan zarar gördüğünü belgeleyen esnafın borçlarına indirim ve yapılandırma
getirerek çok ciddiyetsiz bir çalışma yapmıştır. Mağdur olan, siftah bile
yapamayan tüm esnaflarımız için vergi, SSK gibi borçların bir yıl ertelenmesi,
esnafımıza faizsiz kredi verilmesi, esnaf kefaletten kredi kullananların
borçlarının faizsiz şekilde bir yıl ertelenmesi, esnafımıza sicil affı
getirilmesi gibi düzenlemeleri Hükûmetten Hatay esnafları adına acilen
bekliyoruz. 
Teşekkür
ediyorum Başkanım. (CHP sıralarından alkışlar)
BAŞKAN
- Teşekkür ediyorum Sayın Ertem. 
Sayın
Aydın… 
4.- Bursa Milletvekili Erkan Aydın’ın,
Bursa’nın Osmangazi ilçesine bağlı Dürdane köyünde yüzlerce yıllık zeytin ve
incir ağaçların bulunduğu arazinin tapuları bulunmasına rağmen köylünün elinden
alınmasına ilişkin açıklaması
ERKAN
AYDIN (Bursa) – Teşekkür ederim Sayın Başkanım. 
Hükûmetin
yarattığı mağduriyet zincirlerine her gün yeni bir halka ekleniyor. Tarihi altı
yüz doksan beş yıl öncesine dayanan Bursa ili Osmangazi ilçesine bağlı Dürdane
köyünde 800 dönüm arazi içerisinde yüzlerce yıllık zeytin ve incir ağaçlarının
bulunduğu arazi, tapusu bulunmasına rağmen, köylünün elinden alınıyor. Yüzlerce
yıldır meyve yetiştirilen ve 1986 yılında tapuları verilen arazilerin köylünün
elinden alınmasına kimse bir anlam veremiyor. Ellerinde tapuları bulunan
köylüler buna rağmen mahkemeden bir sonuç alamadı. Yılda 3.500 ton siyah incir
ve 1.500 ton zeytin üreten köylüler ellerinden alınan tapulu arazilerinin üzüntüsünü
yaşıyor. Orman Bakanlığına sizin aracılığınızla soruyorum: Bu yanlışı
düzeltmeye niyetleniyor musunuz? Bir cevap bekliyorum. 
Teşekkür
ederim. 
BAŞKAN
- Teşekkür ederim Sayın Aydın. 
Sayın
Tümer…
5.- Adana Milletvekili Zülfikar İnönü
Tümer’in, 3269 sayılı Kanun gereği istifa sonrası kendi kurumuna dönemeyen 35
yaş üstü uzman çavuşların mağduriyetinin giderilmesi için Hükûmetin girişimde
bulunması gerektiğine ilişkin açıklaması
ZÜLFİKAR
İNÖNÜ TÜMER (Adana) - Sayın Başkan, Türk Silahlı Kuvvetlerinde en az yedi yıl
hizmet süresini dolduran, kendi istekleriyle görevden çekilmiş, sağlık
niteliğini kaybeden 35 yaş üstü uzman çavuşlar, ilgili kanununun 48’inci
maddesindeki şartlar belirlenmesi durumunda, özel şartlar ve girilecek sınıfın
niteliklerini taşıması kaydıyla, atanma talebinde bulundukları kamu kurum ve
kuruluşlarının takdirleri doğrultusunda atanma hakkına sahiptir.
Atanabilecekleri kurumları kendileri bulmak zorunda olan, atama takdiri
kurumların inisiyatifinde olan, Silahlı Kuvvetlerdeki hizmetleri kurumlar
tarafından tercih edilmeyen, istifa sonrası geri dönüş için kurumlara tanınan
yüzde 2’lik kontenjan yetersizliğinin yanı sıra zabıta ve itfaiye memurluğu
için 30 yaşını doldurmuş olmak gibi, bazı kurumlardaki kadrolarda yaş şartı
aranması nedeniyle bakanlıklar, genel müdürlükler, üniversiteler, belediyeler,
il müdürlükleri, kamu iktisadi teşebbüsleri, koruma ve güvenlik kadrolarına,
KPSS’ye girme şartları olmamasına rağmen, atanamamaktadır. 3269 sayılı Kanun
gereği, istifa sonrası kendi kurumuna da dönemeyen 35 yaş üstü uzman çavuşların
mağduriyetinin giderilmesi için Hükûmetin girişimlerde bulunması gerekmektedir.
Teşekkür
ederim. 
BAŞKAN
- Teşekkür ederim Sayın Tümer. 
Sayın
Tamer…
6.- Kayseri Milletvekili İsmail Tamer’in,
26 Mart 1 Nisan 54’üncü Kütüphane Haftası’na, Sarız ilçesinin İncedere
Mahallesi’nde bir trafik kazası sonucunda 6 vatandaşın hayatını kaybettiğine ve
aileye başsağlığı dileğinde bulunduğuna ilişkin açıklaması
İSMAİL
TAMER (Kayseri) - Çok teşekkür ediyorum Değerli Başkanım. 
Bugün
28 Mart; Kütüphane Haftası, 54’üncüsünü kutluyoruz. Tabii, Türkiye’de Kütüphane
Haftası’nda okuma oranlarının yükselmesi en büyük arzularımız içerisinde.
Hindistan, Tayland ve Çin gibi ülkelerin ilk sıralarda yer alması ülkemiz adına
üzücü bir hadise. İnşallah, onun artırılması konusunda herkesin üzerine düşen
görevi yapmasını bekliyoruz. 
Ayrıca,
dün Sarız ilçemizin İncedere köyünde elim bir trafik kazası sonucunda 6
vatandaşımız hayatını kaybetti. Kederli aileye başsağlığı diliyoruz. 1 kişi de
komada, inşallah acil şifalar diliyoruz ama onun durumunun da sıkıntılı
olduğunu biliyoruz. Bu gibi kazalarda trafik açısından, trafik canavarı
olmaması açısından tüm şoförlerimizi uyarıyoruz. Sarızlı ailemize tekrar
başsağlığı diliyor, saygılar sunuyorum. 
Teşekkür
ediyorum. 
BAŞKAN
- Teşekkür ediyorum Sayın Tamer. 
Sayın
Çamak… 
7.- Mersin Milletvekili Hüseyin Çamak’ın,
aile hekimlerinin sorunlarına ilişkin açıklaması
HÜSEYİN
ÇAMAK (Mersin) - Teşekkür ederim Sayın Başkan. 
Türkiye’de
aile hekimlerinin sorunları acil çözüm bekliyor. Özellikle büyükşehirlerde aile
hekimlerinin iş yükü ortalamanın çok üstünde seyretmekte, bir hekime düşen
hasta sayısı 4 binleri bulabilmektedir. Hekimler, sağlık hizmeti sunmaya
çalışırken bir yandan da kurumlarının bütçesini dengelemekle uğraşıyor. Aile
Hekimleri Dernekleri Federasyonu tarafından yapılan araştırmaya göre erkek aile
hekimlerinin yüzde 37’si, kadın hekimlerin ise yüzde 34’ü mutsuz. Bu tablodan
sağlıklı bir sonuca varmak mümkün değil. Aile sağlığı merkezlerinde cari gider
uygulaması kaldırılmalı, bu merkezlerin giderlerini devlet herhangi bir aracı
kullanmadan karşılamalıdır. Ayrıca, hekimlerimiz üzerindeki iş yükünü
hafifletecek önlemlerin acilen hayata geçirilmesi gerekmektedir. 
Teşekkür
ederim.
BAŞKAN
- Teşekkür ediyorum Sayın Çamak. 
Sayın
Balbay… 
8.- İzmir Milletvekili Mustafa Ali
Balbay’ın, Çiftlik Bank olayının giderek büyüdüğüne ve bu olaydaki tutumu
nedeniyle Gümrük ve Ticaret Bakanı Bülent Tüfenkci’yi istifaya davet ettiğine
ilişkin açıklaması
MUSTAFA
ALİ BALBAY (İzmir) - Teşekkür ediyorum Sayın Başkan. 
Sayın
milletvekilleri, Çiftlik Bank olayı giderek büyüyor. Şu anda 65 firma hakkında
soruşturma açıldı. Çiftlik Bankın şu anda başındaki kişi Uruguay’da. Adam
milyar lira götürmüş, adam şu anda firari, altında Ferrari. Bu mu millî ekonomi,
bu mu ulusal ekonomi?! Şu anda, adam hakkında “Kırmızı bülten çıkardık.”
diyorsunuz, yüzünüz kızarmıyor. Önce kırmızı halı, sonra kırmızı bülten! Şu
anda siz bu adamlara şeker fabrikalarını verip önce kırmızı halı, sonra kırmızı
bülten mi vereceksiniz? Ayıplıyorum! (CHP sıralarından alkışlar) Birinizin
yüzünden bir şey çıkmıyor. Şu anda eğer şeker fabrikaları satılacak… Bu parayla
10 tane şeker fabrikası kurulurdu. Ayıptır! Bütün bunların üzerine “Hem
yerliyiz hem millîyiz.” demenizi kınıyorum. Bakan Tüfenkci de, sanki izleme
komitesi gibi, sadece olayları anlatmakta yetiniyor. Tüfenkci’yi de istifaya
davet ediyorum. 
Teşekkür
ediyorum. (CHP sıralarından alkışlar) 
BAŞKAN
- Teşekkür ederim Sayın Balbay.
Sayın
Tanal…
9.- İstanbul Milletvekili Mahmut Tanal’ın,
İstanbul’da yaşanan otopark sorununa ilişkin açıklaması
MAHMUT
TANAL (İstanbul) - Teşekkür ederim Değerli Başkanım.
İstanbul’un
çok önemli ve çok ciddi sorunları var. İstanbul’un çok önemli ve çok ciddi
sorunlarının başında İstanbul’da otopark sorunu gelmektedir. İstanbul
Büyükşehir Belediye Başkanlığı imar, inşaat ve yapı kullanma izni verirken
otopark ücretleri almaktadır. Kanunumuza, gerek İmar Kanunu’na gerek Otopark
Yönetmeliği’ne göre, otopark parası alınırken bölgede ücretsiz otopark
uygulaması başlatması lazım. İstanbul Büyükşehir Belediye Başkanlığı topladığı
bu otopark ücretleriyle ücretsiz bölge otoparkları yapmadığı için İstanbul
halkı mağdur durumdadır. İstanbul Belediye Başkanlığımda İstanbul’a ücretsiz
bölge otoparkı yapacağım. İstanbul’daki bu ücretli otopark uygulamasına son
vereceğiz, İstanbul’un bu mağduriyetini halledeceğiz, çözeceğiz ve İstanbul’a
kanal değil Tanal lazım. (CHP sıralarından alkışlar) 
BAŞKAN
- Teşekkür ederim Sayın Tanal. 
Sayın
Taşkesenlioğlu…
10.- Erzurum Milletvekili Zehra
Taşkesenlioğlu’nun, tüm milletvekillerini 5 Şubat 2018’de başlatılan okuma
yazma seferberliğine destek vermeye davet ettiğine ilişkin açıklaması
ZEHRA
TAŞKESENLİOĞLU (Erzurum) - Sayın Başkan, kıymetli milletvekilleri; Anayasa’nın
en temel haklarından biri olan eğitim hakkı ve özellikle yetişkin okuma-yazma
eğitimi hayat boyu eğitimin en temel haklarından bir tanesidir. Bu amaçla, bu
temel haktan birtakım gerekçelerden dolayı yararlanamayan 14 yaş üstü toplam 2
milyon 463 bin vatandaşımızın yararlanabileceği Okuma-Yazma Seferberliği 5
Şubat 2018 tarihinde başlamıştır. Daha önce “Haydi Kızlar Okula” “Ana-Kız
Okuldayız” kampanyalarına destek veren Sayın Cumhurbaşkanımızın kıymetli eşleri
Emine Erdoğan’ın himayelerinde başlayan Okuma-Yazma Seferberliği’ne şu ana
kadar 400 bin vatandaşımız kayıt yaptırmıştır. Tüm milletvekillerimizi kendi
illerinde, yapılan bu kampanyaya destek vermeye davet ediyorum, Umuyorum ki bu
kampanya sonucunda 2 milyon 463 bin vatandaşımız okuryazar hâle gelecektir.
Çok
teşekkürler. (AK PARTİ sıralarından alkışlar) 
BAŞKAN
- Teşekkür ederim Sayın Taşkesenlioğlu.
Sayın
Kayışoğlu…
11.- Bursa Milletvekili Nurhayat Altaca
Kayışoğlu’nun, Bursa’nın Osmangazi ilçesine bağlı Selçukgazi’de zeytinlik
alanının Gıda, Tarım ve Hayvancılık Bakanlığı tarafından verilen izinle
hafriyat sahasına dönüştürülmesine ilişkin açıklaması
NURHAYAT
ALTACA KAYIŞOĞLU (Bursa) - Teşekkür ediyorum Sayın Başkan.
Güzel,
cennet, yeşil Bursa’mızın maalesef tarım alanları, zeytinlikleri, doğası her
gün saldırı altında, her gün talan ediliyor. Yine Bursa’mızın Osmangazi
ilçesine bağlı eski köy Selçukgazi’de zeytinlik alanı Gıda, Tarım ve
Hayvancılık Bakanlığı tarafından verilen izinle hafriyat sahasına
dönüştürülmüş, 30 dönüme yakın alanda yüzlerce zeytin ağacı -üstelik buralar
tapuda zeytinlik olarak görülmesine rağmen- kesildi. Maalesef Büyükşehir
Belediyesi, hiç sorgulamadan, bu alanın 1,5 milyon metreküplük hafriyat alanına
dönüştürülmesine izin veriyor. Soruyorum buradan hem Büyükşehir Belediyesine
hem Tarım Bakanına: Bu çevre katliamına kimler yol açıyor, neden izin
veriliyor, bu hafriyat şirketinin sahibi kim, partinizle bir ilgisi var mı? 
BAŞKAN
– Teşekkür ederim Sayın Kayışoğlu.
Sayın
Yaşar...
12.- İstanbul Milletvekili Serap Yaşar’ın,
Bangladeş’teki Cox’s Bazar kampı ile Amman’a yakın Zateri mülteci kampına
yaptığı ziyaretlere ilişkin açıklaması
SERAP
YAŞAR (İstanbul) – Teşekkür ederim Sayın Başkan.
İki
ayrı mülteci kampına ziyaret yaptım. Birincisi, Arakan Müslümanlarının
soykırımdan kaçarak sığındıkları Bangladeş’teki Cox’s Bazar kampı, 1 milyonun
üzerindeki insan -çoğunluğu çocuk ve kadınlardan oluşuyor- yarını bilinmyen
ümitsiz bir bekleyiş içindeler, göçmen kampında göçüp giden bir hayata tanıklık
ediyorlar. İkinci olarak da Ürdün’ün başşehri Amman’a yakın Zateri mülteci
kampı... Orta Doğu'nun en büyük mülteci kampı olarak biliniyor. 80 bin kişinin
yaklaşık yarısından fazlası çocuklardan oluşuyor ve bunları geçtiğimiz hafta
ziyaret etme fırsatımız oldu. 
Dünyada
en çok mülteciye ve aynı zamanda en çok çocuk mülteciye ev sahipliği yapan
dünyanın en cömert ülkesinin milletvekili olarak ülkemize ve bizlere gösterilen
teveccühü o mazlumlar nezdinde hüzün ve mutlulukla müşahede ettim. 
(Mikrofon
otomatik cihaz tarafından kapatıldı) 
BAŞKAN
– Devam edin, kayıtlara geçsin. 
SERAP
YAŞAR (İstanbul) – Çünkü kendi kamplarımızla mukayese ettiğimde de çok daha
etkin koşullar sunduğumuzu fark ettim. Bunu da sizlerle paylaşmak istiyorum. 
Teşekkür
ediyorum Sayın Başkan. (AK PARTİ sıralarından alkışlar) 
BAŞKAN
– Teşekkür ediyorum Sayın Yaşar.
Sayın
Arık...
13.- Kayseri Milletvekili Çetin Arık’ın,
Sarız ilçesinin İncedere Mahallesi’nde trafik kazasında Üzüm ailesinden 6
kişinin hayatını kaybettiğine ve aileye başsağlığı dileğinde bulunduğuna, atama
bekleyen öğretmenler için bir çalışma olup olmadığını öğrenmek istediğine
ilişkin açıklaması
ÇETİN
ARIK (Kayseri) – Teşekkür ederim Sayın Başkan.
Kayseri
dün tarifsiz bir acıya tanıklık etti. Elim bir trafik kazasında Sarız ilçemizin
İncedere Mahallesi’nde hayatını kaybeden Üzüm ailesinin 6 ferdini toprağa
verdik. Üzüm ailesine ve Sarız’ımıza bir kez daha başsağlığı diliyorum. Bu
tarif edilmez acımızı paylaşanlara da teşekkür ediyorum. 
Millî
Eğitim Bakanına sormak istiyorum: Türkiye’de binlerce öğrenci öğretmen; yüz
binlerce öğretmen de yüz binlerce öğretmen de atama bekliyor. Ayrıca, öğretmen
olduğu hâlde farklı kamu kurumlarında çalışan memur öğretmenler var. Sizden
adalet bekleyen bu memur öğretmenlerimizi öğrencileriyle buluşturmak için bir
çalışmanız var mı? Atama bekleyen öğretmenlere yeni atama yapmayı planlıyor
musunuz? 
Teşekkür
ederim. 
BAŞKAN
– Teşekkür ederim Sayın Arık. 
Sayın
Kılıç…
14.- Kahramanmaraş Milletvekili İmran
Kılıç’ın, tasarrufun, tüketimde dikkatli davranmak, gereği kadar kullanmak demek
olduğuna ilişkin açıklaması
İMRAN
KILIÇ (Kahramanmaraş) – Teşekkür ederim Sayın Başkanım. 
Tasarruf;
tüketimde dikkatli davranma, gereği kadar kullanma ve idareli olmaktır.
Tasarruf; israfa bilinçli bir karşı çıkış, cimrilikle müsriflik arasında dengeyi
sağlayacak nirengi noktasıdır.
Bu
bilincin oluşmasında, dünyayı insanın hizmetine verilen bir nimet, yaratılmış
her şeyi insanın koruması gereken bir emanet olarak kabul etme anlayışı
etkilidir.
Ayetikerimede
“İnsanların kendi işledikleri sebebiyle karada ve denizde bozulma ortaya
çıkmıştır.” deniyor. Tasarruf, çocuklukta alışkanlığa dönüşebilir, bunun için
ebeveynin tüketim anlayışına dikkat etmesi gerekir. Çöplerin ayrıştırılması,
harcamaların dikkatle yapılması, alışveriş değil, infakın mutluluk vesilesi
olarak görülmesi, bu alışkanlığın oluşturulmasında etkili birkaç yoldur.
(Mikrofon
otomatik cihaz tarafından kapatıldı)
İMRAN
KILIÇ (Kahramanmaraş) - Tasarruf bilinci sağlayacağı mutedil tutumla hayatın
her alanında etkili olacaktır. Tasarruf eden darlık çekmez. Tasarruf, az şeyi
çoğaltır, israf çok şeyi azaltır. Tüketim çılgınlığına son vermeliyiz. (AK
PARTİ sıralarından alkışlar) 
BAŞKAN
– Teşekkür ediyorum Sayın Kılıç. 
Sayın
Gök…
15.- Ankara Milletvekili Levent Gök’ün,
hâlen çalışamaz hâlde duran Ankapark için harcanan paranın Ankaralıların
cebinden çıktığına ilişkin açıklaması
LEVENT
GÖK (Ankara) – Teşekkür ederim Sayın Başkan. 
Sayın
Başkan, büyük iddialarla yola çıkılarak, yapımına başlanan, hâlen çalışamaz
hâlde duran Melih Gökçek’in icraatlarından Ankapark’a şu ana kadar tam 1 milyar
563 milyon lira para harcandı, eski parayla 1,5 katrilyon.
Şeker
fabrikalarının 30-40 milyon lira zarar ettiği söylenerek kapatılmaya
çalışıldığı bu dönemde dün Ankapark’ta bir yangın çıktı ve dev bir oyuncak
çadırı yandı.
Altı
ay kadar önce verdiğim bir soru önergesinde bu çadırların şartnameye uygun
olmadığını ifade etmiş olmanın, haklı çıkmanın üzüntüsünü yaşıyorum.
Burada
harcanan para Ankaralıların parasıdır. Harcanan para Melih Gökçek’in parası
değil, Ankaralıların cebinden çıkan bir paradır. Bu paraların hesabı mutlaka
sorulmalıdır Sayın Başkan. Ankaralıların zarara uğratılmasına seyirci
kalmayacağımızı herkesin bilmesi gerekir.
Teşekkür
ederim. (CHP sıralarından alkışlar)
BAŞKAN
- Teşekkür ederim Sayın Gök. 
Sayın
Dedeoğlu…
16.- Kayseri Milletvekili Sami
Dedeoğlu’nun, 26 Mart 1 Nisan 54’üncü Kütüphane Haftası’na ilişkin açıklaması
SAMİ
DEDEOĞLU (Kayseri) - Teşekkür ediyorum Sayın Başkan.
Değerli
milletvekilleri, Türkiye'nin geleceğine dair yapılan en önemli yatırımlardan
biri okuyan, araştıran, sorgulayan, bilgiye ve özgür düşünceye sahip nesiller
yetiştirmektir. Bu açıdan, insanlığın kültürel birikimini barındıran basılı ve
yazma eser, harita, resim, fotoğraf başta olmak üzere, pek çok bilgi ve
belgenin mahfuz tutulduğu kütüphaneleri geleceğimiz adına ülkemizin en önemli
hazinelerinden biri olarak görüyoruz. Başta öğrenciler, araştırmacılar ve bilim
insanları olmak üzere, toplumun bütün kesimlerinin bilgi ve belgeye
ulaşabilmesi adına kütüphanelerimizin önemli bir işlevi bulunmaktadır. Bu
nedenle, kütüphanelerin sayıca artırılmasına, dijital teknolojiden azami ölçüde
istifade edilmesine, fiziki mekanların gelişmesine ve yeterli sayıda nitelikli
uzman personele kavuşmasına özel önem vermekteyiz. 
Bu
düşüncelerle, 54’üncü Kütüphane Haftası’nı kutluyor, bu anlamlı haftanın kitap
okuma alışkanlığını, bilgi ve öğrenmeye olan ilgiyi artırmasını diliyorum. 
Yüce
Meclisi saygılarımla selamlıyorum. (AK PARTİ sıralarından alkışlar)
BAŞKAN
- Teşekkür ederim Sayın Dedeoğlu. 
Sayın
Kuyucuoğlu…
17.- Mersin Milletvekili Serdal
Kuyucuoğlu’nun, son bir yılda bakanlık ve bağlı kurum ve kuruluşlarca yapılan
araç ve hizmet binası kira harcamalarının tutarını, kiralanan gayrimenkul ve
araç sayısını ve kiralanan gayrimenkullere yapılan harcamaları öğrenmek
istediğine ilişkin açıklaması
SERDAL
KUYUCUOĞLU (Mersin) - Teşekkür ederim Sayın Başkan. 
Kamu
alımlarında kâğıttan kaleme, ek servisten makam aracına kadar her türlü mal ve
hizmette tasarruf yapılacağı, 2017-2019 dönemlerini kapsayan mali plan
kapsamında mal ve hizmet alımı giderlerinin düşürülmesinin hedeflendiği
söylenmiştir. Buna göre, son on iki ayda bakanlık ve bağlı kurum ve
kuruluşlarca yapılan araç ve hizmet binası kira harcamalarının tutarı ne
kadardır? Kiralanan gayrimenkul sayısı ne kadardır? Kiralanan gayrimenkullere
yapılan tadilat, dekorasyon, peyzaj, mobilya alımı, vesaire harcamaları ne
kadardır? Kiralanan araç sayısı ne kadardır? 
Teşekkür
ederim. 
BAŞKAN
- Teşekkür ederim Sayın Kuyucuoğlu. 
Sayın
Yalçınkaya… 
18.- Bartın Milletvekili Muhammet Rıza
Yalçınkaya’nın, Bartın Amasra’da kurmak istediği termik santral için yaptığı
usulsüzlükler ve çevre kıyımıyla bilinen firmanın, bünyesinde taşeron olarak
çalışan 160 kişinin işine son vermesine ilişkin açıklaması
MUHAMMET
RIZA YALÇINKAYA (Bartın) - Teşekkürler Sayın Başkan.
Bartın
Amasra’da kurmak istediği termik santral için yaptığı usulsüzlükler ve çevre
kıyımıyla bilinen firma, bünyesinde taşeron olarak çalışan 160 kişinin işine
son vermiştir. İşçiler, önce ücretli izne çıkarılmış, ardından da iş akitleri
29 Mart tarihi itibarıyla feshedilmiştir. 
Enerji
Bakanına ve Hükûmete buradan seslenmek istiyorum: Lafa gelince millî, icraata
gelince Çin’den işçi ithal edenleri koruyup kollayan, kendi işçilerimizi
işsizliğe mahkûm eden bir sistem millî değildir, gayrimillîdir. “Millî enerji
politikasıyla yerli kömür çıkaracağız.” diyerek patronlara her türlü kolaylığı
sağlayan, onlara müjde üzerine müjde veren Sayın Enerji Bakanı patronlara sahip
çıktığı gibi işçilere ve haklarına da sahip çıkacak mıdır? Bölgeye geldiği
günden bu yana sürekli işçi çıkaran bu şirkete Sayın Bakan ne zaman “Artık
yeter.” diyecektir?
BAŞKAN
– Teşekkür ediyorum Sayın Yalçınkaya.
Sayın
Taşkın…
19.- Mersin Milletvekili Ali Cumhur
Taşkın’ın, 26 Mart 1 Nisan 54’üncü Kütüphane Haftası’na ilişkin açıklaması
ALİ
CUMHUR TAŞKIN (Mersin) – Teşekkür ederim Sayın Başkan.
Vatandaşların
kütüphaneleri yakından tanımaları ve kütüphanelerden daha çok yararlanmalarını
teşvik etmek amacıyla her yıl mart ayının son pazartesi günü başlayan hafta
ülkemizde Kütüphane Haftası olarak kutlanmaktadır. 54’üncü Kütüphane Haftası
tüm yurtta kütüphane ve kitap konusunda bir farkındalık oluşturmak amacıyla
Kültür ve Turizm Bakanlığınca düzenlenen etkinliklerle kutlanıyor. “Yeni nesil
çocuklar, yeni nesil kütüphaneler” temasıyla gerçekleştirilen etkinlikler
kapsamında “İnsan kütüphaneye gidemiyorsa kütüphane insanın ayağına gelir.”
ilkesiyle Kültür ve Turizm Bakanlığınca hizmete sunulan 44 gezici kütüphane
aracına eklenen 10 yeni araç Anadolu yollarına bugün çıktı. Seçim bölgem
Mersin’le birlikte Adıyaman, Ağrı, Aksaray, Ardahan, Bingöl, Çanakkale,
Kastamonu, Kırıkkale ve Yalova’da vatandaşların kullanımına sunulacak gezici
kütüphane araçlarının hayırlı olmasını diliyor, Genel Kurulu saygıyla selamlıyorum.
(AK PARTİ sıralarından alkışlar) 
BAŞKAN
– Teşekkür ediyorum Sayın Taşkın.
Sayın
Bektaşoğlu…
20.- Giresun Milletvekili Bülent Yener
Bektaşoğlu’nun, Giresun’da görev yapan Sahil Güvenlik 71. Bot Komutanlığının
Trabzon Grup Komutanlığı emrine geri çekileceği iddialarına ilişkin açıklaması
BÜLENT
YENER BEKTAŞOĞLU (Giresun) – Çok teşekkür ederim Sayın Başkanım.
Giresun’da
30 personeliyle görev yapan Sahil Güvenlik 71. Bot Komutanlığının Trabzon Grup
Komutanlığı emrine geri çekileceği iddiaları ne kadar doğrudur bilemiyoruz.
Eğer böyle bir şey gerçekleşirse havalimanının da bulunduğu Ordu-Tirebolu
arasındaki deniz alanı ve sahiller tamamen korumasız ve denetimsiz hâle
gelecektir, kaçak avlanmalara, çevre kirliliği yaratanlara veya deniz yoluyla
gerçekleşmesi muhtemel yasa dışı geçişlere, boğulma ve kayıp vakalarına karşı
anında müdahale imkânı ortadan kalkacaktır. Ayrıca, Giresun Limanı’na yapılan
büyük küçük tonajlı gemilerin giriş çıkışları da güvensiz hâle gelecektir.
Şimdiden uyarı görevimi yapıyorum, taşınma gibi bir karar varsa bu, gözden
geçirilmelidir. Bot Komutanlığının mevcut yerinde veya başka bir alanda ama
mutlaka Giresun'da konuşlanması gerekmektedir. Çok teşekkür ederim Sayın
Başkanım. 
BAŞKAN
– Teşekkür ederim Sayın Bektaşoğlu .
Sayın
Hürriyet, siz sisteme girip çıkmışsınız herhâlde.
FATMA
KAPLAN HÜRRİYET (Kocaeli) – Evet.
BAŞKAN
– Son olarak size de söz vereyim. 
Buyurun
Sayın Hürriyet.
21.- Kocaeli Milletvekili Fatma Kaplan
Hürriyet’in, bütün taşeron işçilere kadro verilmesi gerektiğine ilişkin
açıklaması
FATMA
KAPLAN HÜRRİYET (Kocaeli) – Teşekkür ediyorum Sayın Başkanım. 
Senelerdir
kamu kuruluşlarının çeşitli birimlerinde çalışan sağlık personelleri, yemekhane
personelleri, kiralık araç şoförleri, kara yolları işçileri gibi birçok alanda
hizmet veren taşeron işçiler, KHK’de yer alan “Personele dayalı hizmet alımı ve
yaklaşık maliyetinin en az yüzde 70’lik kısmının asgari işçilik maliyeti gibi
işçilik giderlerinden oluştuğu işlere ilişkin hizmet alımları” ibaresinden
dolayı kadroya giremedi. Aynı iş yerinde çalışan arkadaşları kadro sınavlarına
girerken yüzde 70 gibi saçma bir kurala takılan taşeron işçilerin boynunu
büktünüz. Bu ülkede her şeyi ayırdınız; kadınları ayırdınız, şehitleri
ayırdınız, gazileri ayırdınız, öğrencileri ayırdınız, şimdi de işçileri
ayırıyorsunuz. Bir tek kişiye yapılan haksızlık bütün topluma yapılmış bir
tehdittir. Buradan Hükûmete sesleniyorum: Her akşam binbir zorluklarla evlerine
ekmek götürmek isteyen taşeron işçilerimize kadro yolunu açın. Bırakın adalet
yerini bulsun, yüzde 70 kaldırılsın, tüm taşeronlara kadro verilsin.
Teşekkür
ediyorum. 
BAŞKAN
– Teşekkür ederim Sayın Hürriyet. 
Sayın
milletvekilleri, şimdi grup başkan vekillerimizin söz taleplerini
karşılayacağım. 
Sayın
Akçay, buyurun efendim.
22.- Manisa Milletvekili Erkan Akçay’ın,
terörle mücadelede stratejik düzeyde çok önemli sınır ötesi harekâtlar
gerçekleştirildiğine ve 26 Mart 1 Nisan 54’üncü Kütüphane Haftası’na ilişkin
açıklaması
ERKAN
AKÇAY (Manisa) – Teşekkür ederim Sayın Başkan. 
Terörle
mücadelede stratejik düzeyde çok önemli sınır ötesi harekâtlar
gerçekleştirilmektedir. Fırat Kalkanı, İdlib Operasyonu, El Bab’ın temizlenmesi
ve nihayet Zeytin Dalı Harekâtı, Türkiye’nin bütünleşik terörle mücadelesinin
stratejik birer adımlarıdır. Son olarak, Afrin ve Tel Rıfat terörden
temizlenmiştir. 
Türkiye'nin
güney sınırı boyunca Hatay'dan İran sınırına kadar -yurt içi de dâhil olmak
üzere- hiçbir yerde terör unsuruna izin verilmemelidir, verilmemektedir. Bu
hat, Sayın Genel Başkanımızın 6 Ağustos 2012’de açıkladığı güvenlik kuşağıdır.
Ülkemize yönelen tehditleri en aza indirmek amacıyla batı ucu Afrin'i ve doğu
ucu da Kandil'i içine alacak biçimde tesis edilecek hilal şeklindeki güvenlik
kuşağı bir an önce sağlanmalı ve icra edilmelidir. İşte bu güvenlik kuşağı ki
aynı zamanda barış ve huzur kuşağıdır, bu kuşağın içerisinde Afrin ne kadar
önemliyse Tel Rıfat, Ayn El Arap, Tel Abyad, Kamışlı, Fırat’ın doğusu, Menbic,
Sincar, Mahmur ve nihayet Kandil aynı derecede önemlidir. Buraların terörden
temizlenmesi, terör ve beka tehdidinin sona erdirilmesi yönündeki en önemli
adımlardır. Bu mücadelede “ordu millet” anlayışıyla aziz milletimiz kahraman
ordumuzla omuz omuzadır. Milletimizin desteği ve duası her zaman
Mehmetçik’imizdedir. 
Sayın
Başkan, bu hafta Kütüphane Haftası'dır. Ülkeler, milletler ekonomik
zenginlikleri kadar kültürel zenginlikleri ve birikimleriyle de tarih
sahnesinde tartıya çıkarlar, değerlendirilirler. 
(Mikrofon
otomatik cihaz tarafından kapatıldı)
BAŞKAN
- Buyurun Sayın Akçay. 
ERKAN
AKÇAY (Manisa) – Bugün hepimiz, İstanbul, Buhara, Semerkant, Nişabur, Halep,
Şam, Bağdat gibi şehirlerden bahsederken büyük bir kültür ve medeniyete
ulaştıklarını devasa kütüphanelerinden görebiliyoruz. Bilgi ve kültür hazinesi
olan kütüphanelerimiz bizim geçmişle irtibatımız olduğu gibi geleceğe açılan
kapılarımızdır. İşte, kütüphaneler, o zenginlik kaynağımız, bilgi kaynağımız
olan kitapların geniş kitlelere ulaştırılması ve böylece bilginin tabana
yayılmasında hayati bir işlev üstlenmiştir. Zihinlerdeki zincirleri kıran,
dünyayı keşfetmemizi sağlayan, ufkumuzu genişleten, bilgiyle donatan kitaplara
gerekli ilginin gösterilmesi temennisiyle Kütüphane Haftası’nı kutluyorum. Bu
vesileyle, Türkiye’de kütüphaneciliğin simge isimlerinden “Eşekli Kütüphaneci”
olarak tanınan merhum Mustafa Güzelgöz’ü de rahmetle anıyorum. 
(Mikrofon
otomatik cihaz tarafından kapatıldı) 
ERKAN
AKÇAY (Manisa) – Tamamlıyorum Sayın Başkan. 
BAŞKAN
- Sözlerinizi tamamlayınız lütfen Sayın Akçay.
Buyurun.
ERKAN
AKÇAY (Manisa) – 1943 yılında Ürgüp’e atanan kütüphaneci Mustafa Güzelgöz, 7
katır ve 3 attan oluşan seyyar kütüphanesiyle 36 köye hizmet götürmüştür. Bu
hâliyle Eşekli Kütüphaneci, ihtiyacımız olan okuma ve okutma azmi ve iradesinin
simgesidir. 
Teşekkür
ederim Sayın Başkan. 
BAŞKAN
- Teşekkür ederim Sayın Akçay. 
Sayın
Danış Beştaş, buyurun.
23.- Adana Milletvekili Meral Danış
Beştaş’ın, Özgürlükçü Demokrasi gazetesine gece yapılan baskın sonucunda el
konularak kayyum atanmasına, Boğaziçi Üniversitesi öğrencilerine yönelik
gözaltıların devam ettiğine ve Silopi İlçe Millî Eğitim Müdürü Bülent
Dayanan’ın ilkokul ve ortaokul çağındaki çocuklara türban dağıtmasına ilişkin
açıklaması
MERAL
DANIŞ BEŞTAŞ (Adana) - Teşekkür ederim Sayın Başkan. 
Evet,
medyada sansür gerçekten artık sınır tanımıyor. Bu sabah aldığımız haberlere
göre Özgürlükçü Demokrasi gazetesine dün gece 03.00 sıralarında yapılan baskın
sonucunda el konulmuş ve kayyum atandığına dair bilgiler dolaşıyor. Doğan Medya
Grubunun satılması sonrasında Özgürlükçü Demokrasi’ye yönelik bu baskının
demokrasiyle, hukuk devletiyle, halkın haber alma hakkıyla hiçbir şekilde
bağdaşmadığını ifade etmek istiyoruz. Gerçekten özel harekât polislerinin bir
gazete binasına gece yarısı 03.00 sıralarında gidecek kadar ve “TMSF’ye
başvurun, bilgi alın.” diyecek kadar bir nobranlık var aynı zamanda, bir sınır
tanımazlık var. Şimdi, bununla birlikte şöyle bir tablo var -gözaltılar da var-
onları da paylaşmak istiyorum: Hem gazete hem matbaa çalışanlarından Erdoğan
Zamur, Musa Kaya, İhsan Yaşar, Kemal Kürt, Cemal Tunç gözaltındadır. 
Şimdi,
burada, Özgürlükçü Demokrasi gazetesi satılık değildir. Satılık olmayan
gazetelere el konulması ve kayyum atanması da tesadüf değildir. Özgürlükçü
Demokrasi gazetesi hakikatleri yazdığı için, tıpkı diğer, Cumhuriyet ve benzeri
gazetecilere yönelik saldırılar gibi AKP'ye biat etmediği, satılık olmadığı ve
hakikat arayışından vazgeçmediği için bu saldırılara maruz kalıyor. 
Ben
şunu söylemek istiyorum, temel politika şu: Ya satın al ya kayyum ata ya da
sansür uygula, üçüncü bir seçenek koymuyorlar ama burada el konulan sadece bir
gazete değil halkın haber alma hakkıdır, demokrasidir.
Sayın
Başkan, başka bir mesele, Boğaziçi Üniversitesi öğrencilerine yönelik olaylar
hız kesmeden devam ediyor. “Olaylar” derken öğrencilere yönelik saldırılar… 
(Mikrofon
otomatik cihaz tarafından kapatıldı)
BAŞKAN
- Buyurun. 
MERAL
DANIŞ BEŞTAŞ (Adana) - Cumhurbaşkanının hedef göstermesinden sonra gözaltılar
devam ettiriliyor ve gözaltılarda işkence uygulamaları bugün çok geniş bir
şekilde yansıdı. İlk elden şunu söylemek isterim ki polis aracında yoğun
şekilde darbedilen, gözaltında işkence gören, tehdit edilen Boğaziçi
öğrencilerinin başına gelen her şeyden onları hedef gösterenler sorumludur. Şu
anda öğrencilerin kendilerinin açıklaması elimizde. Polis aracında kendilerine
“Kafanıza vurursak daha az zeki olursunuz…” “Araçta gözümüzü bağladılar.
Vücudumda darp izi var, bazılarımızda kelepçe izleri var. Birinin burnu
çatladı, darp raporu aldık...” Ve şikâyette bulunduklarını söylemişlerdir.
Öncelikle
“komünist” ve “vatan haini” diye hedef gösteren Cumhurbaşkanı bu öğrencilerin
işkence görmesine karşı ne düşünüyor, bu sorumluluğu açıkça kabul edecek mi?
Yeni bir dönem başlatmak istiyorlar… 
(Mikrofon
otomatik cihaz tarafından kapatıldı) 
BAŞKAN
– Buyurunuz, sözlerinizi tamamlayınız lütfen.
MERAL
DANIŞ BEŞTAŞ (Adana) – AKP’li olmayanların öğrencilik haklarının bile elinden
alınma çabası var. Boğaziçi Üniversitesi öğrencileri yalnız değildir, onların
yanındayız; düşüncelerini her ortamda, her zeminde açıklamaları için elimizden
geleni yapacağız.
Çok
önemli bir mesele daha var, bunu da paylaşmadan geçemeyeceğim. Şırnak Silopi
İlçe Millî Eğitim Müdürü Bülent Dayanan, Şehit Binbaşı Ercüment Türkmen
Ortaokuluna giderek ilkokul ve ortaokul çağındaki çocuklara türban dağıttı.
Sayın Başkan, buna ilişkin fotoğraflar var elimizde. İlkokul öğrencilerine, 9
ila 14 yaş arasında çocuklara türban dağıtılmış ve türban takılması âdeta
zorunlu kılınmıştır. Yani bu fotoğraflar da basın yayın organlarının hepsinde
çıktı. 2 Martta da tüm çocukların türbanlı fotoğraflarının olduğu bir resim
kamuoyuyla paylaşıldı. Her şeyden önce, okullarda kılık kıyafet serbestliği
vardır. Bu durum…
(Mikrofon
otomatik cihaz tarafından kapatıldı) 
MERAL
DANIŞ BEŞTAŞ (Adana) – Toparlayacağım, son…
BAŞKAN
– Buyurun, son olarak bir dakika daha süre veriyorum.
MERAL
DANIŞ BEŞTAŞ (Adana) – Kılık kıyafet serbestisi hem millî eğitim mevzuatında
hem de uluslararası hukukta açıkça belirtilmiştir. Türban dağıtmak bir
zorlamadır, dayatmadır. Bunun bir ilçe millî eğitim müdürü tarafından yapılması
skandaldır ve kesinlikle kabul etmiyoruz. Bu şekildeki fotoğrafların çekilmesi
de telafisi imkânsız zararlar verecektir. Bu, bireyin inanç özgürlüğüne değer
vermeyen, eğitim hakkını gasbeden bir zihniyetin ürünüdür. Millî Eğitim
Bakanını acilen göreve çağırıyoruz; bu konuda açıklama yapmalı, olay hakkında
soruşturma başlatılmalı ve söz konusu Millî Eğitim Müdürü açığa alınmalıdır.
Çocuklara bu dayatmayı kesinlikle kabul etmiyoruz ve reddediyoruz.
Çok
teşekkür ediyorum.
BAŞKAN
– Teşekkür ediyorum Sayın Başkanım.
Sayın
Altay, buyurun Sayın Başkan.
24.- İstanbul Milletvekili Engin Altay’ın,
Osmaniye’nin Düziçi ilçesinin düşman işgalinden kurtuluşunun 98’inci yıl
dönümüne ve 26 Mart 1 Nisan 54’üncü Kütüphane Haftası’na ilişkin açıklaması
ENGİN
ALTAY (İstanbul) – Teşekkür ederim Sayın Başkanım.
Öncelikle,
Düziçi ilçemizin düşman işgalinden kurtuluşunun 98’inci yıl dönümünde kahraman
şehitlerimizi ve gazilerimizi rahmet ve minnetle anıyorum; o mücadeleden, o
savaştan hayatta kalanlar var ise onlara da Allah'tan uzun ömür niyaz ediyorum.
Düziçi halkının bu kutlu gününü Cumhuriyet Halk Partisi Türkiye Büyük Millet
Meclisi Grubu olarak tebrik ediyoruz.
Diğer
mevkidaşlarımın da değindiği gibi, Kütüphane Haftası'ndayız. İnternetteki
süratli gelişim ve yaygınlaşma maalesef kütüphaneler ile insanlar arasındaki
bağı da süratle koparıyor, uzaklaştırıyor. Kütüphane artık nostaljik bir
kelime, kavram hâline geldi, bunları üzülerek söylüyoruz ama elbette, hiç
şüphesiz geriye dönük birikimler, onlardan alınacak dersler, onlardan
çıkarılacak sonuçlarla birlikte toplumlar kendilerine rota ve yön belirlerler,
bir toplum gelişir, bir toplum geleceğe yönelik projeksiyonlarını büyütür. Bu
bakımdan kütüphanelerimiz kıymetlidir ve değerlidir. Kütüphane çalışanlarımızın
şüphesiz çok büyük sorunları var, büyük bir özveriyle çalışıyorlar.
Kütüphanelerimizin geliştirilmesi, güncellenmesi, daha kolay ulaşılabilir bir
noktaya, insanların kitapla daha kolay buluşma noktasına gelmesi konusunda
Kültür Bakanlığımızın gerekli çalışmaları yapmasını da temenni ediyoruz. Bu
vesileyle Cumhuriyet Halk Partisi Türkiye Büyük Millet Meclisi Grubu olarak
Kütüphane Haftası’nı tebrik ediyoruz. İnsanları, bu haftada özellikle,
kütüphanelere biraz daha yakınlaşmaya, yakından tanımaya…
(Mikrofon
otomatik cihaz tarafından kapatıldı) 
BAŞKAN
- Buyurun sayın Altay.
ENGİN
ALTAY (İstanbul) - Ve oralardan istifade edilmesi konusunda da bu haftanın iyi
değerlendirilmesi gerektiğini düşünüyoruz. Ancak tabii, muhalefetiz, Hükûmeti
eleştirmezsek olmaz; Hükûmetin Kütüphane Haftası’na gerekli önemi vermediğini
de üzülerek görüyoruz. Gerek kamu spotları bakımından gerek diğer etkinlikler
bakımından Kütüphane Haftası’nın amacına uygun bir şekilde, güçlü bir şekilde
kutlanmasında Hükûmetin bu konuda gerekli katkıları sağlamasını da temenni
ediyoruz efendim.
Saygılar.

BAŞKAN
- Teşekkür ederim Sayın Başkanım.
Sayın
Turan, buyurun Sayın Başkanım.
25.- Çanakkale Milletvekili Bülent
Turan’ın, Afrin’de el yapımı patlayıcının infilak etmesiyle şehit olan Piyade
Uzman Çavuş İbrahim Imış ile Piyade Uzman Çavuş Veysel Temel’e Allah’tan rahmet
dilediğine ve 26 Mart 1 Nisan 54’üncü Kütüphane Haftası’na ilişkin açıklaması
BÜLENT
TURAN (Çanakkale) - Sayın Başkan, değerli milletvekilleri; ben de Genel Kurulu
saygıyla selamlıyorum. 
Yeni
bir kanun görüşmelerine başlayacağımız bu günün milletimiz ve Parlamentomuz
için hayırlı olmasını, başarılı olmasını diliyorum. 
Dün
acı bir haber aldık. Zeytin Dalı Harekâtı kapsamında Afrin ilinin ele
geçirilmesinden sonra bilindiği gibi askerimiz bölgede arama tarama
faaliyetlerine yoğun bir şekilde devam ediyor. Önceki gün bu faaliyetler
yürütülürken teröristlerin tuzaklaması sonucu oraya konulan el yapımı
patlayıcının infilak etmesiyle Piyade Uzman Çavuşumuz İbrahim Imış ile Piyade
Uzman Çavuşumuz Veysel Temel’in şehadet haberini aldık. Ben şehitlerimize
Allah’tan rahmet diliyorum, askerlerimize bu konuda başarılar diliyorum,
gazilerimize şifalar diliyorum, Rabb’im mekânlarını cennet etsin.
Kütüphane
Haftamızla ilgili dün uzun uzun konuşmuştuk, Hükûmetimizin bu konuda en ücra
köşelere kadar kütüphanelerimizin ulaştırılması, kitaplarımızın ulaştırılması
için çok yoğun faaliyetleri var.
Tekrar
teşekkür ediyorum Sayın Başkanım.
BAŞKAN
– Teşekkür ederim Sayın Turan.
Sayın
milletvekilleri, gündeme geçiyoruz. 
Başkanlığın
Genel Kurula sunuşları vardır. 
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
Buyurun.
IV.- ÖNERİLER
A) Siyasi Parti Grubu Önerileri
1.- HDP Grubunun, 28/3/2018 tarihinde Grup
Başkan Vekili Adana Milletvekili Meral Danış Beştaş tarafından, medyadaki
tekçiliğin demokrasi açısından yaratacağı sorunların araştırılması ve çoğulcu
medya koşullarının yaratılması için yürütülecek politikaların belirlenmesi
amacıyla verilmiş olan Meclis araştırması önergesinin ön görüşmelerinin, Genel
Kurulun 28 Mart 2018 Çarşamba günkü birleşiminde yapılmasına ilişkin önerisi
Türkiye Büyük Millet Meclisi Başkanlığına
Danışma
Kurulu 28/3/2018 Çarşamba günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Meral
Danış Beştaş 
 Adana
 Grup
Başkan Vekili 
Öneri:
28
Mart 2018 tarihinde Adana Milletvekili Grup Başkan Vekili Meral Danış Beştaş
tarafından verilen 7236 grup numaralı, medyadaki tekçiliğin demokrasi açısından
yaratacağı sorunların araştırılması ve çoğulcu medya koşullarının yaratılması
için yürütülecek politikaların belirlenmesi amacıyla Türkiye Büyük Millet
Meclisine verilmiş olan Meclis araştırma önergesinin diğer önergelerin önüne
alınarak görüşmelerinin 28/3/2018 Çarşamba günkü birleşimde yapılması
önerilmiştir. 
BAŞKAN
– Teşekkür ederim. 
Önerinin
gerekçesini açıklamak üzere öneri sahibi Halkların Demokratik Partisi Grubu
İzmir Milletvekilimiz Sayın Ertuğrul Kürkcü, buyurun. (HDP sıralarından
alkışlar)
Süreniz
beş dakika. 
HDP
GRUBU ADINA ERTUĞRUL KÜRKCÜ (İzmir) – Sayın Başkan, sevgili arkadaşlar;
önergemizin amacı açık: Şu an Türkiye medyasında ortaya çıkmış bulunan tekel
durumunun, halkın bilgi edinme hakkını ve gazetecilerin editoryal
bağımsızlıklarını ortadan kaldıran, tek yönlü bir haber akışının ve tek yönlü
bir bilgilendirme rejiminin Türkiye'ye egemen olmuş olması karşısında Meclisi
göreve çağırıyoruz.
En
son Doğan Medya Grubunun bütün varlıklarının Demirören’e satılmasıyla birlikte
şu an Türkiye medyasındaki hâkim yapıların hepsi Hükûmet yanlısı sahiplerin
eline geçmiş durumdadır. Bu satıştan önce en çok satan 10 gazetenin 7’si
Hükûmet yanlılarının elindeydi, şimdi tamamı Hükûmet yanlılarının elindedir.
Ayrıca, kamu medyası yani Türkiye Radyo Televizyon Kurumunun bütün organları,
Anadolu Ajansı, RTÜK, RTÜK denetimindeki bütün yapılarla birlikte aslında hem
medya sahipliği hem medya kontrolü bakımından Adalet ve Kalkınma Partisi,
Cumhurbaşkanı tarihte eşi görülmemiş, aslında Türkiye Cumhuriyeti’nin
kurucularının bile sahip olmadıkları kadar güçlü bir haberleşme ağına ve medya
kontrolü imkânına sahip olmuş durumdadırlar. Bu, aslında, fiilen şu anki durum
itibarıyla Türkiye'deki mevcut yasaları da çelen, onları delik deşik eden bir
uygulamadır çünkü Rekabet Kurumunun yaklaşımına göre, medya gruplarının,
medyaya yatırım yapan işverenlerin hâkim durumunu medyada tekel oluşturmak
üzere kullanması yasaya aykırıdır. Sırf bu nedenle geçtiğimiz yıllarda, 2011’de
Milliyet ve Vatan gazetelerini Doğan Medya Grubu Demirören Grubuna satmak
zorunda kalmıştı bir tekel durumu oluştuğuna dair Rekabet Kurumunun ortaya
koyduğu tespitler ve dayatmalar dolayısıyla. Fakat ne kadar ilginç bir
paradokstur, şimdi Demirören Grubu Doğan Grubunun bütün yayınlarını satın
alarak aslında Doğan Grubunun 2011’de sahip olduğu konumun aynısına
yükselmiştir fakat Rekabet Kurumundan en ufak bir ses yoktur. 
Esasen
olan şey şudur: Türkiye’de bilginin, doğrunun ve iletişimin tekeli iktidarın
eline geçmiştir. Dünyada olmayan bir durumdur bu; Rusya’da bile durum bu
değildir, Çin’de bile durum bu değildir. O nedenle, bence ve bizce, Türkiye
Büyük Millet Meclisi bu medyada gerçekleşen olağanüstü rejim değişikliği
karşısında harekete geçmek zorundadır çünkü artık iktidarın faaliyetlerinin ve
iktidarın bilgisinin aşağıdan, toplumun diğer kanalları tarafından denetlenmesi
imkânı yoktur. En basit örneğiyle, bundan böyle seçim sonuçlarını izlemek
bakımından Anadolu Ajansı dışında ve onun yaydığı bilgiler dışında başka hiçbir
kanal Türkiye’de halklarımız için kalmış değildir. 
Buna
mukabil, bugün Özgürlükçü Demokrasi gazetesinin basıldığı ve kayyum atanma
girişiminde bulunulduğu, aslında durumun da tam olarak nasıl cereyan ettiği
bilinmeksizin şu an gazetenin ele geçirilme çabası içerisinde olunduğu
ortadadır. Bu tekel hâlinin dışında kalan bağımsız yapıların tümü de son derece
ağır bir basınç altındadır. Esasen Türkiye’de medya bir bilgi kaynağı değil,
bir genel lağım hâline gelmiştir. Bu lağımdan uzak durmak yurttaşlarımızın
zihnî ve bedensel sağlığı bakımından tayin edici önemdedir. 
Bu
şartlar altında, Türkiye halkları bilgiye ancak ve ancak bu lağım medyasından
uzak durarak, bunların ekranlarından uzak durarak, bağımsız yayınları
güçlendirerek, alternatif iletişim ağları kurmak için yaratıcılığı ve zekâyı
harekete geçirerek ulaşabilirler. Bu şartlar altında Türkiye aslında Hitler
Almanyasının bir adım evvelindedir. Geleceğin nasıl belirleneceği meselesi,
medya üzerindeki hâkimiyet savaşlarının da sonucuna bağlıdır. 
Türkiye
Büyük Millet Meclisi bu araştırmayı yapmadığı takdirde, aslında olan durumu
içine sindirmiş demektir. 
(Mikrofon
otomatik cihaz tarafından kapatıldı)
ERTUĞRUL
KÜRKCÜ (Devamla) – Başkanım, bitireyim cümlemi.
BAŞKAN
– Buyurun, sözlerinizi tamamlamak üzere bir dakika ek süre veriyorum Sayın
Kürkcü. 
ERTUĞRUL
KÜRKCÜ (Devamla) – Bu durumu içine sindiren bir Meclisin durumu, medyanın
durumundan daha farklı olmayacaktır. Yani, bir siyasi merkezin egemenliği
altında, onun yönlendirmesi altında kendi kaderini kendi ellerinde tutmayan,
sadece ve sadece hâkim tepelerden yönlendirilen, yürütmenin bir aparatı hâline
gelmiş olan bir Meclis, yürütmenin aparatı hâline gelmiş olan bir medyayı
tamamladığı takdirde, Türkiye faşizmin kapısından geçecek demektir. 
“Faşizm”
dediğimiz zaman sadece ve sadece baskıyı değil, baskının bir özel biçimini
kastediyoruz. Bu özel biçim de şudur: Yenilmeyi, yenildiğini kabul etmeyi ve
yenildiğini kabul etmeyi bir şeref addetmeyi içine sindirmiş olan esirlerin,
kölelerin dünyasıdır. Köleliği kutsayan kölelerin dünyasıdır faşizm. Buraya bir
adım kalmıştır; ya köle olduğunuzu ya da ayaklanan köleler olduğunuzu ispat
edeceksiniz, şimdi onun sınavındayız. 
Hepinizi
selamlıyorum saygıyla. (HDP sıralarından alkışlar)
BAŞKAN
– Teşekkür ediyorum Sayın Kürkcü. 
Cumhuriyet
Halk Partisi Grubu adına İzmir Milletvekilimiz Sayın Mustafa Ali Balbay
konuşacaktır.
Buyurun
Sayın Balbay. (CHP sıralarından alkışlar) 
Süreniz
üç dakika. 
CHP
GRUBU ADINA MUSTAFA ALİ BALBAY (İzmir) – Teşekkür ediyorum Sayın Başkan. 
Sayın
milletvekilleri, şu anda, tabii, medya Türkiye'nin en önemli konularından
birisi hâline geldi. İktidarın temel hedefi şu: Çok kanallı tek seslilik. Kanal
çok gibi görünecek, 50 kanalın, 100 kanalın olduğu bir Türkiye izlenecek ama
hepsinde tek ses olacak. Şu anda gidiş bu sayın milletvekilleri. Dünyada da
tartışılan bu durum, ne yazık ki Türkiye'de daha vahşi bir şekilde seyretmekte.
Artık bugün geldiğimiz noktada medya gücü yok, güçlerin medyası var. Böyle bir
ortamda -biraz önce sayın konuşmacı Rekabet Kurulunun sorunundan söz etti- ben
Rekabet Kurulunun adını şimdiden değiştiriyorum, beni mahcup ederlerse ne âlâ,
artık rehavet kurumu olmuştur; o kurumdan hiçbir karar da çıkmayacağını
şimdiden görüyoruz. (CHP sıralarından alkışlar) 
Sayın
milletvekilleri, Kütüphane Haftası’ndayız. İletişimin, medyanın haricinde
önemli bir durum ama önceki gün Kütüphane Haftası’nda Boğaziçi Üniversitesinin
kütüphanesine polis girmiştir sabah 05.00’te ve 500 bin kitabın olduğu o
kütüphanede belge aranmıştır. İktidar milletvekilleri Kütüphane Haftası’nı
andılar ama bunu da unutmasınlar diyorum.
Sayın
milletvekilleri, şu anda Türkiye'de iktidarın bütün sesleri kendine benzetmesi,
göreceksiniz, iktidarın da işine yaramayacak. Dünyada bu denenmiştir ama hiçbir
şekilde başarılı olmamıştır. Bir gün göreceksiniz ki her şey kendi sesinizden
ibaret olacak. Eğer bir ülkede bütün haberler iktidardan ibaret olursa toplum
sağırlaşır ve o toplum konuşmaz olur ve şunu unutmayın ki, toplumun sessizliği
bombaların sesinden daha tehlikelidir; yarın ne olacağını, içinde nasıl bir
enerji biriktireceğini hiçbiriniz kestiremezsiniz. O nedenle, gelin, medyanın
bugün tamamen daralmış, iktidarınızdaki son on beş yılda 56 sıra geriye gitmiş
medya özgürlüğünü tekrar bir gözden geçirin. Bugün medyada her şey sizin
haberlerinizden ibaret olduğunda sanmayın ki toplum size inanıyor, sanmayın ki
toplum “Gerçek budur.” deyip ona kanıyor.
Sayın
milletvekilleri, geçen gün bir kahvede halkın haberleri izlerken söylediğini
sizlerle paylaşmak istiyorum. Bir kahvede, televizyonda, haberlerde art arda
iktidar partisinin en tepeden aşağıya konuşmacıları söz almıştı, sadece onların
sesi vardı, bir vatandaş şunu söyledi: “Yalan bunların ağzına yuva yapmış.”
“Yalan bunların ağzına yuva yapmış.” demişti. Toplum da her şeyi görüyor,
saklandığınızı sanmayın.
Saygılar
sunuyorum. (CHP sıralarından alkışlar)
BAŞKAN
– Teşekkür ederim Sayın Balbay.
Söz
sırası Adalet ve Kalkınma Partisi Grubu adına Ankara Milletvekilimiz Sayın
Murat Alparslan’a aittir. 
Buyurun
Sayın Alparslan. (AK PARTİ sıralarından alkışlar)
Süreniz
üç dakika.
AK
PARTİ GRUBU ADINA MURAT ALPARSLAN (Ankara) – Sayın Başkan, çok değerli
milletvekilleri; hepinizi saygıyla selamlıyorum. 
HDP
grup önerisinde ve konuşmacıların izahında özellikle iktidarımızın, partimizin
medyanın ve basının çeşitliliğine, renkliliğine dönük birtakım yaptırımlarla
bunu engellemeye çalıştığı ve tek sesli ve tek elden yönetilen bir basın ve
medya aracılığıyla toplumu manipüle etmeye çalıştığı konusundaki iddiaları
kabul etmediğimizi, reddettiğimizi peşinen söylemek isterim. Özellikle,
kurulduğu günden itibaren her türlü vesayete karşı, millet iradesi ve
egemenliği üzerindeki pek çok tasallut olmuş menfi durumu kaldırmak için gayret
gösteren partimiz, bu anlamda da, ifade özgürlüğü, basın ve medya özgürlüğü
anlamında da çok iyi gelişmelere imza atmıştır. Ülkemizde basının hem sayısal
anlamda çeşitliliği ve renkliliği hem çok sesliliği, ajansları, medyası, yerel
ve ulusal basın anlamında oldukça fazla olduğu hepimizce malumdur. Kaldı ki,
pek çok Avrupa ülkesinde ve dünyanın pek çok yerinde bile ifade edilemeyen
özgürlük derecesine varan bir şekilde zaman zaman yöneticilerimize,
Cumhurbaşkanımıza hakaretlere kadar uzanan bir özgürlükten bahsedildiğini
hepimiz biliyoruz. Ona ilave olarak, aynı zamanda, bu özgürlüklere terör
örgütlerinin ve teröristlerin övülmesine dönük birtakım manşetlerin atıldığına
da hepimiz geçmiş tarihte şahit olduk. O sebeple, bir medya kuruluşunun veya
bir gazetecinin bir ceza takibine veya bir adli kovuşturmaya muhatap olmasının,
sadece onun medya ve gazete temsilcisi olmasından kaynaklandığından bahisle
eleştirilmesi doğru değildir. Bunlar araştırıldığında, bir suç unsuru
olmasından kaynaklı ve bir cezaya muhatap olması gerekliliğinden kaynaklı
olduğunu da hepimiz biliyoruz. 
O
sebeple, ülkemizde, hem ifade özgürlüğünün hem de medyanın renkliliği ve
çeşitliliğinin, tarafsız, objektif, kamuoyunu aydınlatma saikiyle hareket
ederek kara propagandadan, spekülasyonlardan uzak ve sorumsuzluktan kaçınan bir
anlayışla görevini ifa ettiği ve ifa etmeye de devam edeceği hepimizce
malumdur. Yapılması düşünülen medya satışının bir ticari ilişki olduğu da
hepimizce malumdur. 1979 yılında Milliyet gazetesi, 1994 yılında Hürriyet
gazetesini satın alan bir medya kuruluşunun bugün de satıyor olması veya farklı
medya kuruluşlarının el değiştiriyor olması, ortaklık kuruyor olması, basın,
ilkelerini ve görevlerini değiştirecek ve iktidar lehine bir durum oluşturacak
noktaya gelecek diye düşünmemek lazım. Burada basının objektif ve tarafsız
olarak kamuoyunu aydınlatma görevi devam etmektedir, AK PARTİ iktidarı da bunu
muhafaza edecek her türlü yasal düzenlemeyi yaparak önünü açmaktadır. 
Bu
sebeple, grup önerisinin aleyhinde görüşümü ifade ediyor, hepinizi saygıyla
selamlıyorum. (AK PARTİ sıralarından alkışlar)
BAŞKAN
– Teşekkür ediyorum Sayın Alparslan. 
Sayın
milletvekilleri, Halkların Demokratik Partisi Grubunun önerisini oylarınıza
sunuyorum: Kabul edenler… Kabul etmeyenler… Öneri kabul edilmemiştir.
Cumhuriyet
Halk Partisi Grubunun İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım.
2.- CHP Grubunun, 26/3/2018 tarihinde
Afyonkarahisar Milletvekili Burcu Köksal ve arkadaşları tarafından, TÜRKŞEKER’e
ait 14 şeker fabrikasının özelleştirilmesi ve fabrikalarda çalışan işçilerin
yaşadığı sıkıntıların araştırılarak çözüm önerilerinin belirlenmesi amacıyla
verilmiş olan Meclis araştırması önergesinin ön görüşmelerinin, Genel Kurulun
28 Mart 2018 Çarşamba günkü birleşiminde yapılmasına ilişkin önerisi
28/3/2018
Türkiye Büyük Millet Meclisi Başkanlığına
Danışma Kurulu 28/3/2018 Çarşamba günü (bugün)
toplanamadığından grubumuzun aşağıdaki önerisinin İç Tüzük’ün 19’uncu maddesi
gereğince Genel Kurulun onayına sunulmasını saygılarımla arz ederim.
 Engin Altay
 İstanbul
 Grup
Başkan Vekili 
Öneri:
Afyonkarahisar
Milletvekili Burcu Köksal ve arkadaşları tarafından, TÜRKŞEKER’e ait 14 şeker
fabrikasının özelleştirilmesi ve fabrikalarda çalışan işçilerin yaşadığı
sıkıntıların araştırılarak çözüm önerilerinin belirlenmesi amacıyla 26/3/2018
tarihinde Türkiye Büyük Millet Meclisi Başkanlığına verilmiş olan Meclis
araştırma önergesinin (1812 sıra no.lu) diğer önergelerin önüne alınarak
görüşmelerinin 28/3/2018 Çarşamba günlü birleşimde yapılması önerilmiştir. 
BAŞKAN
– Teşekkür ederim Sayın Gazel.
Sayın
milletvekilleri, önerinin gerekçesini açıklamak üzere öneri sahibi Cumhuriyet
Halk Partisi Grubu adına Afyonkarahisar Milletvekilimiz Sayın Burcu Köksal
konuşacaktır.
Buyurun
Sayın Köksal. (CHP sıralarından alkışlar) 
Süreniz
beş dakika.
CHP
GRUBU ADINA BURCU KÖKSAL (Afyonkarahisar) – Teşekkür ediyorum Sayın Başkan.
Sayın
Başkan, değerli milletvekilleri; bugün kürsüde pancar tarımıyla geçimini
sağlayan 250 bin aile, şeker fabrikalarında istihdam olanağı bulmuş 25 bin
şeker işçisi ve bu fabrikalardan ekmek yiyen yüzlerce nakliyeci ve çocuklarına,
torunlarına, kendi nesillerine “NBŞ” denen zehri yedirmek istemeyen milyonlarca
yurttaş adına sizlere sesleniyorum. (CHP sıralarından alkışlar) 
Bu
görmüş olduğunuz bitki -yurdumun topraklarını seven bu bitki- şeker pancarı.
Görüyorum ki AKP Grubuna okulda yeteri kadar bu bitkinin faydaları
anlatılmamış. Onun için birisine anlatır gibi tane tane önce bu bitkinin
faydalarını anlatacağım size. 
Bu
bitki, çayımızın şekeri, ağzımızın tadı, hayatta olmazsa olmazımız, doğal
şekerin elde edildiği şeker pancarı. Hayvanlarımıza yedirdiğimiz küspe bu
bitkiden elde edilir. Maya sanayisinin ham maddesi melas bu bitkiden elde
edilir. Toprağın verimini yüzde 20 oranında artırır bu bitki. Havaya oksijen
verir ve katma değer bakımından endüstri bitkileri içinde 2’nci sırada yer alır
ve yılda yaklaşık 250 bin aile ekmek yer bu bitki sayesinde. Şimdi siz şeker
fabrikalarını satarak, onların kapısına kilit vurarak ülke topraklarından bu
bitkiyi silmeye, yok etmeye çalışıyorsunuz ve bu fabrikalarda çalışan 4 binin
üzerindeki şeker emekçisini mağdur etmek istiyorsunuz. Bakın, bu işçiler, 2016 yılı
Nisan ayında ŞEKER-İŞ’in almış olduğu kararla bir ay boyunca günde iki saat
fazladan ücretsiz olarak çalıştılar. Niçin? Fabrikaları ayakta kalsın diye ve
bu işçiler bu fedakârlıklarla fabrikayı ayakta tutmaya çalıştılar.
Türkiye
genelinde kadrolu işçi sayısı 5.178, geçici işçi sayısı ise 2.754, taşeron işçi
sayısı 10 binin üzerinde. Yani Türkiye’de, bu 25 şeker fabrikasında toplam 25
binin üzerinde şeker işçisi ekmek yiyor. Özelleştirmeyle kadrolu işçiler sektör
değiştirecek, belki şehir değiştirecek ve çok ciddi sıkıntılar yaşayacak,
geçici işçiler resmen ekmeğinden olacak. “Geçici işçi” derken, hani, 5 ay 29
gün çalışan, yılın yarısını işsiz geçiren, emeklilik hakları olmayan
emekçilerden söz ediyorum. Güya 9 ay 29 güne çıkardınız onların çalışma süresini
ama şeker fabrikalarındaki geçici işçi kardeşlerimiz ne yazık ki bu haktan
yararlanamadılar. “Taşerona kadro” dediniz, şeker fabrikalarındaki taşeron
işçilere kadro vermediniz, onlar bu haktan yararlanamadılar.
Yine,
yaklaşık üç haftadır 22 tane şeker fabrikasını dolaştım; bire bir oradaki şeker
emekçileriyle, pancar üreticileriyle ve o şehirde yaşayan yurttaşlarımızla
görüştüm; Erzurum’dan Kars’a, Afyonkarahisar’dan Elâzığ’a, Muş’tan Van Erciş’e,
Ağrı’dan Kastamonu’ya, bütün fabrikalarda çalışan işçilerin hepsi
özelleştirmeye “hayır” diyor, yurttaşlar “hayır” diyor, pancar üreticileri
“hayır” diyor. Peki, kim “evet” diyor bu özelleştirmeye, kim istiyor? Amerikan
kökenli nişasta bazlı şeker lobisi istiyor. Çünkü Amerika kendi ürettiği
“nişasta bazlı şeker” denilen zehri bize yedirmek istiyor. 
Bakın,
2015’te stoklarımızda 400 bin ton civarında şeker varken siz kalktınız, 170 bin
ton şeker ithal ettiniz. İhtiyacımız yokken ithal şekeri niye aldınız? Çünkü
müttefikiniz Amerika böyle istedi. Millete “Ey Amerika” diye nutuk atıyorsunuz,
sonra Amerika’yla şeker fabrikalarını sattırmak için el sıkışıyorsunuz, sonra
da gelip burada yerlilikten ve millîlikten bahsediyorsunuz. Kusura bakmayın ama
kendi fabrikalarını yandaşa yoldaşa peşkeş çekenden yerli ve millî olmaz. Yerli
ve millî olmak, Amerikan kökenli nişasta bazlı şeker lobisinin karşısında dik
durmaktır. Yerli ve millî olmak, kendi işçisini, üreticisini, emekçisini,
nakliyecisini aşsız, işsiz bırakmamaktır. Yerli ve millî olmak, “NBŞ” denilen
zehirle gelecek nesilleri kansere… 
(Mikrofon
otomatik cihaz tarafından kapatıldı) 
BURCU
KÖKSAL (Devamla) – Sayın Başkan, bir dakika süre verirseniz tamamlayayım çünkü
konu çok önemli. 
BAŞKAN
– Sözlerinizi tamamlamak üzere bir dakika ek süre veriyorum Sayın Köksal. 
Buyurun.

BURCU
KÖKSAL (Devamla) – Bu “NBŞ” denilen zehir kanser, kısırlık, obezite gibi çok
ciddi hastalıklara yol açıyor. Avrupalı bunu tüketmiyor, Amerikalı bunu
tüketmiyor. Kotalar çok düşük, hatta İngiltere ve Fransa’da sıfır ama siz
Türkiye’de bu zehri bize yedirmek istiyorsunuz ve ben de buradan diyorum ki:
Ülkemde, tarlamda, soframda GDO ve NBŞ istemiyorum. Binlerce yurttaşımız,
milyonlarca yurttaşımız Türkiye’de haykırıyor. Artık buna bir kulak verin. 
Bu
fabrikalar işçinin alın teri, bu fabrikalar pancar üreticisinin ekmeği, bu
fabrikalar nakliyecinin kazancı, bu fabrikalar çocuklarımızın sağlığı, bu
fabrikalar çapacı kadınlarımızın pazar parası, bu fabrikalar Anadolu’da
manifaturacıların, kasabın, bakkalın, manavın veresiyesi, bu fabrikalar Atatürk’ün,
İnönü’nün, Ecevit’in, Özal’ın, Menderes’in bize mirası. Lütfen böyle bakın. 
Herkesi
saygılarımla selamlıyorum. (CHP sıralarından alkışlar)
BAŞKAN
– Teşekkür ediyorum Sayın Köksal.
BÜLENT
TURAN (Çanakkale) – Sayın Başkan, zabıtlara geçsin diye, izin verirseniz, çok
kısa bir açıklama yapacağım. 
BAŞKAN
– Sayın Turan, diğer konuşmaları da dinleyelim, isterseniz topluca cevap
verirsiniz.
BÜLENT
TURAN (Çanakkale) – Çok kısa bir şey söyleyeceğim izin verirseniz. 
BAŞKAN
– Buyurun Sayın Turan.
III.- AÇIKLAMALAR (Devam)
26.- Çanakkale Milletvekili Bülent
Turan’ın, Afyonkarahisar Milletvekili Burcu Köksal’ın CHP grup önerisi üzerinde
CHP Grubu adına yaptığı konuşmasındaki bazı ifadelerine ilişkin açıklaması
BÜLENT
TURAN (Çanakkale) – Sayın konuşmacıyı çok da yüksek perdeden konuştuğu için
dikkatle dinlemeye çalıştık. Öncelikle şunu söyleyeyim: Geçen hafta tüm
partilerin desteğiyle, burada, NBŞ’nin yani eleştirilen NBŞ’nin yüzde 15’ten
5’e düştüğünü yasayla karara bağlamış olduk. 
BURCU
KÖKSAL (Afyonkarahisar) – Yüzde 5’e!
ÖMER
FETHİ GÜRER (Niğde) – Bakanlığın artırma yetkisi var, Bakanlığın. 
BAŞKAN
– Sayın Gürer, lütfen… Arkadaşlar, lütfen…
Buyurun
Sayın Turan. 
BÜLENT
TURAN (Çanakkale) – Ayrıca, kota fazlasının, söylenenlerin tam aksine,
TÜRKŞEKER fabrikasınca kullanılmasının yolu açıldı. Yani biz şeker üreticisinin
yanındayız. Asla, iddia edildiği gibi, birtakım ülkelerin fabrikalarına kıyak
geçmek için bunu yapmıyoruz. Eleştirilere açığız, bununla ilgili tespitlere
açığız, daha iyisini yapmak için beraber çalışıyoruz.
Teşekkür
ederim Sayın Başkanım. 
BAŞKAN
– Teşekkür ederim Sayın Turan.
Sayın
Altay, söz talebiniz var mı?
ENGİN
ALTAY (İstanbul) – Efendim, ben de kayıtlara geçsin diye söylüyorum. 
Allah
var, millet bizi izliyor; Sayın Turan’ın bu konuşmasına şeker fabrikalarının
bulunduğu yerleşim birimlerindeki vatandaşlarımız herhâlde gülmüştür diyorum.
Teşekkür
ederim. 
BÜLENT
TURAN (Çanakkale) – Siz gülün, gülün!
BAŞKAN
– Teşekkür ederim Sayın Altay.
IV.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, 26/3/2018 tarihinde
Afyonkarahisar Milletvekili Burcu Köksal ve arkadaşları tarafından, TÜRKŞEKER’e
ait 14 şeker fabrikasının özelleştirilmesi ve fabrikalarda çalışan işçilerin
yaşadığı sıkıntıların araştırılarak çözüm önerilerinin belirlenmesi amacıyla
verilmiş olan Meclis araştırması önergesinin ön görüşmelerinin, Genel Kurulun
28 Mart 2018 Çarşamba günkü birleşiminde yapılmasına ilişkin önerisi (Devam)
BAŞKAN
– Söz sırası Milliyetçi Hareket Partisi Grubu adına Kahramanmaraş Milletvekilimiz
Sayın Fahrettin Oğuz Tor’a aittir.
Buyurun
Sayın Tor. (MHP sıralarından alkışlar)
Süreniz
üç dakika. 
MHP
GRUBU ADINA FAHRETTİN OĞUZ TOR (Kahramanmaraş) – Sayın Başkan, değerli
milletvekilleri; 14 şeker fabrikasının özelleştirilmesi neticesinde buralarda
çalışan işçilerin yaşadığı sıkıntılar konusunda Cumhuriyet Halk Partisi
tarafından verilen araştırma önergesi hakkında Milliyetçi Hareket Partisi adına
söz almış bulunuyorum. Bu vesileyle yüce heyetinizi ve bizleri izleyen değerli
vatandaşlarımızı sevgi ve saygılarımla selamlıyorum. 
Değerli
milletvekilleri, birçok defa dile getirdim, yine tekrar edeceğim. Hangi kamu
kurumunda olursa olsun işi ehline vermediğimiz müddetçe başarılı olmamız mümkün
değildir. Konumuz şeker fabrikaları olunca kısaca yönetim kademesinden birkaç
örnek vereceğim. Konuyu daha önce de KİT Komisyonunda dile getirdiğimi
belirtmek istiyorum. Bir müddet önce Şeker Fabrikaları Genel Müdürlüğünde
mesleği savcılık olan bir personel vekâleten yönetim kademesinde
görevlendirildi. Savcıya, hâkime üst düzey idari görev vermek isteniyorsa bunun
adresi şeker fabrikaları değildir, Adalet Bakanlığıdır öncelikle. Fabrikanın
yönetim kademesinde görev yapan bir başka kişisi uzmanlık alanı Fars dili ve
edebiyatı olan Atatürk Kültür, Dil ve Tarih Yüksek Kurumu Başkanıdır; Fars dili
ve edebiyatı uzmanlık alanı, hâlen de göreve devam etmektedir. 3’üncü
örneğimiz, geçmişte Artvin Valiliği yapan bir başka arkadaşımızdır. Şunu
söylemek istiyorum: İşi ehline vermeye inanıyorsak bunların hiçbirinin adresi şeker
fabrikaları yönetim kademeleri değildir, kimse “Şeker fabrikaları zarar
ediyor.” demesin. 
Değerli
milletvekilleri, şu anda biz şeker fabrikalarından bahsediyoruz. Fabrika demek
makine demektir, teçhizat demektir, elektrik demektir, metal demektir. Yönetim
kurulunda bulunanların hiçbiri mühendislik eğitimi almamıştır. Bir başka önemli
konu: Yönetim kurulundakilerin hemen hemen tamamına yakını ikinci görevli
olarak buradadırlar, birinci görevleri, “full time” çalıştıkları yerler başka
kamu kurumlarıdır. Kısaca, yönetim kurulu üyeleri imza tamamlamak için burada
görevlendirilmişlerdir. Olaya uzmanlık alanları itibarıyla baktığımızda,
kurumun en üst yönetim organı olarak verebilecekleri fevkalade kısıtlıdır. Tam
zamanlı çalışmadıkları için de verebilecekleri hiçbir şey yoktur demek daha
doğru olacaktır.
Değerli
milletvekilleri, 14 şeker fabrikasında toplam 4 bin civarında personel
çalışmaktadır. Bunlardan isteyenler diğer kamu kurumlarında 4/B statüsünde
istihdam edilebilecekleri gibi diğer fabrikalarda da çalışabileceklerdir veya
devralacak firmada beş yıl süreyle çalıştıktan sonra dilerlerse kamuya ait
kurumlarda 4/B statüsünde çalışabileceklerdir. Fabrikalarda yıllarca çalışarak
ustabaşı veya vasıflı işçi konumuna yükselmiş kardeşlerimiz, 4/B statüsünde bir
tercih yapacak olurlarsa yılların birikimiyle elde ettikleri ustabaşılıkları,
vasıflılıkları ortadan kalkacağı için mağdur olacakları açıktır. 
(Mikrofon
otomatik cihaz tarafından kapatıldı) 
FAHRETTİN
OĞUZ TOR (Devamla) – Tamamlayabilir miyim Başkanım?
BAŞKAN
– Buyurun Sayın Tor. 
FAHRETTİN
OĞUZ TOR (Devamla) – Teşekkür ederim. 
Zira
kamu kurumlarında konumlarını devam ettirmeleri, konumlarına uygun bir görev
bulmaları mümkün olmayacaktır. Kamu kurumlarında tahsilleriyle ilgili rastgele
bir görevlendirme yapılması hâlinde –ki öyle olacaktır- manevi çöküş
yaşayacakları açıktır. 14 fabrika personelini diğer fabrikalarda istihdam
etmenin verimlilik açısından bir faydası olmayacaktır, oturacak yer bile
bulamazlar. 
Diğer
ve çok önemli bir konu da 2017 yılında istihdam edilen sözleşmeli mühendislerle
ilgilidir. Bu kardeşlerimizin 4/B statüsünde istihdamının sağlanması
belirsizliği devam etmektedir. 
Şunu
söylemek istiyorum: Et ve Balık Kurumu örneği önümüzde, şeker fabrikalarının
özelleştirilmesinin yeniden gözden geçirilmesini diliyorum. 
Saygılar
sunuyorum. (MHP ve CHP sıralarından alkışlar) 
BAŞKAN
– Teşekkür ederim Sayın Tor. 
Söz
sırası, Halkların Demokratik Partisi Grubu adına Adana Milletvekilimiz Sayın
Meral Danış Beştaş’a aittir. 
Buyurun.
(HDP sıralarından alkışlar)
Sayın
Beştaş, süreniz üç dakika. 
HDP
GRUBU ADINA MERAL DANIŞ BEŞTAŞ (Adana) – Teşekkür ederim Sayın Başkan.
Şeker
fabrikalarının satışa çıkarılması, son günlerin en temel ve önemli
mevzularından bir tanesi fakat iktidar partisi, bu konuda işçilerin,
ailelerinin, muhalefetin, demokratik kamuoyunun itirazlarını, isyanını aslında
yine duymazlıktan geliyor. Kendileri de gayet iyi biliyor ki şeker
fabrikalarının satışına ilişkin gösterilen tepkiler gerçektir ve bunu dikkate
almazlarsa ileride bir bütün olarak herkes için, Türkiye için telafisi imkânsız
zararlar doğurabilir.
Bu
iktidar döneminde gerçekten millî ve yerlilik edebiyatı yapılıyor ama yerliliğe
vurulan en büyük darbe aslında tarım üzerinden olmuştur. Şeker fabrikalarının
haricinde de pek çok üretim alanında yaşanan genel sorunlar da var. Şimdi en
acil gündem tabii ki 25 şeker fabrikasından 14’ünün satışa çıkarılması.
Tarımsal üretim yapan bir fabrikanın özelleştirilmesi sadece fabrikada çalışan
emekçileri, tek başına üretim tekniğini ilgilendiren bir konu değil kuşkusuz,
bunu bütün boyutlarıyla düşünmemiz lazım. Burada totalde 3,5 milyon insanı
etkileyecek bir sektörden söz ediyoruz. Çiftçi, işçisi, esnafı, nakliyecisi,
besicileri, yöneticilerinden oluşan ve aileleriyle birlikte bunun 3,5 milyon
etki alanının olduğunu söylersek abartılı olmayacaktır.
Şimdi,
bir de iktidarın en temel donelerinden biri şeker fabrikalarının zarar ettiği
yönünde. Böyle bir zarar yok aslında, yine bu bir halüsinasyon, bir algı
yaratma işi. Kendileri bir şeyi 100 kere söyleyince sanki varmış gibi bir algı
yaratıyorlar. Mesela Muş Şeker Fabrikasına bakalım, kapasitesinin üstünde
üretim gerçekleştirmiş. Burdur Şeker Fabrikasının satılması demek, Burdur’un
can damarına neşter vurmak demek. Şimdi, daha önce de kentteki süt fabrikasının
satılması arz-talep dengesini altüst etmişti ki daha büyük bir etki şeker
fabrikalarının satışıyla gündeme gelecektir. Gerçekten, şeker pancarı tarımı,
ekin alanı yapılan alana eş değer bir orman alanına kıyasla 3 kat daha fazla
oksijen yaratmaktadır. Bu nedenle tüm canlılar için hayati bir önemi vardır.
Türkiye’de hâlihazırda 3 milyon 151 bin ton pancar şekeri, 990 bin tonu nişasta
bazlı şeker olmak üzere toplam 4 milyon 141 bin ton şeker üretim kapasitesi
mevcuttur. Pancar tarımı ayrıca kendinden sonra ekimi yapılacak olan ürünlerde
de verim artışı sağlayan bir özelliğe sahip olması sebebiyle çok önemlidir. 
Burada
son olarak şunu söylemek istiyorum…
(Mikrofon
otomatik cihaz tarafından kapatıldı) 
MERAL
DANIŞ BEŞTAŞ (Devamla) – Tamamlayacağım Sayın Başkanım. 
BAŞKAN
– Buyurun Sayın Başkanım.
MERAL
DANIŞ BEŞTAŞ (Devamla) – Teşekkür ediyorum.
Evet,
özelleştirmeye ağırlık veren bir iktidar var. Şimdi, bilhassa savaşa aktarılan
ekonomide artık tehlike çanlarının çalmasıyla, son kale olarak şeker
fabrikalarının satışı gündeme gelmiştir aslında. Oysa savaşa aktarılan ekonomik
güç tarıma aktarılsa bu satışlara ihtiyaç duyulmayacağı gibi, çiftçinin,
emekçinin sorunları da gayet tabii giderilebilir. Fakat Hükûmet, seçim kazanma
ve de bu yolda belli kesimleri yanına çekme gayretiyle suni bir ekonomi
yaratmak istiyor ve ülkede tarımı çökertirken emekçiyi, çiftçiyi yani kendi
yurttaşını ateşe atmaktadır. 
Bu
minvalde, Hükûmete özellikle seslenmek istiyorum: Kendinizi zenginleştirme ve
oylarınızı koruma uğruna girilen bu yolda çiftçiye, emekçiye, tüm halka ve
doğaya verdiğiniz zarar çok büyüktür. Biz buna izin vermeyeceğiz ve Türkiye
yurttaşlarını da izin vermeme konusunda hep birlikte mücadele etmeye davet
ediyoruz diyorum ve teşekkür ediyorum, sağ olun. (HDP sıralarından alkışlar)
BAŞKAN
– Teşekkür ederim Sayın Başkanım.
Şimdi
söz sırası, Adalet ve Kalkınma Partisi Grubu adına Hatay Milletvekilimiz Sayın
Hacı Bayram Türkoğlu’na aittir. 
TANJU
ÖZCAN (Bolu) – Bakalım, AKP’den de bir destek gelecek mi?
BAŞKAN
– Buyurun Sayın Türkoğlu. (AK PARTİ sıralarından alkışlar)
Süreniz
üç dakika.
TANJU
ÖZCAN (Bolu) – Hatay’da fabrika yok Başkanım.
AK
PARTİ GRUBU ADINA HACI BAYRAM TÜRKOĞLU (Hatay) – Teşekkür ederim Sayın
Başkanım.
TANJU
ÖZCAN (Bolu) – En azından şeker fabrikası olan bir ilden arkadaşımıza söz
verselerdi.
HACI
BAYRAM TÜRKOĞLU (Devamla) – Tabii, Türkiye’nin her köşesi hepimizi
ilgilendirdiği için…
TANJU
ÖZCAN (Bolu) – Şeker üreticilerine çok büyük hakaret!
BAŞKAN
– Rica ederim Sayın Özcan.
HACI
BAYRAM TÜRKOĞLU (Devamla) – …Hatay olmuş, Kayseri olmuş, Konya olmuş, Karadeniz
olmuş, İç Anadolu olmuş, Ege olmuş fark eden bir şey yok yani problem
hepimizin.
TANJU
ÖZCAN (Bolu) – Olur mu? 
CEYHUN
İRGİL (Bursa) – “Türkiye milletvekiliyim.” diyorsunuz yani.
HACI
BAYRAM TÜRKOĞLU (Devamla) – Aynen. 
TANJU
ÖZCAN (Bolu) – En azından şeker fabrikası olan bir il olsaydı da…
BAŞKAN
– Buyurun Sayın Türkoğlu, siz Genel Kurula hitap edin.
HACI
BAYRAM TÜRKOĞLU (Devamla) – Sayın Başkan, değerli milletvekilleri; TÜRKŞEKER’e
ait şeker fabrikalarının özelleştirilmesi ve şeker fabrikalarında çalışan
işçilerin yaşadığı sıkıntıların araştırılması amacıyla Meclis araştırması
açılmasını isteyen Cumhuriyet Halk Partisi önerisi aleyhine söz almış
bulunuyorum. Yüce heyetinizi saygıyla selamlıyorum.
Değerli
milletvekilleri, özelleştirmenin temel hedeflerinden biri de fabrikaların şeker
pancarından şeker üretimi faaliyetine devam etmelerinin sağlanmasıdır. Üretimin
devamlılığını zorunlu hâle getiren koyduğumuz hükümlerle birlikte, özelleştirmeden
sonra geçen beş yıl boyunca TÜRKŞEKER’in yaptığı bütün kota anlaşmaları aynen
geçerli olacaktır. Kota dâhilinde üretim yapılması garanti altına alınmıştır.
Kota altında üretim yaparsa baştan verilen teminat gelir kaydedilecektir.
Kotadan düşük üretim yaparak kullanmadığı kota hakkı hiçbir işleme gerek
kalmaksızın tekrar TÜRKŞEKER’e geçecektir. Hani, zaman zaman, işte, kotadan
yararlanıp bunu ticari bir faaliyet hâline getiren çevreler vardı, buna da
engel olunmuş oluyor.
Bu
düzenlemenin de neticesiyle ne nakliyeciler ne de küspe alımı vesilesiyle
besicilik yapan kardeşlerimizin bir hak kaybına uğramaları söz konusu değildir.
Şeker fabrikaları özelleştikten sonra bile şekerde Türkiye'nin elinde ciddi bir
pazar payı hâlen kalmış olacaktır. Tahminen yüzde 20 oranında bir pazar payının
devlette kalmasıyla kamunun menfaati de gözetilmiş olmaktadır. Az önce, tabii,
sayın grup başkan vekilimiz de izah etti, geçende hep birlikte çıkardığımız
yasayla nişasta bazlı şeker kotasının yüzde 5’e düşürülmesi de -inşallah,
ileride bu daha da düşer- sevindirici bir durumdur.
BURCU
KÖKSAL (Afyonkarahisar) – Yasa bile değil.
HACI
BAYRAM TÜRKOĞLU (Devamla) – Sadece fabrikaların üretim yaptığı alanlar
özelleştirmeye konu olabilecektir. Bu sayede, fabrikaya ait olup üretime konu
olmayan taşınmazlar özelleştirmenin dışında tutulmuştur.
Değerli
milletvekilleri, şeker fabrikalarında çalışan memurların haklarını korumak için
özel hükümler getirilmiştir. Memurlar eğer isterlerse TÜRKŞEKER’e ait diğer
fabrikalarda çalışacaklar veya tüm özlük haklarının ödenmesi suretiyle farklı
kamu kurum ve kuruluşlarında istihdam hakkı sağlanacaktır.
BURCU
KÖKSAL (Afyonkarahisar) – Sayın Vekilim, yüzde 10’u sadece bu koşulu taşıyor,
yüzde 90’ı o koşulu taşımıyor, şartname koşullarını. 
HACI
BAYRAM TÜRKOĞLU (Devamla) – Yine isterlerse yatırımcıyla çalışma hakkı saklı
tutulacaktır.
(Mikrofon
otomatik cihaz tarafından kapatıldı) 
HACI
BAYRAM TÜRKOĞLU (Devamla) – Bir dakika daha Sayın Başkanım…
BAŞKAN
- Buyurun Sayın Türkoğlu. 
HACI
BAYRAM TÜRKOĞLU (Devamla) - Daimi ve geçici işçi kardeşlerimizle ilgili de özel
hükümler getirilmiştir. Eğer ki işçi kardeşimiz emeklilik hakkını elde
etmemişse TÜRKŞEKER’in diğer fabrikalarında çalışabileceği veya yatırımcıyla
çalışmak isterse de emeklilik süreci dolana kadar kamuya dönme hakkının
verileceği düzenleme yapılmıştır. Bütün bu düzenlemelerin ışığında, işsiz kalma
gibi bir endişeyle karşı karşıya kalmayacak olan çalışanlarımızın tabii ki
sürecin doğal bir neticesi olarak da kendi tercihleri doğrultusunda yer değiştirme
işlemleri olabilecektir. 
Şeker
fabrikalarının özelleştirilmesine ilişkin şartnameler, kooperatiflerin,
birliklerin, yatırımcıların birlikte teklif verebilmelerinin de önünü açacak
şekildedir. Bunun sağlanabilmesi için de ihaleye katılımda ihtiyaç duyulacak
geçici teminatların düşük tutulması, ihalede şeffaf bir ortamın sağlanması esas
olacaktır. Pancar çiftçisinin, çalışanların, kamunun ve yeni yatırımcının
mağduriyetine yol açmayacak… 
(Mikrofon
otomatik cihaz tarafından kapatıldı) 
HACI
BAYRAM TÜRKOĞLU (Devamla) - …tüm paydaşlar arasında konsensüs sağlayacak ve
sektörün gelecekte rekabetçi bir yapıyla varlığını sürdürmesine imkân
verebilecektir.
CEYHUN
İRGİL (Bursa) – Şeker fabrikalarının özelleştirilmesine karşıysa beş dakika
daha verin Başkanım.
HACI
BAYRAM TÜRKOĞLU (Devamla) – Cumhuriyet Halk Partisinin verdiği araştırma
önerisinin aleyhinde olduğumuzu ifade ediyor, pancar üreticisinin de yanında
olduğumuzu ifade ederek hepinizi saygıyla selamlıyorum. (AK PARTİ sıralarından
alkışlar)
BAŞKAN
- Sayın Türkoğlu, teşekkür ederim.
BURCU
KÖKSAL (Afyonkarahisar) – Sayın Başkan, sözlerimin çarpıtılmasıyla, konuşma
içeriğimin çarpıtılmasıyla ilgili bir sataşma var.
BAŞKAN
– Ne dedi efendim? 
BÜLENT
TURAN (Çanakkale) – Hangi söz?
BURCU
KÖKSAL (Afyonkarahisar) – Diyor ki: “Fabrikalar kapatılmayacak, üretime devam
edecek, işçiler mağdur olmayacak.” Bu konuda kamuoyunu yanıltıcı bir bilgi var
çünkü. Müsaade ederseniz, bununla ilgili bir dakika bir açıklamada bulunmak
istiyorum.
BÜLENT
TURAN (Çanakkale) – Sataşmayı anlayamadık Sayın Başkan, bir daha söyler mi
Hanımefendi?
BAŞKAN
– Sayın Turan, ben dinliyorum, size gerek yok, siz oturun, rahat olun.
SÜREYYA
SADİ BİLGİÇ (Isparta) – Sayın Turan anlamaya çalışıyor Sayın Başkan.
BURCU
KÖKSAL (Afyonkarahisar) – Benim konuşmamın içeriğini çarpıtarak fabrikaların…
BAŞKAN
- Yerinizden kısa bir açıklama yapınız Sayın Köksal. 
Buyurun.
III.- AÇIKLAMALAR (Devam)
27.- Afyonkarahisar Milletvekili Burcu
Köksal’ın, Hatay Milletvekili Hacı Bayram Türkoğlu’nun CHP grup önerisi üzerinde
AK PARTİ Grubu adına yaptığı konuşmasındaki bazı ifadelerine ilişkin açıklaması
BURCU
KÖKSAL (Afyonkarahisar) – Sayın Başkan, değerli milletvekilleri; sayın hatip
kürsüde dedi ki: Bu fabrikalar üretime devam edecek.” Bundan önceki özelleşen
fabrikalara baktığımızda Et Balık, Yem AŞ, SEKA, tütün fabrikalarının durumu
ortada. Birçoğu özelleştikten sonra kapısına kilit vuruldu hemen hemen
hepsinin, bazıları atıl durumda çürümeye terk edildi. Örneğin seçim bölgem
Afyonkarahisar, Çay SEKA fabrikasına beraber gidebiliriz, çürümeye terk edilmiş
durumda. Diğer fabrikalar da yandaşa, yoldaşa verildi, şu anda yerinde AVM’ler,
binalar yükselmiş durumda. Dolayısıyla özelleştirmenin sonucunda bu
fabrikaların kapısına kilit vurulacağını buradaki herkes biliyor. 
Ayrıca
ilinde şeker fabrikası olan bir AKP milletvekilinin konuşmamasını da
yadırgadım. Neden? Çünkü seçmenlerinin yüzüne nasıl bakacağını herhâlde
düşünüyor oradaki arkadaşlarımız.
BAYRAM
ÖZÇELİK (Burdur) – Bakıyoruz, bakıyoruz, merak etmeyin.
BURCU
KÖKSAL (Afyonkarahisar) – AKP’li yurttaşlarımız da bu özelleştirmenin
karşısında, bunu bize ifade ediyorlar. 
Yine
işçilerin mağdur olmayacağını söylüyor. “Şartnameye göre özelleştirme
kapsamına…
(Mikrofon
otomatik cihaz tarafından kapatıldı)
BURCU
KÖKSAL (Afyonkarahisar) – …alınmadan işe girenler ve emekliliğini doldurmamış
olanlar geçiş yapabilecek.” diyor.
SÜREYYA
SADİ BİLGİÇ (Isparta) – Başkanım, sataşma var, Başkanım. 
BURCU
KÖKSAL (Afyonkarahisar) – Sadece yüzde 10’u bu şartı taşıyor bu işçilerin,
dolayısıyla işçilerde de muhakkak bir mağduriyet olacak. (CHP sıralarından
alkışlar)
SÜREYYA
SADİ BİLGİÇ (Isparta) – Sayın Türkoğlu’na sataştı, Sayın Özçelik’e sataştı.
BAŞKAN
– Sayın Başkanım, rica ederim. 
Teşekkür
ederim Sayın Köksal.
Sayın
Turan, buyurun.
BÜLENT
TURAN (Çanakkale) – Sayın Başkan, CHP vekilinin İç Tüzük’e aykırı söz almasını
geçiyorum, bunun doğru olmadığı kanaatindeyim, sataşma yoktu çünkü. Ama onun
ötesinde, AK PARTİ Grubundan hangi konuda kimin konuşacağına bırakın da CHP
değil, biz karar verelim. Bizim için Türkiye’de her vekilin eşit derecede her
ilde konuşma hakkı vardır.
Teşekkür
ediyorum.
BAŞKAN
– Teşekkür ederim Sayın Turan.
IV.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, 26/3/2018 tarihinde
Afyonkarahisar Milletvekili Burcu Köksal ve arkadaşları tarafından, TÜRKŞEKER’e
ait 14 şeker fabrikasının özelleştirilmesi ve fabrikalarda çalışan işçilerin
yaşadığı sıkıntıların araştırılarak çözüm önerilerinin belirlenmesi amacıyla
verilmiş olan Meclis araştırması önergesinin ön görüşmelerinin, Genel Kurulun
28 Mart 2018 Çarşamba günkü birleşiminde yapılmasına ilişkin önerisi (Devam)
BAŞKAN
– Sayın milletvekilleri, Cumhuriyet Halk Partisi Grubu önerisini oylarınıza
sunuyorum: Kabul edenler… 
BURCU
KÖKSAL (Afyonkarahisar) – MHP Grubu da destek verdi ama.
CEYHUN
İRGİL (Bursa) – Vallahi geçti, hadi hayırlı olsun. (CHP sıralarından alkışlar) 
BAŞKAN
- Kabul etmeyenler… 
BÜLENT
TURAN (Çanakkale) – Saysınlar Sayın Öz.
BAŞKAN
– Öneri kabul edilmemiştir.
BÜLENT
TURAN (Çanakkale) – Saymayı da bilmiyorlar, siyaseti de bilmiyorlar Sayın
Başkan, böyle bir şey olur mu?
BAŞKAN
– Rica ediyorum Sayın Turan, bunlara, bu sözlere gerek yok, Divan olarak
buradayız.
BÜLENT
TURAN (Çanakkale) – Ama alkış yapıyorlar, görmüyor musunuz? 
BAŞKAN
– Rica ediyorum Sayın Turan.
BÜLENT
TURAN (Çanakkale) – Niye benden rica ediyorsun Başkanım, onlardan rica edin,
alkışlayan onlar. 
BAŞKAN
– Onlar Divana bu sözle sataşmada bulunmuyorlar sizin gibi Sayın Turan. 
TANJU
ÖZCAN (Bolu) – Efendim, provoke ediyor. 
BÜLENT
TURAN (Çanakkale) – Sayımız fazla. 
BAŞKAN
- Sayın milletvekilleri… 
Sayın
Arslan, sisteme girmişsiniz, talebinizi alabilir miyim. 
KAZIM
ARSLAN (Denizli) - Efendim, dün Meclise Atatürk tişörtüyle giren arkadaşımızın
buraya girişinin yasaklanmasına ve çıplak olarak vatandaşın Meclise alınmasına
ilişkin bir açıklama yapmak istiyorum. 
BAŞKAN
- Buyurun Sayın Arslan.
III.- AÇIKLAMALAR (Devam)
28.- Denizli Milletvekili Kazım Arslan’ın,
bir vatandaşın Atatürk baskılı tişörtle Meclise alınmamasına rağmen cübbeli,
sarıklı, çarşaflı vatandaşların Meclise alınması uygulamasına ilişkin
açıklaması
KAZIM
ARSLAN (Denizli) – Teşekkür ederim Sayın Başkan. 
Meclis
Başkanı İsmail Kahraman’a soruyorum: 27 Mart Salı günü Cafer Darı isimli bir
yurttaşımızın üzerinde bulunan Atatürk resimli tişörtü çıkarılarak Meclise
alınmıştır. 
Bir:
Meclise ziyarete gelen bu yurttaşın çıplak olarak Meclise alınmasını vicdanınız
kabul ediyor mu?
İki:
Büyük Önderimiz Mustafa Kemal Atatürk’ün kurduğu bu Meclise yurttaşların
Atatürk resmiyle girmesinin ne sakıncası vardır? Bu kararın sebebi nedir? 
Üç:
Aynı gün cübbeli, sarıklı, çarşaflı vatandaşlar Meclise alınıyor, her yerde
dolaşıyor da Atatürk resmini taşıyan yurttaşlar neden Meclise kabul edilmiyor? 
Dört:
Atatürk’ün kurduğu cumhuriyetin sayesinde Başkanlık koltuğunda oturuyorsunuz,
uyguladığınız bu karar oturduğunuz koltuğa ihanet değil midir? 
Beş:
Atatürk’ün koltuğunda oturan Başkan olarak bu uygulamayı vicdanınız kabul
ediyor mu? 
Altı:
Meclisimize yakışmayan bu vahim kararın acilen kaldırılmasını istiyorum. 
Teşekkür
ederim. (CHP sıralarından alkışlar) 
BAŞKAN
– Teşekkür ederim Sayın Arslan. 
TANJU
ÖZCAN (Bolu) – Sayın Başkanım, böyle bir karar mı var? 
BAŞKAN
- Sayın İrgil, sizin de bir talebiniz var, nedir önce onu dinleyeyim. 
CEYHUN
İRGİL (Bursa) – Başkanım, teşekkür ederim. 
Bu
hafta Kütüphaneler Haftası olduğu için bu haftayla ilgili, Bursa’daki
kütüphaneyle ilgili önemli bir açıklama yapmak istiyorum. 
BAŞKAN
– Buyurun Sayın İrgil. 
29.- Bursa Milletvekili Ceyhun İrgil’in,
Bursa İstiklal Mahallesi’ndeki Ömer Mercan Kütüphanesinin durumuna ilişkin
açıklaması
CEYHUN
İRGİL (Bursa) – Sayın Başkanım, teşekkür ederim. 
Aslında
iki buçuk yıldır bu Meclisteyim, hiç gündeme getirmedim ama bu haftanın
özelliği nedeniyle benim de bizzat yakından ilgilendiğim, kendi ailemiz
tarafından yaptırılan ve Kültür Bakanlığına bağışlanan Bursa’daki İstiklal
Mahallesindeki Ömer Mercan Kütüphanesinin bu Kütüphaneler Haftası nedeniyle
durumunu anlatmak isterim. Tam bir rezillik içinde, kütüphaneyi yıllar önce
bağışlamış olmamıza rağmen son derece atıl kaldı, hiç geliştirilmedi. İçindeki
personelin tavır ve davranışları hep mahalleli tarafından eleştiriliyor.
Kütüphaneye ek hiçbir kitap şu ana kadar verilmedi. Mahallelinin ancak
bağışladığı kitaplarla yürüyor. Yani ülkedeki birçok vatandaş iyi niyetle böyle
bağışlarda bulundu, kütüphaneler bağışladı fakat Kültür Bakanlığı bu bağışlara
aslında bir anlamda manevi olarak ihanet ediyor. Ben birçoğunu duydum, dinledim
ama en azından Genel Kurulun bunu dikkate alacağını düşünüyorum çünkü bu bizim
kendi ailemizin…
(Mikrofon
otomatik cihaz tarafından kapatıldı) 
CEYHUN
İRGİL (Bursa) – Tamamlayabilir miyim Sayın Başkan?
BAŞKAN
– Devam edin, kayıtlara geçsin sözünüz.
CEYHUN
İRGİL (Bursa) – Yani, bu, en azından bizim kendi ailemizin yaptırdığı bir
kütüphane olduğu için çok yakından biliyorum. 
Kültür
Bakanlığından rica ediyorum, lütfen kütüphaneleri bu ataletten kurtarsınlar.
Kütüphaneler neredeyse çiftlik hâline dönüşmüş durumda. Koskoca kütüphanenin
bir odasını zar zor kullandırıyorlar, kullandırmıyorlar. Bu yüzden Kültür
Bakanlığımızı bu anlamda tüm kütüphaneler için dikkate davet ediyorum.
Teşekkür
ederim. 
BAŞKAN
– Teşekkür ederim Sayın İrgil.
Sayın
Akyıldız, sisteme girmişsiniz, talebiniz…
ALİ
AKYILDIZ (Sivas) – Sayın Başkan, geçen hafta Meclis gündemine taşıdığım,
Sivas’ta Kredi Yurtlar Kurumundaki taşeronların mülakat sınavıyla ilgili
açıklamada bulunmak istiyorum. 
BAŞKAN
– Buyurun Sayın Akyıldız.
BÜLENT
TURAN (Çanakkale) – Kaçta bırakacaksınız Sayın Başkanım?
FİLİZ
KERESTECİOĞLU DEMİR (İstanbul) – 15 kişi olabilir.
30.- Sivas Milletvekili Ali Akyıldız’ın,
Sivas’ta Kredi Yurtlar Kurumundaki taşeronların mülakat sınavıyla ilgili sorunu
çözen Çalışma ve Sosyal Güvenlik Bakanı Jülide Sarıeroğlu, Kredi Yurtlar Kurumu
Genel Müdürü Sinan Aksu ile Sivas İl Müdürü Erdoğan Tunç’a teşekkür ettiğine
ilişkin açıklaması
ALİ
AKYILDIZ (Sivas) – Teşekkür ediyorum Sayın Başkan. 
Geçen
hafta Meclis gündemine taşıdığım, Sivas’ta Kredi Yurtlar Kurumundaki
taşeronların mülakat sınavıyla ilgili sorun Sözcü gazetesi sayesinde de
kamuoyunda geniş şekilde yer almıştı. Bunun üzerine Çalışma ve Sosyal Güvenlik
Bakanı Sayın Jülide Sarıeroğlu Kredi Yurtlar Kurumu Genel Müdürü Sayın Sinan
Aksu ve Kredi Yurtlar Kurumu Sivas İl Müdürü Erdoğan Tunç konuya hassasiyet
göstererek çok duyarlı bir şekilde bu konunun çözümü üzerinde çalışmışlar ve
sorunu çözmüşlerdir. Ben buradan onlara teşekkür etmek amacıyla söz aldım ama
umuyor ve diliyorum ki bu ve benzeri konular diğer bakanlara ve Türkiye’deki
diğer bürokratlara örnek bir davranış olur. Bundan sonraki süreçte de aynı
şekilde bekliyor, teşekkür ediyorum.
BAŞKAN
– Teşekkür ederim Sayın Akyıldız.
Sayın
Kerestecioğlu sisteme girmişsiniz, buyurun.
31.- İstanbul Milletvekili Filiz
Kerestecioğlu Demir’in, Soma davası ile 10 işçinin hayatını kaybettiği Torunlar
İnşaatla ilgili dava süreçlerine ilişkin açıklaması
FİLİZ
KERESTECİOĞLU DEMİR (İstanbul) – Teşekkürler Sayın Başkan.
Ben
iki davayla ilgili söz almak istedim. Birisi –biliyorsunuz- yeni görülen Soma
davası, hazirana ertelenen; diğeri ise Torunlar davası. Gerçekten aslında
Mecliste çok daha fazla gündem olması gereken ve çok sayıda vatandaşımızın iş
cinayetinde hayatını kaybettiği davalar bunlar. 
Özellikle
söz almamın nedenlerinden birisi -ciddi, aslında etkileyici bir anekdot- Soma
davasında bulunan yakınlardan birisi “15 Temmuzda 248 yurttaşımız hayatını
kaybetti, Soma’da 302 yurttaşımız hayatını kaybetti ve 15 Temmuz davasında
herkes için müebbet isteniyor ama Soma’da gerçekten nasıl bir cezalandırma sistemi
var?” diye soruyor. Vicdanları yaralayan bir soru. 
(Mikrofon
otomatik cihaz tarafından kapatıldı) 
BAŞKAN
– Lütfen tamamlayınız Sayın Başkanım. 
Buyurun.

FİLİZ
KERESTECİOĞLU DEMİR (İstanbul) – Soma davasındaki mütalaa aslında bu facianın
bir fıtrat olmadığını da ne kadar önlenebilir olduğunu da açıkça ortaya
koyuyor.
İkincisi
ise metropol İstanbul’un tam ortasında Torunlar İnşaat’ta 10 işçinin canının
bedeli olarak 60 bin liranın tespit edilmesi. Gerçekten 60 bin lira inanılır
bir rakam değil 10 işçinin hayatı için. Bu da aslında iş cinayetlerinin nasıl
ortaya çıktığını ve neden önlenmez olduğunu, sermayeden yana her zaman nasıl
tavır alındığını, yargının da aslında aynı şeyin boyunduruğu altına girmiş
olduğunu -ki burada dördüncü heyet görev yapıyor şu anda Torunlar davasında
maalesef- ortaya koyuyor.
Türkiye
Avrupa'da iş cinayetlerinde 1’inci, dünyada ise 3’üncü sırada. Bu bir utanç
vesikasıdır. 
(Mikrofon
otomatik cihaz tarafından kapatıldı) 
FİLİZ
KERESTECİOĞLU DEMİR (İstanbul) – Bu Meclisin bunu gündemine acilen alması ve
daha fazla konuşması gerekir.
Teşekkürler.

BAŞKAN
- Teşekkür ederim Sayın Kerestecioğlu.
Sayın
Özcan, sisteme girmişsiniz, talebinizi alayım.
TANJU
ÖZCAN (Bolu) – Sayın Başkan, az önce Denizli Milletvekilimiz Kazım Bey’in
gündeme getirdiği bir konu var, bunu istişare ettik. O konuyla ilgili, sözde,
bu yasağı uygulayan kolluk gücü, Türkiye Büyük Millet Meclisi Başkanlık
Divanının böyle bir kararı olduğunu ifade etmiş. Onunla ilgili çok önemli… 
BAŞKAN
– Buyurun Sayın Özcan. 
32.- Bolu Milletvekili Tanju Özcan’ın, bir
vatandaşın Atatürk baskılı tişörtle Meclise alınmamasına ve Başkanlık Divanının
bu konuda aldığı bir karar olup olmadığını öğrenmek istediğine ilişkin
açıklaması
TANJU
ÖZCAN (Bolu) - Teşekkür ediyorum Sayın Başkan. 
Denizli
Milletvekilimizin ifade ettiği olayla ilgili ben de üzüntülerimi ifade etmek
istiyorum. Gerçekten bu Meclisin kurucusu ve ilk Meclis Başkanı olan, bu
ülkenin kurucusu olan Gazi Mustafa Kemal Atatürk’ü simgeleyen üzerinde baskı
olan bir tişörtle Türkiye Büyük Millet Meclisine gelen vatandaşın tişörtünün
çıkartılmasını hiçbir şekilde açıklayamıyorum kendi açımdan. Yarın bir gün
Atatürk rozetleriyle Türkiye Büyük Millet Meclisine gelenlere de benzer
uygulamalar yapılabilir. 
Şimdi
Sayın Başkan, arkadaşlarımızla değerlendirme yaptık, Sayın Tanal da ifade
ettiler. Bu müeyyideyi vatandaşa uygulatan, tişörtünü çıkartan kolluk gücü
Türkiye Büyük Millet Meclisi Başkanlık Divanının bu konuda alınmış bir kararı
olduğundan bahsediyor; biz buna inanmak istemedik. Sayın Başkan olarak, Meclisi
yöneten Başkanımız olarak da kolluk güçlerine uyarma anlamında, Türkiye Büyük
Millet Meclisi Başkanlık Divanının böyle bir karar vermediğini ve
veremeyeceğini ifade etmenizi bekliyoruz.
Teşekkür
ediyorum.
BAŞKAN
– Şimdi vereceğim arada yetkililerden bilgi alacağım, Genel Kurulu da
bilgilendireceğim Sayın Özcan.
Sayın
Turan, ilave edeceğiniz bir şey var mı? 
Buyurun.
33.- Çanakkale Milletvekili Bülent
Turan’ın, bir vatandaşın Atatürk baskılı tişörtle Meclise alınmaması
uygulamasının gerekçesini öğrenmeye çalışacağına ilişkin açıklaması
BÜLENT
TURAN (Çanakkale) - Sayın Başkan, değerli arkadaşlar; ifade edilen bir
ziyaretçinin tişörtünün çıkartılması meselesini ben de takip etmeye
çalışıyorum. Hangi saikle bu yapıldı bilmiyorum ama yapılanın doğru olmadığını,
bir kişinin Meclise gelirken -tabii ki terörle iltisakı hariç olmak üzere
söylüyorum- ne giydiğinin ne giymediğinin hiç kimseye bir faydası olmadığı
kanaatindeyim. Dün yapılan uygulamanın karşısında olduğumuzu… Hele ki
Atatürk’ün bu ülkenin kurucusu, Meclisimizin ilk başkanı olmasından yola
çıkarak daha hassas olunması gerektiği kanaatindeyim. Bir uygulama hatası
olmuştur veya bilmediğimiz bir hata olmuştur kanaatindeyim. Gerekçesini ben de
öğrenmeye çalışacağım.
Teşekkür
ediyorum.
BAŞKAN
– Peki, teşekkür ediyorum.
MAHMUT
TANAL (İstanbul) – Sayın Başkan…
BAŞKAN
- Buyurun Sayın Tanal. 
MAHMUT
TANAL (İstanbul) – Değerli Başkanım, dün bu Atatürk tişörtünü giyen vatandaşla
bizzat ilgilenen, emniyetle muhatap olan milletvekili arkadaşınız benim. Eğer
izin verirseniz, ben, bu bana iletilen…
BAŞKAN
– Şimdi vereceğim arada konuşalım. Ben Genel Kurulu Başkanlık Divanı üyesi ve Meclis
Başkan Vekili olarak bilgilendireceğim.
Birleşime
yirmi dakika ara veriyorum.
Kapanma Saati: 15.47
İKİNCİ OTURUM
Açılma Saati: 16.19
BAŞKAN: Başkan Vekili Yaşar TÜZÜN
KÂTİP ÜYELER: İshak GAZEL (Kütahya), Bülent ÖZ (Çanakkale)
-----0-----
BAŞKAN
– Türkiye Büyük Millet Meclisinin 78’inci Birleşiminin İkinci Oturumunu
açıyorum.
V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Yaşar
Tüzün’ün, bir vatandaşın Atatürk baskılı tişörtle Meclise alınmamasının Meclis
Koruma Hizmetleri Yönetmeliği’nden kaynaklanan yanlış bir uygulama nedeniyle
olduğuna ve Atatürk’ün resmine ve ismine saygısızlık yapılmasının söz konusu
olmadığına ilişkin konuşması
BAŞKAN
– Sayın milletvekilleri, bir önceki birleşimde de Meclisimizin gündemine gelen
ve dün Cumhuriyet Halk Partisi grup toplantısında gerek ulusal medyaya gerek
sosyal medyaya düşen bir haberle ilgili sayın vekillerimiz burada düşüncelerini
belirttiler. Biz de vermiş olduğumuz bu molada Türkiye Büyük Millet Meclisinin
yetkilileriyle, bu anlamda Meclisimizin asayişi ve emniyeti noktasında görevli
olan arkadaşlarımızla görüşme yapmış bulunuyoruz. 
Özellikle
şunu belirtmem gerekiyor ki grup başkan vekillerimizin de bilgisi dâhilinde
olan, bu yüce Meclisi kuran Gazi Mustafa Kemal Atatürk’e, cumhuriyeti kuran
Gazi Mustafa Kemal Atatürk’e, ne onun şahsiyetine ne resmine ne de ismine hiç
kimsenin ama hiç kimsenin bir hakaret etmesi ve onu sıradanlaştırması söz
konusu olamaz, olmamıştır ve olmayacaktır. Bu mahiyette, tabii, Meclisimizin
Meclis Koruma Hizmetleri Yönetmeliği’nden kaynaklanan yanlış uygulamadan ortaya
çıkmıştır. Bu yanlış uygulamanın cezai işlemleri noktasındaki süreç
başlamıştır. Bugün Cumhuriyet Halk Partisi Grup Başkan Vekilimiz Sayın Engin
Altay, yapmış olduğu basın açıklamasıyla birlikte, Meclis Başkanlığımıza bu
sorumlular hakkında gerekli işlemlerin başlatılması noktasında müracaat
etmiştir. Bu müracaatla ilgili, Sayın Başkanlığın bu konuda mutlaka gereğini
yapacağını umut ediyorum. O nedenle, Meclisimizin kurucusu Gazi Mustafa Kemal
Atatürk’ün resmine, ismine, tişörtüne hiçbir saygısızlık yapılması söz konusu
değildir, asla da olmayacaktır. 
Bilgilerinize
sunarım. (CHP sıralarından alkışlar)
Sayın
milletvekilleri, alınan karar gereğince sözlü soru önergelerini görüşmüyor ve
gündemin “Kanun Tasarı ve Teklifleri ile Komisyonlardan Gelen Diğer İşler”
kısmına geçiyoruz. 
1’inci
sırada yer alan, Katma Değer Vergisi Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı ile Plan ve Bütçe
Komisyonu Raporu’nun görüşmelerine kaldığımız yerden devam edeceğiz. 
VI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Katma Değer Vergisi Kanunu ile Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı (1/926) ile Plan ve Bütçe Komisyonu Raporu (S. Sayısı: 535) (x)
BAŞKAN
- Komisyon? Yerinde. 
Hükûmet?
Yerinde. 
Komisyon
Raporu 535 sıra sayısıyla bastırılıp dağıtılmıştır. 
Sayın
milletvekilleri, 22/3/2018 tarihli 76’ncı Birleşimde İç Tüzük’ün 91’inci
maddesine göre temel kanun olarak görüşülen 535 sıra sayılı Tasarı’nın tümü
üzerindeki görüşmeler tamamlanmıştı ve maddelerine geçilmesi kabul edilmişti. 
Şimdi
birinci bölümün görüşmelerine başlıyoruz. 
Birinci
bölüm 1 ila 18’inci maddeleri kapsamaktadır. 
Birinci
bölüm üzerinde söz isteyenleri okuyorum: Gruplar adına, Milliyetçi Hareket
Partisi Grubu adına Adana Milletvekilimiz Sayın Mevlüt Karakaya, Halkların
Demokratik Partisi Grubu Adına İstanbul Milletvekilimiz Sayın Filiz
Kerestecioğlu, Cumhuriyet Halk Partisi Grubu Adına İzmir Milletvekilimiz Sayın
Musa Çam’dan oluşmaktadır. 
İlk
söz Milliyetçi Hareket Partisi Grubu adına Adana Milletvekilimiz Sayın Mevlüt
Karakaya’ya aittir. 
Buyurun
Sayın Karakaya. (MHP sıralarından alkışlar)
Süreniz
on dakika. 
MHP
GRUBU ADINA MEVLÜT KARAKAYA (Adana) - Sayın Başkan, değerli milletvekilleri;
görüşülmekte olan Katma Değer Vergisi Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Tasarı’nın birinci bölümü hakkında
Milliyetçi Hareket Partisi Grubu adına söz almış bulunuyorum. Hepinizi
saygılarımla selamlıyorum. 
Değerli
milletvekilleri, tasarıda toplam 33 madde yer almakta. Bunun 18’i 3065 sayılı
Katma Değer Vergisi Kanunu’yla alakalı. Bu 18 maddenin 14’ü mevcut maddelerde
değişiklik ya da bunlara ilaveler yapılmasını, 2’si mülga 38 ve mülga 60 yerine
yeni maddeler ihdas edilmesini, 2 tanesi de geçici madde eklenmesini
öngörmektedir. 
Bu
değişikliklerle katma değer vergisinde bir reform yapıldığı ifade ediliyor.
Şunu ifade etmeliyim ki reform, tüm vergi sistemi üzerinde yapılması gereken
bir ihtiyaç olarak hâlâ orta yerde durmaktadır. Öncelikli olarak da Vergi Usul
Kanunu ile Gelir Vergisi Kanunu’ndan başlamak gerektiğini ifade etmek
istiyorum. Üzerinde konuştuğumuz değişikliklerin çoğu uygulama kaynaklı
sorunları gidermeye yönelik bir düzenlemeden ibarettir. Bunların içerisinde
elbette önemli olanları var, yerinde olanları var ama yanlış ve eksik olanları
da bir hayli mevcut. Sonuç olarak, buna “Katma değer vergisinde reform” dersek,
hakikaten teknik açıdan donanımlı olan Sayın Maliye Bakanına ve bürokratlarına
ayıp etmiş oluruz. Ben böyle bir nezaketsizliği yapmayacağım. Şunu hepimiz
biliyoruz ki reform niteliğindeki bir çalışma vergileme boyutuyla ele alınıp
yapılmalıydı, vergilendirme ilkelerine uygun bir biçimde mükellefi, konusu,
matrahı ve tarifesi bir bütün olarak ele alınıp getirilmeliydi. 
Değerli
milletvekilleri, birinci bölümle bağlantılı olarak tasarı gerekçesinde üç
başlık öne sürülüyor. Bunlar firmalar üzerinde katma değer vergisi uygulaması
nedeniyle oluşan finansman yüklerinin kaldırılması, uygulamada kolaylık
sağlama, kayıtlı ekonomiye geçişin teşvik edilmesi olarak ifade ediliyor. 
Peki,
söz konusu tasarıyla Katma Değer Vergisi Kanunu'nda öngörülen değişiklikler
acaba bu gerekçelere ne ölçüde uygun düşüyor? 
İlk
olarak şu soruyu soralım: Katma değer vergisi firmalar üzerinde finans yükü
oluşturur mu? Değerli arkadaşlar, normal şartlarda katma değer vergisinin
firmalar için finans yükü oluşturmaması gerekir. Tahsil edilen ve ödenen katma
değer vergisinin vade uyumsuzluğu bazen olumlu katkı bazen de olumsuz bir
sonuca neden olabilir elbette; uzun dönemde bunun da fazla bir ehemmiyetinin
olmadığını ifade etmek istiyorum.
Peki,
sorun nedir? Sorun, devreden katma değer vergisi. Bunun nedeni de sadece vade
uyumsuzlukları ya da stok devir hızlarının düşük olmasıyla alakalı bir durum
değil. Alacak devir hızı tamamen ticari konularla alakalı vadeli satış
politikalarından kaynaklanan bir durum. Bunun temel sorunu katma değer
vergisinin uygulanmasıyla alakalı. Bugün 140-150 milyar TL civarında bir
devreden katma değer vergisinden bahsediyoruz. Normal şartlarda, evet, bu rakam
bize neyi gösteriyor? Firmalar üzerinde katma değerden kaynaklı bir finans
yükünün olduğunu gösteriyor ki bu rakam da önemli bir rakam. Bu rakamın
birikmesinin görünürdeki en önemli sebebi katma değer vergisi indirimleri,
istisnaları, alışta farklı satışta farklı tarifelerin uygulanmasıdır.
Biliyorsunuz, 1985 yılında katma değer vergisi ilk uygulamaya girdiğinde tek
tarife vardı, indirim ve istisna yok niteliğindeydi. Özellikle son yıllarda
biz, bu konularda bazı indirim ve istisnalar uyguladık, bazı belki dezavantajlı
kesimler için bir teşvik olması niteliğinde bu uygulamaları getirdik. Bunların
doğal olarak işletmeler üzerindeki yansımaları farklı oldu ve buralardan
kaynaklı olarak katma değer vergisinin kendi mekanizması ve felsefesi
içerisinde olması gereken iade sisteminin de işletilmemesinden kaynaklı bu
birikimler söz konusu oldu. Dolayısıyla, bunlardan kaynaklanan finansman yükü
de işletmeler üzerinde maalesef gerçekleşti. Yani katma değer vergisi uygulamasının
esasında böyle bir şeyin olmaması gerekiyordu, iade mekanizmasının işlemesi
gerekiyordu. Birinci bölümdeki maddelerde buna ilişkin bir düzenleme var ancak
bu düzenleme gerçek anlamda firmaların üzerindeki finansman yükünü alacak
durumda değil. Biz Milliyetçi Hareket Partisi olarak bunların üzerinde tekrar
çalışılması gerektiğini söylüyoruz. Eğer mümkünse bu maddenin de çekilmesinin
faydalı olacağını, üzerinde tekrar bir çalışmayla yeniden getirilmesi
gerektiğinin uygun olacağını ifade ediyoruz. Mevcut getirilen uygulamada on iki
aylık süre, onun devamındaki altı aylık süre böyle bir yükü yine ortadan
kaldıracak nitelikte değil. Stoklarla ilgili yani birikmiş katma değer
vergileriyle alakalı olan düzenleme de son derece muğlak, üzerinde detaylı
çalışılması lazım. 
Bir
başka husus, uygulamada kolaylık getirmeyle alakalıydı. Kolaylık getirildi mi?
Neden dolayı “kolaylık” deniyor? Bu da 12’nci maddedeki hasılat esaslı
vergileme.
Değerli
milletvekilleri, katma değer vergisi gerçek usulde hesaplanan bir vergidir.
Buradaki maksat, üretim ve dağıtım zincirinin her bir teslim veya ifa
aşamasında katılan değerin vergilendirilmesidir. Bu özelliği, katma değer
vergisini katma değer vergisi yapan temel bir niteliktir. Bu yöntemin adı
üzerinde yazılı, getirilen yöntem “hasılat esaslı vergileme” diyor. Bu bir
katma değer vergisi değil, yeni bir vergi, hayırlı uğurlu olsun ama bununla
birlikte Katma Değer Vergisi Kanunu’nda yapılan bu değişiklikle belli bir kesim
için aslında katma değer vergisini kaldırıyoruz da diyebiliriz, yerine hasılat
esaslı yeni bir vergi getiriyoruz. Ayrıca “Mal ve hizmet alımları için söz
konusu olan katma değer vergisi ile hasılata göre hesaplanıp vergi idaresine
ödenen KDV'yi duruma göre maliyet veya gider yazacaksınız.” diyorsunuz ve bu
yöntemi de tercihe bırakıyorsunuz. Şunu açıkça ifade etmek istiyorum ki böyle
bir yöntemi kimse tercih etmez. Aslında yapılan düzenlemeyle böyle bir tercihin
uygulaması da söz konusu olmayacak -çok özel sebeplerle uygulayanlar elbette
olacaktır- sebebi şudur: Uygulamada getirdiğiniz tahsil edilen ya da hesaplanan
KDV'yi gelir yazdırıyorsunuz tahakkuk ettiği dönemde ama ödenen katma değer
vergisini mahiyetine göre maliyet ya da gider yazdırıyorsunuz. Bunun anlamı,
gelir gider eşleştirmesinde dönen farklılıkları ortaya çıkaracaksınız; bu dönen
farklılıklar da doğal olarak yıllık gelir vergisinde ya da kurumlar vergisinde
firmalar açısından olumsuz bir duruma neden olacak. Dolayısıyla ödenen bir
katma değer vergisi eğer demirbaşlara aitse, on yıllık ekonomik ömrü olan bir
demirbaşın maliyetine ekleyip on yılda giderleştirilmesi, oturulup düşünülmesi
gereken bir durumdur. Dolayısıyla bu açıdan bakıldığında, bu yöntemle öyle
kolaylaştırma ya da milyonlarca mükellefin sistemin içerisine gireceğini
beklemek nereden kaynaklanıyor, gerçekten anlamak mümkün değil. Bir de bunu
bilanço esasında defter tutanlara yaygınlaştıracak şekilde Bakanlar Kuruluna
yetki verilmesi de işin ayrı bir sıkıntılı durumu olarak karşımıza geliyor.
Kayıtlı ekonomi açısından da burada getirilen herhangi bir yenilik de söz
konusu değildir.
Bu
maddelerin önemli bir kısmının çekilerek yeniden düzeltilip getirilmesinin
faydalı olacağı kanaatini grubumuz adına ifade ediyor, yüce heyetinizi tekrar
saygıyla selamlıyorum. (MHP sıralarından alkışlar) 
BAŞKAN
– Teşekkür ederim Sayın Karakaya. 
Söz
sırası Halkların Demokratik Partisi Grubu adına İstanbul Milletvekilimiz Sayın
Filiz Kerestecioğlu’na aittir. 
Buyurun
Sayın Kerestecioğlu. (HDP sıralarından alkışlar) 
Süreniz
on dakika. 
HDP
GRUBU ADINA FİLİZ KERESTECİOĞLU DEMİR (İstanbul) – Teşekkürler. 
Sayın
Başkan, değerli milletvekilleri, sevgili halkımız; bir vergi reformundan
bahsedilecekse bu reform 80 milyonu ilgilendirmelidir. Ancak konuştuğumuz
tasarı yalnızca “yatırım ortamının iyileştirilmesi” gibi adlarla aslında
ülkenin yüzde 1’lik kısmını ilgilendirmekte. Ben de bu nedenle ülkenin yüzde
80’ini ilgilendiren başka bir konuyu ele almak istiyorum. Bu hafta,
demokrasilerde dördüncü güç olarak anılan “medyanın hâli, pürmelali” üzerine
konuşmayı tercih ediyoruz.
Şimdi,
birbirinden bağımsız olması gereken yasama, yürütme ve yargının yanında neden
dördüncü güç olarak basın anılır? Çünkü en az ilk üçü kadar kamuoyunu etkileme
gücüne sahiptir ve dolayısıyla politika ve yasama üzerinde ciddi bir etkisi
vardır. Hükûmetin talimatıyla “AYM kararlarına uymayız, bizi bağlamaz.” diyen
mahkemeleriyle yargı nasıl iktidarın elindeyse, Meclis aynı şekilde nasıl
yürütmenin emrindeyse dördüncü güç olan medya da aynı şekilde şu anda iktidarın
elindedir. 
AKP
öncesi döneme bakarsak, o dönem için Türkiye egemen medyasının asgari yayın
ilkesi gereği olarak, temel olarak “Ordu ne yapsa iyidir.” idi. Şimdi, bir
başka deyişle militer hiyerarşi ile haber hiyerarşisi arasında çoğunlukla
doğrudan bir paralellik vardı ve örneğin Genelkurmay başkanları ne zaman
konuşsa, onların mutlaka yaptığı her açıklama otomatik olarak sürmanşetten
verilirdi. Türkiye'de her dönem sermaye medyası güvenlik merkezli bir iktidar
paylaşımının da parçası oldu. Bugün geldiğimiz noktada ise medya artık tamamen
tekleştirilerek yalnızca iktidarın korunmasına hizmet eder oldu. Aslında
medyanın siyaset üzerine etki etmesi gerekirken siyaset elindeki değnekle
medyaya etki ediyor. Bu baskıya medya patronları tarafından direnilmemesinin ve
direnilememesinin nedeni de aslında medya patronlarının da gazetecilik yapmıyor
olmaları; onlar da finans, ulaşım, enerji gibi farklı alanlarda yer aldıkları
için çok kolaylıkla işte, devasa vergi cezalarıyla, ihale iptalleriyle
kolaylıkla tehdit edilebiliyorlar. Bu sermaye baskısının yeterli olmadığı
durumlarda ise kayyum atanmasına kadar gidilebiliyor. 
Ülkemizde
bir de iktidar ve partiye değil, devlete karşı bir tehdit söz konusuymuş gibi
suni korkular yaratılıyor ve darbe senaryolarının sürekli olması sağlanıyor.
Bu, Türkiye'nin genel yapısında her zaman yerini bulmuş olan bir şey. 
Türkiye'nin
iç dengeleri dışında dış dengelerde de ciddi bir uyarı almamasının sebebi ise
aslında tüm dünyada var olan medya tekelleşmeleridir. Fakat elbette muhalif
medya sadece bu dönem değil, her dönem tutuklama, kapatılma gibi tehditler
varken yayın hayatını sürdürmüştür. Bugün yine aynı tehditlerle karşılaşan
Özgürlükçü Demokrasi gazetesini de selamlamak isterim. 
16
Nisan referandumunda “hayır” diyen bir ana akım medya organı olmadığı gibi
Doğan medya da örneğin “hayır”ı hiç anlatmadı, tüm kanallar gibi referandumda
Doğan medya da “evet”i pazarladı. Hatırlayın, İrfan Değirmenci gibi bağımsız
hareket etmeye çalışan gazetecileri de bizzat Doğan medya işten kovmuştu. 
Meselenin
ekonomi politiğini de iyi değerlendirmek gerekiyor. Aslında yalnızca medya
tekelleşmiyor, saray her şeyi tekelleştiriyor. Doğan medyayı görünürde satın
alan sermaye grubunun sadece AKP döneminde 8 yeni iş kolunda faaliyet
göstererek büyüdüğünü görüyoruz. AKP döneminde, evet, 8 yeni iş kolunda
faaliyet gösterip büyüyor ve AKP döneminde kim AKP'ye yakınsa o, halkın
parasıyla büyüyor. Yeri geliyor bir medya grubunu alıveriyor, yeri geliyor kamu
mallarını satarak zenginleşiyor. Böylesi büyük bir medya grubunun satın
alınması başka bir açıdan da muhalif basını etkiliyor çünkü dağıtım şirketleri
de önemli. İki temel dağıtım şirketi var: Biri Turkuvaz medya, Sabah grubuna
ait; diğeri ise Doğan grubuna ait YAYSAT. Bunlar öyle etkilere sahipler ki
muhalif dergilerin, gazetelerin dağıtılmama riski aynı zamanda ortada duruyor. 
Bir
diğer nokta da yine bu gruplarda, dağıtım şirketleri, iktidarla tam olarak
uyuşmayan veya muhalif bir basın grubunun aslında tirajını gerçeğin altında
gösterebilir ya da yandaş medyanın tirajını yüksek gösterebilir. Bu neye yol
açar? Basın İlan Kurumundan daha fazla pay almaya. Dolayısıyla kamu kaynakları
da yandaş veya kendilerine ait medya tarafından daha fazla kullanılır hâle
gelebilir. 
Değerli
milletvekilleri, sizlere bu medya tekelleşmesinin yarattığı sonuçlardan artık
gözünüzü çevirmeyeceğiniz kadar somut örnekler vereceğim. Partilerinizin grup
toplantılarını muhtemelen onlarca televizyon kanalında canlı olarak
izliyorsunuzdur. Ey AKP, CHP, MHP milletvekilleri, evet, sizlerin grup
toplantılarınız farklı kanallarda canlı olarak yayınlanıyor. Peki, bizim,
gerçekten, CNN Türk’ün -mesela- yayınladığı son grup toplantımız hangisiydi
merak ediyor musunuz? İşte, o son grup toplantımız önceki dönem Eş Genel
Başkanımız Selahattin Demirtaş’ın Cumhurbaşkanı Erdoğan’a hitaben yaptığı
konuşmada “Seni başkan yaptırmayacağız.” dediği grup toplantımızdır. Bizim o
tarihten beri grup toplantılarımız canlı olarak yayınlanmıyor CNN Türk'te. NTV
ise çok daha önce bitirdi. Âdeta bir düğmeye basılmışçasına, Demirtaş’ın o
tarihî grup toplantısından sonra CNN Türk de tıpkı NTV gibi HDP'nin grup
toplantılarını yayınlamamaya başladı. 
Şimdi,
bu tarihten itibaren tabii ki HDP’yle ilgili başka kriminalize etme çabaları ve
haberler de şu şekilde yer alıyor: Mesela 4 Kasım operasyonunda “HDP’ye terör
operasyonu.” Ve bütün o sırada alınan vekillerimizle ilgili bu başlıklar
kullanıldı: “HDP'ye terör operasyonu.” Peki, orada kaldık mı? Yok. Daha yeni
kongremizden sonra “Terör partisi kapatılsın.” Evet, Pervin Buldan’ın
başkanlığından sonra da bu şekilde manşetler atıldı. 
Biz,
kurucusu olduğumuz Avrupa Konseyinin toplantılarına her gidiş gelişimizde
sevgili Ertuğrul Kürkcü’yle beraber hain ilan ediliyoruz; döndükten sonra böyle
başlıklar görülüyor: “TBMM’den 2 hain milletvekili AKPM’de Türkiye aleyhine oy
verdirdi.” Şimdi biz buranın kurucusu muyuz, biz buranın kurucu ilkelerini
savunuyor muyuz, savunmuyor muyuz? E savunmuyorsak o zaman orada işimiz ne,
oradan çıkalım.
Ya
da yargı kararları, hakkımızdaki yargı kararları. Bir bakıyoruz, daha biz bu
yargı kararından haberdar olmadan… Şu çok tipiktir: Sevgili Ayhan Bilgen kendi
kararını daha kendi bilmeden televizyondan izliyor, okuyor burada, diyor ki:
“Kars Milletvekili ve Parti Sözcüsü Ayhan Bilgen tutuklandı.” Ayhan Bilgen bunu
izliyor o anda.
Evet,
bunun gibi çok sayıda kriminalize etme çabaları var. Ama bunun dışında, evet,
bizim RTÜK’e yaptığımız başvurular var. Mesela 3 Ocak 2017’de AKP grup
toplantısı 62 dakika, CHP grup toplantısı 20 dakika, MHP grup toplantısı 27
dakika, HDP grup toplantısı sıfır saniye verilmiş ve 3 Ocak 2017’den sonra da
TRT’de bunlar aynı şekilde devam ediyor.
Şimdi,
1 Kasım seçimlerindeki canlı yayın sürelerine baktığımız zaman ne görüyoruz?
Mesela Cumhurbaşkanı Erdoğan 31,5 saat, Davutoğlu 41,5 saat konuşmuş,
Kılıçdaroğlu 6 saat, Bahçeli 2 saat, Demirtaş 18 dakika konuşmuş. Ama etkilemiş
mi? Etkilemiş yani, 18 dakika da demek ki yeterli bir süre konuşmak için. 
152
saat konuşmuş Erdoğan, 152… 
BÜLENT
TURAN (Çanakkale) – Siz de konuşun. 
FİLİZ
KERESTECİOĞLU DEMİR (Devamla) – Bitmemiş, doymamış. 152 saat…
BÜLENT
TURAN (Çanakkale) - Siz de konuşun.
MERAL
DANIŞ BEŞTAŞ (Adana) – Konuşuyoruz da çıkmıyor.
BÜLENT
TURAN (Çanakkale) – Yapmayın ya! Özgür Gündem çıkarıyor.
FİLİZ
KERESTECİOĞLU DEMİR (Devamla) – Ben birtakım örnekleri…
(Mikrofon
otomatik cihaz tarafından kapatıldı)
FİLİZ
KERESTECİOĞLU DEMİR (Devamla) – Sayın Başkan… 
BAŞKAN
– Buyurun Sayın Başkanım.
FİLİZ
KERESTECİOĞLU DEMİR (Devamla) – Teşekkür ederim.
Aynı
şekilde, mesela 12 ulusal televizyon kanalında 1-31 Ekim 2015 tarihleri arasında
toplam saat: Davutoğlu 310, Kılıçdaroğlu 44, Bahçeli 29, Demirtaş 6 saat.
Şimdi
son olarak size referandumla ilgili olanları göstereyim, onlarda da ilginç
şeyler göreceksiniz. Bakın, şuradaki sıfırları görüyorsunuz değil mi “Siz de
konuşun.” diyenler? TRT’de 1 Mart -15 Nisan arası Cumhurbaşkanı ve danışmanları
toplam 3.960 dakika konuşmuşlar, AKP 5.869 dakika konuşmuş, CHP 662 dakika, MHP
159 dakika, HDP sıfır, sıfır konuşmuş arkadaşlar. Bizim söyleyecek sözümüz çok
ama yapılan budur. Aynı şekilde, işte, burada da 806 saat konuşmuşlar biz 58
dakika sadece FOX TV’de, o da 14 saniye falan gibi bir yer bulabiliyoruz. 
(Mikrofon
otomatik cihaz tarafından kapatıldı) 
FİLİZ
KERESTECİOĞLU DEMİR (Devamla) – Sayın Başkan, son cümlemi tamamlayabilir miyim
affınıza sığınarak?
BAŞKAN
- Buyurun Sayın Başkanım.
FİLİZ
KERESTECİOĞLU DEMİR (Devamla) – Evet, en son referandumdan, hani o gerçekten
çok çok demokratik olarak gerçekleşen referandumdan örnekler de böyleydi.
HDP'nin konuşma hanesinin gene boş olduğunu görüyorsunuz. 
Ve
ne oldu şimdi? “HDP görmez medya” yarattınız. E peki, halkımız HDP’yi görmez mi
oldu? Hayır, halkımız yine HDP’yi görüyor oldu ve biz nerede kalmıştık, ne
demiştik? “Seni başkan yaptırmayacağız.” Yine yaptırmayacağız ve üstelik tüm
demokrasi güçleriyle beraber daha güçlü olarak, başkan yaptırmayacağız ve
hakikaten gerçekler yolunu her zaman bulacak. “HDP varsa umut var.” diyoruz ne
kadar susturmaya çalışsanız da. Bunların hiçbiri basın ahlakına da siyaset
ahlakına da uymuyor. Birazcık vicdanla bütün bu söylediklerimi dinlerseniz
gerçekten anlarsınız. 
Teşekkürler.
(HDP sıralarından alkışlar) 
BAŞKAN
- Teşekkür ederim sayın Kerestecioğlu. 
MERAL
DANIŞ BEŞTAŞ (Adana) – Sayın Başkan…
BAŞKAN
- Sayın Başkanım, talebiniz mi var?
MERAL
DANIŞ BEŞTAŞ (Adana) – Sayın Başkanım, çok kısa bir… 
BAŞKAN
- Buyurun. 
BÜLENT
TURAN (Çanakkale) – Sataşmadan mı söz istiyorsunuz?
MERAL
DANIŞ BEŞTAŞ (Adana) – Yok. 
BAŞKAN-
Buyurun. 
III.- AÇIKLAMALAR (Devam)
34.- Adana Milletvekili Meral Danış
Beştaş’ın, Avrupa Uluslararası Parlamenterler Birliği toplantısında HDP Eş
Genel Başkanı Hişyar Özsoy ile AKP Heyeti Başkanı Coşkun Çakır arasında
yaşananlara ilişkin açıklaması
MERAL
DANIŞ BEŞTAŞ (Adana) – Teşekkür ediyorum.
Çok
yeni bir bilgi edindik, Eş Genel Başkan Yardımcımız Hişyar Özsoy, Avrupa’da
Uluslararası Parlamenterler Birliği toplantısında maalesef orada da tıpkı
buradaki Genel Kurulda yaşadığımız gibi bir sataşmaya, daha doğrusu bir
saldırıya maruz kalmış. Çünkü oradaki AKP Heyeti Başkanı Coşkun Çakır, HDP'li
milletvekillerinin terörist oldukları için cezaevinde olduğunu ifade etmiş,
sonra bizim Eş Genel Başkan Yardımcımız ve Bingöl Milletvekilimizin konuşması
sırasında sataşmalarla sözünü kesmeye çalışmış ve 150 uluslararası delegasyonun
tümü, maalesef, bu rezalete tanıklık etmiştir ama bu sataşma ve kavga da
tutuklu milletvekilleriyle ilgili karar alınmasını önleyememiştir. 
Demem
o ki gerçekten Türkiye Büyük Millet Meclisinde nasıl konuşmalarımıza tahammül
edilmiyorsa, yalan yanlış bilgilerle halk yanıltılıyorsa, Avrupa’da da bugün
bütün dünyaya gerçek yüzlerini göstermişlerdir.
BAŞKAN
- Teşekkür ederim Sayın Başkanım. 
VI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Katma Değer Vergisi Kanunu ile Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı (1/926) ile Plan ve Bütçe Komisyonu Raporu (S. Sayısı: 535) (Devam)
BAŞKAN
– Şimdi söz sırası Cumhuriyet Halk Partisi Grubu adına İzmir Milletvekilimiz
Sayın Musa Çam'a aittir. 
Buyurun
Sayın Çam. (CHP sıralarından alkışlar) 
Süreniz
on dakika. 
CHP
GRUBU ADINA MUSA ÇAM (İzmir) - Sayın Başkan, Türkiye Büyük Millet Meclisinin
saygıdeğer üyeleri; hepinizi saygıyla selamlıyorum. 535 sıra sayılı Katma Değer
Vergisi Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı’nın birinci bölümü üzerinde söz almış
bulunuyorum.
Bugün
sabah Başbakan Binali Yıldırım Türkiye Odalar ve Borsalar Birliği üyelerinin
olduğu -Sayın Maliye Bakanımız o toplantıya iştirak etti mi, etmedi mi
bilmiyorum- toplantıda aynen şunları söyledi: “Yatırım ortamının
iyileştirilmesiyle ilgili 35 maddeyi kesinleştirdik; vergi kanunlarıyla ilgili
96 maddeyi geçirdik; KDV’yle ilgili 33 madde var, görüşülüyor; yatırım ortamının
iyileştirilmesiyle ilgili 67 maddelik bir torba kanunu hazırlandı ve bu,
önümüzdeki günlerde de Türkiye Büyük Millet Meclisine sevk edilecek.” 
Yaklaşık
on altı yıldır iktidar - ben de yaklaşık yedi yıldır Plan ve Bütçe
Komisyonundayım- buna benzer onlarca yatırım ortamının iyileştirilmesi, vergi
kanunu ve ekonominin düzeltilmesi için çeşitli vergi indirimlerinin yapıldığı
bir sürü değişiklikleri Parlamentodan geçirdi ama artık hiç dikiş tutmadı ve bu
nedenle de şimdi KDV’yle ilgili bir düzenleme yapmaktayız. Adına “vergi
reformu” ya da “büyük vergisel düzenlemeler” ne denirse denilsin, vergisel
değişikliklerin sınıfsal bir olgu olduğu unutulmadan, en başta, vergi
gelirlerini azaltıcı olmaması; tersine, adil bir biçimde vergi gelirlerini
artırması ve bu yapılırken de vergi yükünü daha adil dağıtması gerekmektedir.
Çünkü aksi bir düzenleme, bütçe açığını artırarak borçlanma, para basma gibi
faiz oranlarını yükselten ve enflasyona yol açan, buradan hareketle ekonomik
büyümeyi yavaşlatan bir sonuca neden olacağı gibi, bu mali operasyonlar mevcut
gelir eşitsizliklerini daha da derinleştirecektir. Bir başka anlatımla, bir
vergi reformu kamu gelirini azaltıcı değil, adil bir biçimde daha da artırıcı
ya da en azından nötr olmalıdır. Çünkü savaş, OHAL gibi nedenlerden dolayı
artan harcamaların yanı sıra yapısal olarak ciddi düzeyde sağlık ve sosyal
güvenlik açıkları verildiğinde, bu açıklar yeterli vergi geliriyle
kapatılmadığında alternatif olarak geriye borçlanma yolu kalmaktadır; bu da
faiz oranlarını ve faiz geliri elde eden rantiyeye yapılan ödemeleri artırarak
zenginden yana büyük bir bölüşümle sonuçlanmaktadır.
Vergi
oranlarının yüksek olduğu düşünülüyorsa -ki Türkiye’de özellikle KDV, ÖTV ve
emekçilerin gelir vergisi oranları çok yüksektir- bu oranların düşürülmesi
nedeniyle ortaya çıkacak vergi kaybı ancak vergi tabanının genişletilmesiyle
giderilebilir. Bu da adına “vergi harcaması” denilen, bu yılki tutarı 132
milyar lirayı bulan ve asgari geçim indirimi gibi bir uygulama dışında
bütünüyle sermaye sahibi zenginlerin yararlandıkları muafiyet, istisna ve
indirim gibi kaçakların azaltılmasıyla mümkün olabilecektir. 
Bu
bağlamda ele aldığımızda yeni düzenleme, sırasıyla, hem vergi gelirlerini
azaltıyor hem de sermayeye yeni muafiyet ve istisnalar getirerek mevcut
adaletsiz vergi yükünü daha da adaletsiz hâle getirerek emekçilerin
omuzlarındaki yükü artırıyor ve neden olacak bütçe açıklarıyla da faizci
rantiyeye olan bağımlılığı artırıyor. 
Bu
düzenleme yasalaştığı takdirde yaklaşık olarak 160 milyara ulaştığı tahmin
edilen devreden KDV 2019 Ocak ayından itibaren şirketlere ödenecektir
denilmektedir. Ayrıca, bu düzenlemeyle, bugüne kadar birikmiş olan devreden
KDV’nin de bütçe imkânları göz önüne alınarak, imalat sektöründen başlayarak ne
kadar sürede, nasıl, hangi koşullarda ve hangi sektörlere verileceği konularını
belirlemeye Maliye Bakanlığına yetki verilmektedir. 
Diğer
yandan, birikmiş KDV’nin ödenebilmesi, vergi incelemesi yapılması şartına
bağlanmaktadır. Kamu yararınaymış gibi gözükse de vergi incelemesi şartı
geldiğinde işletmelerin, özellikle de küçük işletmelerin olası bir vergi
cezasıyla karşılaşma ihtimalini düşünerek ya iade talep etmemeleri ya da
maliyeyle, dolayısıyla da siyasi iktidarla iyi geçinmek zorunda kalmaları
gerekecek. Bu durum, şirket sahiplerinin siyasal iktidarla ters düşmemeleri
gerekeceği anlamına gelmektedir. Nitekim, devreden KDV’nin on iki ay içerisinde
indirilememesi hâlinde, bu tarihten itibaren altı ay içinde mükellefe iade
edilmesi öngörülürken, bu on iki aylık süreyi yirmi dört aya kadar çıkarmaya
Bakanlar Kurulu, altı aylık süreyi de üç aya indirmeye Maliye Bakanlığı yetkili
kılınarak şirketlerin siyasal iktidara olan bağımlılığı gittikçe
sağlamlaştırılmaktadır.
Ancak
bir başka gerçek daha var; KDV tahsilat oranı 2004 yılında yüzde 83 iken 2017
yılında yüzde 52’ye, cezaların tahsilat oranları ise aynı yıllarda yüzde 57’den
yüzde 17’ye gerilemiştir. Yani hâlihazırda tahsili gecikmiş onlarca milyar
liralık vergi tahsil edilmezken devreden KDV ödemeleri yapıldığında bunun ciddi
bir bütçe açığına yol açacağı kesin. Böyle bir açık ya yeni vergilerle ya da
borçlanmayla karşılanacaktır. Seçim atmosferine girildiğinde yeni vergiler
koymak siyasal iktidar açısından riskli olacağından borçlanma yoluna gidilecek,
borçlanma limitleri artırılacak. Bu da faiz oranlarının daha da artması ve
ekonominin daha da zora girmesinin yanı sıra rantiyenin daha da zenginleşmesi
anlamına geliyor.
Bu
düzenlemenin ilk bölümünde, Türkiye'de özel sağlık kurumlarından sağlık hizmeti
alan yabancılara, büyük ölçüde de Araplara, Orta Doğu ülkesi vatandaşlarına
verilen sağlık hizmetlerinde normalde yüzde 8 olan KDV sıfır olmaktadır. Bu
uygulamanın bütçe açığını, dolayısıyla da borçlanma ihtiyacını artırması gibi
etkiler doğurmasının yanı sıra yerli hastaların KDV ödemek zorunda kalmasının
kendi yurttaşımız açısından haksızlık olacağı da açık ve nettir.
Yine
bu düzenlemeyle, işletme defteri tutan esnaf ile serbest meslek erbabı, mevcut
KDV yerine hasılat esaslı vergilemeyi seçebilecek yani alış belgelerindeki
KDV'yi doğrudan gider yazıp hasılat belgelerindeki KDV'yi doğrudan gelir
yazabilecektir; indirilen veya indirilmeyen KDV, yüklenilen KDV gibi işlerle
hiç uğraşmadan, sonradan belirlenecek bir oranda hasılat üzerinden tek bir
vergi ödeyecektir. Yani mevcut KDV sisteminde olduğu gibi işletmelerin
yarattığı katma değerin vergilendirilmesi yerine bundan tamamen bağımsız ve
alakasız farklı bir vergileme getirilecektir.
Diğer
bir düzenleme, okul, sağlık tesisi, öğrenci yurdu, çocuk yuvası, yetiştirme
yurdu, huzurevi, bakım ve rehabilitasyon merkezi, ibadethaneler, yaygın din
eğitimi veren tesisler, gençlik merkezleri, gençlik ve izcilik kamplarının ve
benzeri binaların bağışlanması hâlinde bu bağışlar hâlihazırda KDV’den istisna
tutuluyor. Tasarıda yapılan bu düzenlemeyle bu binaları bağışlamak amacıyla
yapanların bu binaların inşaatı sırasında satın aldıkları mal ve hizmetler de
KDV’den istisna edilmektedir. Böyle bir uygulama hem doğrudan bir vergi kaybına
hem de örneğin büyük inşaat firmalarınca kolayca suistimal edilebileceği için
dolaylı biçimde vergi kaçağına neden olabilecektir. 
İnşaatta
KDV matrahı daraltılıyor. Düzenlemeyle, arsa karşılığı inşaat işlerinde KDV
matrahı daraltılmaktadır. Bundan böyle, sahibi olduğu arsayı müteahhide veren
arsa sahibi bunun karşılığında sadece aldığı konut veya iş yerleri için KDV
ödeyeceğinden ve müteahhit tarafından yapılan işten de arsa payına karşılık
konut veya iş yeri teslim olacağından bu düzenlemenin KDV gelirini azaltmasının
yanı sıra ciddi sıkıntıda olan inşaat sektörünü rahatlatmaya dönük olduğu ve
asıl büyüme stratejisinin konut, emlak, inşaat ve bunu banka kredisi ağıyla
kurmuş olan siyasal iktidarın bu stratejiyi sürdüreceği anlaşılmaktadır. 
Hâlihazırda
kısmi istisna mahiyetinde olan gümrük antrepoları ve geçici depolama yerleri
ile gümrük hizmetlerinin verildiği gümrüklü sahalarda ithalat ve ihracat
işlemlerine konu mallar ile transit rejimi kapsamında işlem gören mallar için
verilen ardiye, depolama, terminal hizmetleri tam istisna kapsamına
alınmaktadır. Bu düzenlemede vergi gelirlerinin azalmayla sonuçlanacağı açık ve
nettir. 
Yine,
bu düzenlemelerin içerisinde AR-GE yenilik ve tasarım faaliyetlerine yönelik
makine teçhizat alımlarına katma değer vergisi istisnası getirilmektedir. Bu
düzenlemenin de vergi kaybına neden olacağı çok açıktır. 
Mevcut
mevzuat uyarınca deprem, sel gibi doğal afetler ile Maliye Bakanlığının mücbir
sebepler olarak kabul ettiği sebepler nedeniyle zayi olan malların KDV’si
indirime konu edilebiliyor. Tasarıyla amortismana tabi iktisadi kıymetlerin
zayi olması durumunda yüklenilen katma değer vergisinin kalan kısmına ilişkin
indirimine de imkân sağlanmaktadır. 
Şu
ana kadar, işletmelerde yıl bittikten sonra gelen faturaların, yasal olarak
kanunen defter kayıtlarına işlenmedikleri için KDV’sinin indirilmesi mümkün
değildi. Artık bu düzenlemeyle KDV’nin takip eden yılın sonuna kadar
indirilebilmesine imkân sağlanmaktadır. Keza ihracatçılar için de KDV iadesi
sürelerinin kısaltılacağı hükmü yeni düzenlemede yer almaktadır. Böylece
ihracatçılar açısından finansman yükü ortadan kalkarken yeni bir finansman
kaynağı imkânı doğmaktadır. Bundan böyle serbest muhasebeci ve mali müşavirler
KDV iadelerine dayanarak teşkil edecek raporları düzenleyebileceklerdir. Bunlar
siyasal iktidar ile çeşitli sektörler ve meslekler arasındaki simbiyotik
ilişkiyi güçlendirirken kamu finansmanı üzerindeki yükü artıran düzenlemeler
olarak tarihe geçecektir. 
Sayın
Başkan, değerli milletvekilleri; özellikle KDV’nin indirilmesi, KDV’yle ilgili
yapılacak bu düzenlemeler kimi sanayici iş adamlarımıza birtakım kolaylıklar
getirecektir ama bizler genel olarak vergilerden vazgeçiyoruz ve önümüzdeki
süreçte ciddi ekonomik sıkıntılarla karşı karşıya kalacağız. Özellikle bizim,
vergilerde ciddi anlamda bir düzenleme yapmamız gerekiyor. 
Gelir
vergisinde, kurumlar vergisinde, KDV’de ve ÖTV’de ciddi anlamda, yeni baştan,
baştan sona kadar düzenleme yapmamız gerekirken bu tip palyatif tedbirlerle
ekonomiyi iyi bir noktaya götürmek mümkün değildir. Bu nedenle bu konudaki
eleştirimizi yapıyoruz ama doğru maddelerde de gerekli desteğimizi vereceğimizi
söylüyoruz.
Hepinizi
saygıyla selamlıyorum. (CHP sıralarından alkışlar)
BAŞKAN
– Teşekkür ederim Sayın Çam.
Sayın
milletvekilleri, gruplar adına konuşmalar tamamlanmıştır.
Şimdi
şahıslar adına konuşmalara geçiyoruz.
İlk
konuşma Adana Milletvekilimiz Sayın Meral Danış Beştaş’a aittir.
Sayın
Danış Beştaş, süreniz beş dakika.
Buyurun.
(HDP sıralarından alkışlar)
MERAL
DANIŞ BEŞTAŞ (Adana) – Teşekkürler Sayın Başkan.
Evet,
medya gündemini biraz daha açmak istiyoruz. Gerçekten Türkiye’de bir medya var
mı, Hükûmetten bağımsız yayın yapabiliyor mu? Bunları aslında hepimiz biliyoruz
ama buradan da halkımıza anlatmak istiyoruz. Özellikle televizyonları başında
bizi izleme olanağı bulan yurttaşlara, lütfen medyada gördüklerinize inanmayın,
burada anlatacaklarımı bir değerlendirin demek isterim.
Evet,
5 çeşit medya var. Bir, havuz medyası; orada HDP düşman, onu izlediğinizde
görürsünüz. İkincisi, sosyal medya var, ak trollerin denetiminde tam anlamıyla
bir linç kültürü var; her yazdığımız mesajın altında yüzlerce küfür, hakaret,
tehdit, şantaj içerikli mesajlar var ve nefret dili sonuna kadar kullanılıyor.
Ak troller zaman zaman işlerini aksatsa da genellikle önemli günlerde ortaya
çıkıyorlar. 
Ana
akım medya… Gerçi şu anda ana akım da kalmayacak, Doğan medyanın satılmasıyla
birlikte artık o da havuza düştü, havza düştüğü için o da aynı dili kullanacak.
Ana akım medyada ise HDP’siz dünya var; görmüyorlar, duymuyorlar ve
bilmiyorlar; üçüncü parti diye bir parti yok, 7 milyon seçmeni yok,
milletvekilleri yok; bu ülkede onları destekleyen kimse yokmuş gibi
davranıyorlar; saatlerce açık oturumlarda bizi bizsiz tartışıyorlar, HDP'yi HDP
olmadan tartışıyorlar ve biz telefonla bağlanmak istediğimizde bile bizi
bağlamıyorlar, cevap hakkımızı bile kullanamıyoruz ve onların sunusuyla devam
ediyor. 
Devlet
medyası var bu arada, TRT. TRT alenen suç işliyor, tartışma dışı söylüyorum.
TRT yurttaşların vergisiyle ayakta duruyor, yayın yapıyor; HDP'liler de vergi
veriyor, hepimiz vergi veriyoruz. Bize oy verenler vergi vermiyor mu? Resmî
kanal olduğu için TRT’de biz sıfır saniye, sıfır dakika görünüyoruz. Hiçbir
şekilde TRT’de yokuz; vergi veriyoruz, vergi var ama HDP yok, yurttaşlar
görünmez kılınıyor. 
Bir
tek alternatif basın olarak ne kalıyor? Sosyal medya platformları kalıyor ve
yasaklarla birlikte orada ulaşılabildiği müddetçe kısmen sağlıklı bilgilere
ulaşılabiliyor. Peki, nedir bunun adı? Bunun adı aslında AKP kendi medyasını
oluşturuyor, kendi sözünün dışında söz söylenmesine izin vermiyor. Yaptığımız
suç duyuruları var sayısız, hedef gösteren, şiddet dili kullanan, nefret
içerikli açıklamalarda bulunan manşetlerle ilgili yaptığımız suç duyurularının
hiçbirine soruşturma açılmadı, hepsi takipsizlik kararıyla neticelendi. Aynı
cümlelerle başkasına ceza veriliyor ama bizim yaptığımız suç duyuruları dikkate
alınmıyor. Tıpkı, Grup Başkan Vekilimiz Ahmet Yıldırım’ın söylediği “Padişah
bozuntusu” sözünün mahkemelerde beraatle sonuçlanması ama kendisine HDP’li
kimliğinden dolayı ceza verilmesi ve vekilliğinin düşürülmesi gibi. 
Bu
basın ve yayın organlarında 4 Kasım darbesi ve bize yönelik saldırılar bakın
nasıl lanse ediliyor: Evet “Cumhurbaşkanı: Vekil değil terörist. Manşete
çıkarılmış. Başka bir başlık, Sayın İdris Baluken, hepinizin çok yakından
tanıdığı, burada yıllarca grup başkan vekilliği yapan, siyaset yapan bir
arkadaşımız. Kendisinin gözaltına alındığı gece “HDP’ye terör operasyonu.” diye
bir manşet atmışlar. Yine, Ziya Pir, burada sayın milletvekilimiz, kendisine
yönelik “Ziya Pir. HDP’ye terör operasyonu.” algı yaratılacak ya, sonra “Adli
kontrol şartıyla serbest bırakıldı.” küçük puntolarla. Başka, bir manşet:
“Teröristsin, işte belgesi.” Eş Genel Başkanımız Sayın Demirtaş’ın hedef
gösterildiği sekiz sütuna manşet haberlerden başka bir tanesi. Yine “Sokağa
çağrı bizzat MYK tarafından yapıldı.” Bunlara gazete denilemez, bunlar AKP’nin
bildirgeleri; tabii, konuşmalar aynen basına yansıtılıyor. “PKK’nin üst aklı
Mecliste.” Sayın Sırrı Süreyya Önder’e yönelik bir manşet de var. Bu da bizim.
Kongrede gelenleri selamladığımız, benim, Filiz Hanım’ın da içinde yer aldığı…
(Mikrofon
otomatik cihaz tarafından kapatıldı)
MERAL
DANIŞ BEŞTAŞ (Devamla) – Bitiriyorum. 
BAŞKAN
– Buyurun Sayın Başkanım. 
MERAL
DANIŞ BEŞTAŞ (Devamla) – Şurada fotoğrafın güzelliğine bakın; gülerek, büyük
bir duygusallıkla kongreye gelen on binlerce partilimizi selamlıyoruz. Nasıl?
“HDP kongresinde skandal sözler.” Hadi bu yumuşak, peki küçük yazıda ne var?
“Hainliklerini bir kez daha kanıtladılar.” Bizim fotoğrafımız, selam veriyoruz,
kongredeyiz. Genel kurulumuzu, kongremizi yapıyoruz; hainlik yapıyormuşuz. Ne
hainliği yaptık? O hainlik, size göre, on binlerce -50 bin- insanın bütün
engellemelere rağmen kongreye gelmesiydi.
İşte,
medya ve manşetler bu şekilde işletiliyor ve HDP’ye yönelik bu dil kesinlikle
ustaca bir çalışmanın -tırnak içinde- algı yaratmanın, bu konuda çok emek
verdiklerinin başka bir örneği aynı zamanda. 
Diğer
konuşmalarda bu işin bir de yasalar karşısındaki durumunu da sizlerle
paylaşacağız.
Teşekkür
ediyorum. (HDP sıralarından alkışlar)
BAŞKAN
– Teşekkür ederim Sayın Başkanım.
BÜLENT
TURAN (Çanakkale) – Sayın Başkan...
BAŞKAN
– Sayın Turan...
BÜLENT
TURAN (Çanakkale) – Sayın Başkan, zabıtlara geçsin diye söyleyeceğim.
Öncelikle, AK PARTİ Hükûmeti, iktidarı, grubu basınla ilgili özgürlükte en çok
bedel ödeyen grup. Şimdiye kadar basınla çarpışa çarpışa nasıl geldiğimizi tüm
kamuoyu bilir.
TANJU
ÖZCAN (Bolu) – Bütün basını aldınız ya. Hangisiyle çarpışacaksınız?
BÜLENT
TURAN (Çanakkale) – HDP sözcüsü müsünüz? İzin verin ya!
BAŞKAN
– Lütfen Sayın Özcan...
Buyurun
Sayın Turan, Genel Kurula hitap ediniz.
BÜLENT
TURAN (Çanakkale) – Eğer manşet yarıştıracaksak bizde de fazlasıyla manşet var.
Eğer manşet yarıştıracaksak bu kürsüye yakışmayan manşetler de var. Biz
zamanında “Sırtımızı PYD’ye dayadık.” diyenleri de “PKK sizi tükürüğüyle
boğar.” diyenleri de hepsini gördük. Mahkeme kararlarını buraya getirip de AK
PARTİ yapmış gibi ifade etmek doğru değil diye düşünüyorum. 
Televizyonlarda
saz çalarken iyiydi basının tarzı ama yer vermeyince kötüdür tarzını da basına
engel olmanın bir başka tarzıdır diye düşünüyorum. 
Teşekkür
ediyorum. (AK PARTİ sıralarından alkışlar)
BAŞKAN
– Teşekkür ederim Sayın Turan.
MERAL
DANIŞ BEŞTAŞ (Adana) – Sayın Başkan...
BAŞKAN
– Sayın Beştaş, buyurun.
FİLİZ
KERESTECİOĞLU DEMİR (İstanbul) – İbrahim Kalın çalıyor, olmuyor ama.
MERAL
DANIŞ BEŞTAŞ (Adana) – Sayın grup başkan vekili…
BÜLENT
TURAN (Çanakkale) – Güzel çalıyor.
FİLİZ
KERESTECİOĞLU DEMİR (İstanbul) – Olmuyor işte.
BÜLENT
TURAN (Çanakkale) – Olmuyor mu? 
MERAL
DANIŞ BEŞTAŞ (Adana) – …açıkça grubumuza sataşmıştır benim konuşmam üzerinden. 
BÜLENT
TURAN (Çanakkale) – İbrahim Kalın’ın söylediğini ifade ettiler.
HÜDA
KAYA (İstanbul) – Başka şey çalmıyor ya, işte o önemli. Saz çalıyor.
MERAL
DANIŞ BEŞTAŞ (Adana) – “Saz çalarken.” diyerek Demirtaş’ı, yine Yüksekdağ’ı
açıkça hedef göstermiştir. 
BAŞKAN
– Buyurun Sayın Danış Beştaş.
Yeni
bir sataşmaya mahal vermeyelim.
VII.- SATAŞMALARA İLİŞKİN KONUŞMALAR
1.- Adana Milletvekili Meral Danış
Beştaş’ın, Çanakkale Milletvekili Bülent Turan’ın yerinden sarf ettiği bazı
ifadeleri sırasında Halkların Demokratik Partisine sataşması nedeniyle
konuşması
MERAL
DANIŞ BEŞTAŞ (Adana) – Teşekkür ederim Sayın Başkan.
Gerçekten
dinlerken gülmekten kendimi alamadım, burada kahkaha atabilirim emin olun. 
BÜLENT
TURAN (Çanakkale) – Çok güzel, gülün.
MERAL
DANIŞ BEŞTAŞ (Adana) – Sizin döneminizde basın ne kadar özgür değil mi? 
BÜLENT
TURAN (Çanakkale) – Evet.
MERAL
DANIŞ BEŞTAŞ (Devamla) – Ya, bugün kayyum atadınız Özgürlükçü Demokrasi’ye.
Gece üçte bastınız o medyayı.
BÜLENT
TURAN (Çanakkale) – Hangi medyayı?
MERAL
DANIŞ BEŞTAŞ (Devamla) – Şu anda Türkiye'de basın ve yayının özgür olmadığını
sağır sultan bile biliyor. 
BÜLENT
TURAN (Çanakkale) – Şu medyayı mı? Hangi medyayı?
MERAL
DANIŞ BEŞTAŞ (Devamla) – Bari bu konuda komik duruma düşmeyelim. “Biz basını
kontrol ediyoruz çünkü bizim yaptıklarımız kamuoyuna yansırsa biz bu ülkede
sükûneti sağlayamayız.” deyin…
BÜLENT
TURAN (Çanakkale) – Şu mu medya?
MERAL
DANIŞ BEŞTAŞ (Devamla) – …biz de kabul edelim çünkü bu düşmanlaştırıcı dil, bu
ötekileştirici dil, ne size ne bize kazandırıyor. 
Bizim
buradan anlatmak istediğimiz… Saz çalmaktan niye rahatsız oluyorsunuz ya?
Demirtaş çok güzel saz çalıyor, şu anda da saz çalmaya devam ediyor. Siz de
çalın, saz çalmaya düşmanlık etmeyin. 
BÜLENT
TURAN (Çanakkale) – O çalsın, siz söyleyin. 
MERAL
DANIŞ BEŞTAŞ (Devamla) – Çalamadığınız için kıskanıyorsunuz gerçekten. Bence
siz de çalın sazı. Ayrıca sözleri bu kadar çarpıtmanın da anlamı yok. 
Yargı
kararları, yargı kararları değildir. Yargı kararları tümüyle Hükûmetin
talimatlarıyla, emirleriyle ve işaret göstermesiyle veriliyor. Siz demin
“tükürük” dediniz ya, “Sırtımızı yaslıyoruz.” dediniz ya, bir yıl boyunca
televizyonlarda, havuz medyasında “teaser” olarak geçti biliyor musunuz?
Mahkemeler talimatı aldı ve hemen ceza verdiler ve gerekçeye de buradaki
sözleri yazdılar. Size gerekçeli kararları getirebilirim. Yani gerçekten, bu
konuda kendinize iftira etmeyin, çok başarılısınız yargıyı denetlemekte de
basını denetlemekte de kontrol etmekte de. Yani bu konuda Goebbels’i ya da
Vietnam’daki yönetimi aşacak bir noktaya ulaştınız, sizi tebrik ediyorum. (HDP
sıralarından alkışlar) 
ERKAN
KANDEMİR (İstanbul) – Bunu siz mi söylüyorsunuz ya?
BAŞKAN
– Teşekkür ederim Sayın Danış Beştaş. 
Buyurun
Sayın Turan. 
BÜLENT
TURAN (Çanakkale) – Sataşmadan söz istiyorum Sayın Başkan. 
BAŞKAN
– Anlayamadım. 
BÜLENT
TURAN (Çanakkale) – AK PARTİ iktidarı döneminde basının özgür olmadığıyla ilgili
iddialarda bulundu sayın konuşmacı, cevap vermek istiyorum. 
BAŞKAN
– Sataşmadan buyurun Sayın Turan. (AK PARTİ sıralarından alkışlar) 
MERAL
DANIŞ BEŞTAŞ (Adana) – Biz iktidarı eleştiriyoruz. 
2.- Çanakkale Milletvekili Bülent Turan’ın,
Adana Milletvekili Meral Danış Beştaş’ın sataşma nedeniyle yaptığı konuşması
sırasında Adalet ve Kalkınma Partisine sataşması nedeniyle konuşması
BÜLENT
TURAN (Çanakkale) – Sayın Başkan, değerli milletvekilleri; görüştüğümüz kanun
KDV’yle ilgili kanun. Soğuk akılla, sağduyuyla “Mecliste polemik olmasın,
gerilim olmasın, kanunu görüşelim.” talebimize rağmen…
ZİYA
PİR (Diyarbakır) – Aceleniz ne? 
BÜLENT
TURAN (Devamla) – …her çıktıklarında ısrarla, sadece belli bir terör örgütünün,
PYD’nin sözcüsü gibi davranan, basınla ilgili ticari ilişkileri Hükûmetin
talebi gibi ifade eden konuşmalara dünden beri şahitlik yapıyoruz. Fakat
cımbızlayarak bazı manşetleri ortaya koyup esas suçluları kapatan manşetleri
ortaya koymamanız çok akıllıca gözüküyor ama öyle değil. Yani, tüm kamuoyu
sizin terörist cenazelerine gitmeyi bir görev bildiğinizi görecek, bunu haber
yapan gazeteler sorun olacak. 
Siz
saz çalmaktaki eleştiriyi, güya bizim katılmadığımız şeklinde ifade
edeceksiniz… Mesele saz çalmak değil, televizyonda saz çalıp da ardından
silahlara susturucu olma görevini üstlenmeniz, mesele bu. Siz saz çalın,
Parlamentoya gelin, ifadelerinizi en rahat şekliyle ortaya koyun diye bu millet
bedel ödedi, sabretti, birçok görüntüye, birçok sıkıntıya rağmen alttan aldı,
idare etti “Yeter ki kan akmasın.” dedi. Ama herkese saldıran, her şeye kızan,
Afrin’e demedik laf bırakmayan sizler, şimdiye kadar, bu kürsüden çıkıp da bir
kez olsun “PYD yanlış yapıyor.” “PKK terör örgütüdür.” “Dağa öğrenci
göndermeyin, dağa genç göndermeyin.” diyemediniz. Ben duymadım Sayın Danış
Beştaş. Şimdiye kadar bir kez “PKK terör örgütüdür, lanet olsun!” diyebildiniz
mi?
MERAL
DANIŞ BEŞTAŞ (Adana) – Konumuz bu mu? Medya, medyaya gel. 
BÜLENT
TURAN (Devamla) – Bir kez “Ey millet, kanı durdurmak için Hükûmet büyük adımlar
attı. Yapmayın, bu ülkede kardeş kanı akmasın.” diye siz de aynı şekilde dönüp
diyebildiniz mi? 
MERAL
DANIŞ BEŞTAŞ (Adana) – Her gün söylüyoruz, her gün bunu söylüyoruz.
BÜLENT
TURAN (Devamla) – O yüzden bir daha söylüyorum: Star gazetesine konan bombada
da kimin olduğunu, MLKP’nin gidip de tebrik edildiğini biliyoruz. Onun dışında,
benzer ifadelerle Sabah gazetesinin manşet olduğunu biliyoruz. 
Sizi
öven gazete olunca iyi, aleyhinize olan kötü… 
(Mikrofon
otomatik cihaz tarafından kapatıldı) 
FİLİZ
KERESTECİOĞLU DEMİR (İstanbul) – Bizi öven bir gazete yok.
MERAL
DANIŞ BEŞTAŞ (Adana) – Bizi öven bir gazete yok.
BÜLENT
TURAN (Devamla) – …bu doğru bir yaklaşım değil Sayın Başkan. (AK PARTİ
sıralarından alkışlar) 
ERTUĞRUL
KÜRKCÜ (İzmir) – Öyle bir gazete çıkıyor mu Türkiye’de?
MERAL
DANIŞ BEŞTAŞ (Adana) – Var mı?
BAŞKAN
– Teşekkür ediyorum Sayın Turan. 
FİLİZ
KERESTECİOĞLU DEMİR (İstanbul) – Sayın Başkan… 
BAŞKAN
– Buyurun Sayın Başkan. 
FİLİZ
KERESTECİOĞLU DEMİR (İstanbul) – Evet, yine partimize çok açık sataşmalarda
bulunmuştur. Bu nedenle sataşmadan söz istiyorum.
BAŞKAN
– Siz mi istiyorsunuz? 
FİLİZ
KERESTECİOĞLU DEMİR (İstanbul) – Evet, ben istiyorum. 
MÜSLÜM
DOĞAN (İzmir) – Saz çalamıyorlarsa ut çalsınlar. 
BÜLENT
TURAN (Çanakkale) – Sazı alkışlıyoruz “Güzel çalıyor.” dedik. 
MÜSLÜM
DOĞAN (İzmir) – Ut çalın. 
BÜLENT
TURAN (Çanakkale) – Saz çalsın ama teröre “dur” desin, silaha “dur” desin. 
MERAL
DANIŞ BEŞTAŞ (Adana) – Biz her gün bu çağrıyı yapıyoruz.
BÜLENT
TURAN (Çanakkale) – Sazla ne alakası var cezaevinin?
BAŞKAN
– Buyurun Sayın Kerestecioğlu.
3.- İstanbul Milletvekili Filiz
Kerestecioğlu Demir’in, Çanakkale Milletvekili Bülent Turan’ın sataşma
nedeniyle yaptığı konuşması sırasında Halkların Demokratik Partisine sataşması
nedeniyle konuşması
FİLİZ
KERESTECİOĞLU DEMİR (İstanbul) – Bakın, Wilson yönetimi diyor ki üç adımlı
propagandayla: “Düşmanı kana ve özgürlüğe aç, çılgın zalimler gibi gösteren
anlatıların üretilmesi ve yayılmasıyla halkı korkutmak, paylaşılamayacak kadar
saldırgan hikâyeleri dolaşıma sokup benzer bir hiddetle bu hikâyelere yanıt
vermek yani aslında propagandayla bir algı yaratmak.” Siz bunu yaptınız. Biz
çok net bir şey söylüyoruz. Bakın, ben size gösterdim; TRT diyorum, TRT, T-R-T,
Türkiye Radyo Televizyon Kurumu, vergi verdiğimiz kurum, değil mi? Ne diyorum,
ne görüyorsunuz burada siz? Canlı yayın program süreleri diyorum. HDP sıfır,
sıfır. Bizi beğenen, beğenmeyen diye bir şey yok; suç bu, suç. RTÜK’e başvuruda
bulunmuşuz. Siz kalkıp da devam eden yargılamalarla, davalarla ilgili konuşmayı
her zaman kendinize şiar edinmişsiniz çünkü…
BÜLENT
TURAN (Çanakkale) – Siz söylediniz, yapmayın Filiz Hanım. 
FİLİZ
KERESTECİOĞLU DEMİR (Devamla) –… konuyu alıp alıp, işte, aynı o Wilson
prensipleri gibi bir algı yaratıp “HDP suçlu, suçlu, suçlu” bunu halka
işlediniz. 
BÜLENT
TURAN (Çanakkale) – Ya, manşet gösterdi, ben ona cevap verdim. 
AHMET
SAMİ CEYLAN (Çorum) – Gündeme gelelim ya, KDV’yle ilgili görüşlerinizi öğrenmek
istiyoruz. 
FİLİZ
KERESTECİOĞLU DEMİR (Devamla) – Şimdi “Avrupa Konseyine gidiyoruz.” diyorum,
Avrupa Konseyine, bakın, anlamadıysanız tekrar gösteriyorum. “Avrupa
Konseyinden dönüyoruz.” diyorum, normal bir konuşma yapıyoruz, Genel Sekretere
soru soruyoruz, arkasından “hain” diyorlar. “Ya, daha yargı kararı…” diyorum,
yargı kararı. “Daha kendisi öğrenmemiş Ayhan Bey’in.” diyorum. Az önce de çok
inandırıcı konuşmuşum, annesi aramış “Yeniden mi tutuklandın?” diye Ayhan Bey’i
bu arada. Gerçekten, kendisi kalkıyor, oradan öğreniyor, televizyondan.
“Tutuklandı.” diyor, tutuklanmamış daha, seyrediyor, televizyonu seyrediyor.
Şimdi,
bütün bunlar ortadayken yani siz, HDP konuşan bir basın ve birtakım adamlar
–üstelik erkek erkeğe muhabbet sürekli- çıkartılmış oraya, bir tek HDP’li
yokken ya, bundan hiç mi hicap duymuyorsunuz, hiç mi hicap duymuyorsunuz? Bizim
konuştuğumuz konu bu, tamam mı? Hani, bir daha söylüyorum.
BÜLENT
TURAN (Çanakkale) – Terörle aranıza mesafe koyun. 
(Mikrofon
otomatik cihaz tarafından kapatıldı)
FİLİZ
KERESTECİOĞLU DEMİR (Devamla) – Ama İbrahim Kalın iyi saz çalamıyorsa bizim
yapacağımız bir şey yok, kusura bakmayın. (HDP sıralarından alkışlar)
AHMET
SAMİ CEYLAN (Çorum) – “Sırtımızı teröre dayadık.” demeyeceksiniz o zaman
“PKK’ya dayadık.” demeyeceksiniz. 
BAŞKAN
– Teşekkür ediyorum Sayın Kerestecioğlu. 
VI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Katma Değer Vergisi Kanunu ile Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı (1/926) ile Plan ve Bütçe Komisyonu Raporu (S. Sayısı: 535) (Devam)
BAŞKAN
– Sayın milletvekilleri, şahıslar adına konuşmalar tamamlanmıştır. 
Şimdi
on beş dakika süreyle soru-cevap işlemini başlatacağım. 
Sayın
Arslan, buyurun. 
KAZIM
ARSLAN (Denizli) – Maliye Bakanına soruyorum: Görüşmekte olduğumuz -535 sayılı-
katma değer vergisinde değişiklikler yapan bu tasarı sonucunda, kamunun etkin,
adil, şeffaf vergi toplamasına fayda sağlanacak mıdır?
İki:
Bu tasarıyla belli sektörlere KDV istisnası, muafiyet ve vergi iadesi avantajı
tanımaya devam edildikçe vergilendirme konusu gerçek amacından sapmayacak
mıdır?
Üç:
KDV’de yapılmak istenen bu değişikliklerle sistemi istisnalarla doldurmak
yerine vergi oranlarını topluca indirmek ve tahsilatı kolaylaştırmak daha uygun
olmayacak mıdır?
Dört:
Yüksek teknoloji üretimini ve yerli üretimi artırmak için daha düşük KDV
alınarak desteklemeyi düşünüyor musunuz?
Beş:
Vergi reformunu önüne çıkarmayan bu KDV yasa tasarısı kayıt dışı ekonominin
devamına olanak sağlayacaktır. Bu konuda yeni bir düzenleme düşünüyor musunuz?
Altı:
Vergilendirme sistemimizde ÖTV’nin KDV’si alınmaktadır. KDV’nin malın değeri
üzerinden alınmasına ne zaman başlayacaksınız? ÖTV’den KDV almaktan vazgeçin.
Teşekkür
ederim.
BAŞKAN
– Teşekkür ederim Sayın Arslan.
Sayın
Gürer…
ÖMER
FETHİ GÜRER (Niğde) – Teşekkürler Sayın Başkan.
Sayın
Bakan, TÜRK-İŞ araştırması 2018 Mart ayı sonucuna göre 4 kişilik ailenin açlık
sınırı 1.663 TL oldu. Yoksulluk sınırı 5.416 TL olarak açıklandı. Mutfak
enflasyonunda artış aylık yüzde 1,60 ve on iki aylık yüzde 12,29 olarak
belirlendi. Bir kişinin aylık geçim maliyeti 2.055 TL olarak ifade edildi. Her
gün gelen zamlarla bu rakamlar da her gün katlanıyor. Büyük mağduriyet yaşayan
esnaf, işçi, emekli, memur ücretlerinde bir iyileştirme düşünüyor musunuz? 
Emeklilikte
yaşa takılanlar yıllardır mağdurdur. 2018 olsun bir umut vermek mümkün müdür? 
2018
yılında kaç öğretmenin, kaç sağlık çalışanının göreve başlatılması
düşünülmektedir?
Taşeronlara
kadro verilenlerin sayısı kaçtır? Kadro verilmeyen onca taşeronun durumu ne
olacaktır?
Teşekkür
ederim.
BAŞKAN
– Teşekkür ederim Sayın Gürer.
Sayın
Topal…
SERKAN
TOPAL (Hatay) – Teşekkür ediyorum Sayın Başkan.
Sayın
Bakanım, daha önce bu konuyu onlarca defa dile getirmiştim, bir kez daha dile
getiriyorum: Hatay’da hazine arazileri üzerinde ev yapan vatandaşlarımız ciddi
anlamda mağdur. Bütün Türkiye'de hazine arazileri satışı olmasına rağmen
Hatay'da bir şerh var. Neden? Bu, Anayasa’nın eşitlik ilkesine aykırı. Daha
önce ifade etmiştim, sadece şunu istiyoruz: Hatay’da hazine arazileri üzerinde
ev yapan vatandaşlarımız otuz yıldır, yirmi yıldır ecrimisillerini ödemelerine
rağmen tapuları verilmiyor. Bir kez daha buradan ifade ediyorum ve talep
ediyorum, AK PARTİ Hatay sayın milletvekillerinden de destek istiyorum:
Gerçekten, vatandaşlarımız mağdur. Hatay halkı ikinci sınıf değil, olmamalı.
Bir kez daha bunu Bakanlar Kurulunda değerlendirmenizi talep ediyorum.
Teşekkür
ediyorum.
Saygılarımı
sunuyorum.
BAŞKAN
– Teşekkür ederim Sayın Topal.
Sayın
Şeker? Yok.
Sayın
Çamak…
HÜSEYİN
ÇAMAK (Mersin) – Teşekkür ederim Sayın Başkan.
Sayın
Bakan, Türkiye Esnaf ve Sanatkârları Konfederasyonu verilerine göre sadece 2018
yılının ilk iki ayında 20 bini aşkın esnafımız iflas etti. Son dört yılda iflas
eden esnaf sayısıysa 430 bini aşmış durumda. Ekonominin temelini oluşturan
KOBİ’ler ile esnaflarımız borç batağında. Ekonomiden sorumlu bakan iş dünyasına
“Aman borç almayın, ortak alın.” derken Hükûmetin geçtiğimiz günlerde ciddi bir
borçlanma yoluna gitmesi büyük bir çelişkidir. Dolar her gün rekorlar kırarken,
işsiz sayısı 3,5 milyona dayanmışken, enflasyon çift hanelerdeyken rakamlarla
oynayan iktidarın pembe tablolar çizmesi gerçekleri gizlemeye yetmiyor. İş
dünyası piyasaları rahatlatacak ekonomik ve siyasi adımların atılmasını
bekliyor Hükûmetten.
Teşekkür
ederim.
BAŞKAN
– Teşekkür ederim Sayın Çamak.
Sayın
Özdemir, buyurun.
SİBEL
ÖZDEMİR (İstanbul) – Teşekkür ederim Sayın Başkan.
Altı
yıl çakılı görev yapan sözleşmeli öğretmenlerin eş durumu, özür tayini
taleplerini ve mağduriyetlerini geçtiğimiz hafta gündeme getirmiştim Sayın
Bakan. Bu talepten sonra sözleşmeli sağlıkçılar da bana ulaşıp sorunlarını
gündeme getirmemi ve size iletmemi istediler. 657 sayılı Devlet Memurları
Kanunu 4/B maddesi ve 663 sayılı KHK 45/1 maddesine tabi çalışan sözleşmeli
sağlık personelleri de altı yıl boyunca atandıkları kurumdan tayin
isteyemiyorlar. Aile bütünlüğünün olmaması nedeniyle aile düzenlerinin
bozulduğunu, eşlerinden, çocuklarından ayrı kaldıklarını, en önemlisi, çalışma
performanslarının düştüğünü paylaşarak altı yıllık süre konusunda çalışmanın
yapılması ve kamudaki statü farklılıklarının yarattığı mağduriyete de son
verilmesi taleplerini sizin aracılığınızla ben de Hükûmete iletiyorum.
Teşekkür
ederim.
BAŞKAN
– Teşekkür ederim Sayın Özdemir.
Sayın
Özcan…
TANJU
ÖZCAN (Bolu) – Teşekkür ediyorum Sayın Başkan.
Ben
de Sayın Bakana doğrudan sormak istiyorum. Sayın Bakan, benim anlamakta güçlük
çektiğim bir şey var. Şimdi, yıl 2002, 2002’de petrolün varili uluslararası
piyasada 125 Amerikan dolarıymış ama o zaman Türkiye’de benzin fiyatı 0,98 sent
yani 1 dolar bile değil. Şimdi uluslararası piyasalarda petrolün varil fiyatı
60 dolarlar civarında yani yarıya düşmüş ama Türkiye’de 1,5 dolara yani 6
liraya çıkmış benzin fiyatı. Ben, bunu hiçbir mantıkla izah edemiyorum,
ekonomist değilim, hukukçuyum. Siz ekonomistsiniz, bunu topluma nasıl
anlatacaksınız merak ediyorum. 
Bu
vesileyle şunu da sormak istiyorum: Petrol fiyatlarını aşağı çekmek için
vergilerde bir indirim yapmayı Hükûmet olarak düşünüyor musunuz düşünmüyor
musunuz? 
BAŞKAN
– Teşekkür ediyorum Sayın Özcan. 
Sayın
Akar… 
HAYDAR
AKAR (Kocaeli) – Sayın Bakan, Kocaeli ili 2017 rakamlarıyla 79 milyar TL vergi
tahakkuk etmiş, yüzde 92’yle de vergi tahsilatı yapılan 1’inci il olmuştur yani
Türkiye’de ödenen vergilerin, tahsil edilen vergilerin yaklaşık yüzde 11,5’u,
yüzde 12’ye yakınını Kocaeli ilinden almışsınız. Bunu alırken Kocaeli’ye 2018 yılı
için kamu yatırımı olarak öngördüğünüz rakam sadece 451 milyon lira, o da yüzde
0,2 gibi bir rakama tekabül ediyor. İllerle karşılaştırdığımızda, 81 il
içerisinde Türkiye'de en çok vergisini ödeyen 2’nci il Kocaeli’yi en sonuncu il
olarak görüyoruz. Bu problemin çözümü için veya Kocaeli’deki problemlerin
çözümü için Kocaeli’nin hakkı olan vergiden alacağı payı ne zaman ödemeyi
düşünüyorsunuz? Bununla ilgili ne gibi bir çalışmanız var?
BAŞKAN
– Teşekkür ediyorum Sayın Akar. 
Sayın
Yurdakul…
AHMET
SELİM YURDAKUL (Antalya) – Teşekkür ederim Sayın Başkan. 
Sayın
Bakan, uzun yıllardır sağlık çalışanlarının beklediği yıpranma payını verecek
misiniz? 
İkinci
sorum: Sağlık çalışanlarının hem çalışırken… 
HAYDAR
AKAR (Kocaeli) – Sayın Bakan, Tanju Bey’in sorusuyla ilgili bir tüyo vereyim:
Enerji Bakanlığının çıkardığı bir kitapçık var... 
ERKAN
AKÇAY (Manisa) – Bir saniye ya! 
BAŞKAN
– Rica ediyorum Sayın Akar… 
Sayın
Yurdakul, buyurun. 
AHMET
SELİM YURDAKUL (Antalya) – O zaman baştan sorayım: Sağlık çalışanlarının uzun
yıllardır beklediği yıpranma payını onaylayacak mısınız Maliye Bakanı olarak? 
İkincisi:
Sağlık çalışanlarının çalışırken aldıkları maaşlarının ve özellikle emeklilik
anında aldıkları maaşlarının artışını onaylayacak mısınız? 
Üçüncüsü:
Sağlık çalışanlarının çalışırken aldıkları döner sermayenin emekliliğe
yansıtılmasını Maliye Bakanı olarak onaylayacak mısınız?
Dördüncüsü:
Yardımcı sağlık personeline bu yıl için vermiş olduğunuz 27 bin kadro haricinde
başka bir kadro temini sağlayacak mısınız çünkü inanın sayıları 470 bini bulmuş
vaziyetteler? 
Teşekkür
ederim.
BAŞKAN
– Teşekkür ederim Sayın Yurdakul. 
Son
soru Sayın Şimşek…
BAKİ
ŞİMŞEK (Mersin) – Teşekkür ediyorum Sayın Başkan.
Sayın
Bakan, Erdemli Arpaçbahşiş beldesinde, Başbağlar katliamından sonra yaklaşık
2.500 dönüm arazi Başbağlar’da hayatta kalan köylülerin Erdemli’ye gelip
yerleşmeleri için tahsis edilmiştir. Yalnız, Başbağlar köylüleri Erdemli’ye
gelip yerleşmemişlerdir. Bu arazinin vasfı 2/A’dır. Daha sonradan bu araziye
Erdemli Arpaçbahşiş’te yaşayan vatandaşlarımız yaklaşık 500 tane ev yapmıştır,
çoğunluğu iki katlı olmak üzere ve 2.500 dönüm arazinin tamamı da şu anda
narenciye bahçeleriyle doludur. Yalnız, şu anda, burası, tahsisin iptal
edilmesinden dolayı tekrar orman olmuştur. 2/A iptal olmuştur ve orada yaşayan
yaklaşık 3 bin kişiye evlerini terk etmeleri ve arazileri terk etmeleri için
tebligat yapılmıştır. Şu anda Tarım, Orman ve Köyişleri Komisyonunda konuşulan,
bazı orman arazilerinin orman dışına çıkartılabilmesiyle ilgili kapsam içerisine
bu Arpaçbahşiş beldesinin alınmasını ve yaklaşık 500 tane binanın kurtarılarak
bina sahiplerine iade edilmesini temenni ediyor, saygılar sunuyorum.
BAŞKAN
– Evet, sayın milletvekilleri, soru işlemi tamamlanmıştır.
Şimdi
Sayın Bakan bu sorulara cevap verecektir.
Sayın
Bakan, buyurun.
MALİYE
BAKANI NACİ AĞBAL (Bayburt) – Sayın Başkan, teşekkür ediyorum.
Sayın
Arslan, şu anda görüşülmekte olan Katma Değer Vergisi Kanun Tasarısı’na ilişkin
birtakım değerlendirmeler yaptı, önerilerde bulundu. Şunu baştan ifade etmek
lazım: Bu kanun tasarısı hazırlanırken, hemen hemen, ekonomiyle ilgili, iş
hayatıyla ilgili bütün sivil toplum örgütleriyle görüşmeler yapıldı, yazılı
olarak görüşler toplandı, Katma Değer Vergisi Kanunu’na ilişkin çok kapsamlı
toplantılar yapıldı, diğer ülke örnekleri incelendi, mevcut kanunun
uygulanmasında karşılaşılan sorunlara ilişkin çok kapsamlı farklı toplantılar
tertip edildi. Esnaf odalarına gidildi, sanayi odalarına gidildi, gerçekten KDV
konusunda çok kapsamlı değerlendirmeler yapıldı, mevcut kanunun sorun oluşturan
alanları tek tek tespit edildi. 1985 yılında yürürlüğe giren bu kanunun otuz üç
yıl sonra bugünkü ihtiyaçları karşılamadığı alanlar belirlendi ve bugün Genel
Kurulumuzun huzuruna getirilen kanun tasarısı oluşturuldu. Bir kanun toplumun
beklentilerini karşılıyorsa, toplumun istemlerine, gelecek taleplerine karşılık
getiriyorsa, onların işlerini kolaylaştırıyorsa, onların ihtiyacı olan konulara
çözüm getiriyorsa, sistemi önemli ölçüde temel parametreleri itibarıyla değiştiriyorsa
bu bir reformdur. Sizin veya benim bu kanuna “reform” dememizin bir önemi yok.
Vatandaş bu kanuna ihtiyaç penceresinden bakıyor ve bu kanun tasarısı
kamuoyuyla paylaşıldığında, gerçekten, geniş toplum kesimlerinden ve ekonomiyle
ilgili çevrelerden, vatandaşlarımızdan, esnafımızdan, iş adamımızdan,
sanayicimizden büyük teveccüh gördü. Toplum bu yasayı bekliyor. Bir an önce
yasalaşması konusunda da büyük bir beklenti var. Bu açıdan meseleye reform
meselesi olup olmadığı noktasında bakmak yanlış olur. 
Ayrıca,
daha önceki yaptığım açıklamalarda da söyledim, Katma Değer Vergisi Kanunu’na
ilişkin Maliye Bakanlığı olarak yaptığımız çalışmalar sadece bu kanun
tasarısından ibaret değil. Bundan önceki dönemde de zaman zaman ekonominin
ihtiyaçlarına bağlı olarak birtakım istisna düzenlemeleri, indirim
düzenlemeleri yaptık, Bakanlar Kurulu kararlarıyla vergi indirimleri yaptık.
Bugün şaşırıyorum. AK PARTİ hükûmetleri döneminde on beş yıl boyunca, on altı
yıl boyunca eğitimden giyim kuşama, turizmden sağlığa, temel gıda maddelerine
kadar vergi oranlarında önemli indirime gidildi. Bugün birçok alanda vergi
oranları indirildi. Ekonominin ihtiyaç duyduğu alanlarda yerli üretimi artırmak
amacıyla yatırım amaçlı, üretim amaçlı KDV oranlarında indirimlere gidildi. Dolayısıyla,
burada getirilen tasarı hazırlanırken Katma Değer Vergisi Kanunu’nda
düzenlenmesi gereken indirim ve istisnalara ilişkin hiçbir çalışma yapılmadığı
şeklindeki değerlendirmenin de haksız bir değerlendirme olduğunu söylemek
isterim. AK PARTİ hükûmetleri döneminde Katma Değer Vergisi Kanunu’na ilişkin
olarak ne zaman bir ihtiyaç ortaya çıkmışsa bugüne kadar yaptık, yapmaya devam
ediyoruz. Biliyorsunuz, vergi oranları tek başına kanunla düzenlenmez. Katma
Değer Vergisi Kanunu standart bir oran belirler, Bakanlar Kurulu bu standart
etrafında oranları farklılaştırabilir. Daha önce de açıkladım; Bakanlık olarak
şu anda katma değer vergisi oranlarına ilişkin bir etki analizi çalışması
yapıyoruz. Bu çalışmada da her zaman için bugüne kadar yaptığımız bütün indirimleri
de dikkate alarak varsa diğer indirimleri de yaparız.
Bir
de değerli arkadaşlar, sürekli eleştirmek “Şu yoktu, bu yoktu.” demek kolay da
bir de öneri getirin, onu da dinleyelim.
KAZIM
ARSLAN (Denizli) – Getirdik öneri.
MALİYE
BAKANI NACİ AĞBAL (Bayburt) – Yani somut bir öneriniz varsa… Sadece teorik
önerilerle olmuyor.
HAYDAR
AKAR (Kocaeli) – Dinlemiyorsunuz, getiriyoruz Sayın Bakan.
MALİYE
BAKANI NACİ AĞBAL (Bayburt) – Kanunun matrahına girmekle, oranına girmekle,
efendime söyleyeyim, istisnalarına değinmekle bu işler olmuyor, topluma
dokunan, toplumun ihtiyaçlarını içeren öneriler getirin. Öneri getirmeyen, içi
boş söylemlerle, toplumun bu kadar benimsediği bir kanun tasarısını haksız yere
eleştirmenizi de yadırgadığımı söyleyeyim. 
Sayın
Gürer memur, işçi emeklilerine ilişkin bir değerlendirmede bulundu. Yani
saygıyla karşılıyorum. Biz AK PARTİ hükûmetleri olarak her zaman için
çalışanlarımızın, emeklilerimizin, işçilerimizin refah seviyesinin artırılması,
gelirlerinin artırılması konusunda bugüne kadar önemli düzenlemeler yaptık.
Bugün bir memurun, bir işçinin, bir emeklinin eline geçen net maaş, enflasyonla
mukayese edin, başka şeylerle mukayese edin, 2002’nin çok üzerindedir. Hükûmet
olarak bir taraftan ekonomiyi büyüttük, bir taraftan da tüm sosyal kesimlerin
refahını artıracak adımlar attık. Bunlardan da çalışanlar paylarını aldılar,
daha da artıracağız. Her zaman için biz çalışanlarımızın yanında, ülkenin
ihtiyaçlarına uygun olarak ne gerekiyorsa yaparız.
Sayın
Topal, Hatay’la ilgili konuyu karşılıklı konuşuyoruz, çözüm üretmeye
çalışıyoruz. O konuda zaman zaman sizlerle istişarelerimizi yapmaya devam
edeceğiz.
Sayın
Çamak iflaslardan bahsetti. Benim bildiğim, iş hayatı içerisinde iş yerleri
açılır, kapanır yani her iş yerinin kapanması bir iflas anlamına da gelmez.
2017 yılına ilişkin büyüme rakamları yarın açıklanacak. Türkiye ekonomisi, 2017
yılı sonu itibarıyla yüzde 7’nin üzerinde bir büyüme kaydetti. Yaklaşık 1
milyon 500 bin, 1 milyon 600 bin…
(Mikrofon
otomatik cihaz tarafından kapatıldı) 
BARIŞ
YARKADAŞ (İstanbul) – Biz niye göremiyoruz Sayın Bakan? 
HAYDAR
AKAR (Kocaeli) – Nerede Sayın Bakan, nerede? Vatandaşın cebi delik. 
MALİYE
BAKANI NACİ AĞBAL (Bayburt) – E, görmek için göz lazım. Gözlük var ama ona
rağmen göremiyorsun. 
HAYDAR
AKAR (Kocaeli) – Var, var. Sende de var ama sen farklı yerden bakıyorsun, ben
farklı yerden bakıyorum. 
BARIŞ
YARKADAŞ (İstanbul) – Sayın Bakan, göz de var, gözlük de var ama büyüme yok,
büyüme. 
HAYDAR
AKAR (Kocaeli) – Büyüme yok ortada. 
MALİYE
BAKANI NACİ AĞBAL (Bayburt) – Değerli arkadaşlar, gören görüyor, millet
görüyor, sorun yok. 
HAYDAR
AKAR (Kocaeli) – Milletin bir şey gördüğü falan yok. 
MALİYE
BAKANI NACİ AĞBAL (Bayburt) – Millet görsün yeter. Millet takdir ediyor. 
BARIŞ
YARKADAŞ (İstanbul) – Biz de milletiz, biz uzaylı mıyız? 
HAYDAR
AKAR (Kocaeli) – Yandaş basınınızda her şeyi tozpembe gösteriyorsunuz. 
MALİYE
BAKANI NACİ AĞBAL (Bayburt) – Sayın Başkan, bir toparlayayım. 
BAŞKAN
– Buyurun Sayın Bakan. 
MALİYE
BAKANI NACİ AĞBAL (Bayburt) – Sayın Özdemir, şunu söyleyebilirim sağlık
çalışanlarına ilişkin: Sağlık Bakanlığımızın talebi oldu, Devlet Personel
Başkanlığımızdan olumlu görüş de geldi. Bugün itibarıyla inşallah -daha fazla
alacağız ama- 9 bin sözleşmeli personelle ilgili bir imza atacağız. Dolayısıyla
yıl içerisinde, önümüzdeki aylarda yine sağlık çalışanlarına ilişkin ilave
personel alımıyla ilgili bir düzenleme yapacağız ama bugün itibarıyla 9 bin
kişilik sağlık çalışanı alımıyla ilgili Maliye Bakanlığı onayı çıkmış olacak. 
Sayın
Özcan, 2002 yılında petrol fiyatları 120 dolar değil…
TANJU
ÖZCAN (Bolu) – 125 dolar. 
MALİYE
BAKANI NACİ AĞBAL (Bayburt) – …sadece 28 dolar. 
TANJU
ÖZCAN (Bolu) – 125 dolar. 
MALİYE
BAKANI NACİ AĞBAL (Bayburt) – Şu rakamları bir türlü öğrenemediniz, şaşırıyorum
size. 
TANJU
ÖZCAN (Bolu) – 125 dolar, bir bakın bakalım. 
MALİYE
BAKANI NACİ AĞBAL (Bayburt) – 2002 yılında petrol varil fiyatı 28 dolar. Lütfen
şu rakamları doğru öğrenin. 
TANJU
ÖZCAN (Bolu) – Buraya gelirken o rakamları, o bilgileri size kim veriyorsa yanlış
veriyor. 
MALİYE
BAKANI NACİ AĞBAL (Bayburt) – Bu rakamlar doğru. Yanlışsanız da çıkın, kürsüden
yanlış olduğunu kabul edin. 
TANJU
ÖZCAN (Bolu) – Kandırılmışsınız, kandırılmışsınız. 
MALİYE
BAKANI NACİ AĞBAL (Bayburt) – Biz kandırılmadık. Siz milleti kandıracağını
sanıyorsunuz ama kimse size inanmıyor zaten. 
Sayın
Akar, Kocaeli’yle ilgili… Kocaeli, ekonomimizin belkemiği. 
HAYDAR
AKAR (Kocaeli) – Evet. 
MALİYE
BAKANI NACİ AĞBAL (Bayburt) – Kocaeli’ye her türlü yatırımı da götürüyoruz.
Kocaeli vergi de topluyor, ekonominin de dinamosu. 
HAYDAR
AKAR (Kocaeli) – Hangi yatırımı yapıyorsunuz? 
MALİYE
BAKANI NACİ AĞBAL (Bayburt) – Kocaelilileri de takdir ediyoruz, sizi de takdir
ediyoruz. 
HAYDAR
AKAR (Kocaeli) – Sonuncu il Sayın Bakan, sonuncu il. 
BAŞKAN
– Lütfen Sayın Akar… 
MALİYE
BAKANI NACİ AĞBAL (Bayburt) – Sayın Yurdakul, yıpranma payıyla ilgili,
emeklilik aylıklarıyla ilgili çalışmamız olumlu bir şekilde inşallah yakın bir
zamanda neticelenecek. Sayın Cumhurbaşkanımız zaten müjdeyi verdiler. Dolayısıyla
Sağlık Bakanıyla beraber çalışıyoruz. Sayın Bakanımız Bakanlar Kurulunda da bu
konuyu sundu. İnşallah yakında müjdeli haberler de vereceğiz.
Sayın
Şimşek, Mersin Erdemli konusunun detaylarını öğrenip bir konuşalım yani şu anda
konuya vâkıf değilim. Araştıralım, ne gerekiyorsa, vatandaşlarımızın oradaki
sorunlarını çözmek için de adımlar atalım.
Teşekkür
ederim.
BAŞKAN
– Teşekkür ederim Sayın Bakan.
Sayın
Altay, bir söz talebiniz var herhâlde, buyurun.
ENGİN
ALTAY (İstanbul) – Bir meramım var.
BAŞKAN
– Buyurun Sayın Altay.
ENGİN
ALTAY (İstanbul) – Teşekkür ederim Sayın Başkan.
Sayın
Bakan sorulara cevap verirken, grubumuza mensup milletvekillerimizin kendisine
yönelttiği soruları kastederek “öneri getirmeyen, içi boş söylemler” demek
suretiyle, esasen, soru soran bütün milletvekillerimize ayrı ayrı sataşmış
olmakla birlikte, ben bu sataşmaya grup adına cevap vermek durumundayım takdir
ederseniz efendim.
BAŞKAN
– Buyurun Sayın Altay, yeni bir sataşmaya mahal vermeyelim. (CHP sıralarından
alkışlar) 
VII.- SATAŞMALARA İLİŞKİN KONUŞMALAR
(Devam)
4.- İstanbul Milletvekili Engin Altay’ın,
Maliye Bakanı Naci Ağbal’ın 535 sıra sayılı Kanun Tasarısı’nın birinci bölümü
üzerindeki soru-cevap işleminde yaptığı konuşması sırasında Cumhuriyet Halk
Partisine sataşması nedeniyle konuşması
ENGİN
ALTAY (İstanbul) – Teşekkür ederim Sayın Başkan. 
Sayın
milletvekilleri, Sayın Bakan, Allah da şahit, siz de biliyorsunuz; Plan ve
Bütçe Komisyonuna getirdiğiniz her tasarı, her teklif, Cumhuriyet Halk Partili
Plan ve Bütçe Komisyonu üyelerinin yapıcı katkılarıyla biraz eli yüzü düzgün
hâle geliyor. Sizin buna rağmen, Cumhuriyet Halk Partisine yönelik “içi boş,
öneri getirmeyen söylemler” demenizi ben yadırgadım ve üzüldüm. Sizin
göreviniz, devletin hazinesini, kasasını en iyi şekilde muhafaza etmek, adil
bir şekilde de bunun millete tevziatını sağlamak. 
Nitekim
biz de arkadaşlarım da bu kanun dip doruk yanlış demiyoruz. Bu kanunun hiç
şüphesiz, vatandaşlarımıza, sanayicimize, esnafımıza, iş adamımıza fayda
sağlayacağı muhakkak. Ama bununla beraber, bizim muhalefet olarak bunu yeterli
görmemizi nasıl beklersiniz? Daha iyisi var. En iyinin de iyisi vardır. 
MALİYE
BAKANI NACİ AĞBAL (Bayburt) – Mutlaka. 
ENGİN
ALTAY (Devamla) – Biz, aziz milletimizin en iyisinin de iyisine layık olduğunu
düşünerek bu anlayışla Parlamentoya gelen kanun tasarı ve teklifleriyle ilgili
önerilerimizi, değerlendirmelerimizi ve eleştirilerimizi yapıyoruz. Nitekim her
maddede önergemiz var. Plan ve Bütçe Komisyonumuzun, Komisyon grup başkanımızın
ve üyelerimizin uyarılarıyla sanıyorum bu tasarıdan da kimi maddeleri belki
çekeceksiniz. Bunlar güzel şeyler. Bu Meclisin bir tane işi var -hep
söylüyorum- bu Meclisin ikinci bir işi yok. Bu Meclis milletin huzuru, refahı
ve mutluluğu için vardır. Bizim de Cumhuriyet Halk Partisi olarak bundan başka
bir muradımız yoktur. Bu bakımdan, arkadaşlarımızın size yönelttiği bütün
soruların içi doludur, milletin sorunlarına değinen, bunlara çözüm arama
anlayışıyla yöneltilmiş sorulardır.
Genel
kurulu saygıyla selamlıyorum. (CHP sıralarından alkışlar) 
BAŞKAN
– Teşekkür ederim Sayın Altay.
MALİYE
BAKANI NACİ AĞBAL (Bayburt) – Sayın Başkanım…
BAŞKAN
– Sayın Bakan, talebiniz var herhâlde.
Buyurun.
III.- AÇIKLAMALAR (Devam)
35.- Maliye Bakanı Naci Ağbal’ın, İstanbul
Milletvekili Engin Altay’ın sataşma nedeniyle yaptığı konuşmasındaki bazı
ifadelerine ilişkin açıklaması
MALİYE
BAKANI NACİ AĞBAL (Bayburt) – Sayın Başkanım, grup başkan vekilimizin
konuşmasını dikkatle dinledim. Kendisine teşekkür ediyorum. 
Sözlerimin
hiçbir yerinde, hiçbir şekilde Cumhuriyet Halk Partisi Grubu içinde yer alan
milletvekili arkadaşlarımızın söylemlerine ilişkin “içi boş söylemler”
ifadesini kullanmadım. 
ENGİN
ALTAY (İstanbul) – Vallahi billahi söyledin.
MALİYE
BAKANI NACİ AĞBAL (Bayburt) – Yok, kullanmadım, tutanaklara bakabiliriz. 
ENGİN
ALTAY (İstanbul) – Allah canımı alsın söyledin.
MALİYE
BAKANI NACİ AĞBAL (Bayburt) – Tutanaklara bakalım birlikte.
ENGİN
ALTAY (İstanbul) – Ama kastedilen ifade bu yani.
MALİYE
BAKANI NACİ AĞBAL (Bayburt) – Yok, yok olumlu anlamda söylüyorum yani böyle bir
şey söylemem.
ENGİN
ALTAY (İstanbul) – Söyledin. Tutanakları istiyorum.
BAŞKAN
– Sayın Bakan, Genel Kurula hitap edin lütfen.
MALİYE
BAKANI NACİ AĞBAL (Bayburt) – Yani burada bütün arkadaşlarımızla beraber
çalışıyoruz, farklı fikirlerimiz var, saygı duyuyorum. Bu şekilde bir söylem
kullanmadım, onu özellikle sizlerle paylaşmak istiyorum.
Plan
ve Bütçe Komisyonunda bütün milletvekili arkadaşlarımızın, bütün parti
gruplarımızın tasarının daha da iyileşmesi noktasında katkıları vardır, ben
kendilerine huzurlarınızda teşekkür ediyorum. Zaten Meclisin esas görevi de bu.
Dolayısıyla benim yaptığım konuşmayı da bu çerçevede değerlendirin, yoksa
tasarıya yapılan bütün katkılardan dolayı bütün parti gruplarına teşekkür
ediyorum.
BAŞKAN
– Teşekkür ederim Sayın Bakan.
VI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Katma Değer Vergisi Kanunu ile Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı (1/926) ile Plan ve Bütçe Komisyonu Raporu (S. Sayısı: 535) (Devam)
BAŞKAN
- Sayın milletvekilleri, birinci bölüm üzerindeki görüşmeler tamamlanmıştır.
Şimdi
birinci bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım.
Sayın
milletvekilleri, 1’inci madde üzerinde ikisi aynı mahiyette olmak üzere üç
önerge vardır. 
İlk
okutacağım iki önerge aynı mahiyettedir. 
Önergeleri
okutup birlikte işleme alacağım. 
Türkiye Büyük Millet Meclisi Başkanlığına
Görüşülmekte
olan 535 sıra sayılı Kanun Tasarısı’nın 1’inci maddesinin tasarı metninden
çıkarılmasını arz ve teklif ederiz. 
 Meral
Danış Beştaş İmam Taşçıer Osman Baydemir
 Adana Diyarbakır Şanlıurfa
 Behçet
Yıldırım Sibel Yiğitalp Dilek Öcalan
 Adıyaman Diyarbakır Şanlıurfa
 Ertuğrul
Kürkcü
 İzmir
Aynı mahiyetteki diğer önergenin imza
sahipleri:
 Mevlüt
Karakaya Mustafa Kalaycı Emin Haluk Ayhan
 Adana Konya Denizli
 Erkan
Akçay Ahmet Kenan Tanrıkulu Mehmet Necmettin Ahrazoğlu
 Manisa İzmir Hatay
 Saffet
Sancaklı Fahrettin Oğuz Tor Baki Şimşek
 Kocaeli Kahramanmaraş Mersin
BAŞKAN
– Komisyon aynı mahiyetteki önergelere katılıyor mu?
PLAN
VE BÜTÇE KOMİSYONU SÖZCÜSÜ FARUK ÇATUROĞLU (Zonguldak) - Katılmıyoruz. 
BAŞKAN
– Hükûmet? 
MALİYE
BAKANI NACİ AĞBAL (Bayburt) – Sayın Başkanım katılmıyoruz. 
BAŞKAN
– Önergeler üzerinde söz isteyenler: Ertuğrul Kürkcü İzmir, Baki Şimşek Mersin.

Mersin
Milletvekilimiz Sayın Baki Şimşek, buyurun. (MHP sıralarından alkışlar) 
BAKİ
ŞİMŞEK (Mersin) – Sayın Başkan, değerli milletvekilleri; 535 sayılı Katma Değer
Vergisi Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Tasarı’nın 1’inci maddesi üzerinde Milliyetçi Hareket Partisi
Grubu adına söz almış bulunmaktayım. 
Maddeyle
arsa karşılığı inşaat işlerinde, arsa sahibi tarafından müteahhide yapılan
teslimin arsanın tamamı yerine, müteahhide kalacak konut ve iş yerlerine isabet
eden arsa payı itibarıyla gerçekleştiğini, müteahhit tarafından yapılan işlemin
de arsa payına karşılık, konut ve iş yeri teslimi olduğunu öngören yeni bir
uygulamaya geçilmektedir. Biz bu bakımdan burada yapılan düzenlemeye olumlu
bakıyoruz, yalnız Katma Değer Vergisi Kanunu’nda sadece belli bir kesimi ele
alarak yapılan düzenlemelerin de doğru olmadığını düşünmekteyiz. Yani burada
yapılan düzenlemenin, vergi üzerinde yapılan düzenlemenin tamamının ele
alınarak, sadece bir sektör üzerinde değil... Yani şimdi müteahhitler üzerinde
bir düzenleme yapıyoruz. Allah aşkına, Türkiye’de rayiç bedel üzerinden yapılan
bir alış satış var mı? Bütün müteahhitler inşaat yaparken fatura toplama
derdine düşüyor. Projede kullanılan demir, çimento miktarlarına bakın, toplanan
demir, çimento miktarlarına bakın; dairenin gerçek satış rakamlarına bakın,
bunun tapuda gösterildiği rayiç bedellere bakın. Burada birçok uyumsuzluk
olacağı görülecektir. 
Ayrıca,
sadece sektör açısından ele alındığında, müteahhitlerin özellikle işçilikle
ilgili yapılan hizmetlerde fatura alamadığı görülmektedir. Yani bugün sıvacılık
yapan, elektrik işçiliği yapan -250 küsur kalem işçilik var inşaatta- bu kadar
işçilik yapan hiçbir kesim müteahhide fatura verememekte. Müteahhit de fatura
alamadığı için bu fatura açığını, artık, malzemeden, demirden, çimentodan,
diğer sektörlerden, projeden daha fazla fatura alarak doldurma yoluna gitmekte.
Biz aslında kendi kendimizi kandırıyoruz yani yüzde 18 KDV alacağız diyoruz,
yüzde 20 gelir vergisi alacağız diyoruz; aslında ne yüzde 18 KDV alabiliyoruz
ne de yüzde 20 gelir vergisi alıyoruz. Yani bu, gerçek rakamlara indirilse,
bunun üzerinde daha sağlıklı çalışmalar yapılsa daha doğrusunun olacağını
düşünmekteyiz. 
Ayrıca,
bazı firmalar da başka sektörlerde iş yapmalarına rağmen… Adam aslında
akaryakıt sektöründe, petrol istasyonu işletiyor; buradan kendisine KDV fazlası
çıkıyor, bu KDV fazlasını eritmek için inşaat yapıyor. Şimdi düşünün akaryakıt
sektörü ile inşaat sektörünü, firma aynı firma ama ne alakası var? Bir firma
akaryakıt sattığı için yüzde 18 KDV fazlasını burada kullanmak istiyor,
karşısında da başka bir firma sadece inşaat yapıyor, bunun böyle bir avantajı
yok; iki firma aynı şartlarda rekabet edecek. Bunların da rekabet şartlarına
uygun olmadığını düşünmekteyiz. Yani akaryakıt sektöründeki firmanın
akaryakıtla ilgili ödeyeceği KDV orada değerlendirilsin, bunun vergisini
ödesin; inşaatla ilgili olanın ayrı bir değerlendirmeye tabi tutulması lazım. 
Bir
de ayrıca özellikle arsalardan doğan rant vergileriyle ilgili… İnsanlar “Arazi
aldım.” diyor, bu, tarla olarak gösterilip çok düşük bedellerle tapuda işlem yapılıyor;
arkadan bir imar geliyor, aynı arazinin bedeli belki 20, 30 katına, 40 katına
çıkıyor. İmarla ilgili bir rant vergisinin mutlaka çıkarılması lazım yani bunun
artık ötelenmemesi lazım.
Türkiye’de
şu anda ekonominin yüzde 50’si inşaat sektörüyle dönüyor. Aslında, inşaat
sektörüne bu kadar bağımlı olması çok doğru bir şey değil ama maalesef,
Türkiye’de şu anda milyon dolarlık konutlar yapılıyor. Herkes belki yirmi, otuz
yılını, çoluk çocuğunun geleceği için sadece bir daire alarak bu daireye ödeyeceği
krediyle ve buna dönük harcamalarla geçiriyor. Buna mutlaka düzenleme yapılması
lazım. 
Ayrıca,
bir de mutlaka, firmaların iş yaptıkları bölgelerde… Mesela bir firma Mersin'de
ticaret yapıyor, vergi dairesi Silopi’de. Soruyoruz: Niye Silopi? Çünkü Silopi’de
devlet Mersin'de yaptığı gibi bir denetim yapamıyor, koyduğu faturanın veya
masrafın hesabını orada sormuyor. Veya firmanın fabrikası Mersin’de, tozunu
toprağını Mersin çekiyor, cam sanayisi gibi, Şişecam gibi, ÇİMSA gibi. Bu
firmaların da bağlı bulundukları vergi daireleri İstanbul'da. Yani o şehir, o
firmanın bütün ezasını cefasını çekiyor ama ödenen vergiden yeterli düzeyde
payını alamıyor Sayın Bakanım. 
Geçtiğimiz
yılki görüşmeler sırasında, ben burada bu konuları dile getirmiştim ama
bunlarla ilgili ciddi bir çözüm ortaya konulmadı. Ben bu hususların dikkate
alınarak daha sağlıklı… Yani bir inşaat firması Mersin’de müteahhitlik
yapıyorsa bunun vergi dairesi niye Silopi oluyor veya niye başka bir il oluyor?
Bunun izah edilebilmesi mümkün mü? Bunun sebebi belli, bunun sebebini de herkes
biliyor ama maalesef bunlarla ilgili gerekli düzenlemeler yapılmıyor, bu yasal
boşluğu da art niyetli olarak kullanıyorlar; bu da piyasada haksız rekabet
şartlarının oluşmasına sebebiyet veriyor. 
Ben
bu duygu ve düşüncelerle tasarının hayırlı olmasını temenni ediyor, saygılar
sunuyorum. (MHP sıralarından alkışlar)
HAYDAR
AKAR (Kocaeli) – Gel bir de bize sor, yarısı İstanbul’da.
BAŞKAN
– Teşekkür ediyorum Sayın Şimşek. 
Aynı
mahiyette diğer önergedeki imza sahibi, İzmir Milletvekilimiz Sayın Ertuğrul
Kürkcü'dür. 
Sayın
Kürkcü, buyurun. (HDP sıralarından alkışlar)
ERTUĞRUL
KÜRKCÜ (İzmir) – Sayın Başkan, sevgili arkadaşlar; 1’inci maddeyle arsasını kat
karşılığı müteahhide vermiş olan kişinin ödeyeceği KDV’nin matrahının, kendi
namına almış olduğu daire sayısına göre ödemesi düzenleniyor. Mevcut durumda
maliyet bedeline göre konutların KDV bedelleri yüzde 8 ve yüzde 18 olarak
değişmekte. Oysa düzenlemeyle, KDV matrahında daralma yapılarak yapsatçıların
teşvik edildiği ortada. Bu düzenlemeden oluşacak vergi kaybının nasıl telafi
edileceği sorusu ise yanıtlanmıyor. Düzenlemeyle, arsa sahibi veya müteahhit
ödemesi gereken KDV’den yasal olarak kaçınmış oluyor. Büyük rant kaynaklarının
olduğu bir yerde vergilendirmenin esas alınması gerekirken burada rantçılara
yasal kaçınma getirildiği apaçık ortada. 
Şimdi,
her şeyden önce, KDV’de Bakanlar Kuruluna Anayasa’yla getirilmiş olan
olağanüstü yetkiler, aslında vergilerin kanunla konulup kanunla değiştirilmesi
ilkesini çeliyor. Türkiye Cumhuriyeti Anayasası dışında gelişmiş ekonomilere
sahip ülkelerin hemen hemen hiçbirinde Bakanlar Kurulunun bu kadar geniş
yetkileri yok. Aslında, bir anayasal problemle de karşı karşıyayız, bu
vesileyle onu söylemiş olalım. Anayasa’nın 73’üncü maddesi şöyle diyor:
“Herkes, kamu giderlerini karşılamak üzere, malî gücüne göre, vergi ödemekle
yükümlüdür.” vesaire vesaire vesaire… “Vergi, resim, harç ve benzeri malî
yükümlülükler kanunla konulur, değiştirilir veya kaldırılır.” Ve son fıkrasında
ise “…kanunun belirttiği yukarı ve aşağı sınırlar içinde değişiklik yapmak
yetkisi Bakanlar Kuruluna verilebilir.” Bakanlar Kurulu bu yetkisini çoğu kez,
genellikle varlıklı kesimler lehine vergi sınırını sıfıra getirerek kullanıyor.
Bu, özellikle, Türkiye'nin Maastricht Anlaşması çerçevesinde üyelik koşullarını
düzenlemekte çok zorlandığı Avrupa Birliği ülkelerinde görülmeyen bir kapsam ve
genişlikte. O açıdan, esasen, her şeye rağmen, sosyal adalet ilkesinin bir
Anayasa ilkesi olmasına rağmen yüzde 99’un değil yüzde 1’in çıkarlarını gözeten
vergi düzenlemeleri yapmakla Hükûmetin herhangi bir anayasal engelle, bir
ahlaki engelle, bir siyasi engelle karşı karşıya kalmadığını düşünüyor.
Bakanın, sorulara cevap verirken “Biz, yapmakla yükümlü olduğumuz ve yapmamızın
önünde bir engel olmayan şeyleri yaptık.” derken gücünü buradan aldığını
görebiliyoruz. O yüzden, bence, sadece yasal ve Hükûmete özgü bir meseleyle
değil, anayasal bir meseleyle de yüz yüzeyiz. Aslında, Meclisin bunu düşünmesi
ve Bakanlar Kuruluna bu kadar geniş yetkiler tanımaması gerekir. Anayasa
Mahkemesine bu çerçevede giden bütün düzeltme başvurularının hepsi Anayasa
Mahkemesinden de geri döndü bugüne kadar. Dolayısıyla Meclis yol verdikten
sonra bunun önünde hiçbir engel yok. Mesele odur, Meclis buna yol verecek mi?
Meclis, her durumda ekonominin işler görünebilmesi için, kamu gelirlerinden
vazgeçip zenginlere daha zengin olmaları için kaynak sağlamak, böylelikle
ekonominin dönüyormuş olduğu, ekonominin büyüyormuş olduğu izlenimini vermek
üzere yapılan bu düzenlemelere razı olacak mı? Benim gördüğüm kadarıyla olacak.
Peki, bundan ne vazgeçirebilirdi Meclisi? Ancak güçlü bir basın, güçlü bir
medya vazgeçirebilirdi ama -demin grup başkan vekilimiz çok güzel söyledi- bir
dördüncü kuvvet olması gerekirdi. Aslında çoktandır başka ülkelerde, kapitalist
ülkelerde bu dördüncü kuvvet asimilasyon yoluyla, Türkiye’de de zor yoluyla
üçüncü kuvvete eklenmiş olduğu için bizim aslında bir beşinci kuvvete
ihtiyacımız var ancak bir bağımsız medya ancak halkın çıkarı, halkın ihtiyaçları
üzerinden hareket eden bir bağımsız medya bize ışık tutabilir, Meclis üzerinde
bir baskı oluşturulabilir. Bir kamuoyu baskısı ancak Meclisi, Hükûmetin bu
hırslı, zenginleri koruma tutkusundan vazgeçirebilirdi. 
(Mikrofon
otomatik cihaz tarafından kapatıldı) 
ERTUĞRUL
KÜRKCÜ (Devamla) - Başkanım, bitirmem için…
BAŞKAN
– Buyurun Sayın Kürkcü.
ERTUĞRUL
KÜRKCÜ (Devamla) - Ne yazık ki şu an için bu yönde son derece ağır vergi
yasalarını tamamlayan, medya üzerindeki ağır baskılarla birlikte yürüyen bir
iktisadi, politik, kültürel, medyasal rejimle yüz yüzeyiz. O nedenle ben
Meclisin düşünmesi gerektiğini söylemek isterim. Hakikaten böyle bir vergi
gelirinden vazgeçerken bunu ikame edecek tedbirler alınmaksızın böyle bir yola
girilmiş olmasına neden ötürü evet diyecektir? Ekonomiye bir yüksek uçuş hissi
sağlamak için, başka hiçbir şey için değil. Esasen herhangi bir katma değer
sağlamayan yap-sat işlemleri, müteahhitlik inşaat işlemleri için müteahhit
sınıfının önü açılmaktan başka hiçbir şey yapılmayacaktır. O yüzden özgür bir
medya olmadıktan sonra halkın çıkarını koruyan bir Meclis olması ihtimali
sıfırdır çünkü medya artık yürütmenin bir aygıtı hâlindedir, Meclis de o yola
çoktan girmiştir.
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Kürkcü.
Sayın
milletvekilleri, aynı mahiyetteki önergeleri oylarınıza sunuyorum: Kabul
edenler… Kabul etmeyenler… Önergeler kabul edilmemiştir.
1’inci
madde üzerindeki diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 535 sıra sayılı Katma Değer Vergisi Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı’nın 1’inci
maddesinin aşağıdaki şekilde değiştirilmesini arz ve teklif ederiz.
Saygılarımızla.
 Zekeriya
Temizel Musa Çam Mehmet Bekaroğlu
 İzmir İzmir İstanbul
 Utku
Çakırözer Sibel Özdemir  Ömer Fethi Gürer
 Eskişehir İstanbul Niğde
 Tanju
Özcan Haluk Pekşen
 Bolu Trabzon
MADDE
1- 25/10/1984 tarihli 3065 sayılı Katma Değer Vergisi Kanununun 2’nci
maddesinin (5) numaralı fıkrasına aşağıdaki cümle ilave edilmiştir.
“Bu
Kanunun uygulanmasında arsa karşılığı inşaat işlerinde; arsa sahibi tarafından
konut veya işyerine karşılık müteahhide arsa payı teslimi, müteahhit tarafından
arsa payına karşılık arsa sahibine konut veya işyeri teslimi yapılmış sayılır.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın
Başkanım. 
BAŞKAN
– Hükûmet önergeye katılıyor mu?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge hakkında konuşmak isteyen Bolu Milletvekilimiz Sayın Tanju Özcan. 
Buyurun
Sayın Özcan. (CHP sıralarından alkışlar)
Süreniz
beş dakika. 
TANJU
ÖZCAN (Bolu) - Sayın Başkan, değerli milletvekilleri; az önce burada bir
soru-cevap işlemi gerçekleşti. Tabii, Sayın Bakanın cevap veriş tarzıyla ilgili
grup başkan vekilimiz gereğini söyledi. 
Şimdi,
benim orada dilim sürçmüş, petrol fiyatının uluslararası piyasalarda 125 dolara
çıktığı yıl 2008, ben sehven 2002 dedim. Ama Sayın Bakan sanki bu çok büyük bir
olaymış gibi, işin özünü saptırarak sanki bana gol atmış gibi arkadaki
bürokratların tüyo vermesiyle gülerek bir şeyler söyledi gayriciddi bir
şekilde. Sayın Bakan önce şunu belirteyim: Dünyanın her yerinde maliye bakanları
o kabinenin en ciddi insanlarıdır, öyle de olmalıdır, sizden de ben bunu
bekliyorum.
İkincisi:
“2008’de petrol fiyatı 125 dolara çıkmış.” dedim. O zaman ne kadarmış benzin?
2.78. Şimdi ne olmuş? Yarıya düşmüş uluslararası piyasalarda. Türkiye’de petrol
fiyatı çıkmış 6 liraya, benzin fiyatı çıkmış altı liraya. Dolar bazında ne
kadar yapıyor? Dolar bu kadar yükselmesine rağmen 1,5 dolar yapıyor; 1,5 dolar.

Sayın
Bakan, ben şimdi Sayın Cumhurbaşkanımızın niye bazen çok enteresan konuşmalar
yaptığını daha iyi anlıyorum. 
SELİNA
DOĞAN (İstanbul) – Sayın Bakan sohbette. 
TANJU
ÖZCAN (Devamla) - Tabii, sizin gibi Maliye Bakanı varken bu kabinede Sayın
Cumhurbaşkanına tüyo veren, Sayın Cumhurbaşkanına “Niye böyle konuşmalar
yapıyorsun?” sorusunu sormamak lazım. Ne diyor Sayın Cumhurbaşkanımız?
Giresun'da bir konuşma yapıyor, tırnak içinde, on altı yıllık ekonomideki
başarı öyküsünü anlatıyor. Ne üzerinden örnek veriyor? Tuvalet üzerinden örnek
veriyor, tuvalet fiyatı. “Neydi? On altı yıl önce 1 milyon liraya tuvalete
gidiyordunuz, şimdi altı sıfır attık, 1 liraya gidiyorsunuz.” diyor. İşte, ben
Sayın Cumhurbaşkanının bu konuşmayı niye yaptığını, bugün bu Maliye Bakanını
görünce çok daha iyi anladım. 
BÜLENT
TURAN (Çanakkale) – Sayın Başkan, şahsileştirerek konuşma olmaz böyle. 
TANJU
ÖZCAN (Devamla) - Sayın Bakan, bakın, petrol fiyatlarıyla ilgili konu
açılmışken size bir iki konuda daha öneride bulunmak istiyorum. Bakın,
Türkiye'nin yıllık petrol ihtiyacı yaklaşık 25 milyon ton. Bunun 1,2 milyon
tonunu Azerbaycan’dan alıyoruz. Siz iktidara geldiğinizde Türkiye'nin ihtiyacı
yaklaşık 10 milyon ton iken yine 1,2’sini alıyorduk. Niye peki, Azerbaycan
hükûmeti “Yüzde 40 indirim yapalım.” demesine rağmen Azerbaycan'dan aldığımız
petrol miktarını artırmayı düşünmüyoruz? Hani yerli ve millî bir Hükûmettiniz?
Dost ve kardeş Azerbaycan’dan petrol almak yerine daha fazla para vererek,
dolar vererek başka ülkelerden niye bunu daha pahalıya almaya çalışıyorsunuz?
Bunun cevabını merak ediyorum. 
Ha,
şunu da söylemeden geçemeyeceğim, iyi ki paradan altı sıfır atmışız, yoksa ne
olurdu biliyor musunuz? 2012 yılında siz bu FETÖ’cüler için para bastırdınız
ya, 1 TL, eğer paradan altı sıfır atılmasaydı 1 milyon TL bastırmış olacaktınız
biliyor musunuz; bu hesabı da yeniden yapar mısınız?
BÜLENT
TURAN (Çanakkale) – Hiç komik değil, hiç komik değil. Ne işin vardı Bank
Asyada, sırasında… 
TANJU
ÖZCAN (Devamla) – Sayın milletvekilleri, az önce AKP Gaziantep Milletvekili
Şamil Tayyar’a mesaj attım -kendisini biraz önce kuliste gördüm- sizin
konuşmanıza atfen bir şeyler söyleyeceğim, lütfen Genel Kurula gelin dedim
kibar bir şekilde. 
Sayın
milletvekilleri, unutturmayacağım bunu. On gün önce Şamil Tayyar televizyon
programında ne dedi? “FETÖ borsası kuruldu.” dedi, “Milyon doları veren tahliye
oluyor bu ülkede.” dedi. Dedi mi bunları? “Gaziantep Başsavcısına baskı
yapılıyor, tehdit ediliyor.” dedi. Kim harekete geçti bununla ilgili? HSK
Başkanı açıklama yaptı, dedi ki: “Şamil Tayyar’ın bununla ilgili bir şikâyeti
yok.” O zaman benim bir şikâyetim var dedim. Sayın Başkan -yazılı olarak
ilettim- Şamil Tayyar şu televizyon programında bunları söyledi, ben de Genel
Kurulda kendisine sordum. İşte Genel Kuruldaki konuşma tutanağı dedim ve bu
konuyla ilgili Ankara Cumhuriyet Başsavcısı harekete geçmiş değil dedim. Nerede
Ankara Cumhuriyet Başsavcısı, nerede televizyon programının yapıldığı,
yayınlandığı İstanbul Cumhuriyet Başsavcısı, soruyorum. “Milyon doları veren
tahliye oluyor.” diyor, “FETÖ borsası kuruldu.” diyor. Bu ülkede bir
başsavcının tehdit edildiğini, tehditle takipsizlik kararı alındığını söylüyor.
Mesaj çekmeme rağmen de sataşmadan kendisine söz doğacak diye Sayın Şamil
Tayyar Genel Kurula gelmiyor, kuliste çay içiyor. Arkadaşlar, böyle bir şey
olur mu? Siz, bu FETÖ’yle mücadele konusunda gerçekten ne kadar samimisiniz? 
Bakın,
Genel Başkanımız salı günü dedi: “Hep burada soruyorduk, hep burada soruyorduk,
FETÖ'nün siyasi ayağı, FETÖ'nün siyasi ayağı…” FETÖ her yere girmiş; FETÖ
hastaneye girmiş, FETÖ postaneye girmiş, adliyeye girmiş, bir tek şu çatının
altına girememiş değil mi FETÖ, öyle mi? İnanmamızı bekliyor musunuz buna?
FETÖ'nün siyasi ayağını biz size sordukça siz ısrarla buna cevap vermiyordunuz.

Sayın
Başkanım, toparlamam için bir ek süre… 
BAŞKAN
– Süreniz var Sayın Özcan. 
Buyurun.

TANJU
ÖZCAN (Devamla) – Salı günü… 
(Mikrofon
otomatik cihaz tarafından kapatıldı) 
TANJU
ÖZCAN (Devamla) – Salı günü Sayın Genel Başkanımız grup konuşmasında bir şey
söyledi, dedi ki: “FETÖ'nün siyasi ayağı sarayda oturuyor.” Sizin bu söz üzerine
ortalığı yıkmanız lazımdı ama maalesef hiç şaşırmamış gibi davranıyorsunuz, hiç
şaşırmamış gibi davranıyorsunuz. 
HÜSEYİN
ŞAHİN (Bursa) – Tutar bir tarafı yok zaten, tamamen yalan, toplum bile
inanmıyor. 
TANJU
ÖZCAN (Devamla) - “FETÖ terör örgütü.” diyoruz, FETÖ'nün terör örgütü olduğunu
söylüyoruz, Sayın Genel Başkanımız “FETÖ'nün siyasi ayağı sarayda oturuyor.”
diyor ve bugüne kadar bir cumhuriyet savcısı bu konuyla ilgili de işlem
başlatmıyor. “Ey Kılıçdaroğlu, sen ne diyorsun, gel bakalım.” demiyor veya
suçladığı kişiyle ilgili bir soruşturma başlatmıyor. Nasıl bir ülkede yaşıyoruz
biz? Sizin FETÖ’yle mücadele niyetiniz hiç olmadı, bundan sonra da olmayacak
gibi. 
Bakın,
ADD ile Cumhuriyet Halk Partisi arasında nasıl bir bağ varsa, Ülkü Ocakları ile
MHP arasında nasıl bir bağ varsa, PKK ile HDP arasında nasıl bir bağ varsa
maalesef sizin de bu örgütle aynı şekilde bağınız var. (CHP sıralarından
alkışlar) 
BAŞKAN
- Teşekkür ederim Sayın Özcan.
BÜLENT
TURAN (Çanakkale) – Sayın Başkan… 
MERAL
DANIŞ BEŞTAŞ (Adana) – Sayın Başkan… 
BAŞKAN
- Buyurun Sayın Turan. 
BÜLENT
TURAN (Çanakkale) – Grubumuza sataştı sayın konuşmacı FETÖ’yle bağlantılardan
bahsederken. Cevap vermek istiyorum izin verirseniz. 
BAŞKAN
– Buyurun Sayın Turan. (AK PARTİ sıralarından alkışlar) 
VII.- SATAŞMALARA İLİŞKİN KONUŞMALAR
(Devam)
5.- Çanakkale Milletvekili Bülent Turan’ın,
Bolu Milletvekili Tanju Özcan’ın 535 sıra sayılı Kanun Tasarısı’nın 1’inci
maddesiyle ilgili önerge üzerinde yaptığı konuşması sırasında Adalet ve
Kalkınma Partisine sataşması nedeniyle konuşması
BÜLENT
TURAN (Çanakkale) – Sayın Başkan, değerli milletvekilleri; öncelikle sayın
konuşmacı gibi uzun yıllar vekillik yapmış bir vekilin kürsüden giderkenki
tavrını şık bulmadığımı ifade etmek istiyorum. Bu kürsü milletin kürsüsü,
buraya gelirken de giderken de burada nezaketli, sağduyulu bir yaklaşımı olur
diye düşünüyorum; hiç yakışmadığını, seçmenlerinin de yakıştırmayacağını
düşünüyorum.
Sayın
Başkan, Cumhurbaşkanımıza, CHP Genel Başkanının hiçbir partinin genel başkanına
yakışmayacak şekilde, bir sokak ağzıyla, bir had aşmayla yaptığı ithamın
cevabını daha o gün partimizin sözcüsü “Mitomani hastalığıyla karşı karşıya
kalmış, dolayısıyla bu iş, siyasetin değil, tıbbın bir konusu hâline
gelmiştir.” diye ifade ettiler zaten. 
Bakınız,
çok şey söylenebilir ama şunu söyleyeyim: FETÖ'yle ilgili mücadelede
Türkiye'nin en büyük şansı, bu süreçte Tayyip Erdoğan gibi kararlı, milletini
seven, FETÖ'nün ne halt ettiğini bilen bir liderin bu mücadelede en önde
olmasıdır. Eğer bugün Cumhurbaşkanımızın kararlılığı olmasaydı, sizin 17
Aralıktan sonraki tavrınız, tarzınız yani bankalarında kuyruklarda, sıralarda
beklemek, gazetelerinde kuyrukta beklemek tarzı devam etseydi, bugün hâlâ bu
ülkede FETÖ, 1 numaralı tehdit olacaktı ama hamdolsun ki biz, 17 Aralıktan
sonraki süreçte bunların ne yaptığını gördükten sonra çok büyük bir mücadeleye
girdik, bunu tüm dünya gördü. Hatta bazen mücadelemizde ileriye gittiğimizi
söylediniz, “Bu kadar yapmayın.” dediniz. Ama bir daha söylüyorum: FETÖ'nün siyasi
ayağı tartışmasını açarsanız altında kalırsınız. Bizlerin bunların ne olduğunu
gördükten sonraki tavrımız bir tarafta, sizin özellikle bunların örgüt olduğu
ortaya çıktıktan sonra, ihanetinden sonra bankalarındaki kuyruğundaki
sıralarınız, gazetelerindeki sıralarınız ve hâlâ devam eden ilişkileriniz,
bunun en büyük problemi oldu.
(Mikrofon
otomatik cihaz tarafından kapatıldı)
BÜLENT
TURAN (Devamla) – Sayın Başkan, müsaade eder misiniz.
BAŞKAN
– Buyurun Sayın Turan.
BÜLENT
TURAN (Devamla) - Bakınız değerli arkadaşlar, konumuz KDV ama Sayın Özcan, her
zamanki gibi geldi, kendi gündemini okudu ve gitti. Bu, doğru bir yaklaşım
değil, bu, Meclise haksızlık; bu, siyasetin Türkiye gündemindeki saygın
konumuna halel getiren bir yaklaşım. Gelin, konuyu konuşalım, KDV’yi konuşalım,
esnafın beklentisini, işçinin beklentisini konuşalım. Ama ezberletilmiş üç beş
cümleyle gel, dolaş aynı konuları ifade et; bu, doğru bir yaklaşım değil, bunun
hiç kimseye de faydası yok. 
Kaldı
ki -az sonra Sayın Altay muhtemelen söz alacak konuşmamızdan dolayı- ben de
diyorum ki: Siyasi ayakla ilgili tartışma yapacaksanız ne olur bir aynaya
bakın, ne olur, bir aynaya bakın. Vekil adayı yapıldı mı? Yapıldı, FETÖ’cüler.
Danışman yapıldı mı, ceza alanlar? Yapıldı. Biz her seçimde bunları kovarak
gardımızı alıp tedbir alarak büyük mesafe kaydettik ama CHP'nin şimdiye kadar
böyle bir tavrını görmedik; aksine bunların örgüt olmaktan sonraki ilişkilerini
tüm dünya bilir hâle geldi. Tekrar bu konuda aynaya bakmaya, sağlam duruşa
davet ediyorum. 
Teşekkür
ediyorum. (AK PARTİ sıralarından alkışlar)
BAŞKAN
– Teşekkür ederim Sayın Turan. 
Buyurun
Sayın Danış Beştaş, söz sırası sizin. 
MERAL
DANIŞ BEŞTAŞ (Adana) – Sayın Başkan, CHP’nin hatibi her ne kadar sataştıysa da
ben sataşmadan söz istemiyorum, sadece kayıtlara geçsin diye söyleyeceğim.
BAŞKAN
– Buyurun.
III.- AÇIKLAMALAR (Devam)
36.- Adana Milletvekili Meral Danış
Beştaş’ın, Bolu Milletvekili Tanju Özcan’ın 535 sıra sayılı Kanun Tasarısı’nın
1’inci maddesiyle ilgili önerge üzerinde yaptığı konuşmasındaki bazı
ifadelerine ilişkin açıklaması
MERAL
DANIŞ BEŞTAŞ (Adana) – Her şeyden önce bu üslubu kabul edilemez bulduğumuzu ve
kınadığımızı ifade etmek istiyorum. Bu söylem, PKK ile HDP'yi bu şekilde
birlikte göstererek -onun üslubuyla konuşmayacağım ama- demokratik siyasete ve
halkın iradesine büyük bir saygısızlıktır. Gerçekten bunu “Ana muhalefet
partisiyim.” diyen bir partinin hatibinin yapması ayrıca vahameti
büyütmektedir, bununla birlikte iktidarın dilini de destekler niteliktedir.
İktidarın CHP'ye yönelik, muhalefete yönelik yaptığı şantajların halka farklı
bir görüntü vermek anlamında ne kadar etkili olduğunu… Bunu kınıyoruz. 
Diğer
bir mesele var; bugün onun için aslında aynı zamanda söz istemiştim. Sayın
Bakan buradayken, İnsan Hakları Evrensel Bildirgesi’nin anıtın… Baştan alayım;
Diyarbakır’da Koşuyolu Parkı’nda İnsan Hakları Anıtı var ve üzerinde de İnsan
Hakları Evrensel Bildirgesi yazılı hâlde bulunuyor, bugün o bildirge
kaldırılmış, tümüyle kaldırılmış ve biz Emniyet yetkilileriyle de görüştük.
(Mikrofon
otomatik cihaz tarafından kapatıldı) 
BAŞKAN
– Tamamlayınız Sayın Başkan, buyurun.
MERAL
DANIŞ BEŞTAŞ (Adana) – Emniyet Müdürlüğüyle iletişime geçtik ve Emniyet
Müdürlüğü “Bu konuda bizim bilgimiz yok.” cevabını verdi. Ancak Diyarbakır'da
çok büyük bir tepki var, yüzlerce mesaj aldık. Yani İnsan Hakları Evrensel
Bildirgesi'nin bile kaldırıldığı ve bu konuda hiçbir açıklama yapılmadığı bir
saat dilimindeyiz. Bu konuda Sayın Bakanın bilgi edinerek en azından bir an
önce o bildirgenin yerine asılması ve sorumluların ortaya çıkarılmasını talep
ediyoruz. 
BAŞKAN
– Teşekkür ediyorum Sayın Beştaş. 
ERKAN
AKÇAY (Manisa) – Sayın Başkan…
BAŞKAN
– Sayın Akçay, buyurun. 
37.- Manisa Milletvekili Erkan Akçay’ın,
Bolu Milletvekili Tanju Özcan’ın 535 sıra sayılı Kanun Tasarısı’nın 1’inci
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
ERKAN
AKÇAY (Manisa) – Teşekkür ederim Sayın Başkan. 
Sayın
Tanju Özcan’ın konuşmasındaki birtakım mukayeseler fevkalade talihsiz ve yanlış
örnekler üzerinden gitmiştir. 
Öncelikle,
meşru siyasi partilerin meşru sivil toplum kuruluşu mahiyetindeki bazı dernek
ve vakıflarla olan irtibatı ile iddia ettiği şekilde, iddia ettiği partilerin
illegal terör örgütleriyle olan -iddiası o çünkü- bağı bambaşka hususlardır.
Bir kere, söz konusu, adı geçen Ülkü Ocakları, Atatürkçü Düşünce gibi dernekler
meşru, kanuni, denetlenebilir sivil toplum kuruluşlarıdır. Demokrasinin icabı
olarak öncelikle bir fikrî benzerlik ve beraberlik söz konusu olabilir; bu da,
dediğim gibi, meşru, yasal ve denetlenebilir durumdur. 
(Mikrofon
otomatik cihaz tarafından kapatıldı) 
BAŞKAN
- Buyurun Sayın Akçay.
ERKAN
AKÇAY (Manisa) - O bakımdan, benzetme ve mukayese fevkalade yanlış olmuştur.
Kendisinin bu düzeltmeyi yapması gerekir.
Teşekkür
ederim.
BAŞKAN
- Teşekkür ederim Sayın Akçay. 
BÜLENT
TURAN (Çanakkale) – Düzeltemez, gitti çünkü. Konuşuyor, gidiyor.
BAŞKAN
- Sayın Altay… 
38.- İstanbul Milletvekili Engin Altay’ın,
Manisa Milletvekili Erkan Akçay’ın yaptığı açıklamasındaki bazı ifadelerine
ilişkin açıklaması
ENGİN
ALTAY (İstanbul) - Teşekkür ederim Sayın Başkan. 
Öncelikle,
sayın milletvekilimizin yaptığı konuşmada PKK-HDP ilişkisi, AKP söyleminden
kaynaklı. Yani, şunu söylüyor: “Siz nasıl PKK ile HDP arasında bir ilişki
kuruyorsanız siz de FETÖ’yle öylesiniz.” 
SİBEL
YİĞİTALP (Diyarbakır) – Ne alakası var? 
MERAL
DANIŞ BEŞTAŞ (Adana) - Doğru anlamışız.
BAŞKAN
– Sayın milletvekilleri, lütfen…
ENGİN
ALTAY (İstanbul) – Yani, bizim, PKK-HDP ilişkilendirmesini yapmamız doğru
değil. Ben bu Parlamentodaki her sayın milletvekilinin ve her legal partinin
mevcut yürürlükteki Anayasa ve kanunlar çerçevesinde ve milletin tercihiyle
burada olduğuna inananlardanım. 
Öte
yandan, Sayın Akçay’ın hassasiyetinin takdirini Genel Kurula bırakıyorum. MHP
ile Ülkü Ocakları arasında bir ilişki vardır; bu, bilinen, resmî, organik bir
ilişkidir.
ERKAN
AKÇAY (Manisa) – Vardır.
ENGİN
ALTAY (İstanbul) - Bunu eleştirel bir anlamda söylemedi yani. CHP ile de ADD
arasında vardır.
ERKAN
AKÇAY (Manisa) – Vardır, biz de “Vardır.” diyoruz.
EMİN
HALUK AYHAN (Denizli) – Ne anlamda söyledi?
ENGİN
ALTAY (İstanbul) – Ne anlamda söyledi? MHP’yle… Siz Ülkü Ocaklarını ret mi
ediyorsunuz?
EMİN
HALUK AYHAN (Denizli) – Ülkü Ocaklarını neye benzetti, onu söyle!
ENGİN
ALTAY (İstanbul) – Yani, ne alakası var canım? Anlatıyorum ben, Allah Allah!
BAŞKAN
– Sayın Altay, bir saniye… 
Arkadaşlar…
ENGİN
ALTAY (İstanbul) – O benzetmeyi bana sorma, onu AK PARTİ’ye sor.
Öte
yandan, tabii…
(Mikrofon
otomatik cihaz tarafından kapatıldı) 
HALİL
ELDEMİR (Bilecik) – Niye AK PARTİ’yi söylüyorsun? 
BÜLENT
TURAN (Çanakkale) – Niye, bizim partimiz mi konuştu?
ERKAN
AKÇAY (Manisa) – Atatürkçü Düşünce Derneğine ne diyorsun Sayın Altay?
BAŞKAN
– Bir saniye, mikrofonu açalım Sayın Başkan. 
Buyurun,
devam edin.
ENGİN
ALTAY (İstanbul) – Öte yandan, ben buradaki kastın bir art niyet olmadığını
ifade etmeye çalışıyorum.
ERKAN
AKÇAY (Manisa) - Ben de “Art niyet yok.” diyorum ama mukayese yanlış olmuş
diyorum.
ENGİN
ALTAY (İstanbul) – Doğrudur, yanlış olmuş olabilir. Onun takdirini Genel Kurul
yapacaktır, sizler bizler yapacağız zaten Başkanım. 
ERKAN
AKÇAY (Manisa) – Müsaade edin, biz de kendi…
ENGİN
ALTAY (İstanbul) – Hayır, hayır, ben cevap diye söylemedim zaten. 
ERKAN
AKÇAY (Manisa) – Çok zorluyorsun kendini Sayın Altay, çok zorlama.
ENGİN
ALTAY (İstanbul) – Şimdi, burası böyle ama başka bir durum daha var tabii.
Sayın Bülent Turan Genel Başkanımızın…
ERKAN
AKÇAY (Manisa) – Atatürkçü Düşünce Derneğiyle irtibatınız var mı? Bir de ondan
bahset.
ENGİN
ALTAY (İstanbul) – Var. 
ERKAN
AKÇAY (Manisa) – Ee, niye söylemiyorsunuz?
ENGİN
ALTAY (İstanbul) – Organik olarak yok ama ruh olarak var, evet. Biz
reddetmiyoruz.
ERKAN
AKÇAY (Manisa) – Organik olarak var.
BAŞKAN
– Genel Kurula hitap edin Sayın Altay.
ENGİN
ALTAY (İstanbul) – Atatürk’le hepimizin ilişkisi var, o da ayrı. 
Sayın
Başkan, asıl şunu da söylemek istiyorum: Tabii, Sayın Bülent Turan “sokak ağzı”
ifadesiyle bir sataşmada bulunmuştur. Yani Genel Başkanımızın konuşmalarını
“sokak ağzı” diye nitelemek suretiyle ağır bir sataşmada bulunmuştur.
BÜLENT
TURAN (Çanakkale) – Tanju Bey’e dedik Sayın Başkan. Tarz, tavır oydu.
ENGİN
ALTAY (İstanbul) – Hayır, Genel Başkanımız için söyledi. 
BÜLENT
TURAN (Çanakkale) – Ama ısrar ediyorsa, söz verelim tabii ki.
ENGİN
ALTAY (İstanbul) – Dün yaptığı grup konuşmasıyla ilgili olarak. Ayrıca bizi
FETÖ’yle ilişkilendirdi. “Aynaya bakın, FETÖ’yle ilişkiler konusunda kendinizi
görürsünüz.” dedi. Bir sataşmadır bu efendim.
BÜLENT
TURAN (Çanakkale) – Danışmanınız var içeride.
BAŞKAN
– Yeni bir sataşmaya mahal vermeyelim. 
Sayın
Altay, buyurun.
VII.- SATAŞMALARA İLİŞKİN KONUŞMALAR
(Devam)
6.- İstanbul Milletvekili Engin Altay’ın,
Çanakkale Milletvekili Bülent Turan’ın sataşma nedeniyle yaptığı konuşması
sırasında CHP Grup Başkanına ve Cumhuriyet Halk Partisine sataşması nedeniyle
konuşması
ENGİN
ALTAY (İstanbul) – Teşekkür ederim Sayın Başkan.
Şimdi,
siyasette böyle benzetmeler, teşbihler olur; hani bir söz de vardır “Teşbihte
hata olmaz.” diye. Siyaset biraz hoşgörüdür; siyasetçilerin, hepimizin bir
parça eleştiriye tahammüllü olması da bir zarurettir. 
Şimdi,
FETÖ’yle ilişki meselesine gelince, keşke gelmesek, buradan biz zararlı
çıkmayız. 15 Temmuzda ben bir şey söyledim: Her yere sızan, sizin göz yumarak
sızdırdığınız ve yerleştirdiğiniz, Genelkurmaydan yargıya, millî eğitimden
TELEKOM’a kadar sızdırdığınız ve hepinizin, hepimizin filmlerini çeken,
seslerini dinleyen FETÖ konusunda sizin ayağınıza, elinize kimse su dökemez.
Burada bir anlaşalım. 
Siyasi
ayak konusunda da ben müteaddit defalar, Sayın Genel Başkan yüzlerce kez bir
şey söyledi “FETÖ terör örgütüne, PKK terör örgütüne, DAEŞ terör örgütüne
Adalet ve Kalkınma Partisi, Hükûmet yetkilileri yardım ve yataklık yapıyor,
yaptı.” dedik, dedik, bin kere dedik. “Yalancısın” deyince tazminat davası
açıyorsunuz, “diktatörsün” deyince ceza davası açıyorsunuz, bunun için niye
dava açmazsınız?
BÜLENT
TURAN (Çanakkale) – Açacağız, açacağız.
ENGİN
ALTAY (Devamla) – Açın açın.
BÜLENT
TURAN (Çanakkale) – Açıyoruz.
ENGİN
ALTAY (Devamla) - Sayın Genel Başkan dün de dedi ki: “Siyasi ayak arıyorsanız
Beştepe’de oturuyor.” Ee güzel. Yani bu, hem ceza davalık bir konudur hem
tazminatlık bir konudur. Sayın Cumhurbaşkanına, AK PARTİ Genel Başkanına düşen
de Sayın Kemal Kılıçdaroğlu hakkında dava açmaktır. Beni birisi bir terör
örgütüyle şahsen ilişkilendirse dava açarım, ispata davet ederim, onu
müfterilikle suçlarım vesaire vesaire böyle gider.
(Mikrofon
otomatik cihaz tarafından kapatıldı)
ENGİN
ALTAY (Devamla) - Sataşmadan da ek süre veriliyor mu Başkanım, böyle bir
uygulama var mı?
SALİH
ÇETİNKAYA (Kırşehir) – Yok öyle bir usul.
BAŞKAN
- Buyurun Sayın Başkan, sözlerinizi tamamlayınız lütfen.
ENGİN
ALTAY (Devamla) – Şimdi, Sayın Ünal, bugün Genel Başkanımızla ilgili bir
hastalık teşhisi yaptı. Yapabilir, siyaset yapıyoruz, tahammüllü olacağız. Yani
Genel Başkanımızı mitomani hastalığına tutulmakla eleştirdi. Mitomani,
“gerçekleri saptırmak” demek. Ben de daha önce AK PARTİ Genel Başkanı için
“koprolali hastası” dedim. Yani istem dışı ağzından kaba ve kötü söz söyleyen
kimse. Ben de bunu söyledim ve bu sabah bir açıklama yaptım, dedim ki: Ey Mahir
Ünal, gel istediğin bir kanala sen “mitomani”yi ispatla, ben “koprolali”yi
ispatlayayım. Bir de bu arada, tabii, kleptomani hastalığı da var ortalıkta,
bunları bir konuşalım. Hodri meydan! (CHP sıralarından alkışlar) 
Teşekkür
ederim.
BAŞKAN
– Teşekkür ederim Sayın Altay.
BÜLENT
TURAN (Çanakkale) – Sayın Başkan…
BAŞKAN
– Buyurun Sayın Turan.
BÜLENT
TURAN (Çanakkale) – Sayın Başkan, FETÖ terör örgütü, AK PARTİ döneminde büyümüş
falan değildir, FETÖ, kırk beş yıldan beri bu ülkenin tüm iktidarlarında
değişik organlara sızmış bir örgüttür. Bunun deşifre olmasından sonra AK PARTİ
iktidarı ve Sayın Cumhurbaşkanı, çok net bir tavır alarak büyük adımlar atmıştır.
Bununla ilgili “17 Aralık” dedik, CHP neredeydi? “OHAL” dedik, neredeydi? “MİT
Kanunu” dedik, neredeydi? Yani FETÖ her adım attığında, baş kaldırdığında biz
yalnız kaldık. Bununla ilgili sayısız örneğimiz var. Gezi’de neredeydi?
Baktığımızda FETÖ’nün bu ülke yönetimine dâhil olmaya çalıştığı hiçbir yerde
yanımızda olmadılar.
Aksine,
17 Aralığa kadar Bank Asyayı hiç bilmeyenler, Zaman gazetesini bilmeyenler,
benzeri kurumları bilmeyenler, 17 Aralıktan sonra “tape”leri grup
toplantılarında çarşaf çarşaf izlettiler. Bir defa, suç olan gizli kayıtları
tutup da Meclis binasında izletmek, siyasi ahlaka da kanuna da Ceza Kanunu’na
da aykırı olan bir işlemdi ama FETÖ konuştu, burada âdeta hoparlör görevi
gördüler. 
O
yüzden bir daha söylüyorum: FETÖ’yle ilgili hatalarımız olmuş olabilir ama
FETÖ’nün defedilmesinde en büyük gayreti, AK PARTİ Grubu göstermiştir, en büyük
adımı Tayyip Erdoğan atmıştır. İsterdik ki CHP de yanımızda olsun. 
Teşekkür
ederim Sayın Başkan. (AK PARTİ sıralarından alkışlar) 
BAŞKAN
– Teşekkür ederim Sayın Turan.
ENGİN
ALTAY (İstanbul) – Sayın Başkan...
BAŞKAN
– Sayın Başkanım, bir saniye, sözlerimi ben bir tamamlayayım, dinleyeceğim.
Buyurun
Sayın Altay.
ENGİN
ALTAY (İstanbul) – Sayın Başkan, eğer Bülent Bey’in söylediği doğruysa yani  FETÖ’yü
devlete AK PARTİ yerleştirmedi de onlar sızdıysa...
BÜLENT
TURAN (Çanakkale) – Hayır, kırk beş yıldan beri var.
ENGİN
ALTAY (İstanbul) – ...Sayın Cumhurbaşkanı niye şöyle bir laf etti? “Allah’ım
beni affet, milletim beni affet.” Yani orta yerde bir suç var ki af diliyor,
suç da belli: FETÖ’yü devlete yerleştirmek. (CHP sıralarından alkışlar) 
Şimdi,
ben şunu yanlış mı diyorum efendim: “İşte, bu FETÖ’yle kimin daha az ilişkisi
var, kimin daha çok ilişkisi var?” Buraya girersek çıkamayız. Bunun takdirini
millet vaktizamanı geldiğinde yapacak zaten. Ama 17 Aralıkta ortaya bir kirli
çamaşır saçılmış, dinlemeler de yasal olmayan yollarla olabilir... 
BÜLENT
TURAN (Çanakkale) – Aynen öyle.
ENGİN
ALTAY (İstanbul) – ...ama ortada da bir para kasası var, ayakkabı kutusu var.
Dolayısıyla bizim ana muhalefet partisi olarak milletin kör kuruşunun hesabını
sormak gibi bir görevimiz yok mu? İlaveten Haluk Pekşen burada 17-25 Aralıktan
sonra FETÖ terör örgütüyle ilgili ilk suç duyurusunu Haluk Pekşen ve arkadaşları
yaptı. Siz neredeydiniz o zaman? 
Teşekkür
ederim.
BAŞKAN
– Peki, teşekkür ederim Sayın Altay.
BÜLENT
TURAN (Çanakkale) – Keşke herkes Haluk Bey olsa.
Sayın
Başkan...
BAŞKAN
– Sayın Turan, tamam, bir sataşma söz konusu değil artık, rica ediyorum. 
BÜLENT
TURAN (Çanakkale) – Peki, hadi teşekkür ediyorum uzamasın diye.
BAŞKAN
– Sayın milletvekilleri…
BÜLENT
TURAN (Çanakkale) – Ama CHP’li vekiller de şikâyetçi, onu söylemek istiyorum
Sayın Başkan. CHP’li vekiller de CHP’nin geldiği yerde FETÖ’yle anlaştığını söylüyorlar,
asıl söylemek istediğim buydu. 
BAŞKAN
– Peki. 
VI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Katma Değer Vergisi Kanunu ile Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı (1/926) ile Plan ve Bütçe Komisyonu Raporu (S. Sayısı: 535) (Devam)
BAŞKAN
- Sayın milletvekilleri, şimdi Sayın Tanju Özcan ve arkadaşlarının verdiği
önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Şimdi,
1’inci maddeyi oylarınıza sunuyorum: Kabul edenler… Kabul etmeyenler… 1’inci
madde kabul edilmiştir. 
Birleşime
on dakika ara veriyorum. 
Kapanma Saati: 18.16
ÜÇÜNCÜ OTURUM
Açılma Saati: 18.41
BAŞKAN: Başkan Vekili Yaşar TÜZÜN
KÂTİP ÜYELER: İshak GAZEL (Kütahya), Bülent ÖZ (Çanakkale)
-----0-----
BAŞKAN – Türkiye
Büyük Millet Meclisinin 78’inci Birleşiminin Üçüncü Oturumunu açıyorum.
535 sıra sayılı
Kanun Tasarısı’nın görüşmelerine devam ediyoruz.
Komisyon?
Yerinde.
Hükûmet?
Yerinde. 
2’nci madde
üzerinde üç önerge vardır, önergeleri aykırılık sırasına göre işleme alacağım. 
En aykırı
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 535 sıra sayılı Kanun Tasarısı’nın 2’nci maddesinin tasarı metninden
çıkarılmasını arz ve teklif ederiz.
 Meral
Danış Beştaş İmam Taşçıer Osman Baydemir
 Adana Diyarbakır Şanlıurfa
 Behçet
Yıldırım Sibel Yiğitalp Ertuğrul Kürkcü
 Adıyaman Diyarbakır Mersin
 Dilek
Öcalan
 Şanlıurfa
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın
Başkanım.
BAŞKAN
– Hükûmet önergeye katılıyor mu?
SAĞLIK
BAKANI AHMET DEMİRCAN (Samsun) – Katılmıyoruz Başkanım.
BAŞKAN
– Önerge üzerinde İzmir Milletvekilimiz Sayın Ertuğrul Kürkcü konuşacaktır. 
Buyurun
Sayın Kürkcü. (HDP sıralarından alkışlar) 
Süreniz
beş dakika. 
ERTUĞRUL
KÜRKCÜ (İzmir) – Sayın Başkan, sevgili arkadaşlar; 2’nci maddede müzayededeki
satışlarla ilgili düzenleme yapılıyor. Mevcut durumda müzayedeyle yapılan
satışlarda KDV alınsa da muhatap bulunamıyordu. Bu boşlukta kalan durumu çözmek
için düzenlemeyle artık salonda kim satışı yapıyorsa vergi sorumlusu o oluyor. 
2’nci
maddedeki ikinci düzenlemede fazla ve yersiz ödenen verginin iade edilebilmesi
durumu düzenleniyor. Tüm vergilerde verginin konusunu kanun tanımlıyor. Vergi
konusu olmayan işlemlerden de sehven vergi tahsil edilebiliyor. Bu yanlışlıklar
mevcut durumda yani hâlihazır durumda iade edilemiyordu. Madde, eğer kanunda
yeri olmayan bir şekilde KDV hesaplanmışsa, tahsil edilip devlete ödenmişse
bunun iadesini mümkün kılıyor. 
Aslında
bu sehven tahsil etme işlemi çok karşılaşılan bir durum değil. Düzenlemenin
Ocak 2017’de 7020 sayılı Kanun'da yapılan düzenlemeyle bir ilgisi olup olmadığı
sorusu burada ortaya çıkar. Ocak 2017’de yapılan düzenlemeyle belediyeler
arsalarını üçüncü kişilere sattıkları takdirde KDV'den istisna ediliyorlardı. O
tarihten sonra ihaleye girip kazananlar zaten KDV de ödemediler fakat kanun
yürürlüğe girmeden hemen önce, Aralık 2016’da belediyelerden arsa alanlardan,
işlemleri tamamlanana kadar kanun geçmiş olmasına rağmen alıcılardan KDV tahsil
edildi. Düzenleme bu kesimi mi kapsayacak? Düzenlemenin asıl amacı bu mudur?
Bunun da bilinmesi gerekir. 
İl
özel idarelerine, belediyeler ve köyler ile bunların teşkil ettikleri
birliklere, üniversitelere, dernek ve vakıflara, her türlü mesleki kuruluşlara
ait veya tabi olan veyahut bunlar tarafından kurulan veya işletilen müesseseler
ile döner sermayeli kuruluşların veya bunlara ait veya tabi diğer müesseselerin
ticari, sınai, zirai ve mesleki nitelikteki teslim ve hizmetleri KDV’ye tabi. 
2’nci
maddedeki üçüncü düzenlemeyle KDV mükellefiyetinin bu işlemler nedeniyle oluşan
iktisadi işletmeler adına tesis edilmesi düzenleniyor. Burada kamusal hizmetler
ticari işlem gibi değerlendirilip buna göre düzenleme yapılıyor. Esasen kamusal
hizmetlerin herhangi bir verginin matrahını oluşturmaması gerekir. Kamusal
hizmetin vergiyle mantıki ve teknik, teorik bir bağlantısı kurulamaz, bunun
vergi kaynağı olarak görülmesi de doğru değil. Ayrıca, iktisadi işletme
özelleştirmenin de yolunu açıyor. Gözünüzün önüne getirin, bir kamu kurumu var,
yaptığı işleri bir iktisadi işletme eliyle yapıyor yani bir iktisadi iş
yapabilmek için gereken örgütlenme biçimine müracaat ediyor diye katma değer
ürettiği, dolayısıyla katma değer vergisine tabi olduğu, böylelikle kamusal
hizmet yapan kurumların vergiye tabi kılınması gibi saçma sapan bir durum
doğuyor. Burada “kamu yararı” “kamu çıkarı” “kamu hizmeti” kavramları zedelendiği
gibi, kamu hizmetlerinin doğrudan doğruya özelleştirmeye tabi bir kulvara
sokulmasının da yolu açılıyor. 
Dördüncü
düzenlemede grup şirketlerinin KDV mükellefiyeti tek bir mükellefiyet olarak
düzenleniyor. Bu da şirketler arası vergi kaçağı yaratan durumu ortadan hâlâ
kaldırmıyor.
2’nci
maddeyle ilgili düzenlemeler bunlar. Şimdi, bu düzenlemelere de toplam olarak
baktığımızda, aslında 1’inci maddede öngördüğümüz temel sakıncanın burada devam
ettiği, Bakanlar Kuruluna tanınmış olan vergi koyma, vergi kaldırma, vergi
işlemlerini düzenleme yetkisiyle sonuçta kamu hizmetlerinin vergilendirilmesi,
buradan doğan iş ve işlemlerin bir vergi matrahı oluşturulması gibi bir sonuç
yaratılıyor. Bu sonuç aslında kamunun kamudan vergi alması gibi saçma bir
duruma da yol açıyor. Bu düzenlemenin yasadan çıkarılması gerekliliği
kendiliğinden ortadadır. Bu açıdan biz bu yasa düzenlemesine esastan karşıyız.
Kamu hizmetleri özelleştirilemez. Kamu, yaptığı işlemlerden dolayı vergi
ödemeye mahkûm edilemez. Vergi ödeyecek olanlar özel şirketlerdir. Onun için bu
yasada…
(Mikrofon
otomatik cihaz tarafından kapatıldı) 
ERTUĞRUL
KÜRKCÜ (Devamla) – Şu cümlemi de kayda geçireyim.
BAŞKAN
– Buyurun Sayın Kürkcü.
ERTUĞRUL
KÜRKCÜ (Devamla) – Yani bu düzenleme sonuçta kamuyu vergilendirirken özel
şirketleri, özel çıkar gruplarını vergiden bağışık kılarak 2 kere ödüllendirmiş
hâle geliyor. Belediyelerin sırtına, diğer kamu kuruluşlarının sırtına bir yeni
yük yüklemiş oluyor. Bu açıdan baştan beri getirdiğimiz eleştiri, bu
düzenlemeler, esasen özel şirketlerin, kapitalist sınıfın, kuruluşların, özel
çıkar sahiplerinin ekonomi dönüyormuş gibi görünmesi için ödüllendirilmesi,
yükünün kamuya, dolayısıyla yurttaşlara yüklenmesinden ibarettir. Bunun
tasarıdan çıkarılması için desteğinizi talep ediyoruz. 
Teşekkürler.
Hepinizi selamlıyorum. (HDP sıralarından alkışlar) 
BAŞKAN
– Teşekkür ediyorum Sayın Kürkcü.
Sayın
milletvekilleri, İzmir Milletvekilimiz Sayın Ertuğrul Kürkcü’nün vermiş olduğu
önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
İkinci
önergeyi okutuyorum: 
Türkiye Büyük Millet Meclisi
Başkanlığına
Görüşülmekte olan 535 sıra sayılı Katma Değer Vergisi
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı'nın 2’nci maddesinin aşağıdaki şekilde değiştirilmesini arz
ve teklif ederiz.
Saygılarımızla.
 Zekeriya
Temizel  Musa Çam  Mehmet Bekaroğlu
 İzmir
 İzmir  İstanbul 
 Utku
Çakırözer  Sibel Özdemir  Ömer Fethi Gürer
 Eskişehir
 İstanbul  Niğde 
 Haluk
Pekşen 
 Trabzon

MADDE
2- 3065 sayılı Kanunun 8 inci maddesinin (1) numaralı fıkrasına (c) bendinden
sonra gelmek üzere aşağıdaki (ç) bendi ilave edilmiş, (2) numaralı fıkrasının
üçüncü cümlesi aşağıdaki şekilde değiştirilmiş ve aynı fıkraya aşağıdaki cümle
ile aynı maddeye aşağıdaki fıkralar ilave edilmiştir. 
“ç)
Müzayede mahallerinde yapılan satışlarda bu satışları yapanlar,”
“Bu
gibi sebeplerle fazla veya yersiz hesaplanan ve Hazineye ödenen vergi, Maliye
Bakanlığının belirleyeceği usul ve esaslara göre işlemi yapan mükellefe iade
edilir.”
“Şu
kadar ki söz konusu iadenin yapılabilmesi için işlemle ilgili beyanların
düzeltilmesi ve fazla veya yersiz hesaplanan verginin satıcı tarafından alıcıya
geri verilmesi şarttır.” 
“3.
Bu Kanunun 1 inci maddesinin birinci fıkrasının (3) numaralı bendinin (g) alt
bendinde sayılanların ticari, sınai, zirai ve mesleki nitelikteki teslim ve
hizmetlerine ilişkin katma değer vergisi mükellefiyeti, bu işlemler nedeniyle
oluşan iktisadi işletmeler adına tesis edilir.
4.
Maliye Bakanlığı, kurumlar vergisi mükelleflerinin talebi üzerine katma değer
vergisi beyanlarının birleştirilmesine ilişkin olarak, en az %50 oranında
ortağı olduğu diğer kurumlar vergisi mükellefleriyle birlikte, talepte bulunan
kurum nezdinde grup katma değer vergisi mükellefiyeti tesis ettirmeye, kapsama
dahil olacak mükellefleri sektörler, işletme büyüklükleri, iş hacimleri,
doğrudan veya dolaylı ortaklık durumu ve diğer vergilerden dolayı mükellef olup
olmadıklarına göre tespit etmeye, bu fıkranın uygulanmasına ilişkin usul ve
esasları belirlemeye yetkilidir.
5.
Maliye Bakanlığı, bu Kanunun 1 inci maddesinin birinci fıkrasının (3) numaralı
bendinin (g) alt bendinde sayılanların talebi üzerine, en az %50 oranında
ortağı olduğu iktisadi işletmeler için, bunlardan birisi adına grup katma değer
vergisi mükellefiyeti tesis ettirmeye, bu fıkranın uygulamasına ilişkin usul ve
esasları belirlemeye yetkilidir.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) - Katılamıyoruz Sayın
Başkanım.
BAŞKAN
– Hükûmet önergeye katılıyor mu?
SAĞLIK
BAKANI AHMET DEMİRCAN (Samsun) – Katılmıyoruz Başkanım. 
BAŞKAN
– Önerge hakkında konuşmak isteyen Niğde Milletvekilimiz Sayın Ömer Fethi
Gürer. 
Önergede
imzanız var, okunmasa da ben baktım, takip ettim.
Buyurun
Sayın Gürer. (CHP sıralarından alkışlar) 
Süreniz
beş dakika. 
ÖMER
FETHİ GÜRER (Niğde) – Sayın Başkan, değerli milletvekilleri; sıra sayısı 535
olan KDV düzenlemesiyle ilgili kanun tasarısı bütün olarak yeterli bir
düzenleme değildir. KDV’yle ilgili yapılan birden çok düzenlemeyle kanun -çıkış
ruhundan uzaklaşan düzenlemelerle- değişime uğramıştır. Bu tasarıda KDV
işlemlerinin her aşamasında belge düzenlenmesi zorunluluğu, gelir üzerinden
alınan vergilerin matrahındaki azalmaları da önlemektedir. Oysa tasarıyla
sisteme getirilen hasılat esaslı vergilemeyle mükellef açısından vergi almanın
sağladığı avantaj ortadan kaldırılmaktadır. Bu durum küçük mükellefler
açısından vergi yükümlülüğünü ağırlaştırırken belge vermesi gerekenler açısından
ise kayıt dışılığın olanağının yolunu açmaktadır. Tasarı, istisna ve
muafiyetler nedeniyle işlemez hâle getirilen sistemin yeniden işlerliğinin
sağlanmasına yönelik düzenlemeler içermemektedir.
Değerli
milletvekilleri, esnaflar kayıt dışıyla yaşadığı mağduriyet yanında haksız
rekabetle de uğraşmaktadır. Gıdayla ilgili yaşananlara bu açıdan dikkatinizi
çekmek istiyorum. 5996 sayılı Kanun’la birlikte taklit, tağşiş ve bozuk ürünler
2011 yılından beri açıklanmaya başlamıştı ama 2016 yılından sonra bu açıklamalar
durduruldu. Bakanlığa verdiğimiz yazılı soru önergesinin yanı sıra, kamuoyuna
da bu konuda yaptığımız açıklamaların ardından Bakanlık bu konuda yapılan
denetimlerle ilgili elde edilen verileri açıkladı. Yapılan denetimlerle
saptanan et ve et ürünleri, süt ve süt ürünleri, bitkisel yağ, bal, takviye
edici gıdalar, çikolata, enerji içeceğinin yer aldığı 282 parti ürün, 173 firma
kamuoyuna açıklandı.
Değerli
milletvekilleri, açıklananlar görünenin çok az bir bölümü. At, eşek ve domuz
etini halkımıza yedirmişler. Bildiğiniz gibi, domuz etinin kasaplık hayvan
olarak düzenlenmesi de Adalet ve Kalkınma Partisi hükûmetleri tarafından 2006
yılında sağlandı. Bunun yanında, ülkemizde 3 tane de domuz çiftliği açıldı.
Domuz artık kasaplık hayvan olarak tanımlanıyor ve büyük marketlerde de satışı
yapılabiliyor. Sucuk, köfte, kebap, döner, sulu köfte, hatta karnıyarık ile
kıymalı börek, lahmacun gibi yiyeceklerin içine bunlar katılmış. Bu sayı -biraz
evvel de belirttiğim gibi- özünde düşük. Denetimlerin artırılması gerekiyor.
Tarım Bakanlığının bu konuda yeterli elemanı yok, ihbara dayalı uygulamalarla
bu işlemler yürüyor. Oysa bununla ilgili yapılması gereken, nüfusu 100 bini
aşan her yerde, tüm belediyelerde laboratuvarlar oluşturmak ve vatandaşın
yediğinin, içtiğinin ücretsiz olarak gidip orada denetiminin yapılmasını
sağlamak. Bununla ilgili kanun teklifi de verdim. Çünkü ülkemizde merdiven altı
üretimin yanında, taklit ve içeriği sağlıklı olmayan ürünleri satan firmalar ne
yazık ki arttı. Denetimlerin artırılması için, Tarım Bakanlığının dışında,
belediyelerden alınan yetkilerin de yeniden devri gerekiyor. 
Arkadaşlar,
yediğiniz peynirin içinde süt yok, aldığınız balın içinde bal değil şeker var. 
HAYDAR
AKAR (Kocaeli) – NBŞ var, şeker pancarı şekeri değil. 
ÖMER
FETHİ GÜRER (Devamla) – Bunun gibi içinde ne olduğunu bilmediğiniz ürünleri
insanlarımıza yedirmek durumunda kalmayın, Hükûmet olarak bununla ilgili
düzenlemeler yapın, denetimleri artırın. İnanıyorum ki yapılacak denetimler
sonunda bu rakamlar çok yukarı çıkacak. 
Eğer
bir insan ahlaksızca üretim yapıyorsa o korunmamalı, teşhir edilmeli,
açıklanmalı. Hatta bana kalırsa gıdada terör de cinayete eş değerdir. Bu
anlamda, sabıkalandırıp ticaret yapamayacak derecede men edilmesi gerekir. (CHP
sıralarından alkışlar) İnsanımıza domuz etini yediren, at, eşek etini yediren
işletmelerin mutlaka kapatılması şarttır; bu anlamda düzenlemelere ihtiyaç
vardır. 
Bir
süredir bu konuda Hükûmete çağrıda da bulunuyorum. Gıda Bakanlığı ayrılsın,
gıdayla ilgili yeni düzenlemeler getirilsin, geleceğimizi karartmasınlar. 
Teşekkür
ediyorum. (CHP sıralarından “Bravo” sesleri, alkışlar) 
BAŞKAN
– Teşekkür ederim Sayın Gürer. 
BÜLENT
TURAN (Çanakkale) – Sayın Bakan cevap verecekler Sayın Başkanım. 
BAŞKAN
– Önergeyi işleme alayım, ondan sonra. 
Sayın
milletvekilleri, Niğde Milletvekilimiz Sayın Ömer Fethi Gürer ve arkadaşlarının
vermiş olduğu önergeyi oylarınıza sunuyorum: Kabul edenler… Kabul etmeyenler…
Önerge kabul edilmemiştir. 
Sayın
Bakan, buyurun. 
III.- AÇIKLAMALAR (Devam)
39.- Sağlık Bakanı Ahmet Demircan’ın,
Türkiye’de gıdaların kontrolünün Gıda, Tarım ve Hayvancılık Bakanlığının
denetiminde olduğuna ve kırmızı ete domuz eti karıştırılması durumunun söz
konusu olmadığına ilişkin açıklaması
SAĞLIK
BAKANI AHMET DEMİRCAN (Samsun) – Sayın Başkanım, değerli milletvekili
arkadaşlar; hatibi az önce dinledik. Dinleyince bu kadar “domuz eti” kelimesi
geçen bir konuşma, sanki Türkiye'nin bir yerinde konuşmuyoruz, Avrupa’da domuz
etini helal sayan bir ülke içerisinde bir konu konuşuyormuşuz imajı uyandırdı.
Böyle bir şey yok. Türkiye'de gıdaların kontrolü Tarım Bakanlığının
denetiminde; değil domuz eti, kırmızı ete beyaz et bile karıştıramazsınız. 
HAYDAR
AKAR (Kocaeli) – At eti yiyor millet Sayın Bakan ya! Allah aşkına ya! 
SAĞLIK
BAKANI AHMET DEMİRCAN (Samsun) – At eti…
MEHMET
BEKAROĞLU (İstanbul) – Zaruret varsa yenebilir Sayın Bakan!
BAŞKAN
– Sayın Akar, Sayın Bekaroğlu, lütfen…
Sayın
Bakan bir derdini anlatsın.
Buyurun
Sayın Bakan.
SAĞLIK
BAKANI AHMET DEMİRCAN (Samsun) – Eğer suç olan bir fiili işleyen varsa elbette
ki yakalandığında yargıda cezası verilir, onunla ilgili gerekli önlemler
alınır. Aksi takdirde, birileri bir suç işlediğinde, bunu genelleme yapıp sanki
böyle bir karar varmış gibi ortaya sunmak kabul edilebilir bir şey değildir.
BÜLENT
TURAN (Çanakkale) – İstanbul İl Başkanları duymasın!
BAŞKAN
– Teşekkür ederim Sayın Bakan.
ÖMER
FETHİ GÜRER (Niğde) – Sayın Başkan…
BAŞKAN
– Sayın Gürer, buyurun, önce talebinizi iletin.
ÖMER
FETHİ GÜRER (Niğde) – Sayın Başkan, benim söylediklerimi Sayın Bakan çarpıttı. 
BAŞKAN
– Talebinizi bir alayım, sisteme girmişsiniz Sayın Gürer.
Buyurun.
ÖMER
FETHİ GÜRER (Niğde) – Benim söylediklerimi Sayın Bakan çarpıttı, o konuda bir
açıklama yapmak istiyorum.
BÜLENT
TURAN (Çanakkale) – “Böyle bir şey yok.” dedi Sayın Başkan. Hayret bir şey ya!
BAŞKAN
– Ne mahiyette çarpıttı mesela?
ÖMER
FETHİ GÜRER (Niğde) – Domuz etinin, 2006 yılında, Adalet ve Kalkınma Partisi
hükûmetleri tarafından bu ülkede kasaplık hayvan olarak sayıldığını yok saydı. 
Ayrıca,
benim burada konuştuklarımın hepsi Tarım Bakanlığının ilgili sitesinde, Tarım
Bakanlığı tarafından açıklanmıştır. 
BÜLENT
TURAN (Çanakkale) – Cevap verdi Sayın Bakan.
ÖMER
FETHİ GÜRER (Niğde) – Bu, bana ait bir açıklama değildir; Sayın Tarım Bakanına
sorsunlar, domuz etinin karıştırıldığı Tarım Bakanlığının ilgili sitesinde yer
alır.
BAŞKAN
– Teşekkür ederim Sayın Gürer, kayıtlara geçti konuşmanız.
VI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Katma Değer Vergisi Kanunu ile Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı (1/926) ile Plan ve Bütçe Komisyonu Raporu (S. Sayısı: 535) (Devam)
BAŞKAN
– Üçüncü önergeyi okutuyorum:
Türkiye Büyük Millet Meclisi Başkanlığına
Görüşülmekte
olan kanun tasarısının 2’nci maddesinin birinci fıkrasında yer alan “ile
maddeye aşağıdaki fıkralar” ibaresinin ve aynı maddeyle 3065 sayılı Kanun’un
8’inci maddesine eklenmesi öngörülen (3), (4) ve (5) numaralı fıkraların madde metninden
çıkarılmasını arz ve teklif ederiz.
 Mustafa
Elitaş Vedat Demiröz Mehmet Muş
 Kayseri Bitlis İstanbul
 Mehmet
Doğan Kubat Murat Alparslan
 İstanbul Ankara
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Takdire bırakıyoruz Sayın
Başkan. 
BAŞKAN
– Hükûmet önergeye katılıyor mu? 
SAĞLIK
BAKANI AHMET DEMİRCAN (Samsun) – Katılıyoruz Başkanım. 
BÜLENT
TURAN (Çanakkale) – Gerekçe… 
BAŞKAN
– Gerekçeyi okutuyorum: 
Gerekçe:

Önergeyle
3065 sayılı Katma Değer Vergisi Kanunu’nun 1’inci maddesinin birinci fıkrasının
(3) numaralı bendinin (g) alt bendinde sayılanların mükellefiyetine ilişkin
düzenlemeyle birden fazla mükellef adına grup katma değer vergisi mükellefiyeti
tesis edilebilmesini öngören yetki düzenlemesinin tasarı metninden çıkarılması
amaçlanmaktadır.
BAŞKAN
– Sayın milletvekilleri, Komisyonun takdire bıraktığı, Hükûmetin katıldığı
önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
Kabul
edilen önerge doğrultusunda 2’nci maddeyi oylarınıza sunuyorum: Kabul edenler…
Kabul etmeyenler… 2’nci madde kabul edilmiştir. 
3’üncü
madde üzerinde iki adet önerge vardır. Önergeleri geliş sırasına göre
okutuyorum: 
Türkiye Büyük Millet Meclisi Başkanlığına
Görüşülmekte
olan 535 sıra sayılı Katma Değer Vergisi Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı’nın 3’üncü
maddesinin aşağıdaki şekilde değiştirilmesini arz ve teklif ederiz.
Saygılarımızla.

 Zekeriya
Temizel Musa Çam Mehmet Bekaroğlu
 İzmir İzmir İstanbul
 Utku
Çakırözer Sibel Özdemir Ömer Fethi Gürer
 Eskişehir İstanbul Niğde

MADDE
3- 3065 sayılı Kanunun 12 nci maddesinin (1) numaralı fıkrasının (a) bendine
"serbest bölgedeki alıcıya” ibaresinden sonra gelmek üzere "veya
27/10/1999 tarihli ve 4458 sayılı Gümrük Kanununun 95 inci maddesinin (1)
numaralı fıkrasına göre faaliyette bulunan gümrüksüz satış mağazalarında
satılmak üzere bu mağazalara veya bunların depolarına” ibaresi ve (b) bendine
"vasıl olmalı ya da” ibaresinden sonra gelmek üzere "gümrüksüz satış
mağazalarında satılmak üzere bu mağazalara veya bunların depolarına veya"
ibaresi ilave edilmiştir.
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın
Başkanım. 
BAŞKAN
– Hükûmet önergeye katılıyor mu? 
SAĞLIK
BAKANI AHMET DEMİRCAN (Samsun) – Katılmıyoruz Başkanım. 
BAŞKAN
– Önerge hakkında konuşmak isteyen İstanbul Milletvekilimiz Sayın Sibel
Özdemir. 
Buyurun
Sayın Özdemir. (CHP sıralarından alkışlar) 
Süreniz
beş dakika. 
SİBEL
ÖZDEMİR (İstanbul) – Teşekkür ederim Sayın Başkan. 
Sayın
Başkan, değerli milletvekilleri; Katma Değer Vergisi Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı’nın
3’üncü maddesi üzerinde vermiş olduğumuz önerge üzerine söz aldım. Genel Kurulu
saygıyla selamlıyorum. 
Değerli
milletvekilleri, tasarıyla, ihracatın teşvik edilmesine yönelik, küçük işletme
ve serbest meslek erbaplarına yönelik hasılat esaslı vergilendirme, AR-GE, yenilik
ve tasarıma yönelik teknokentler, grup mükellefiyeti, götürü usulü yöntemi,
sağlık sektörü, sağlık hizmetleri gibi alanlarda vergi istisnalarının
getirildiğini ve birçok farklı alanda teknik düzenlemelerin yapıldığını
görmekteyiz. 
Baktığımız
zaman, tasarının, istisna ve muafiyetler nedeniyle işlemez hâle getirilen
sistemin yeniden işlerliğinin sağlanmasına yönelik gerçekten kapsayıcı bir
düzenleme olmadığını görmekteyiz. Hatta bazı düzenlemelerde geriye doğru,
yapmış olduğumuz kanuni düzenlemelere tekrar döndüğümüzü görmekteyiz. 
Diğer
taraftan, tasarının amaçlarından biri olan kayıtlı ekonomiye geçişin
özendirilmesi ifade edilmekle birlikte, hangi düzenlemenin tam olarak bu amaca
yönelik olduğu da belirsizdir.
Benim
üzerinde söz aldığım 3’üncü maddede ise şu düzenlemeler yapılmaktadır:
Maddeyle, 4458 sayılı Gümrük Kanunu’nun 95’inci maddesinin (1)’inci fıkrasına
göre faaliyette bulunan gümrüksüz satış mağazalarına veya bunların depolarına
yapılan teslimlerin ihracat teslimi kapsamına alınmasıyla, KDV iadesi açısından
yerli işletmelerimiz aleyhine oluşan rekabet eşitsizliğinin giderilmesi
amaçlanmaktadır. Bu anlamda, biz de yerli firmalarımız için rekabet
eşitsizliğini giderecek olan bu düzenlemeyi destekliyoruz. 
Ancak
sayın milletvekilleri, yine tasarının gerekçesine baktığımız zaman -geçen
haftalarda Genel Kurulda görüştüğümüz yatırım, üretim ve ihracatın teşvik
edilmesine yönelik torba yasa tasarısındaki düzenlemenin bir devamı olarak-
yasa tasarısındaki düzenlemelerin ülkemizin ekonomik kalkınmasına katkı
sağlaması hedefi belirtilmiş. Ekonomik kalkınma olması tabii ki hepimizin ortak
amacı. Ancak baktığımız zaman, Sayın Bakan, iktidarınız döneminde ülkemizin
kalkınması yönünde temel yapısal sorunlarımız çözülemediği gibi, bir yoksulluk
ve işsizlik döngüsünden de çıkamadık. 
Geçtiğimiz
torba yasa üzerinde söz aldığım zaman dile getirmiştim ve tekrar gündeme
getirmek istiyorum. Çok değerli ekonomist Daron Acemoğlu “Ulusların Düşüşü”
çalışmasında, ülkemizin kalkınmakta olan ülkeler arasında bir çöküş sürecine
geçişinin nedenlerini belirtmişti. Çalışmada, başarısız olmuş, yoksulluk
sorununu çözemeyen milletlerin, ülkelerin ortak özellikleri olan demokratik
işleyen kurumlarını kuramamış olmaları zayıf kurumsal yapılarına bağlanmakta.
Yine çalışmada, devlet yönetiminin bir kişinin ya da grubun elinde olduğu,
ekonomik sistemin bu grubu zenginleştirmek ve toplumun diğer üyelerini sömürmek
üzerine kurulduğu, yine bu sistemlerde esas olan tek şeyin yöneten grubun
zenginliğini artırmak ve gücü muhafaza etmek olduğu… Yine, bu tür sistemlerde
geçici büyümeler, ekonomik iyileşmeler görülebilir ama sürdürülemez ve zamanla
çökmeye mahkûmlar. İşte bu teoriye göre, ülkemizin de kalkınma sürecinde hızla
başarısız olma eğiliminde olduğu ortaya çıkmakta. Neden mi? İşte, siz burada ne
kadar geçici teknik düzenlemeler yapma çabasında olsanız da ülkemizde ekonomi
toplumun tamamını kapsayıcı nitelikte değil, belirli bir grubun tekelindedir ve
bir grubu zengin etmek için dizayn edilmiştir; özgür basın kontrol altındadır
hatta tekelleşmektedir; düşünce ve ifade özgürlüklerini sınırlayan baskıcı bir
tek adam yönetimi vardır; gücü bir elde toplama gayretleri en üst düzeydedir ve
başarılıdır. 
Değerli
milletvekilleri, işte bu temel yapısal sorunlar varken Hükûmetinizin kısa
vadeli geçici çözümler ve düzenlemelerinin bu teoriye göre sürdürülebilirliği
yoktur ve maalesef, başarısız olmaya mahkûmdur. Çözüm için toplumun tüm
kesimlerini kapsayan bütüncül politikalara ihtiyaç vardır; bütüncül ve
nitelikli istihdam politikalarına, nitelikli, çağdaş, bilimsel eğitim
politikalarına ve en önemlisi, bilgi üreten özgür üniversitelere ihtiyaç
vardır. Bizler burada temel yapısal sorunları kalıcı şekilde çözmedikçe
istediğiniz kadar geçici, kısa vadeli teknik düzenlemeler yapsanız da bu
sorunlar katlanarak büyüyecektir. Evet, katma değer vergisini, birçok alandaki
vergi istisnalarını ve vergi indirimlerini kapsayan bu kanun tasarısında
yapılan düzenlemeler… 
Sayın
Bakan, değerli milletvekilleri; ekonomi -sözde- yüzde 11 büyürken 18,5 milyon
işsiz insanımıza iş yaratabilecek mi, yüzde 25’lere dayanan genç işsizliğe
çözüm üretebilecek mi, orta gelir tuzağına saplanan ve düşen millî gelirimizi
artırabilecek mi ve en önemlisi, gelir adaletsizliğini azaltabilecek mi? 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Özdemir. 
SİBEL
ÖZDEMİR (Devamla) – Teşekkür ederim Sayın Başkanım. 
Evet,
değerli milletvekilleri, yapmış olduğumuz bu düzenlemeler, en önemlisi, gelir
adaletsizliğini azaltabilecek mi, yüzde 11’lere dayanan ve artma eğilimini
sürdüren enflasyonu tek haneye düşürebilecek mi ve katma değeri yüksek ürünler
üretebilecek miyiz? İşte, değerli milletvekilleri, bütün meselemiz ve bu
Parlamentonun asli görevi, bu temel, yapısal sorunlarımızı kalıcı şekilde
çözmek olmalıdır diyorum ve Genel Kurulu tekrar saygıyla selamlıyorum. 
BAŞKAN
– Teşekkür ederim Sayın Özdemir. 
İstanbul
Milletvekilimiz Sayın Sibel Özdemir ve arkadaşlarının vermiş olduğu önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 535 sıra sayılı Kanun Tasarısı’nın 3’üncü maddesinde yer alan “sonra
gelmek üzere” ibaresinin “sonra gelecek şekilde” şeklinde değiştirilmesini arz
ve teklif ederiz. 
 Meral
Danış Beştaş İmam Taşçıer Osman Baydemir
 Adana Diyarbakır Şanlıurfa
 Behçet
Yıldırım Sibel Yiğitalp Dilek Öcalan
 Adıyaman Diyarbakır Şanlıurfa
 Hüda
Kaya
 İstanbul
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılmıyoruz Sayın Başkanım.

BAŞKAN
– Hükûmet önergeye katılıyor mu? 
SAĞLIK
BAKANI AHMET DEMİRCAN (Samsun) - Katılmıyoruz Başkanım. 
BAŞKAN
– Şimdi, önerge üzerinde İstanbul Milletvekilimiz Sayın Hüda Kaya konuşacaktır.

Buyurun
Sayın Kaya. (HDP sıralarından alkışlar)
Süreniz
beş dakika. 
HÜDA
KAYA (İstanbul) – Sayın Başkan, sayın milletvekilleri; hepinizi saygıyla
selamlıyorum. 
Her
ne kadar gündemdeki KDV düzenlemesiyle ilgili söz almış bulunuyorsam da tabii
ki farklı konulara değinmeden de geçemeyeceğiz. 
KDV
düzenlemesi, Türkiye’de, ülkemizde 81 milyonun yediği ekmekten içtiği suya
kadar, çaya kadar, attığı her adımında, yaşamının her köşesinde insanımızı
ilgilendiren, insanımızın hayatının içinde olan bir konu fakat düzenlemeye
baktığımızda, 81 milyonun bedelini ödediği KDV’yi bir kısım yandaş çevrelere
peşkeş çekmekten öte bir düzenleme olmadığını görüyoruz sevgili arkadaşlar. 
Gündeme,
biraz da medyaya, biraz da ahvalimize, ülkemizin bulunduğu hâl ve şartlara
değinmek istiyorum. Değerli arkadaşlar, Türkiye şu anda dünyada en fazla
gazetecinin hapsedildiği bir ülke, bunu pek çok defa dile getiriyoruz…
BÜLENT
TURAN (Çanakkale) - Hangi suçtan?
HÜDA
KAYA (Devamla) - …ama ısrarla sizler, Türkiye’de basının, medyanın düşünce,
söz, ifade hakkının, özgürlüğünün son derece gelişmiş, neredeyse çağ atlamış
olduğunu ifade ediyorsunuz. 
İSMAİL
TAMER (Kayseri) – Teröre destek veren cezasını çeker Hüda Hanım, hiç şey
yapmayın. Teröre destek veriyorsa girer.
MERAL
DANIŞ BEŞTAŞ (Adana) – Ya, siz oraya bunun için mi oturuyorsunuz?
İSMAİL
TAMER (Kayseri) – Teröre destek veriyorsa girer diyorum. Ne diyorum? Ben bir
şey demiyorum. 
HÜDA
KAYA (Devamla) - Değerli arkadaşlar, basın özgürlüğü Türkiye’de sadece Hükûmeti
övme özgürlüğüyle sınırlıdır. 7/24, onlarca gazete, televizyon, radyo ve haber
sitesi iktidarın özgürce sözcülüğünü ve şakşakçılığını yapmaya devam ediyor.
Dünya Hukuk Endeksi’nde 2016 yılında 8 basamak daha düştük ve 99’uncu sıradayız
arkadaşlar. 99’uncu sıradayız derken zaten, toplamda 113 ülkenin 99’uncu
sırasındayız. Yani insan olmanın en doğal hakları olan, yaşanması ve
gerçekleşmesi yolunda mücadele etmemiz, hep birlikte buna hizmet etmemiz
gereken güzelliklerde, özgürlüklerde ne kadar değer varsa ülkemiz listelerin
sonlarında ama ne kadar kötü anılacak, ülkemiz adına utanç olacak meseleler
varsa listenin başlarında, arkadaşlar. Bu gerçeğin farkına varmalıyız değerli
arkadaşlar. 
Bugün
Özgürlükçü Demokrasi gazetesine yapılan operasyonu da hepiniz biliyorsunuz.
Sadece şunu demek istiyorum: Parayı bastırıp satın alınamayan medyanın ancak
böyle gece yarısı güvenlik güçleriyle kapısı kırılır, el konulur arkadaşlar.
BÜLENT
TURAN (Çanakkale) – Hiç alakası yok, alakası yok.
HÜDA
KAYA (Devamla) – Değerli arkadaşlar, bakın, size ne göstereceğim ülkemizin
ahvali konusunda. Bakın, ülkemizin trajikomik hâline bakın. Dün anlatmıştım,
Doktor Ömer Faruk Gergerlioğlu'nun kıdem tazminatına el konuldu, KHK’yle
görevinden uzaklaştırıldı, üstüne barış çağrısı yaptığı için hapis cezası aldı
ve şu karikatüre bakın -bizim toplumumuz adına, daha doğrusu toplum değil bu
iktidar adına utanç verici- ne diyor burada? “Emeklilik maaşına da el koyalım
mı?” diye bunu mizahi bir şekilde dile getirmişler.
BÜLENT
TURAN (Çanakkale) – Hiç komik değil ama! Hiç komik değil!
HÜDA
KAYA (Devamla) – Değerli arkadaşlar, bakın -sosyal medyada- dün bir intihardan
bahsetmiştim ve her gün bu intiharlara yenileri ekleniyor. Acılar çığ gibi
büyüyor arkadaşlar, ülkemizde derin bir dram, derin bir çığlık var. 
İntihar
haberlerinin yayımlandığı sosyal medyada altta paylaşılan bir yorumu size
okumak istiyorum değerli arkadaşlar: “Her gün intiharı düşünüyorum. 2 çocuğum
için ayakta kalıyorum. Yüz binlerce insanın benimle aynı duyguda olduğuna
eminim.” diyor. Bu iktidarın en büyük sorunu, halkını potansiyel bir tehlike
hatta bir düşman olarak görme paranoyasıdır arkadaşlar. 
Sadece
kapanan internet sitesi 100 bini geçmiş durumda değerli arkadaşlar. 
(Mikrofon
otomatik cihaz tarafından kapatıldı) 
BÜLENT
TURAN (Çanakkale) – Hangi gerekçeyle?
HÜDA
KAYA (Devamla) – Bir dakika rica edebilir miyim. 
BAŞKAN
– Buyurun Sayın Kaya.
HÜDA
KAYA (Devamla) – Teşekkür ederim, sağ olun Başkan.
Türkiye
medyayı yasaklama, sansür, tek seslilik, gözaltına alınan veya tutuklanan
gazetecilerle yine dünya sıralamasında 1’inci. 
Değerli
arkadaşlar, şunu ifade etmek istiyorum: Şurada, birkaç tane, hemen hızlı bir
şekilde… Resimleri yok. Bakın, medyayla ilgili, medya üzerinden, özellikle
iktidar yanlısı medya üzerinden farklı düşünen, konuşan ve eleştiren ya… Ya,
biz muhalefetsek eleştireceğiz arkadaşlar. Eleştirmek, iktidarın politikasını
eleştirmek hainlik olamaz, terörizm olamaz. Bu, insan olmanın en doğal
hakkıdır, muhalefet etmenin en doğal yoludur bu. Bakın, medya üzerinden sayısız
linç, tehdit ve iftiralara maruz kalıyoruz. Pek çok arkadaşımız bu yüzden hâlâ
cezaevinde ve dışarıda olan arkadaşlar da bizler de bunları yaşamaya devam
ediyoruz. Burada öyle haberler var ki benim Türkiye’de kadınların şiddet…
(Mikrofon
otomatik cihaz tarafından kapatıldı) 
HÜDA
KAYA (Devamla) – Son cümlemi söylesem…
BAŞKAN
– Kayıtlara geçsin.
Buyurun
Sayın Kaya.
HÜDA
KAYA (Devamla) - …nefret ve tecavüze uğramalarını örnek verirken değerli
arkadaşlar, özellikle, gün geçtikçe artan çocuk tacizlerini ve tecavüzlerini de
örnek verirken televizyonda yaptığım bir konuşmayı iktidar yanlısı medyada
hatta televizyon programlarında, yaptığım konuşma verilerek, terörize edilerek,
hedef gösterilerek, iftiralar atılarak “Hüda Kaya’nın Türkiye Nefreti” diye
manşet yaptılar, programlarda tartıştılar.
SAİD
YÜCE (Isparta) – Teröristler çocukların eline silah veriyor ya, esas tacizci
onlar ya!
HÜDA
KAYA (Devamla) – Değerli arkadaşlar, bizler, sizlerin tahmin edemeyeceği kadar
ülkemizi seviyoruz.
SAİD
YÜCE (Isparta) – Boş konuşuyorsun, boş. 
BÜLENT
TURAN (Çanakkale) – Günün fıkrası!
BAŞKAN
– Sayın milletvekilleri, rica ediyorum…
SAİD
YÜCE (Isparta) – Boş konuşuyor Başkanım. 
HÜDA
KAYA(Devamla) – Biz bu ülkenin, bu toprağın insanıyız… 
SAİD
YÜCE (Isparta) – Hadi be oradan! Teröristleri savunuyorsun burada! 
HÜDA
KAYA (Devamla) – …ve istiyoruz ki ülkemizde huzur olsun, güven olsun, insanlar
birbirinden nefret etmesin, insanlar tacize, cinayete, katliama kurban
gitmesin, insanlar yarınlara güvenle baksınlar, ekmek derdine düşmesinler,
intihar etmesinler istiyoruz.
Hepinizi
saygıyla selamlıyorum. (HDP sıralarından alkışlar)
SAİD
YÜCE (Isparta) – Git, teröristlere söyle, arkadaşlarına söyle.
BAŞKAN
– Teşekkür ederim Sayın Kaya.
İstanbul
Milletvekilimiz Sayın Hüda Kaya ve arkadaşlarının vermiş olduğu önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
3’üncü
maddeyi oylarınıza sunuyorum: Kabul edenler… Kabul etmeyenler… 3’üncü madde
kabul edilmiştir.
4’üncü
madde üzerinde iki adet önerge vardır, geliş sırasına göre okutuyorum:
Türkiye Büyük Millet Meclisi Başkanlığına
Görüşülmekte
olan 535 sıra sayılı Kanun Tasarısı’nın 4’üncü maddesinin tasarı metninden
çıkarılmasını arz ve teklif ederiz.
 Meral
Danış Beştaş İmam Taşçıer Osman Baydemir
 Adana Diyarbakır Şanlıurfa
 Sibel
Yiğitalp Dilek Öcalan Garo Paylan
 Diyarbakır Şanlıurfa İstanbul
BAŞKAN
- Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın
Başkanım. 
BAŞKAN
– Hükûmet önergeye katılıyor mu? 
SAĞLIK
BAKANI AHMET DEMİRCAN (Samsun) – Katılamıyoruz Başkanım.
BAŞKAN
- Önerge hakkında konuşmak isteyen Sayın Garo Paylan. 
Buyurun
Sayın Paylan.
Süreniz
beş dakika. 
GARO
PAYLAN (İstanbul) - Sayın Başkan, değerli milletvekilleri; hepinizi saygıyla
selamlıyorum. 
Değerli
arkadaşlar, torbanın Sağlık Bakanımızı ilgilendiren tek maddesi bu ve geniş bir
madde. Ne diyor torbanın 4’üncü maddesi? “Sağlık hizmetlerinde yabancı
uyruklular hizmet alırsa KDV almayacağım.” diyor. 
Değerli
arkadaşlar, biz HDP olarak sağlık hizmetlerinin tüm Türkiye Cumhuriyeti
vatandaşlarına ücretsiz verilmesini istiyoruz, kamusal olarak ücretsiz
verilmesini istiyoruz ancak Türkiye Cumhuriyeti vatandaşları sağlık
hizmetlerinde hep katkı paylarıyla ya da özel hastanelere mecbur edilerek ücret
öderken şimdi ödeme yaparken ve bu ödemeyi yaparken KDV de öderken şimdi bu
torba ne diyor, biliyor musunuz? Yerli ve millî olduğunu iddia eden bir hükûmet
“Ahmet, Mehmet, Agop, Ayşe, Fatma yüzde 8 KDV ödeyecek ama George gelirse, Hans
gelirse KDV sıfır.” diyor.
Değerli
arkadaşlar, bu mu yerli ve millî hükûmet? 81 milyon inim inim inlerken, borç
altında inlerken KDV ödeteceksin sağlık hizmeti alırken George’a, Hans’a
ödetmeyeceksin. Bu kabul edilemez. 
Bir
şey daha var arkadaşlar, bugün dolar 4 lira -hani bu işareti tanıyorsunuz- euro
5 lira. Zaten, yabancı geldiğinde ülkemiz ucuzlamış durumda, ciddi anlamda bu
hizmetleri alırken ucuz olarak alıyorlar. Eskiden bin euro verirken şimdi 500
euroya aynı hizmeti alıyor, bir de diyoruz ki: “Sen 40 euro da KDV
ödemeyeceksin.” Bu haksa buna “evet.” deyin, hak değilse önergemize destek
verin arkadaşlar.
Bir
de bu madde kötüye de kullanılabilir. Düşünsenize, bir kliniğe geldi birisi,
bir vatandaşımız, Ahmet; “Arkadaş, sen bu hizmeti alırsan sana 1.080 lira ama
adın George olsaydı bin lira olacaktı.” diyebilir bir klinik. Ahmet de der ki:
“Arkadaş, benim adımı George yaz, ben bin lira ödeyeyim.” George olduğu zaman
bin lira, Ahmet olduğu zaman 1.080 lira. Düşünsenize nasıl kötüye
kullanılabileceğini bu maddenin. Ben bu maddeye destek vermeyeceğinizi düşünüyorum.

Bakın,
bu madde geniş bir madde, başka bir hüküm daha var; diyor ki: Eğer ki birisi
öğrenci yurdu, çocuk yuvası, cami yapar bağışlarsa bunlarda KDV muafiyeti var
diyor bu madde. Evet, olumlu bir madde olarak bakılabilir ancak biz ilkesel
olarak KDV’den muafiyetlere karşıyız arkadaşlar. Bir kişi hayır yapıyorken bile
KDV ödemeli ama bu başka türlü belki teşvik edilebilir ve bu maddenin de kötüye
kullanımı söz konusu olabilir arkadaşlar. Bakın, düşünün, büyük müteahhitler
bir bölgede imar alırken, diyelim ki bin dairelik bir imar aldı, belediye ona
şart koşuyor, diyor ki: “Bir cami yapacaksın, bir çocuk yuvası yapacaksın bu
bölgede, bir okul yapacaksın.” Ve düşünsenize, bu muafiyet geldiğinde diyelim
ki o camiye, okula, çocuk yuvasına bin metreküp beton alacak bir müteahhit, bu
imarı bu şartla almış bir müteahhit 3 bin metreküp yazar, “Arkadaş, ben camiye
3 bin metreküp beton kullandım.” der. Ne yapacaksın? Bin ton demir yerine “2
bin ton kullandım arkadaş.” der. Kötüye kullanılma riski olan bir maddedir
arkadaşlar. O açıdan, bu tip muafiyetlere yol vermeyelim, pek çok yolsuzluğa
yol açabilir. 
Maddenin
bir ayağı daha var arkadaşlar. AR-GE için alınan makine, teçhizatlara tam
istisna yani “KDV yok.” deniliyor. 
Arkadaşlar,
“Üretimi teşvik edeceğim.” diyorsunuz ama maalesef, araba duvara doğru gidiyor.
Bakın, cari açık 52 milyar dolara dayanmışken cari açığı bu kadar körükleyecek
maddeler ciddi sakıncalar doğurabilir. Sizleri uyarıyoruz, bu arabayı
hızlandırmaya çalışıyorsunuz, gaza basmaya çalışıyorsunuz ancak arabanın orası
burası dökülmeye başladı. “Arabanın orası burası dökülüyor, dikkatli olun.”
diyoruz, daha fazla gaza basıyorsunuz; cari açığı daha fazla körüklüyorsunuz.
Ama cari açığı bu kadar körüklerseniz bu araba duvara çarpar arkadaşlar. Bu madde
de cari açığı körükleyecek bir maddedir, sizleri bu üç konuda da uyarıyorum ve
önergemiz konusunda destek bekliyorum. 
Saygılar
sunarım. (HDP sıraların alkışlar) 
BAŞKAN
- Teşekkür ederim Sayın Paylan.
Sayın
Paylan ve arkadaşlarının vermiş olduğu önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir.
SAĞLIK
BAKANI AHMET DEMİRCAN (Samsun) – Sayın Başkanım, söz talebim var. 
BAŞKAN
- Buyurun Sayın Bakan.
III.- AÇIKLAMALAR (Devam)
40.- Sağlık Bakanı Ahmet Demircan’ın, İstanbul
Milletvekili Garo Paylan’ın 533 sıra sayılı Kanun Tasarısı’nın 4’üncü
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
SAĞLIK
BAKANI AHMET DEMİRCAN (Samsun) – Sayın Başkan, değerli milletvekilleri; bu (k)
bendinde zikredilen husus hakkında Sayın Paylan Türkiye’de yaşayan
vatandaşlarımız ile yabancılar arasında sanki yabancıların lehine, Türkiye'de
yaşayan vatandaşların aleyhinde bir durum varmış gibi bir görüntü verdi veya
söylemini öyle ifade etti, o şekilde söyleyeyim. 
Arkadaşlar,
bir yabancı ülkemizden bir ürün alsa havaalanından çıkarken KDV’sini iade
ediyoruz veya yurt dışında biz bir ürün aldığımızda ayrılırken o ülkeden KDV’si
bize iade ediliyor. Bir kere, bu meseleye bu yönüyle bakmak lazım. 
İkincisi
ise bugün, dünya üzerinde sağlık turizminden yararlanan insan sayısı 30 milyon,
Dünya Sağlık Örgütünün verdiği rakam ve bu alanda harcanan para 500 milyar
dolar. Yani kişi başı sağlık turizminde harcanan para 17 bin dolar ortalama.
Türkiye bugün, sağlık altyapısına ciddi yatırımlar yaptı ve sağlık altyapısını
yeniledi ve aynı zamanda, Türkiye'nin iyi yetişmiş ve yüksek standartlı sağlık
kadrosu da var. 
(Mikrofon
otomatik cihaz tarafından kapatıldı) 
SAĞLIK
BAKANI AHMET DEMİRCAN (Samsun) – Bir ek süre verirseniz tamamlayayım.
BAŞKAN
– Buyurun Sayın Bakan. 
SAĞLIK
BAKANI AHMET DEMİRCAN (Samsun) – Türkiye’nin ciddi, iyi yetişmiş önemli bir
sağlık kadrosu var. Türkiye bu hizmetleri, kendi insanlarına vermek için
elbette kurguladı ve yaptı, bu imkânı Türkiye’ye, insanımıza sundu. Ama bu
imkânın diğer ülkelere de sunularak ülkemize bu alanda ciddi döviz getirme
imkânı var. Bugün 5 milyar dolar civarında hesaplanan sağlık alanından gelen
bir para var yurt dışından ve bunu 10 milyar dolar ve daha üzerine taşımak mümkün,
Türkiye buradan payını alacak. Elbette ki meseleye böyle yaklaşmak lazım yoksa
biz insanımıza zaten parasız sağlık hizmeti veriyoruz. Türkiye'de herkes genel
sağlık sigortası kapsamında yoksa KDV’nin bunların üzerinde, vatandaşımızın
ödemeleri üzerinde doğrudan bir etkisi yok.
Teşekkür
ediyorum.
BAŞKAN
– Teşekkür ederim Sayın Bakanım.
GARO
PAYLAN (İstanbul) – Sayın Başkan, Sayın Bakan benim ifadelerimin yanlış
anlaşılacağını söyledi, yabancılara sanki bir ayrımcılık yapıyormuşuz gibi
algılanacağını söyledi. 
BAŞKAN
– Yerinizden kısa bir açıklama yapınız.
Buyurun.

41.- İstanbul Milletvekili Garo Paylan’ın,
Sağlık Bakanı Ahmet Demircan’ın yaptığı açıklamasındaki bazı ifadelerine
ilişkin açıklaması
GARO
PAYLAN (İstanbul) – Teşekkür ederim Sayın Başkan.
Sayın
Bakan, eğer ki böyle bir iddiamız varsa, yabancılara KDV'leri çıkarken iade
ediyorsak o zaman “Yabancılar yaptıkları bütün harcamalarda yurt içinde KDV'den
muaftır.” diye bir düzenleme yapalım. Niye bu düzenlemeyi öyle yapmadık o
zaman, yalnızca sağlığa getirdik ve sağlıkta Türkiye Cumhuriyeti vatandaşları
ile yabancılar arasında açık bir ayrımcılık yaptık? Belgesini alsın yabancı,
iade edilmesi gerekiyorsa gümrükte iade edilsin. Her türlü kötüye
kullanılabilecek bir madde Sayın Bakan. Dediğim gibi, ismi faturalara George
olarak, Hans olarak yazabilecek klinikler söz konusu olabilir; o açıdan KDV'yi
koruyalım. Eğer ki iade edecekseniz gümrükte gene yabancılara iadesini
yaparsınız. Böyle bir ayrımcılığı yerli ve millî iddiası olan bir hükûmetin
yapması manidardır Sayın Bakanım.
SAĞLIK
BAKANI AHMET DEMİRCAN (Samsun) – Sayın Başkan…
BAŞKAN
– Buyurun Sayın Bakan. 
SAĞLIK
BAKANI AHMET DEMİRCAN (Samsun) – Sayın milletvekilimizin ifade ettiği gibi bu,
bir ayrımcılık değil. Bu, ülkenin bir alanda öne geçmesi için kullanacağı bir
yöntemdir. Bunu, pek çok ülke pek çok alanda yapıyor. 
GARO
PAYLAN (İstanbul) – O zaman KDV almayalım derim Sayın Bakan, yabancılara KDV
yok diyelim.
SAĞLIK
BAKANI AHMET DEMİRCAN (Samsun) – Bir KDV üzerinden bakmayalım Bu, bir
ayrımcılık değildir, Türkiye'nin çıkarları, Türkiye'nin geleceği, Türkiye’nin
imkânlarını artırmak için atılmış bir adımdır.
Teşekkür
ederim.
BAŞKAN
– Teşekkür ederim Sayın Bakan.
Sayın
Botan, sisteme girmişsiniz, talebinizi alayım.
LEZGİN
BOTAN (Van) – Sayın Başkan, Sayın Bakan söz almışken ben ilimle ilgili -madde
60’a göre- bir iki şey soracağım izninizle. 
BAŞKAN
– Sayın Kara da sisteme girmiş. 
Sayın
Kara, sizin de talebinizi alayım. 
NİYAZİ
NEFİ KARA (Antalya) – Sayın Başkan, Bakan Bey “Parasız sağlık hizmeti veriyoruz
herkese.” dedi. Merak ediyorum, hangi hastanede veriliyor? 
BAŞKAN
– Buyurun Sayın Botan.
42.- Van Milletvekili Lezgin Botan’ın,
Van’ın Erciş ilçesinde hastanenin 2010 yılından beri bitirilemediğine ve Van’ın
Saray ile Gürpınar ilçelerinde devlet hastanelerinin bulunmadığına ilişkin
açıklaması
LEZGİN
BOTAN (Van) – Sayın Başkan, Sayın Bakana ben daha önce de sormuştum, Van’ın
Erciş ilçesinin 2010 yılından beri hastanesi bir türlü bitmedi, 9 sefer toplu
açılışlarda açılışı yapılan hastane hâlen yok ortada, sadece iskeleti var. Ne
zaman bitecek?
Yine,
Van'ın Saray ve Gürpınar ilçelerinde devlet hastaneleri yok. Bu konuda -daha
önce de sözünü almıştık- bir gelişme var mı; onu soracağım.
Teşekkür
ediyorum, sağ olun. 
BAŞKAN
- Teşekkür ediyorum Sayın Botan.
Sayın
Kara, buyurun.
43.- Antalya Milletvekili Niyazi Nefi
Kara’nın, hangi hastanelerde parasız hizmet verildiğini öğrenmek istediğine
ilişkin açıklaması
NİYAZİ
NEFİ KARA (Antalya) – Teşekkürler Sayın Başkanım.
Sayın
Bakanımız, yanlış anlamadıysam “Türkiye'de sağlık hizmetini parasız veriyoruz
herkese.” dedi. Acaba hangi hastanede veriliyor? Çünkü poliklinikler ücretli,
ilaçlar ücretli, kamuda bile randevu ücretli, aile hekimliğinde bile hepsinden
para alınıyor. Acaba başka bir ülkede mi yaşıyoruz, başka bir yerden mi
bahsediyor? Özel hastaneleri saymıyorum, yüzde 200 katkı alınan yerleri
saymıyorum.
BAŞKAN
- Teşekkür ediyorum Sayın Kara.
Sayın
Bakan, yazılı mı cevap vereceksiniz, sözlü mü?
SAĞLIK
BAKANI AHMET DEMİRCAN (Samsun) – Sözlü vereyim. 
BAŞKAN
– Peki, buyurun o zaman. 
44.- Sağlık Bakanı Ahmet Demircan’ın, Van
Milletvekili Lezgin Botan ve Antalya Milletvekili Niyazi Nefi Kara’nın
yaptıkları açıklamalarındaki bazı ifadelerine ilişkin açıklaması
SAĞLIK
BAKANI AHMET DEMİRCAN (Samsun) – Van’ın Erciş ilçesindeki hastane ve Van’daki
diğer ilçelerle ilgili hastaneler konusunda sayın milletvekilimizin sorduğu
suale cevap vermek istiyorum. 
Arkadaşlar,
bazen maalesef, İhale Kanunu'ndan kaynaklanan nedenlerle, inşaatları
tamamlamamız sıkıntıya neden oluyor. İflas ediyor, bunlar yargı konusu oluyor,
tasfiye edilmeden tekrar ihale edemiyorsunuz. Bunun gibi mesela Ağrı'daki
hastanemizi onuncu yılında, ancak bu sene bitirebildik. Böyle hastanelerimiz
var. Benim de kendi ilimde Vezirköprü Hastanemiz 7’nci yılında; bu şekilde
giriyor. Bu, yasadan kaynaklanıyor ve sistemden kaynaklanıyor, yoksa Türkiye’de
bizim 880 hastanemiz var.
Yine,
diğer vekil arkadaşımızın da sorusuna cevaben söylüyorum…
LEZGİN
BOTAN (Van) – İhale kabulünde defalarca değişikliğe uğradı ama ya.
SAĞLIK
BAKANI AHMET DEMİRCAN (Samsun) – O diğer ilçeleri de…
LEZGİN
BOTAN-(Van) - Erciş ilçesindeki hastane için zaten 2010 yılından şimdiye kadar
defalarca sizden önceki Sayın Bakan da “Bir ay içerisinde bitireceğiz.”
dediler, öyle kaldı.
BAŞKAN
- Sayın Botan, Sayın Bakan bir meramını anlatsın, acele etmeyin.
Buyurun
Sayın Bakan.
SAĞLIK
BAKANI AHMET DEMİRCAN (Samsun) – Yani bu, sistemden kaynaklanan bir sıkıntı;
yoksa Türkiye’de biz, bu sene bile 40’ın üzerinde hastane açacağız.
Bitirdiğimiz hastanemiz 880’in üzerinde. Bu hastanelerin, devlet hastanelerinin
hepsinde sadece katkı payı… Bunlar cüzi paylar; sağlık sistemini doğru
kullanmaya alışmamız için katkı verebilecek bir pay. Yoksa sağlık hizmetleri
devlet hastanelerinde, kamu hastanelerinde ücretsizdir arkadaşlar.
BAŞKAN
– Peki, teşekkür ederim Sayın Bakan.
VI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Katma Değer Vergisi Kanunu ile Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı (1/926) ile Plan ve Bütçe Komisyonu Raporu (S. Sayısı: 535) (Devam)
BAŞKAN
- 4’üncü madde üzerindeki ikinci önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 535 sıra sayılı Katma Değer Vergisi Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı’nın 4’üncü
maddesinin aşağıdaki şekilde değiştirilmesini arz ve teklif ederiz.
Saygılarımızla.
 Musa
Çam Kadim Durmaz Mehmet Bekaroğlu
 İzmir Tokat İstanbul
 Haluk
Pekşen Ömer Fethi Gürer Sibel Özdemir
 Trabzon Niğde İstanbul
MADDE
4.- 3065 sayılı Kanunun 13 üncü maddesinin birinci fıkrasına aşağıdaki bentler
ilave edilmiştir
“j)
Genel ve özel bütçeli kamu idarelerine, il özel idarelerine, belediyelere ve köylere
bağışlanmak üzere yapılan okul, sağlık tesisi, kütüphane ve yüz yatak
(kalkınmada öncelikli yörelerde elli yatak) kapasitesinden az olmamak üzere
öğrenci yurdu ile çocuk yuvası, yetiştirme yurdu, huzurevi, bakım ve
rehabilitasyon merkezi, mülki idare amirlerinin izni ve denetimine tabi
ibadethaneler, Diyanet İşleri Başkanlığı denetimine tabi yaygın din eğitimi
verilen tesisler, Gençlik ve Spor Bakanlığına ait gençlik merkezleri ile
gençlik ve izcilik kamplarının inşası dolayısıyla bağışta bulunacaklara yapılan
teslim ve hizmetler, 
k)
Sağlık Bakanlığınca izin verilen gerçek veya tüzel kişiler tarafından,
Türkiye'de yerleşmiş olmayan yabancı uyruklu gerçek kişilere, münhasıran sağlık
kurum ve kuruluşlarının bünyesinde verilen koruyucu hekimlik, teşhis, tedavi ve
rehabilitasyon hizmetleri (Türkiye'de yerleşmiş olmayan yabancı uyruklu gerçek
kişilere söz konusu hizmetlerle birlikte sağlanan diğer teslim ve hizmetler
istisnanın kapsamına dahil değildir.), 
I)
26/6/2001 tarihli ve 4691 sayılı Teknoloji Geliştirme Bölgeleri Kanunu
kapsamındaki teknoloji geliştirme bölgesi ile ihtisas teknoloji geliştirme
bölgesinde, 28/2/2008 tarihli ve 5746 sayılı Araştırma, Geliştirme ve Tasarım
Faaliyetlerinin Desteklenmesi Hakkında Kanun kapsamındaki Ar-Ge ve tasarım merkezlerinde,
3/7/2014 tarihli ve 6550 sayılı Araştırma Altyapılarının Desteklenmesine Dair
Kanun kapsamındaki araştırma laboratuvarlarında Ar-Ge, yenilik ve tasarım
faaliyetlerinde bulunanlara, münhasıran bu faaliyetlerinde kullanılmak üzere
yapılan yeni makina ve teçhizat teslimleri (İstisna kapsamında alınan makina ve
teçhizatın, teslim tarihini takip eden takvim yılının başından itibaren üç yıl
içinde, Ar-Ge, yenilik ve tasarım faaliyetleri dışında kullanılması veya elden
çıkarılması hallerinde, zamanında alınmayan vergi alıcıdan, vergi ziyaı cezası
uygulanarak gecikme faizi ile birlikte tahsil edilir. Zamanında alınmayan
vergiler ile vergi cezalarında zamanaşımı, verginin tarhını veya cezanın
kesilmesini gerektiren durumun meydana geldiği tarihi takip eden takvim yılının
başından itibaren başlar.),”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın
Başkanım. 
BAŞKAN
– Hükûmet önergeye katılıyor mu? 
SAĞLIK
BAKANI AHMET DEMİRCAN (Samsun) – Katılmıyoruz Sayın Başkanım.
BAŞKAN
– Önerge hakkında konuşmak isteyen Trabzon Milletvekilimiz Sayın Haluk Pekşen. 
Buyurun
Sayın Pekşen. (CHP sıralarından alkışlar)
Süreniz
beş dakika. 
HALUK
PEKŞEN (Trabzon) – Sayın Başkan, saygıdeğer milletvekilleri; KDV’nin alınmaması
ne kelime? KDV’nin alınmaması yetmez; daha çok, alınmaması gereken çok şey var.
Mesela 2017 yılında çalınan elektrik miktarı 6 tane Atatürk Barajı'nın ürettiği
elektrik kadar. Şu anda Türkiye’nin toplam tükettiği elektriğin yüzde 28’i çalınarak
tüketiliyor. Şimdi, memleketi getirdiğiniz hâle bir bakar mısınız? Elektriğini
çalmaya muhtaç hâle getirdiniz vatandaşı, elektrik çalıyor. Anadolu’nun
insanını, bu memleketin insanını ne hâle getirdiğinizi görüyor musunuz? Bundan
daha ağır ne olabilir? Köylerin elektriğini kesiyorsunuz. Niye? Diyorsunuz ki:
“Komşular elektriği çaldılar. Onlardan elektrik parası alamadığımız için köyün
tamamının elektriğini kesiyoruz.” Allah aşkına, hiç sizin bunda vicdani
sorumluluğunuz yok mudur? Hükûmetin bunda hiç mi sorumluluğu yoktur? Vatandaşı
elektrik çalmaya muhtaç eder bir hâle getirmiş olan bir ülkede nasıl bir
Hükûmet etmek var? Ben bunu, doğrusu, merak ediyorum ve soruyorum. 
6
tane Atatürk Barajı; toplam tüketilen elektriğin yüzde 28’i çalınıyor. Peki, ne
oluyor? “Kayıp kaçak bedeli” diye, memleketin başka bölgesinde yaşayan
insanlar, diğer insanların, onların da elektrik paralarını ödemek durumunda
kalıyorlar. Yani, memleketin bir kısmı diyor ki: “Hükûmet beni öyle bir hâle
getirdi ki, lanet olsun, elektriği bile çalar hâle geldim.” Öbürü de diyor ki:
“Ya, böyle bir düzen olabilir mi? Tüketmediğim elektriğin parasını da, haraca
bağlayıp benden alır hâle geldiniz.” Şimdi, burada katma değer vergisiyle
ilgili düzenleme yapıyorsunuz; neyin düzenlenmesini yapıyorsunuz? Üretilmeyen
vergiyi kimden toplayacaksınız? Hangi katma değer vergisi? Saldığınız hangi
vergiyi toplayabiliyorsunuz? Vatandaşın vergi ödeyecek hâli mi kaldı? Hangi
vergiyi topluyorsunuz? Gelir vergisi mi, kurumlar vergisi mi, katma değer
vergisi mi, ÖTV mi, hangisini toplayabiliyorsunuz? Hiçbirini çünkü
üretmiyorsunuz, vergi üretmek üzerine kurulmuş bir sisteminiz yok. Vatandaşın
ödediği elektrik parası, su parası, gaz parası; dolaylı vergiler üzerine de
yandaş bir müteahhitlik zinciri kurmuşsunuz. Bu 78 yandaşa bu memleketin
yatırmış olduğu bütün para haram olsun! Bunların yakasına yapışacağız, yalnızca
“Haram olsun!”la bırakmayacağız. 
Bu
78 yandaşın doyma rakamı nedir, ben öğrenmek istiyorum ya, bunlar hangi paraya
doyarlar? Bu 80 milyon bu parayı versin, bunların gözü doysun, toprakları da
doysun da kurtulsun bu memleket! Ya, bunlar ne kadar çalmak istiyorlar, bir
öğrenelim ya, ne kadar çalacaklar? Gerçekten, bu kadar vergiyi bu ülke
canından, dişinden, tırnağından artırıyor. Köprüde çalıyor, tünelde çalıyor,
elektrikte çalıyor, ihalede çalıyor, yolsuzlukta çalıyor. Ya, Allah aşkına,
çalınmayan bir yer söyleyin de bari oraya vergi verirken diyelim ki: “Helal
olsun ya!” Çalınmayan bir yer, bir tane yatırım söyleyin, “Burada üretilen bir
vergi; bak, buradan çalmazlar.” diyeceğiniz bir yer söyleyin Allah aşkına ya!
Bu 78’in dışında helal süt emmiş; ihalelere girip, alnının teriyle ihale alıp
bu memlekete hayrına bir iş yapacak olan bir müteahhit yok mudur Allah aşkına,
bir şirket yok mudur? 
Bak,
elektrik tüketiyorsunuz ya, Sayın Bakan, bugün not alın, tarihe de geçsin: Şu
anda kurulu gücümüz 85 bin megavat, tüketim 40 bin megavat. Demir çelik
sanayisine Amerika ambargoyu koydu, çıtınız çıkmadı, Hükûmetin çıtı çıkmadı
ambargoya. O ambargoya karşı bir ambargo koyun, ben söz veriyorum Sayın Bakan,
sonuna kadar arkanızdayız, destekleyeceğiz sizi. E şimdi, enerji miktarı biraz
daha düşecek, elektrik tüketimi biraz daha düşecek. Yapılan yatırım, 78 milyar
dolarlık yatırım çöp oldu şu anda.
Peki,
bir soru daha sorayım: Sayın Bakan, niçin iki sene önce doğal gazdan
ürettiğimiz elektrik miktarı yüzde 29 iken şu anda yüzde 37’ye çıktı? Ya, güneş
var, rüzgâr var, HES’ler var, kömür santrallerimiz var Allah’a şükür; e,
bunların ürettiği elektrikler var, niye onların elektriğini tüketmiyoruz da bu
gaz tüketimine bu kadar yüklendik? Bu Ruslardan ne alıp veremediğimiz var, ne
mecburiyetimiz var bunlara, niye mahkûmuz bunlara? Ben merak ediyorum ya. Bu
rakamlar benim rakamlarım değil, devletin rakamları. Sizin rakamlarınızı aynayı
size tutarak soruyorum Sayın Bakan, lütfen cevap verin. Niçin yüzde 27-29’dan
yüzde 37’ye gaz tüketimiyle üretilen elektriği çıkardınız, niçin? Soruyorum.
Kömür santralleri niçin elektrik üretmiyor, niçin rüzgâr santrallerinden
elektrik almıyorsunuz, güneş enerjisi üretimini niye yeterince
desteklemiyorsunuz? Rakamlar veriliyor, bakıyoruz rakamlara. 
Şimdi,
Sayın Başkan, bir toparlayayım, izin verirseniz… 
BÜLENT
TURAN (Çanakkale) – Haksızlığı meşrulaştırmayın.
BAŞKAN
- Buyurun Sayın Pekşen.
HALUK
PEKŞEN (Devamla) - Saygıdeğer milletvekilleri, bakın, bir rakam vereceğim, bizi
izleyen yurttaşlarımız da lütfen bu rakamlara baksınlar. Devletin resmî
rakamlarını veriyorum: Almanya'nın güneş enerjisi üretim gücü bizim üçte
1’imiz. Biz 1.900 küsuruz, onlarda 900. Almanya’nın şu anda güneş enerjisinden
kurulu gücü 44 bin megavat, bizim 2.400 megavat yani bizim bir yılda
tükettiğimiz elektrik enerjisi kadar Almanya güneş enerjisi üretiyor. Bunun ne
demek olduğunu basit olarak söyleyelim: Şimdi, bizim üçte 1’imiz gücündeki bir
ülke bizim toplam tüketimimiz kadar güneş enerjisi üretiyor, biz niye
üretmiyoruz, niye? Soruyorum ya. Bir tek kişi çıksın, buna bir cevap versin.
Buna verecek cevabı var mı Hükûmetin Allah aşkına? Ondan sonra da burada
“Yabancıdan KDV almıyoruz.” Ya, yabancıdan hiçbir şey almasanız ne olacak? Siz
yatırım yapmıyorsunuz ki, siz millî bir iktidarın yapması gereken hiçbir şeyi
yapmıyorsunuz ki. Ben neyinize sizin “millî” diyeyim, neyinize “bu ülkenin
yararına” diyeyim.
Saygılar
sunuyorum. (CHP sıralarından alkışlar) 
BÜLENT
TURAN (Çanakkale) – Halk her şeyi görüyor Sayın Pekşen..
BAŞKAN
– Teşekkür ederim Sayın Pekşen.
Sayın
milletvekilleri, Trabzon Milletvekilimiz Sayın Haluk Pekşen ve arkadaşlarının
vermiş olduğu önergeyi oylarınıza sunuyorum: Kabul edenler... Kabul
etmeyenler... Önerge kabul edilmemiştir.
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) –Sayın Başkanım, bir
redaksiyon talebimiz var.
BAŞKAN
- 4’üncü madde üzerinde Komisyonun bir redaksiyon talebi var.
Buyurun.
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Görüşmekte olduğumuz 4’üncü
maddede 3065 sayılı Kanun’un 13’üncü maddesine (j), (k) ve (l) bentleri
eklenmektedir. Dün Resmî Gazete’de yayımlanan 7103 sayılı Kanun’la bu maddeye
(j) bendi eklenmiştir. Bu nedenle 4’üncü maddeyle eklenmesi öngörülen bentlerin
(k), (l) ve (m) olarak redaksiyona tabi tutulması talebimiz vardır.
Genel
Kurulun bilgilerine sunarız.
BAŞKAN
– Teşekkür ederim.
Talebiniz
kayıtlara geçmiştir, redaksiyon işlemi kanunun yazımı sırasında Başkanlığımızca
gerçekleştirilecektir.
4’üncü
maddeyi oylarınıza sunuyorum: Kabul edenler... Kabul etmeyenler... 4’üncü madde
kabul edilmiştir.
5’inci
madde üzerinde iki adet önerge vardır, önergeleri geliş sırasına göre
okutuyorum:
Türkiye Büyük Millet Meclisi Başkanlığına
Görüşülmekte
olan 535 sıra sayılı Kanun Tasarısı’nın 5’inci maddesinin tasarı metninden
çıkarılmasını arz ve teklif ederiz.
 Meral
Danış Beştaş İmam Taşçıer Osman Baydemir
 Adana Diyarbakır Şanlıurfa
 Filiz
Kerestecioğlu Demir Sibel Yiğitalp Dilek Öcalan
 İstanbul Diyarbakır Şanlıurfa
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın
Başkanım.
BAŞKAN
– Hükûmet önergeye katılıyor mu?
BAŞBAKAN
YARDIMCISI FİKRİ IŞIK (Kocaeli) – Katılmıyoruz Sayın Başkanım.
BAŞKAN
– Önerge hakkında konuşmak isteyen İstanbul Milletvekilimiz Sayın Filiz
Kerestecioğlu.
Buyurun
Sayın Kerestecioğlu. (HDP sıralarından alkışlar) 
Süreniz
beş dakika. 
FİLİZ
KERESTECİOĞLU DEMİR (İstanbul) – Teşekkürler Sayın Başkan. 
Ben
torba yasalar döneminde yine konuşmama bu kez az önceki “HDP görmez medya”dan
sonra şimdi de “kadın görmez medya”yla devam etmek istiyorum. 
Özellikle
OHAL döneminde ve AKP iktidarında kadın basın kurumlarının, kadın haber
programlarının kapatılması; kadın gazetecilerin tutuklanması; ekranlarda,
gazetelerde kadın sözlerinin engellenmesi, kısacası medyanın
kadınsızlaştırılması, medyanın cinsiyetçi, ayrımcı ve ötekileştirici dilinin
giderek pervasızlaşmasına yol açtı. Kadın ve çocuklara yönelik suçların
aktarıldığı haberler çoğu zaman şiddetin, istismarın ve toplumsal cinsiyet
rollerinin yeniden üretilmesine zemin hazırlamakta. Haberlerde şiddetin
gerekçelendirilmesi, kullanılan fotoğraflar, kadınların kıyafetleri, yaşamları
veya söylemlerinin hedef hâline getirilmesi medyanın bu şiddeti meşru gördüğü
ve aslında bir tür taraf olduğu gerçeğini ortaya koyuyor. Haberlerde kullanılan
bu dil, bir yandan cinsiyetçiliği, şiddet ve nefret dilini pekiştirirken bir
yandan da kadınların maruz bırakıldığı saldırı ve şiddetin ifşa edilmesi
yerine, aslında kadına saldıranın gerçekten sanki başka bir algıyla topluma
aksettirilmesini görüyoruz. Çünkü şöyle söylüyorlar, mesela, bir şiddet veya
saldırı, aile içi bir mesele ya da şiddet uygulayanın anlattığı bahanelerle
veriliyor. “Cinnet getiren koca…”, bu lafa çok rastlamışsınızdır. “Karısının
kendisini aldattığından şüphelenen adam…” “Sevgilisini başkasıyla görünce…”
“Kendisinden izinsiz sokağa çıktığı için…” “Tayt giydiği için…” İşte böyle
sayısız bahaneye haberin önemli bir unsuruymuş gibi yer veriliyor ama habere
konu olan kadınlar bu gerekçeler karşısında kendilerini savunma hakkına sahip
olmadıkları gibi, olay da okurun hafızasında şiddeti uygulayan erkeğin
gerekçeleriyle kalıyor. Mesela, bir örnek vereyim özellikle: Bir erkek
tarafından katledilen genç bir kadın Helin Palandöken. Onun için ana akım medya
gazeteler “kadın cinayeti” dememiş ve şu manşetlerle yer vermişti: Akşam
gazetesi “Saplantılı âşık okul çıkışı Helin’e kıydı.”, Hürriyet gazetesi
“Pendik’te eski sevgili dehşeti.”, Karar gazetesi “Okul önünde kıskançlık
dehşeti.”, Star gazetesi “Okul çıkışında sevgili dehşeti.”, Takvim gazetesi
“Takıntılı genç eski aşkını okul yolunda öldürdü, dehşet!” Şimdi bunlar sadece
bazı örnekler. 
Kısaca,
medyanın, basının içine düştüğü pespaye, etik değerlerden yoksun durumun bir
göstergesi de medyanın kadınsızlaştırılması ve kadınların medya eliyle tekrar
mağdur edilmesi. 
Mezopotamya
Kadın Gazeteciler Platformu, 2017 yılında kadın gazetecilerin yaşadığı hak
ihlalleri raporunda diyor ki: “Yaşamın her alanına sirayet eden baskı
politikaları, 2017 Türkiyesi’nde toplam 52 kadın gazetecinin haber takibi
sırasında ya da evlerine yapılan baskınla gözaltına alınmasına neden oldu.
Basın ve ifade özgürlüğünün ayaklar altına alındığı Türkiye’de Hükûmet
politikaları karşısında toplumsal gerçekliğe sırtını dönen medya kuruluşlarında
çalışan kadınlar yayınlarına yapılan müdahaleler sonucu istifa etmek zorunda
kaldılar.” 
Evet,
Hükûmet OHAL’le birlikte artış gösteren cinsiyetçi politikalara karşı ses
üretebilecek kadınların da sesini kısmaya çalışıyor. OHAL’le birlikte
gördüğümüz başka bir şey “havuz medyası” tabir edilen basının yanında, ana akım
medyada da TV kanallarının bir geleneği olan tartışma programlarında erkek
erkeğe muhabbetler, gerçekten bir erkek erkeğe gündemi değerlendirme hâli var o
programlarda. Bir tür kahvehane atmosferi içinde süren bu programlarda erkek
grupları -tırnak içinde- analizler yaparken kadınların gündeme, siyasete dair
sözlerini, görüşlerini dile getirmeleri yani söz hakları engelleniyor. Çoğu
zaman sayıları 4, 6, hatta 8 olan erkek erkeğe konuşup, atarlanıp,
birbirlerinin sözünü kesip kendilerini fazlaca önemseyen...
(Mikrofon
otomatik cihaz tarafından kapatıldı)
FİLİZ
KERESTECİOĞLU DEMİR (Devamla) – Tamamlıyorum Sayın Başkan. 
BAŞKAN
– Buyurun Sayın Başkan.
FİLİZ
KERESTECİOĞLU DEMİR (Devamla) – …erkek yorumcuların yer aldığı bu programların
çoğunda tek bir kadın yok ama hakkını yemeyelim, bakın, sunucuların hepsi kadın
bu programlarda. Erkekler toplanmışlar, çok ciddi, yüksek siyaset ve analizler
yapıyorlar ama sunucular kadınlar.
Tabii
kadın olmak, kadınlardan yana olmak anlamına gelmiyor yani bugün gerçekten
nerede Hayat TV, nerede Sevda Karaca, nerede “Ekmek ve Gül” programı, nerede
Banu Güven, nerede Nevşin Mengü diye arıyoruz ama bir yandan da az önce
gördüğüm bir haber şöyleydi: “Piyanist Nazlı Işıldak bir ay yirmi beş gün hapis
cezası almış.” Neden mi? Nagehan Alçı’ya “Bank Asyadan aldığınız krediyle
vicdanınız rahat mı?” diye sormuş. İşte sizin döneminizin kadın gazetecileri
bunlar. Maalesef kadın sesi de aynı şekilde kadın görmez medyayla HDP görmez
medya gibi birleşmiş durumda. 
Saygılar
sunarım. (HDP ve CHP sıralarından alkışlar)
BAŞKAN
– Teşekkür ederim Sayın Kerestecioğlu.
İstanbul
Milletvekilimiz Sayın Filiz Kerestecioğlu ve arkadaşlarının vermiş olduğu
önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
5’inci
madde üzerindeki diğer önergeyi okutuyorum: 
Türkiye Büyük Millet Meclisi
Başkanlığına
Görüşülmekte
olan 535 sıra sayılı Katma Değer Vergisi Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı'nın 5’inci
maddesinin aşağıdaki şekilde değiştirilmesini arz ve teklif ederiz. 
 Musa
Çam Kadim Durmaz  Mehmet Bekaroğlu
 İzmir
 Tokat İstanbul 
 Ömer
Fethi Gürer  Sibel Özdemir
 Niğde
 İstanbul 
MADDE
5- 3065 sayılı Kanunun 17 nci maddesinin (2) numaralı fıkrasının (d) bendine
“faaliyetleri kitap dergi vb yayınları çoğaltıp yayımlamak ve erişime sunmak
olan yayımcılar tarafından telif hakkı olarak yapılan ödemeler” ibaresi ile (4)
numaralı fıkrasının (c) bendine "Gelir Vergisi Kanununun 81 inci
maddesinde belirtilen işlemler ile” ifadesinden sonra gelmek üzere "aynı
maddenin birinci fıkrasının (2) numaralı bendinde yazılı şartlar dahilinde adi
ortaklıkların sermaye şirketine dönüşmesi işlemleri ve” ibaresi ilave edilmiş,
(g) bendinde yer alan "atıklarının" ibaresi "atıkları ile
konfeksiyon kırpıntılarının” şeklinde değiştirilmiş ve (o) bendinde yer alan “;
ithalat ve ihracat işlemlerine konu mallar ile transit rejim kapsamında işlem
gören mallar için verilen ardiye, depolama ve terminal hizmetleri ile” ibaresi
madde metninden çıkarılmış ve fıkraya aşağıdaki bent ilave edilmiştir. 
“ö)
Gümrük antrepoları ve geçici depolama yerleri ile gümrük hizmetlerinin
verildiği gümrüklü sahalarda, ithalat ve ihracat işlemlerine konu mallar ile
transit rejim kapsamında işlem gören mallar için verilen ardiye, depolama ve
terminal hizmetleri,”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılmıyoruz
Sayın Başkan.
BAŞKAN
– Hükûmet önergeye katılıyor mu?
BAŞBAKAN
YARDIMCISI FİKRİ IŞIK (Kocaeli) – Katılmıyoruz Sayın Başkan.
BAŞKAN
– Önerge hakkında konuşmak isteyen, İstanbul Milletvekilimiz Sayın Mehmet
Bekaroğlu. 
Buyurun
Sayın Bekaroğlu. (CHP sıralarından alkışlar) 
Süreniz
beş dakika.
MEHMET
BEKAROĞLU (İstanbul) – Sayın Başkan, değerli milletvekili arkadaşlarım;
hepinizi saygıyla selamlıyorum.
Bu
önergemizle sanatın üzerindeki vergi yükünün kaldırılmasını istiyoruz. 
Değerli
arkadaşlarım, şu anda görüştüğümüz 535 sıra sayılı Katma Değer Vergisi
Kanunu’nun bazı maddelerini değiştiren tasarıdan önce, defalarca, yapılan
değişikliklerle katma değer vergisinde muafiyetler getirilmiştir. Hemen hemen
her alanda, aklınıza gelebilen her alanda değişik şekillerde muafiyetler
getirilmiştir. Yani hizmet alımı, satımı, FATİH Projesi, serbest bölgeler;
altın, gümüş, platin arama, satma; aklınıza ne gelebiliyorsa her konuda vergi
muafiyeti getirilmiştir. Şu anda görüşmekte olduğumuz tasarıyla da yine bazı
konularda katma değer vergisi muafiyeti getiriliyor. Bunlardan bir tanesi de
yabancılara verilecek sağlık hizmetlerinden katma değer vergisi alınmayacak.
Gazetelerde, medyada “Arapların Türkiye’de saç ektirmelerine KDV kıyağı” diye
geçmiş bu, demek ki Arap ülkelerinden Türkiye’ye saç ektirmek için çok sayıda
gelen var. 
Değerli
arkadaşlarım, bakın, Türkiye'nin en temel problemlerinden bir tanesi cari açık.
Türkiye'nin dışarıya sattıkları ile dışarıdan aldıkları arasında çok büyük bir
fark var ve bizim yapmış olduğumuz ihracatın da neredeyse yüzde 70’i dışarıdan
gelen maddelerle oluyor yani imalat sanayisinden söz ediyorum. Temel problem,
Türkiye katma değer üretmiyor. 
Katma
değer üretmemenin temelinde okumamak var.
(Hatip
tarafından Alak suresinin 1’inci ayetikerimesinin okunması)
MEHMET
BEKAROĞLU (Devamla) – Sayın Bakanım, okumamak var, okumuyor Türkiye. Okumayı
teşvik etmek için bir değişiklik getirdik. “Yayıncıların telif olarak
ödedikleri ücretlerden alınan KDV oranları kaldırılsın, burada bir muafiyet
getirilsin.” diye bir önerge verdik değerli arkadaşlarım ve sizden destek
bekliyoruz. Vallahi, bunu unutmuşlardır, bakanlar, Başbakanınız,
Cumhurbaşkanınız unutmuştur, yoksa buna destek vereceğinizden dolayı size bir
şey yapmazlar yani gerçekten, samimi bir şekilde destekleyin. 
Bakın
değerli arkadaşlarım, bir örnek vereyim. Türkiye'de bir yazar ne kadar kitap
şey yapar? Zaten “yazarlık” diye bir meslek kabul edilmiyor, yan meslek. Bir
meslekleri var ama bir de kitap yazıyorlar. Diyelim ki bir tane kitap yazdı ve
3 bin TL tutarında telif geliri var. Buna yüzde 17 gelir vergisi uygulanıyor,
arkasından da yüzde 18 KDV uygulanıyor değerli arkadaşlarım. Yani yüzde 35,
toplam 3 bin liradan 1.050 lira vergi olarak ödüyor bu yazar. 
Başka
bir şey daha söyleyelim, diyelim ki bir tercüman; bu tercüman senede 15 bin
lira para kazansın. Yüzde 17 gelir vergisi stopajı, yüzde 18 KDV uyguladığınız
zaman 9.750 liraya düşmektedir bu geliri değerli arkadaşlarım.
Türkiye
okumuyor. Niye okumuyor? Çünkü okumaya değer vermiyoruz, yayına değer
vermiyoruz. Her şey aklımıza geldi değerli arkadaşlarım, her şeyde KDV indirimi
yaptık ama okumak aklımıza gelmiyor çünkü okumayan bir toplumuz.
Okumadığımızdan dolayı değerli arkadaşlarımız geriyiz. Ekonomi konuştuğumuz
için ekonomiden örnek veriyorum, okumadığımızdan dolayı iyi şeyler yapamıyoruz,
okumadığımızdan dolayı ürettiğimiz şeylerde katma değer şey yapamıyoruz. Biz
montaj yapıyoruz arabada. En çok ne satıyoruz dışarıya? Buzdolabı satıyoruz. Ne
satıyoruz? Araba satıyoruz. E, en çok araba satan ülke “Yerli araba yapacağız.”
diye ayağa kalkmış. Şu çelişkiye bakın arkadaşlar yani gerçekten şu işe bakın
ya. En çok ne satıyoruz dışarıya? Araba satıyoruz çünkü o araba bizim değil
çünkü biz araba yapamıyoruz, çünkü biz keşfedemiyoruz, çünkü biz okumuyoruz
değerli arkadaşlar. (CHP sıralarından alkışlar) Çünkü biz kitaplardan vergi
alıyoruz arkadaşlar. Her şeye muafiyet getirdik, kitaptan vergi alıyoruz. 
“Okumasınlar…”
Ne demişti bir AKP yandaşı öğretim üyesi? “Okumasınlar, okurlarsa bize oy
vermezler.” Hatırlıyor musunuz arkadaşlar? 
BÜLENT
TURAN (Çanakkale) – Yapmayın böyle şey. Hiç yakışmıyor size.
MEHMET
BEKAROĞLU (Devamla) – Öyle demişti işte kardeşim ya, ben bunu icat etmedim.
Okumuyoruz. 
AHMET
SAMİ CEYLAN (Çorum) – Ne alakası var ya!
BÜLENT
TURAN (Çanakkale) – Sen okudun da ne oldu, şimdi onu söyle.
MEHMET
BEKAROĞLU (Devamla) – İşte gelin, kızmayın, tamam, bu son cümleleri kayıtlardan
çıkarıyorum, kızmayın, gelin o zaman…
AHMET
SAMİ CEYLAN (Çorum) – Hem samimiyetle destek istiyorsun hem de…
BÜLENT
TURAN (Çanakkale) – Hiç yakışıyor mu sana? Hiç yakışmıyor ya.
MEHMET
BEKAROĞLU (Devamla) – Ama öyle iş. Bakın, arkadaşlar, gidin inceleyin,
“evet-hayır”ı inceleyin, size kim oy vermiş görün değerli arkadaşlarım.
BÜLENT
TURAN (Çanakkale) – Bu üslup size yakışmıyor, yaşınıza, eğitiminize yakışmıyor.
MEHMET
BEKAROĞLU (Devamla) – İnsanların okumasını istemiyorsunuz. İsteseydiniz, eğer
insanların okumasını isteseniz bu önergeyi desteklersiniz.
(Mikrofon
otomatik cihaz tarafından kapatıldı) 
MEHMET
BEKAROĞLU (Devamla) – Evet, değerli arkadaşlarım, haydi iyi akşamlar diliyorum.
Kolay gelsin. Kızmayın, kızmaya gerek yok. (CHP sıralarından alkışlar) 
BAŞKAN
– Teşekkür ediyorum Sayın Bekaroğlu. 
BÜLENT
TURAN (Çanakkale) – Sayın Başkan…
BAŞKAN
– Buyurun Sayın Turan. 
BÜLENT
TURAN (Çanakkale) – Grubumuzun adını vererek sataştı sayın konuşmacı. Grup
adına hocamız cevap verecek izin verirseniz. 
ENGİN
ALTAY (İstanbul) – Bir dakika ya, ne sataştı ben anlamadım. 
BÜLENT
TURAN (Çanakkale) – “AK PARTİ Grubu okumuyor, okusanız bunu yapmazsınız."
dedi. 
ENGİN
ALTAY (İstanbul) – Öyle bir şey söylemedi.
MEHMET
BEKAROĞLU (İstanbul) – “AK PARTİ Grubu” demedim. 
ENGİN
ALTAY (İstanbul) – “AK PARTİ Grubu” demedi ya.
MEHMET
BEKAROĞLU (İstanbul) – “AK PARTİ’yi destekleyen bir öğretim üyesi." dedim.

BÜLENT
TURAN (Çanakkale) – Ayrıca “Okumayan…” “Okusalar bize oy vermezler.” diyerek
güya biz tasvip ediyormuşuz gibi davrandılar Sayın Başkanım.
BAŞKAN
– Ama grup ve partinizi kasteden hiçbir açıklama yapmadı, dikkatle dinledim
Sayın Bekaroğlu’nu.
BÜLENT
TURAN (Çanakkale) – Sayın Başkanım, aynen şunu söyledi, kim olduğunu
bilmediğimiz bir adam “‘Kitap okusak AK PARTİ’ye oy vermeyiz, o zaman
okumayalım.’ demiş.” deyip bizi itham etti. Sanki biz buna destek oluyormuşuz
gibi söyledi.
BAŞKAN
– Parti ismi söyledi mi, emin misiniz Başkanım?
BÜLENT
TURAN (Çanakkale) – Söyledi tabii ki. Söylemez mi?
ENGİN
ALTAY (İstanbul) – Tutanaklara bakın Başkanım. 
BAŞKAN
– Peki, önergeyi işleme alayım, ondan sonra dikkate alacağım. 
MEHMET
BEKAROĞLU (İstanbul) – Taner Yıldız’a bir sor bakalım ne demiş?
BÜLENT
TURAN (Çanakkale) – “Taner Bey dedi.” diye iddia ediyor bir de sayın konuşmacı.
Öyle demediğini düşünüyorum ben.
ENGİN
ALTAY (İstanbul) – Düşünüyorsun. İspatla.
BAŞKAN
– Sayın milletvekilleri, İstanbul Milletvekilimiz Sayın Mehmet Bekaroğlu’nun
vermiş olduğu önergeyi oylarınıza sunuyorum: Kabul edenler… Kabul etmeyenler…
Önerge kabul edilmemiştir.
5’inci
maddeyi oylarınıza sunuyorum: Kabul edenler… Kabul etmeyenler… 5’inci madde
kabul edilmiştir.
Birleşime
beş dakika ara veriyorum.
Kapanma Saati: 19.58
DÖRDÜNCÜ OTURUM
Açılma Saati: 20.11
BAŞKAN: Başkan Vekili Yaşar TÜZÜN
KÂTİP ÜYELER: Bülent ÖZ (Çanakkale), İshak GAZEL (Kütahya) 
-----0-----
BAŞKAN
– Türkiye Büyük Millet Meclisinin 78’inci Birleşiminin Dördüncü Oturumunu
açıyorum. 
535
sıra sayılı Kanun Tasarısı’nın görüşlerine devam ediyoruz. 
Komisyon
yerinde
Hükûmet
yerinde. 
Sayın
Turan, Sayın Bekaroğlu’nun konuşmasını inceledim. Bununla ilgili vereceğiniz
bir cevap var mı? 
BÜLENT
TURAN (Çanakkale) – Grubumuz adına Mustafa İsen Bey cevap verecek Sayın Başkan.

BAŞKAN
– Buyurun Sayın İsen. (AK PARTİ sıralarından alkışlar) 
VII.- SATAŞMALARA İLİŞKİN KONUŞMALAR
(Devam)
7.- Sakarya Milletvekili Mustafa İsen’in,
İstanbul Milletvekili Mehmet Bekaroğlu’nun 535 sıra sayılı Kanun Tasarısı’nın
5’inci maddesiyle ilgili önerge üzerinde yaptığı konuşması sırasında Adalet ve
Kalkınma Partisine sataşması nedeniyle konuşması
MUSTAFA
İSEN (Sakarya) – Sayın Başkan, değerli milletvekilleri; bu hafta Kütüphane
Haftası. Ben, bir şehir efsanesine tanık oluyorum, maalesef entelektüel
muhitlerde daha çok tanık olduğumuz bir hadise bu: “Türkiye kitap okumuyor.”
Değerli
arkadaşlar, özellikle kitap dostu diye bildiğimiz arkadaşlardan bu sitemin
gelmesinden rahatsızlık duyuyorum. Birtakım rakamlar vereceğim. Ben Kültür ve
Turizm Bakanlığı Müsteşarlığı yaptım, belli bir tarihten itibaren de rakamları
takip ediyorum, istatistikleri takip ediyorum. 2002 yılında Türkiye’de basılan
kitap sayısı 9 bin civarındadır. 2017 yılında Türkiye'de basılan kitap sayısını
söylüyorum arkadaşlar -tiraj değil bu, çeşit- 64 bin. Buna ders kitapları dâhil
değil ve bunların altıda 1’i çeviridir. Bu, Türkiye'nin dünyaya ne kadar
eklemlendiğini de gösteren bir tablodur. Dünyada İngilizce, Fransızca gibi
birkaç büyük dilin dışındaki ikinci grup diller arasında Türkçe en çok kitap
basılan -çeşit bakımından söylüyorum, tiraj değil- ve bu basılan kitaplar da
uzaya gitmiyor arkadaşlar, bunlar okunuyor. Okumuyorsak birilerine bühtan
etmeyelim “Okumuyorsunuz” diye, Türkiye halkı kitap okuyor ve kâfi miktarda
okuduğunu düşünüyorum…
MEHMET
BEKAROĞLU (İstanbul) – Hocam, bir de tiraj verin.
MUSTAFA
İSEN (Devamla) – Hocam, bunun tirajla alakası yok, bunun sayıyla alakası var.
BAŞKAN
– Siz Genel Kurula hitap edin Sayın İsen.
MUSTAFA
İSEN (Devamla) – Dolayısıyla, bu “Okumuyorum” tabiri, bugün, Kütüphane Haftası
nedeniyle çeşitli vesilelerle ifade edildi, doğru bir yaklaşım değildir,
Türkiye'de okuyanlara bühtan etmeyelim.
Teşekkür
ederim. (AK PARTİ sıralarından alkışlar)
BAŞKAN
– Teşekkür ediyorum Sayın İsen.
VI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Katma Değer Vergisi Kanunu ile Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Tasarısı
(1/926) ile Plan ve Bütçe Komisyonu Raporu (S. Sayısı: 535) (Devam)
BAŞKAN
– Sayın milletvekilleri, 6’ncı madde üzerinde iki adet önerge vardır. 
Önergeleri
aykırılık sırasına göre işleme alacağım. En aykırı önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 535 sıra sayılı Kanun Tasarısı’nın 6’ncı maddesinin tasarı metninden
çıkarılmasını arz ve teklif ederiz.
 Meral
Danış Beştaş Osman Baydemir Dilek Öcalan
 Adana Şanlıurfa Şanlıurfa
 İmam
Taşçıer Sibel Yiğitalp Ziya Pir 
 Diyarbakır Diyarbakır Diyarbakır
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılmıyoruz
Sayın Başkan.
BAŞKAN
– Hükûmet önergeye katılıyor mu?
BAŞBAKAN
YARDIMCISI FİKRİ IŞIK (Kocaeli) – Katılmıyoruz Sayın Başkan.
BAŞKAN
– Önerge hakkında konuşmak isteyen Diyarbakır Milletvekilimiz Sayın Ziya Pir.
Buyurun
Sayın Pir. (HDP sıralarından alkışlar)
Süreniz
beş dakika. 
ZİYA
PİR (Diyarbakır) – Teşekkür ederim Sayın Başkan.
Sayın
Başkan, değerli milletvekilleri; bu tasarı aslında Maliye Bakanıyla alakalı.
Maliye Bakanı malum Bayburtludur, şu anda Gümüşhaneli hemşehrim burada oturuyor
ama bu, benim bir fıkra anlatmamı engelleyemez. Biliyorsunuz, Bayburt’ta Çoruh
Nehri üzerinde 4 tane köprü vardı. O günlerde Bayburtlu İstanbul’a gidiyor.
Boğaziçi Köprüsü’nün üstünden geçerken bir sigara yakıyor, böyle köprüye
bakıyor -o günlerde İstanbul’a ikinci boğaz köprüsü yapılıyor- ve diyor ki: “Ey
İstanbul, büyüdükçe, değiştikçe Bayburt’a benziyorsun.” 
Şimdi,
değerli milletvekilleri, bu kanunla siz neye benzemek istiyorsunuz? Neyi
konuşalım sizinle? Türkiye’de vergi gelirlerinin dörtte 3’ü dolaylı vergilerden
elde ediliyor. Siz bununla nereye benzemek istiyorsunuz? Ya da sürekli “yerli”
ve “millî” naraları atıp sağlık hizmetlerinde yabancılara KDV muafiyeti
getiriyorsunuz. Neye benzemek istiyorsunuz? Ya da Türkiye’de katma değeri
yüksek ürünler üretilebiliyor mu? Hayır. Neye benzemek istiyorsunuz? Böyle
sıralayıp sorabiliriz size ve soruyorum: On beş yıllık dış ticaret açığımız 980
milyar dolara ulaştı -sıfırlar atıldıktan sonra- bununla neye benzemeye
çalışıyorsunuz? Ya da geçenlerde Sayın Başbakan diyor ki: “Doların çıkması
bizim ihracatımıza yarıyor.” Ama öyle bir şey yok, ne ihracatımız artıyor ne de
ithalatımız düşüyor. Siz neye benzemeye çalışıyorsunuz bunlarla? Ya da
Türkiye’de hâlâ yabancı sermaye ihtiyacı her yıl giderek artıyor. Neye
benzemeye çalışıyorsunuz? Dış ticarette Avrupa Birliğine ve Amerika’ya yüzde 85
bağımlıyız. Siz onlara sürekli meydan okumalarla nereye varmaya çalışıyorsunuz?
Ya da 51 milyar dolar olan cari açığı mı konuşalım burada? Ya da son iki yılda
Moody’s’e “Biz Moody’s’i dikkate almıyoruz, onlar da kimdir?” diye diye doların
4 liraya çıkmasını yani son iki yılda TL’nin dolar karşısında yüzde 100 değer
kaybetmesini mi konuşalım? Ya da çift haneli enflasyonu mu, çift haneli
işsizliği mi, reel artışı olmayan maaşları mı, gelir dağılımındaki arızaları
mı, hangi birini konuşalım? Biz elbette çok şey konuşabiliriz, bizim partimiz
konuşabilir ama susturuyorsunuz, konuşturmuyorsunuz. Sadece burada değil. Bizim
kamuoyuna ulaşmamız lazım, medyayı kullanabilmemiz lazım ama sizin medyanız,
havuz medyası bütün muhalifleri sadece linç etmeyle meşguldür, bizim diğer
fikirlerimize asla yer verilmiyor. Son olarak, Boğaziçi Üniversitesindeki
savaşa karşı gençleri linç etmeye kalkıştınız. Daha önce, muhalif olan meslek
örgütlerini, basın yayın kuruluşlarını, sivil toplum örgütlerini, önemli kişi
ve şahsiyetleri ve tabii ki siyasetçileri neyle suçladınız? Ya “terörist”
dediniz ya da “ihanetçi” dediniz. Türk Tabipleri Birliğini “Savaş bir halk
sağlığı sorunudur.” dedikleri için ya da sivil ölümlere dikkat çeken
akademisyenleri “Biz suça ortak olmayacağız.” dedikleri için linç ediyorsunuz.
Ya da Ayşe Öğretmeni. Ne demişti Ayşe Öğretmen bir televizyon kanalına
bağlanarak? “Ülkenin doğusunda yaşananların farkında mısınız? Yazık, insanlar
ölmesin, çocuklar ölmesin, analar ağlamasın.” dediği için linç ettiniz. Ya da
insan hakları aktivistlerini Büyükada’da aynı şeklide linç ettiniz, sonra
serbest bıraktınız. Ya da Cumhuriyet gazetesini. Cumhuriyet gazetesiyle ilgili
attığınız şeyler ortadadır. Ne diyorsunuz birinde: “Terörün kalesine operasyon.”
Ses Almanya’dan geldi, tam o dönemde sizin bakanınız eleştirdiğiniz Almanya’da
gizli toplantılar yapıp kredi istiyordu onlardan. 
Arkadaşlar,
basını susturmayın. Basını susturursanız halk hakikate ulaşamaz. 
Halk
ile basın arasına lütfen girmeyin diyorum, konuşmamı burada sonlandırıyorum.
Teşekkürler.
(HDP sıralarından alkışlar)
BAŞKAN
– Teşekkür ediyorum Sayın Pir.
Şimdi,
Diyarbakır Milletvekilimiz Sayın Ziya Pir ve arkadaşlarının vermiş olduğu
önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
6’ncı
madde üzerindeki diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 535 sıra sayılı Katma Değer Vergisi Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı’nın 6’ncı
maddesinin aşağıdaki şekilde değiştirilmesini arz ve teklif ederiz.
Saygılarımızla.
 Zekeriya Temizel Utku
Çakırözer Musa Çam
 İzmir Eskişehir İzmir
 Sibel Özdemir Mehmet
Bekaroğlu Burcu Köksal 
 İstanbul İstanbul Afyonkarahisar
MADDE
6- 3065 sayılı Kanunun 23'üncü maddesinin birinci fıkrasına (e) bendinden sonra
gelmek üzere aşağıdaki bent ilave edilmiş ve mevcut (f) bendi (g) bendi
şeklinde teselsül ettirilmiştir.
"f)
İkinci el motorlu kara taşıtı veya taşınmaz ticaretiyle iştigal eden
mükelleflerce, katma değer vergisi mükellefi olmayanlardan (mükellef olanlardan
istisna kapsamında yapılan alımlar dahil) alınarak vasfında esaslı değişiklik
yapılmaksızın satılan ikinci el motorlu kara taşıtı veya taşınmazların
tesliminde matrah, alış bedeli düşüldükten sonra kalan tutardır.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılmıyoruz
Sayın Başkan.
BAŞKAN
– Hükûmet önergeye katılıyor mu?
BAŞBAKAN
YARDIMCISI FİKRİ IŞIK (Kocaeli) – Katılmıyoruz Sayın Başkan.
BAŞKAN
– Önerge hakkında konuşmak isteyen Afyonkarahisar Milletvekilimiz Sayın Burcu
Köksal. 
Buyurun
Sayın Köksal. (CHP sıralarından alkışlar) 
Süreniz
beş dakika.
BURCU
KÖKSAL (Afyonkarahisar) – Teşekkürler Sayın Başkan.
Sayın
Başkan, değerli milletvekilleri; üzerinde konuştuğumuz maddeyle ikinci el
araçların ikinci satışlarında bunu sürekli olarak yapan yurttaşlarımız
açısından alış bedeli ile satış bedeli üzerinden katma değer vergisi alma
yükümlülüğü getiriliyor. Bu durumda yurttaşlarımız aracın bedelini düşük
tutabilecek. Bu tip sıkıntılar ortaya çıkabilecek. “Katma değer vergisi
alayım.” derken de gelir vergisi kaybına sebep olabileceksiniz. Yine burada
merak ettiğim bir şey var: Rant gelirlerinden vergi almak varken neden
yurttaşın ikinci el aracına göz dikiyorsunuz? Zaten zar zor ikinci el araç
alabilen yurttaştan tutup KDV almaya kalkıyorsunuz. Gerçi sizin, yurttaşın
derdini çözmek, yurttaşları düşünmek ya da ülke sorunlarını çözmek gibi bir
derdiniz de yok, onu da biliyoruz ama yine de bu maddede en azından biraz daha
duyarlılık gösterebileceğinize inanıyoruz. 
Sevgili
milletvekilleri, Türkiye’nin 5 temel sorunu olduğunu Cumhuriyet Halk Partisi
olarak her fırsatta dile getirmeye çalışıyoruz: Eğitim, ekonomi, dış politika,
demokrasi ve Kürt sorunu.
Eğitimde
oldukça gerilerdeyiz. Yapılan araştırmada her 100 aileden 80’i çocuklarını yurt
dışında okutmak istiyor çünkü Türkiye’deki eğitim sistemine güvenmiyorlar,
eğitimin yetersiz olduğunu düşünüyorlar. Hoş, gerçi çocuk, eğitim öğretimi
tamamlasa da sonuçta işsizliğe mahkûm oluyor, bu sefer de iş bulamıyor. 1
milyonu aşkın gencimiz bu ülkede ne yazık ki işsiz. 
Et
ve Balık Kurumunu, Yem Sanayisini, SEKA’yı, tütün fabrikalarını, cumhuriyetin o
güzelim değeri olan millî ve yerli fabrikalarımızı birer birer kapattınız ve
binlerce kişiyi işsizliğe mahkûm ettiniz. İş bulabilenler de anca boğaz
tokluğuna taşeron işçi oldular ve bu sefer bu taşeron işçilerin de ağzına bir
parmak bal sürdünüz, “Size kadro vereceğim.” dediniz ama o da yalan çıktı.
KİT’lerde çalışan yaklaşık 70 bin taşeron işçisi hâlâ kadro alamadı, bilmem
umurunuzda mı? Onlar, KİT’lerde çalışan taşeronlar ve kamuda asıl işi yapanlar
kadro dışı kaldılar. Örneğin Karayollarında 19.700 taşeron işçisi kadro dışı kaldı,
maalesef sadece 4.700 taşeron işçisi kadroya geçebildi. İhale türü personel
gideri olanlar kadroya alındı. Örneğin çaycılık yapanlar ya da güvenlik
görevlisi olarak Karayollarında çalışan taşeronlarımız kadro alabilirken; yol,
bakım, onarım işinde çalışanlar ne yazık ki kadroya geçemedi. Benim seçim
bölgem Afyonkarahisar’da 31’inci Şubede çalışan taşeron işçiler maaş protestosu
yapmak istediklerinde de haklarında tutanak tutuldu. Bu insanların resmen
ekmeğiyle oynanıyor. Bu işçiler mesai, yol, yemek ücreti dahi almadan fedakârca
çalışıyorlar. “Eşit işe eşit ücret” ilkesi de uygulanmıyor üstelik ama sizin
hiçbir şekilde umurunuzda değil. 
Ekonomiye
dönüp bakıyorum. Sefalet içinde olan ülkelerde dünya 5’incisi olmuşuz. Bakın,
Bloomberg’in Les Miserables Endeksi var, Sefiller Endeksi Türkçesi. Buna göre,
dünyanın en sefil ülkesi Venezuela, 2’nci sırada Güney Afrika, 3’üncü sırada
Arjantin, 4’üncü sırada Mısır, Yunanistan’la beraber Türkiye 5’inciliği
paylaşıyor. Peki, bu Sefiller Endeksi’nin kriteri ne? Yükselen işsizlik, artan
enflasyon ve hızla hissedilen pahalılık gibi kriterlere bakılmış. Yani dünyada
sefalette 5’inci sıraya getirdiniz Türkiye'yi. İşte kötü yönetiminizin
faturası. Toplum kesimleri arasındaki gelir dağılımı adaletsizliği gün geçtikçe
daha çok derinleşiyor. Türkiye’ye bakıyorum, şu anda genç ve dinamik bir nüfusa
sahibiz ama 2023’ten sonra korkarım ki emekli sayısı artacak ve bu emeklilere
maaş da ödeyemeyecek hâle geleceğiz. 
Tarım
ve hayvancılıkta mercimekten nohuda, samana, canlı hayvana her şeyi ithal eder
hâle gelmişiz ama hâlâ bakan çıkıyor, diyor ki: “Gıda, tarım ve hayvancılık
bakımından dünyanın sayılı ülkeleri arasındayız.” Ya, biz olsak olsak ithalatta
sayılı ülkeler arasında oluruz; bunu söylüyorum.
En
son, çok sevdiğim bir dizeyle son vermek istiyorum.
(Mikrofon
otomatik cihaz tarafından kapatıldı) 
BURCU
KÖKSAL (Devamla) – Toparlayacağım, çok az bir süre verirseniz.
BAŞKAN
– Buyurun Sayın Köksal.
BURCU
KÖKSAL (Devamla) – Bir de son zamanlarda beni çok rahatsız eden bir şey var,
onu da söylemek istiyorum bu bir dakika içerisinde. Afrin Harekâtı’na
Türkiye'nin sınır güvenliği için hepimiz destek verdik ve kahraman Mehmetçik’e
buradan başarılar diliyoruz. 
Şu
örneği vereceğim: 1974’te Kıbrıs Barış Harekâtı’nda rahmetli Ecevit de bu
çıkarmanın başmimarıydı ama onu hiçbir zaman iç siyaset malzemesi olarak
kullanmadı. 
BÜLENT
TURAN (Çanakkale) – Allah Allah!
BURCU
KÖKSAL (Devamla) – Hiçbir zaman CHP’ye mal etmedi. “O, Türkiye'nin başarısı.”
dedi, “Türk askerinin başarısı.” dedi. 
Şimdi
onun duyarlılığını, onun hassasiyetini sizden bekliyorum. Bunu bir iç siyasi
malzeme olarak kullanmayın. 
BÜLENT
TURAN (Çanakkale) – Sezgin Tanrıkulu’na söyle, Selin Sayek Böke’ye söyle.
BURCU
KÖKSAL (Devamla) – Bu, kahraman Mehmetçik’in başarısıdır. 
İMRAN
KILIÇ (Kahramanmaraş) – Erbakan, rahmetli Erbakan…
BURCU
KÖKSAL (Devamla) – Ve şunu söylüyorum, çok sevdiğim bir dize: Atatürksüz
tarihe, merhametsiz insana, kadınsız Meclise, vicdansız adalete ve hırsız
siyasetçiye hayır diyorum. 
Genel
Kurulu saygılarımla selamlıyorum. (CHP sıralarından alkışlar)
BÜLENT
TURAN (Çanakkale) – CHP’ye sataşma var Sayın Başkan. Kadın grup başkan vekili
yok diye kızıyorlar muhtemelen.
BAŞKAN
– Teşekkür ederim Sayın Köksal. 
BÜLENT
TURAN (Çanakkale) – Kadın Meclis başkan vekili yok, kadın Divan kâtibi yok.
BAŞKAN
– Afyonkarahisar Milletvekilimiz Sayın Burcu Köksal ve arkadaşlarının vermiş
olduğu önergeyi oylarınıza sunuyorum: Kabul edenler… Kabul etmeyenler… Önerge
kabul edilmemiştir. 
6’ncı
maddeyi oylarınıza sunuyorum: Kabul edenler… Kabul etmeyenler… 6’ncı madde
kabul edilmiştir. 
7’nci
madde üzerinde iki adet önerge vardır, aykırılık sırasına göre okutuyorum:
Türkiye Büyük Millet Meclisi Başkanlığına
Görüşülmekte
olan 535 sıra sayılı Katma Değer Vergisi Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı’nın 7’nci
maddesinin aşağıdaki şekilde değiştirilmesini arz ve teklif ederiz. 
Saygılarımızla.

 Zekeriya
Temizel Utku Çakırözer Musa Çam
 İzmir Eskişehir İzmir
 Sibel
Özdemir Mehmet Bekaroğlu Serdal Kuyucuoğlu
 İstanbul İstanbul Mersin
MADDE
7- 3065 sayılı Kanunun 27’nci maddesine aşağıdaki fıkra ilave edilmiştir.
"6.
Arsa karşılığı inşaat işlerine ilişkin bedelin tespitinde, müteahhit tarafından
arsa sahibine bırakılan konut veya işyerinin, Vergi Usul Kanununun 267'nci
maddesinin ikinci fıkrasında yer alan ikinci sıradaki maliyet bedeli esasına
göre belirlenen tutarı esas alınır.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılmıyoruz
Sayın Başkan.
BAŞKAN
– Hükûmet önergeye katılıyor mu?
BAŞBAKAN
YARDIMCISI FİKRİ IŞIK (Kocaeli) – Katılmıyoruz Sayın Başkan.
BAŞKAN
– Önerge hakkında konuşmak isteyen Mersin Milletvekilimiz Sayın Serdal
Kuyucuoğlu. 
Sayın
Kuyucuoğlu, buyurun. (CHP sıralarından alkışlar)
Süreniz
beş dakika. 
SERDAL
KUYUCUOĞLU (Mersin) – Teşekkür ederim Sayın Başkan.
Sözlerime
başlarken vatan haini meselesine değinmek istiyorum. Yaptıklarını onaylamasak
da hiç kimse -bu, Cumhurbaşkanı da olsa- bir Türkiye Cumhuriyeti vatandaşını
kendisi gibi düşünmediği için vatan hainliğiyle suçlayamaz, eğitim hakkını
elinden alamaz, böyle bir hakkı yoktur. Burası Patagonya veya muz cumhuriyeti
değildir, herkes yetkisini de, haddini de bilmek zorundadır. Vatan haininin kim
olduğunu sevgili şairimiz Nazım Hikmet iyi tasvir etmiştir. 
Sayın
milletvekilleri, görüşülmekte olan 535 sıra sayılı Kanun Tasarısı’nın 7’nci
maddesi üzerine söz aldım. Bu vesileyle hepinizi saygıyla selamlıyorum.
Türkiye’de
büyümenin lokomotif sektörlerinin başında inşaat sektörü geliyor. Çok miktarda
sektörün besleyicisi ve destekleyicisidir inşaat sektörü ama bugün inşaat
sektörü göçmüş durumdadır. Bu desteklere rağmen toparlanması da mümkün
görünmüyor. Binlerce konut stoku var, satışlar büyük oranda düşmüş durumdadır.
İnşaat demirinin tonu bir sene önce 1.200 lirayken bugün 2.800 liradır, hazır
betonun metreküpü geçen yıl 97 lirayken bugün 150 liraya çıkmıştır. 
HAYDAR
AKAR (Kocaeli) – Başka ülkededir o ya, bizde değildir!
SERDAL
KUYUCUOĞLU (Devamla) – Konut kredisi aylık faizleri yüzde 1’lerden yüzde 1,8’e
çıktı. Dövizle ilgili malzemeler de yine yüzde yüz zamlandı. Yılda bir kez zam
yapan üreticiler üç ayda bir zam yapmaya başladılar. Konutlar satılmıyor,
maliyetler yükseliyor. Geçen hafta benzinin litresi bazı bölgelerde 6 lirayı
buldu. Bu duruma göre benzinin ürün fiyatı 2,72 TL, vergisi 3,28 TL. Devlette
kaynak kuruduğu için devlet yatırımları yavaşladı. Yol yatırımlarına az kaynak
ayrılıyor, bundan dolayı da bitiş süreleri hep erteleniyor.
Değerli
arkadaşlar, elimde, Ulaştırma Bakanlığının Mersin’le ilgili yatırımlarının 2016
yılı ve 2018 yılı raporları var. Bakın, yollarla ilgili projeler:
Erdemli-Silifke-Taşucu yolunu, 1985’te başlanmış, “2016’da bitecek.” denmiş,
bugün, 2018’de gösterilen tarih 2021’e çıkmış. Yine, Silifke-Mut yolu “2019’da
bitirilecek.” denmiş, şimdi 2021’e kaydırılmış. Yine, Silifke-Gülnar-Aydıncık
yolu “2018 yılında bitirilecek.” denmiş, 2021 yılına kaydırılmış. Yine, Tarsus
turizm bölgesinin yolu “2016 yılında bitirilecek.” denmiş, 2018 yılına kaymış.
Yine, Mersin-Gözne yoluna 2004’te başlanmış -daha 2016 yılında söylenmiş bu-
“2017 yılında bitecek.” denmiş, bugün, yapılan programda 2021 yılına
kaydırılmış. Yine, Çamlıyayla yoluna 2013’te başlamış, “2018’de bitirilecek.”
denmiş, 2021 yılına kaymış. Bu konuda, Ulaştırma Bakanımız diyordu ki: “Biz,
yolları, artık eskisi gibi değil, üç yılda bitiriyoruz.” Ama programlardan
görüyoruz ki daha yeni üç yıl erteliyorlar bitmesini.
Rakamlarla
oynanarak Türkiye ekonomisi büyümüş gösteriliyor. Kime sorarsanız bin ah
işitiyorsunuz. Buna kimse sesini çıkarmıyor, çıkaramıyor. Bir kesim midesinden
bağlanmış, büyük kısmı da sopayla sessizleştirilmiş.
Kişi
başına millî gelir son döviz artışıyla 500 dolar daha düştü yani kişi başına
millî gelir 9.500 dolarlara düştü. Büyüyen sadece iktidara sırtını dayayanlar.
Hükûmet yanlış politikaları sonucu oluşan bütçe açığını, bu olumsuz süreçte,
hiçbir dahli olmayan fakir fukaranın yediği ekmekten, içtiği sudan,
sofrasından, peynirinden, zeytininden, giydiği ayakkabıdan…
(Mikrofon
otomatik cihaz tarafından kapatıldı)
SERDAL
KUYUCUOĞLU (Devamla) - …alınan dolaylı vergilerle kapatmaktadır, bundan
vazgeçmelisiniz.
Hepinize
saygılar sunuyorum. (CHP sıralarından alkışlar)
BAŞKAN
– Teşekkür ediyorum Sayın Kuyucuoğlu.
Mersin
Milletvekilimiz Sayın Serdal Kuyucuoğlu ve arkadaşlarının vermiş olduğu
önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte olan
535 sıra sayılı Kanun Tasarısı’nın 7’nci maddesinde yer alan “ilişkin bedelin
tespitinde” ibaresinin, “dair bedelin tespiti esnasında” şeklinde
değiştirilmesini arz ve teklif ederiz.
 Meral
Danış Beştaş Osman Baydemir Dilek Öcalan
 Adana Şanlıurfa Şanlıurfa
 İmam
Taşçıer Sibel Yiğitalp Saadet Becerekli 
Diyarbakır 
Diyarbakır 
Batman 
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılmıyoruz
Sayın Başkan.
BAŞKAN
– Hükûmet önergeye katılıyor mu?
BAŞBAKAN
YARDIMCISI FİKRİ IŞIK (Kocaeli) – Katılmıyoruz Sayın Başkan.
BAŞKAN
– Önerge hakkında konuşmak isteyen Batman Milletvekilimiz Sayın Saadet
Becerekli.
Buyurun
Sayın Becerekli. (HDP sıralarından alkışlar)
Süreniz
beş dakikadır. 
SAADET
BECEREKLİ (Batman) – Teşekkürler Sayın Başkan.
Değerli
milletvekilleri, bugün Genel Kurulda bir torba yasa daha görüşülüyor ve ne
yazık ki KDV konusunu işliyoruz. En kolay alınan vergi türü olduğunu hepimiz
biliyoruz. Çarşıya, pazara nasıl yansıyacak, vergi yükü altında ezilen
vatandaşa nasıl bir ek yük getirecek, uzun vadede sonuçları ne olacak, bir
netlik var mı bu konuda? Hayır, bir netlik yok, birçok torba yasada
geçirdiğimiz maddeler benzeri ne yazık ki. Oysa her yasa -yapım süreçlerinde-
toplumun ve ülkenin geleceğinin uzun vadeli planlamasıyla ilgili olmalıdır.
Yani daha açıkçası, her yasa yapım sürecinde yapısal tedbirlerin alınması
gerekiyor. Çünkü günümüz dünyasında demokrasi, insan hakları, hukukun
üstünlüğü, ifade özgürlüğü gibi kavramların devletlerin ekonomisine doğrudan
etki ettiği biliniyor ve yatırımlarda bu demokratik standartlar ölçü olarak
kabul ediliyor. 
Değerli
arkadaşlar, ne yazık ki Hükûmet Türkiye’yi demokrasi yolunda yürütemediği için
yatırım ortamını iyileştirerek durumu kurtarmaya çalışıyor ama nafile bir durum
söz konusu çünkü o demokratik standartları ölçü olarak kabul etmediği için bu
ekonomik iyileştirmelerle, yatırımlarla da ne yazık ki Türkiye’de bir düzelme
görülemiyor. İstikrarlı gitmeyen alan çokluğundan olsa gerek yirmiye yakın torba
yasa geldi geçti ama hiç kimse memnun olmadı çünkü yasa yapım süreçlerinde
dünyanın ölçü aldığı yapısal tedbirler hiçbir zaman alınmadı. Kısacası,
yasaklar, antidemokratik uygulamalar, baskılar hiçbir alanda iyileştirme
sağlayamaz. 
Bakın,
Freedom House 2018 Özgürlükler Raporu’nu açıkladı. Türkiye son on yılda
özgürlüklerin en çok gerilediği ülke oldu. Buna seviniyor muyuz? Hayır, elbette
sevinmiyoruz. Ama bu gidişle Türkiye'nin bu konudaki notu çok daha fazla
düşecektir diye endişe etmekten de geri kalmadığımızı belirtmek istiyorum. 
Özgürlüklerin
gerilediği alanlardan biri de ne yazık ki arkadaşlarımızın da konuşmalarında
vurguladığı medyadır. Türkiye’de medyada sansür, engelleme ve benzeri şeyleri
dile getirenlere karşın Hükûmet bu durumu şiddetle reddediyor ama diğer yandan
da basın-yayın özgürlüğünü engellemeye devam ediyor. Oysa biliniyor ki bir
ülkede özgür işleyen bir basın olmadan demokrasiden, özgürlüklerden söz etmek
mümkün değildir. Otoriter yöntemlerin en belirgin uygulamalarından birinin özgür
basını susturmaya yönelik olduğu çok açık biliniyor ve dünyada birçok örneği
vardır. Yolunda gitmeyen devlet yönetimini, adaletsizliği, yolsuzlukları ve
benzeri olguları halktan gizlemeyi haber alma özgürlüğüne el koyarak
sağlayabileceklerini düşünüyorlar ki biat etmeyen basına yönelik baskılar dur
durak bilmiyor. En yakın örnek -bugün arkadaşlarımız da vurguladı ama ben de
vurgulamak istiyorum- Özgürlükçü Demokrasi gazetesine atanan kayyum ve
çalışanlara yönelik gözaltılar. Yani satın alınamayınca bir yerde kayyumla yine
biat etmeye zorlanan bir özgür basın daha. Daha önce onlarca TV, radyo,
internet sitelerinin kapatıldı, bu yolla tüm muhalefetin özellikle HDP’nin
sesinin kesilmesi hedeflendi. Tabii bununla birlikte tek tip insan dayatmasını
bu yolla hayata geçirmek de hedeflendi aynı zamanda. Tek inanç, tek düşünce
sistemi yaratmak isteyen ülkeyi yönetenler, âdeta aynı yerden servis edilen
manşetlerdeki benzer başlıklar, haberlerle halkın doğru, gerçek haber alma
hakkını gasbederek basınla tüm toplumu teklik sistemine mahkûm etmeye
çalışıyorlar. 
Evet,
doğrudur, kitle iletişim araçlarının insan tutumlarının etkilenmesinde,
şekillenmesinde etkisi çok açıktır ama çağımız dünyasında bütün dayatmalara,
baskılara karşın hâlâ yanlışları gören, soran sorgulayan, biat etmeyen
kitlelerin olduğunu biliyoruz ki bunlar toplumun en azından yüzde 50’sini
teşkil ediyor ve hızla gelişen, yaygınlaşan teknolojik iletişim araçlarıyla
dünyadaki bilgi akışını takip ederek gerçeklere ulaşma çabasıyla medya
yasaklarına karşı direniyorlar. Artık, farklı dilde bilgi edinmek de çok zor
değil biliyorsunuz, farklı dildeki metni modern zamanların en harika iletişim
ağı olan internet aracığıyla çok kolay sağlayabiliyorsunuz. Herhangi bir dilden
Türkçeye, hatta Kürtçeye çok rahat çeviriyi anında yapıp, istediğiniz bilgiyi
elde edip haberleri okuyabiliyorsunuz. Onun için, nerede ne yapılırsa yapılsın,
nerede ne yaşanıyorsa bütün dünya izliyor ve ne olduğuna dair haber alabiliyor.
(Mikrofon
otomatik cihaz tarafından kapatıldı) 
SAADET
BECEREKLİ (Devamla) – Başkanım bitirebilir miyim?
BAŞKAN
– Buyurun, Sayın Becerikli.
SAADET
BECEREKLİ (Devamla) – Örneğin, kendinizce tabu hâline getirmeye çalıştığınız
Afrin’de, ÖSO’nun yaptığı talan haberleri, sivil katliam görüntüleri sosyal
medyada ve yabancı basında, dünya basınında çokça yer alıyor. ÖSO’nun yaptığı
talana hoşgörüyle yaklaşıp, sizin “ganimet” diye tabir ettiğiniz, aslında
oradaki yoksul halkın bırakıp kaçtığı evden, marketinden aldıkları, talan
ettikleri eşyaları, yiyecekleri, giyecekleri belki de diğer mal varlıklarıdır.
Bunu bütün dünya kanallarında ya da sosyal medyada yine çok açık bir biçimde
izleyebilirsiniz. Yine bu talan sırasında kendi içlerindeki çatışmayı ve
yaralıları da izleyebilirsiniz dünya basınından. İddia edildiği gibi Afrin
halkının ÖSO işgalcilerini karşılamadığı, evlerini köylerini bırakıp nasıl
boşalttığı, hatta evini barkını bırakıp kaçan köylülerin kümeslerinden
çaldıkları hindileri, tavukları kucaklayarak, bir de Arapça sevinç nidalarıyla
birlikte “Allahü ekber” diyerek attıkları sevinç çığlıkları dünyada milyonlar
tarafından izlendi. 
(Mikrofon
otomatik cihaz tarafından kapatıldı) 
SAADET
BECEREKLİ (Devamla) - Dolayısıyla basın üzerindeki baskının hiçbir faydasının
olmayacağını, halkın haber alma hakkının engellenemeyeceğini bilmek gerekiyor. 
Herkesi
selamlıyorum. (HDP sıralarından alkışlar) 
BAŞKAN
- Teşekkür ediyorum Sayın Becerekli. 
Batman
Milletvekilimiz Sayın Saadet Becerekli ve arkadaşlarının vermiş olduğu önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
7’nci
maddeyi oylarınıza sunuyorum: Kabul edenler… Kabul etmeyenler… 7’nci madde
kabul edilmiştir. 
8’inci
madde üzerinde üç adet önere vardır, geliş sırasına göre okutuyorum: 
Türkiye Büyük Millet Meclisi Başkanlığına
Görüşülmekte
olan 535 sıra sayılı Kanun Tasarısı’nın 8’inci maddesinin tasarı metninden
çıkarılmasını arz ve teklif ederiz.
 Meral
Danış Beştaş Osman Baydemir Dilek Öcalan
 Adana Şanlıurfa Şanlıurfa
 İmam
Taşçıer Sibel Yiğitalp Behçet Yıldırım 
 Diyarbakır Diyarbakır Adıyaman
 Bedia
Özgökçe Ertan 
 Van

BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılmıyoruz
Sayın Başkan.
BAŞKAN
– Hükûmet önergeye katılıyor mu?
BAŞBAKAN
YARDIMCISI FİKRİ IŞIK (Kocaeli) – Katılmıyoruz Sayın Başkan.
BAŞKAN
– Önerge hakkında konuşmak isteyen Van Milletvekilimiz Sayın Bedia Özgökçe
Ertan. 
Buyurun
Sayın Özgökçe Ertan. (HDP sıralarından alkışlar) 
Süreniz
beş dakika. 
BEDİA
ÖZGÖKÇE ERTAN (Van) - Teşekkür ediyorum Sayın Başkan.
Aslında
Hükûmet kanadı “Katılmıyoruz.” dedi önergeye ama gördüğümüz kadarıyla,
bildiğimiz kadarıyla Hükûmetin de önerisi bu maddeye dair içeriğin çekilmesi
yönünde. 
BÜLENT
TURAN (Çanakkale) – Revize, çekilmesi değil. 
BEDİA
ÖZGÖKÇE ERTAN (Devamla) - En azından içeriğinin büyük oranda değiştiğine
ilişkin. Evet, biz bu maddeye dair aslında özellikle komisyon aşamasında epey
tartışma yürüttük ve partimizin temel tartışma noktalarından biri mutlak
surette bu düzenlemenin geri çekilmesine dairdi. Bizlerden yükselen itiraz ve
muhalefet birçok kesimce görüldü ve umuyoruz ki içinde bulunduğunuz hatanın ve
içine düştüğünüz hatanın sizler de farkına vardınız ve maddeyi tamamen
çekersiniz. Ben, kamuoyunun bilgi sahibi olması açısından, hangi tartışmalardan
ve hangi süreçlerden geçtiğinin anlaşılması açısından neler getiriyor 8’nci
madde düzenlemesi yani çıkarılması gerektiğini düşündüğümüz düzenleme neler
içeriyor, onun üzerine bir sunuş yapmaya çalışacağım.
Sayın
milletvekilleri, bu tasarı aslında daha Komisyona gelmeden önce dolaşıma
sokulmuştu ve sanki çok büyük bir reform olarak anlatılıyordu ve
bahsediliyordu; işte otuz üç yıllık sorunun çözüldüğünden bahsediliyordu. Ancak
gelinen noktada bir reform gerçekleştirilmediğini, Hükûmetin piramit yöntemiyle
yani dar bir kesimin menfaatine düzenlemeler getirmiş olduğunu gördük, bunu
ifade ettik ve itiraz ettik değerli arkadaşlar. Biz aslında bütün benzer
tartışmalarda da hep aynı hususu dile getiriyoruz. Türkiye’nin, Türkiye
toplumunun mutlak bir vergi reformuna ihtiyacı olduğunu söylüyoruz. 80 milyonu
değil sadece 80 kişiyi, çok az bir kesimi ilgilendiren düzenlemeler ancak ve
ancak vergi adaletini zedeler diyoruz. Kaldı ki Türkiye ekonomisinin bugün
geldiği nokta, işte maalesef bu anlayışın bir ürünü olmuştur. Dolar ve eurodaki
artışı şu an endişeyle takip etmeyen 3-5 kişi var bu ülkede ne yazık ki. Ama
asgari ücretle çalışan, alım gücü döviz kuru karşısında döviz kuru yükseldikçe
eriyen, düşen en az 5 milyon aile bu olan biteni kaygıyla izliyor ve takip ediyor.
Çünkü artış sadece döviz kurlarıyla olmuyor, örneğin akaryakıtı da etkiliyor,
günlük hayatımızda ulaştığımız her türlü temel ihtiyacı etkiliyor. Bugün
itibarıyla benzinin litresi 6 lirayı buldu değerli arkadaşlar ve bunun
neredeyse 3,5 lirası sadece vergidir, vatandaşın doğrudan işte dolaylı vergi
dediğimiz şekilde ödediği vergidir aslında. İşte, bu nedenle vergi reformunun
şart olduğunu söylüyoruz, yurttaşların zorunlu olarak yaşamsal ihtiyaçlarına
vergi yükü bindirmek yerine rantı, serveti vergilendirmeliyiz diyoruz; milyon
dolarlık yatlara vergisiz yakıt vermek yerine, örneğin bu desteğin çiftçiye
sunulması gerektiğini anlatıyoruz. 
Bugün
dış ticaret açığı büyümeye devam ediyor, buna bağlı olarak cari açık da
büyüyor. Cari açığın yıllık 52 milyar dolar olduğu, faizlerin, enflasyonun
giderek yükseldiği bir noktada maalesef ki Hükûmet gerekli tedbirleri almıyor;
tedbir almak yerine, işte belirttiğimiz gibi -benden önceki bazı konuşmacılar
da belirtti- mütemadiyen KDV'den istisna düzenlemeleri yapılıyor. Bu istisnalar
artık mutlak surette durdurulmalıdır değerli arkadaşlar, palyatif çözümler
yerine kalıcı çözümlerin ortaya konulacağı bir vergi reformu getirilmelidir. 
Şimdi,
tasarının ilk hâliyle 8’inci madde “Bir yıldan uzun süre devreden KDV var ise
altı ay içerisinde müracaat edilmesi hâlinde KDV iade edilecektir.”
düzenlemesini içeriyordu. Hâlihazırda işletmelerin 160 milyar liralık bir KDV
stoku, alacağı olduğunu biliyoruz ve böyle bir rakam tahmin ediliyor. Bu
düzenlemeyle devlet işletmelere bu parayı ödeyeceğini söylemiş oluyor. Böylesi
bir ifadenin karşılığı, bu 160 milyar lira hazineden karşılanacak demektir.
Şimdi, biz bu durum karşısında Hükûmete: “Daha yılın ilk yarısına gelmeden
bütçede milyarlarca liralık açığın olduğu bu ortamda Hükûmet hangi parayı
verecek?” diye sorduk ve bunu finanse edebilmesinin tek yolunun ya yeni vergi
salınımı olduğunu ya da borçlanılması gerektiğini belirttik. 
Bir
de kanun tekniği açısından da oldukça sıkıntılı bir düzenleme, karşı çıkılması
gereken bir düzenleme. Maliye Bakanına verilen yetkiler yine başka
düzenlemelerde olduğu gibi…
(Mikrofon
otomatik cihaz tarafından kapatıldı) 
BEDİA
ÖZGÖKÇE ERTAN (Devamla) – Sayın Başkan, sözümü tamamlamam için…
BAŞKAN
– Buyurun. 
BEDİA
ÖZGÖKÇE ERTAN (Devamla) – Evet, kanun tekniği açısından da oldukça sıkıntılı
bir düzenleme çünkü Maliye Bakanına çok sınırsız yetkiler veriliyor ve
belirttiğimiz gibi, birçok kanunda da ne yazık ki bu yetkiler verildi. Hangi
dönem içerisinde, hangi sektörlere, kime göre, neye göre hazineden para verileceğini
sadece ve sadece Maliye Bakanı belirlemiş olacak şeklinde bir düzenleme var. Bu
çok tehlikelidir; hepimizin ayrıca tartışma yürütmesi gereken bir düzenlemedir;
pekâlâ, iktidara yakın kesimler lehine uygulamalara yol açabilecek bir
düzenlemedir ki buna temel eleştiri olarak kesinlikle karşı çıkıyoruz.
Değerli
arkadaşlar, dediğimiz gibi, bir vergi reformu şarttır çünkü halkın tepkisiyle
anladığımız da aslında budur. Vergi toplanamadığını defalarca kez söyledik.
Muhasebat Genel Müdürlüğünün 2017 yılı verilerine göre KDV ve ÖTV tahsilat
oranı yüzde 49’dur. Şimdi, bu rakam çok düşüktür çünkü halk vergi adaletine
güvenmiyor. Senede neredeyse 2 defa çıkarılan vergi afları yüzünden vergi
daireleri artık tahsilat yapamaz hâle gelmiştir.
(Mikrofon
otomatik cihaz tarafından kapatıldı) 
BEDİA
ÖZGÖKÇE ERTAN (Devamla) – Biz bu düzenlemenin geri çekilmesi gerektiğini
savunuyoruz ve umuyoruz.
Hepinize
saygılar sunuyorum, iyi akşamlar. (HDP sıralarından alkışlar) 
BAŞKAN
- Teşekkür ederim Sayın Özgökçe Ertan. 
Şimdi,
Sayın Özgökçe Ertan ve arkadaşlarının vermiş olduğu önergeyi oylarınıza
sunuyorum: Kabul edenler... Kabul etmeyenler… Önerge kabul edilmemiştir. 
8’inci
madde üzerindeki diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 535 sıra sayılı Katma Değer Vergisi Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı’nın 8’inci
maddesinin aşağıdaki şekilde değiştirilmesini arz ve teklif ederiz.
Saygılarımızla.
 Zekeriya
Temizel Musa Çam Mehmet Bekaroğlu 
 İzmir İzmir İstanbul
 Kazım
Arslan Utku Çakırözer Sibel Özdemir
 Denizli Eskişehir İstanbul
MADDE
8- 3065 sayılı Kanun 29 uncu maddesinin;
a) (2)
numaralı fıkrasının birinci cümlesinde yer alan "devrolunur ve iade
edilmez” ifadesi "devrolunur ve oniki ay süreyle indirim yoluyla
giderilememesi halinde, bu süreyi izleyen altı ay içinde talep edilmesi
şartıyla, iade edilir" şeklinde değiştirilmiş ve aynı fıkranın ikinci
cümlesinde yer alan "teslim ve hizmetin gerçekleştiği vergilendirme döneminde”
ifadesi madde metninden çıkarılmıştır.
b) (3)
numaralı fıkrasına "vuku bulduğu” ibaresinden sonra gelmek üzere
"takvim yılını takip eden” ibaresi eklenmiştir. 
c) (4)
numaralı fıkrası aşağıdaki şekilde değiştirilmiş ve aynı maddeye aşağıdaki fıkra
ilave edilmiştir. 
"4.
Vergi Usul Kanununun 322 nci maddesine" göre değersiz hale gelen
alacaklara ilişkin hesaplanan ve beyan edilen katma değer vergisi, alacağın
zarar yazıldığı vergilendirme döneminde indirim konusu yapılabilir (Şu kadar ki
Vergi Usul Kanununun 323 üncü maddesine göre karşılık ayrılmak suretiyle gelir
veya kurumlar vergisi matrahının tespitinde gider olarak dikkate alınan katma
değer vergisinin bu fıkra kapsamında indirim konusu yapılabilmesi için gelir
veya kurumlar vergisi matrahının tespitinde gelir olarak dikkate alınması
şarttır).” 
"5.
Bakanlar Kurulu, bu maddenin (2) numaralı fıkrasında yer alan oniki aylık
süreyi sektörler, işletme büyüklükleri ve indirim yoluyla giderilemeyen katma
değer vergisinin kaynağına göre yirmidört aya kadar uzatmaya, tekrar kanuni
seviyesine indirmeye; Maliye Bakanlığı, bu maddenin (2) numaralı fıkrasında yer
alan indirim ve iade için belirlenen süreyi sektörler, işletme büyüklükleri ve
indirim yoluyla giderilemeyen katma değer vergisinin kaynağına göre üç aya
kadar indirmeye, belirlenen sürede mükelleflerce indirim yoluyla giderilemeyen
katma değer vergisinin iadesini, vergi incelemesiyle veya sektörlere, işletme
büyüklüklerine ve indirim yoluyla giderilemeyen katma değer vergisinin
kaynağına göre vergi incelemesi dışında belirlenecek diğer yöntemlerle yapmaya,
vergi indirimi uygulamasında doğabilecek aksaklıkları vergi mükerrerliğine ve
vergi muafiyetine meydan vermeyecek şekilde, bu Kanunun ana ilkelerine uygun
olarak gidermeye, indirim ve iadeye ilişkin diğer usul ve esasları belirlemeye
yetkilidir."
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın
Başkanım.
BAŞKAN
– Hükûmet önergeye katılıyor mu?
BAŞBAKAN
YARDIMCISI FİKRİ IŞIK (Kocaeli) – Katılmıyoruz Sayın Başkanım.
BAŞKAN
- Önerge hakkında konuşmak isteyen Denizli Milletvekilimiz Sayın Kazım Arslan.
Buyurun
Sayın Arslan. (CHP sıralarından alkışlar)
Süreniz
beş dakika. 
KAZIM
ARSLAN (Denizli) - Sayın Başkan, değerli milletvekilleri; 535 sıra sayılı Katma
Değer Vergisi Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı’nın 8’inci maddesi üzerine vermiş olduğumuz
önerge üzerine söz aldım. Hepinizi sevgiyle saygıyla selamlıyorum.
Değerli
milletvekilleri, iki haftadan beri iki türlü vergi düzenlemesini görüşmeye
devam ediyoruz. Bir hafta önce de bir vergi düzenlemesini görüştük, şimdi de
yeni bir vergi düzenlemesiyle görüşmelere devam ediyoruz. Geçen haftaki vergi
torbasının devlete getirdiği yükün 17 milyar Türk lirası olduğunu belirtmek
isterim, yine bu tasarıyla getirilecek yükün 10 milyar Türk lirasına varacağını
da söylüyorum. Ancak bu kadar imkân verilmesine rağmen, yeni yeni düzenlemeler
yapılmasına rağmen bu düzenlemeler beklenen faydayı veriyor mu? Gerçekçi olarak
söylemek gerekirse bu konuda, bu faydayı maalesef piyasalarımız ve
mükelleflerimiz göremiyor. 
Şimdi,
bu düzenlemelerle dar alanda belirli sektörleri kayırmak için yasa çıkarılıyor,
toplu vergi reformundan kaçınılıyor, hâlâ vergi yasalarına ara ara yama
yapılmak suretiyle yeni yeni değişikliklere gidiliyor. Bunun sonucunda vatandaş
yeni vergilerle karşılaşıyor, faturasını da özellikle dürüst mükellefler çok
ağır bir şekilde ödemeye de devam ediyor. 
Şunu
yine ifade edeyim ki: Bu tasarı kamunun etkin, adil, şeffaf vergi toplamasını
amaçlayan kapsamlı bir vergi reformundan maalesef uzak gözükmektedir. Belli
sektörlere KDV istisnası muafiyeti ve vergi iadesi avantajı tanımaya devam
ettikçe vergilendirme sistemi gerçek amacından sapıyor, mükelleflerin de bu sık
sık yapılan değişiklikler sebebiyle devlete güveni de her gün biraz daha
azalıyor. Yapılması gereken, özünde basit bir vergi sistemi olan KDV sistemini
istisnalarla doldurmak yerine, bunu adil hâle getirmektir. KDV’de yapılacak en
iyi düzenleme vergi oranlarını aşağıya çekmektir, herkesin hatırında kalacak ve
uygulanabilir bir ölçünün piyasada, vergi sisteminde uygulanmasına olanak
vermektir. 
BAŞKAN
– Sayın Arslan, bir saniyenizi alacağım. 
Sayın
milletvekillerimiz, çalışma süremizin sonuna gelmiş bulunmaktayız. O nedenle,
İç Tüzük’ün 55’inci maddesinin ikinci fıkrası uyarınca, çalışma süremizin,
görüşülmekte olan 8’inci maddenin oylamasının tamamlanmasına kadar uzatılmasını
oylarınıza sunuyorum: Kabul edenler… Kabul etmeyenler… Kabul edilmiştir. 
Buyurun
Sayın Arslan. 
KAZIM
ARSLAN (Devamla) – Teşekkür ederim Sayın Başkan. 
Değerli
milletvekilleri, mevcut vergi yasalarımız, tıpkı Kamu İhale Kanunu’nda
yaptığınız gibi, onlarca adrese teslim istisna ve muafiyetleri kapsamaktadır. Vergi
reformu olarak ifade edilen tüm değişiklikler, yeni yeni değişikliklerle
sürekli yama hâline gelmiş bir vergi sistemini ortaya koymaktadır. Şimdi
yapılan bu 8’inci maddedeki değişiklik, gerçekten vatandaşa, mükellefe
verilmesi gereken vergi iadelerinin Bakanlar Kurulunun yetkisine verilmek
suretiyle mükellefi idarenin yetkisine bağımlı kılan bir duruma getirmektedir.
Düşünebiliyor musunuz, bir yandan “KDV iadelerini verelim.” diye bir düzenleme
getiriyorsunuz, bir yandan da bu yetkiyi Bakanlar Kuruluna vermek suretiyle on
iki aylık iade süresini yirmi dört aya çıkarıyorsunuz, insaf diyorum. Yani on
iki aydan yirmi dört aya bir mükellefin vergi iadesini orada muhafaza etmek ve
elinizde tutmak kesinlikle haksızlıktır ve mükellefe yapılabilecek en büyük haksızlıktır
diye belirtmek istiyorum.
Değerli
milletvekilleri, gerçekten Hükûmet, bu konuda samimi ise yıllardan beri
bekleyen ve iş dünyasının da sabırsızlıkla beklediği devletten alacağı olan bu
KDV iadelerini mutlaka ve mutlaka bir an önce çözüme kavuşturmalıdır. Eğer
piyasanın birazcık rahatlamasını istiyorsanız devlette alacağı olan bu iş
dünyasının, iş çevrelerinin neden KDV’sini iade etmiyorsunuz? 
ERKAN
AYDIN (Bursa) – Para yok ağabey.
HAYDAR
AKAR (Kocaeli) – Para yok, para; yediler paraları. Müsrif tüccar bunlar. 
KAZIM
ARSLAN (Devamla) – Bir yandan vermeyi taahhüt ediyorsunuz, bir yandan da
vermemek için elinizden gelen her türlü zorluğu çıkarmaya devam ediyorsunuz. O
zaman, bu yasayı çıkarmaya ne gerek var? Çıkarmayalım yasayı, dursun alacak
orada, siz de vatandaşın alacağını cebinizde tutmaya devam edin. 
(Mikrofon
otomatik cihaz tarafından kapatıldı) 
ERKAN
AYDIN (Bursa) – Seçime kadar kandıracaklar milleti. 
HAYDAR
AKAR (Kocaeli) – Borç yiyen, kesesinden yer. Sattılar olmadı, borç aldılar
olmadı. 
KAZIM
ARSLAN (Devamla) – Sayın Başkanım…
BAŞKAN
– Buyurun Sayın Arslan.
KAZIM
ARSLAN (Devamla) – Şimdi, böyle uygulamalar, gerçekten vatandaşın güvenini
azaltmakta ve iş dünyasının sıkıntısını giderek artırmaktadır. 
Esas
olan ne biliyor musunuz değerli arkadaşlarım? Ekonomide acil önlem alınması
gereken önemli noktalar şunlardır: Bir, kapsamlı bir vergi reformu yapılmasına
ihtiyaç vardır. Öncelikle böyle parça parça değil, torba yasalarla değil,
gerçek anlamda, mükellefin vergi ödemesine kolaylık sağlayacak ve daha çok
mükellef yaratacak ve haksız rekabeti ortadan kaldıracak, kayıt dışı ekonomiyi
ortadan kaldıracak, silecek sistemi bir an önce devreye sokmak suretiyle hem
devletin gelirini artırmak hem de vatandaşlar arasındaki, mükellefler
arasındaki bu haksız rekabeti de önlemek gerektiğini belirtmek istiyorum. 
Hepinizi
sevgiyle saygıyla selamlıyorum.
Teşekkür
ediyorum. (CHP sıralarından alkışlar) 
BAŞKAN
– Teşekkür ederim Sayın Arslan.
Denizli
Milletvekilimiz Sayın Kazım Arslan ve arkadaşlarının vermiş olduğu önergeyi
oylarınıza sunuyorum: Kabul edenler…. Kabul etmeyenler… Önerge kabul
edilmemiştir.
8’inci
madde üzerindeki üçüncü önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Kanun Tasarısı’nın 8’inci maddesinin aşağıdaki şekilde değiştirilmesini
arz ve teklif ederiz. 
 Mustafa
Elitaş  Mehmet Doğan Kubat  Vedat Demiröz
 Kayseri
 İstanbul  Bitlis 
 Murat
Alparslan  Mehmet Muş
 Ankara
 İstanbul 
“MADDE
8- 3065 sayılı Kanunun 29 uncu maddesinin;
a) (2)
numaralı fıkrasının ikinci cümlesinde yer alan “teslim ve hizmetin
gerçekleştiği vergilendirme döneminde” ibaresi madde metninden çıkarılmıştır.
b) (3)
numaralı fıkrasına “vuku bulduğu” ibaresinden sonra gelmek üzere “takvim yılını
takip eden” ibaresi eklenmiştir. 
c) (3)
numaralı fıkrasından sonra gelmek üzere aşağıdaki fıkra eklenmiş ve mevcut (4)
numaralı fıkra buna göre teselsül ettirilmiştir.
“4.
Vergi Usul Kanununun 322 nci maddesine göre değersiz hale gelen alacaklara
ilişkin hesaplanan ve beyan edilen katma değer vergisi, alacağın zarar
yazıldığı vergilendirme döneminde indirim konusu yapılabilir (Şu kadar ki Vergi
Usul Kanununun 323 üncü maddesine göre karşılık ayrılmak suretiyle gelir veya
kurumlar vergisi matrahının tespitinde gider olarak dikkate alınan katma değer
vergisinin bu fıkra kapsamında indirim konusu yapılabilmesi için gelir veya
kurumlar vergisi matrahının tespitinde gelir olarak dikkate alınması
şarttır.)”” 
BAŞKAN
– Teşekkür ederim Sayın Öz. 
Komisyon
önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Takdire bırakıyoruz Sayın
Başkanım.
BAŞKAN
– Hükûmet önergeye katılıyor mu?
BAŞBAKAN
YARDIMCISI FİKRİ IŞIK (Kocaeli) – Katılıyoruz Sayın Başkan. 
BÜLENT
TURAN (Çanakkale) – Gerekçe Sayın Başkan.
BAŞKAN
– Gerekçeyi okutuyorum:
Buyurun
Sayın Öz.
Gerekçe:
Önergeyle
devreden katma değer vergisinin on iki ay içinde indirim yoluyla giderilememesi
hâlinde iade edilmesini öngören düzenlemenin tasarı metninden çıkarılması
amaçlanmaktadır.
BAŞKAN
– Sayın milletvekilleri, Komisyonun takdire bıraktığı, Hükûmetin katıldığı
önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
8’inci
maddeyi kabul edilen önerge doğrultusunda oylarınıza sunuyorum: Kabul edenler…
Kabul etmeyenler… 8’inci madde kabul edilmiştir. 
Sayın
milletvekilleri, çalışma süremiz sona erdiğinden, kanun tasarı ve teklifleri
ile komisyonlardan gelen diğer işleri sırasıyla görüşmek için 29 Mart 2018
Perşembe günü saat 14.00’te toplanmak üzere birleşimi kapatıyorum, hepinize iyi
akşamlar diliyorum.
Kapanma Saati: 21.06




(x) 535 S. Sayılı Basmayazı 22/3/2018
tarihli 76’ncı Birleşim Tutanağı’na eklidir.




