



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 20’nci
Birleşim
 20
Kasım 2019 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER

I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Muğla Milletvekili Metin Ergun’un, Muğla ili Fethiye ilçesi
turizminin çözüm bekleyen sorunlarına ilişkin gündem dışı konuşması
2.- İstanbul Milletvekili Mahmut Tanal’ın, polisin yaşadığı sorunlara
ilişkin gündem dışı konuşması
3.- İstanbul Milletvekili Serap Yaşar’ın, Sıfır Atık Mavi Projesi’ne
ilişkin gündem dışı konuşması

IV.- AÇIKLAMALAR
1.- Gaziantep Milletvekili İrfan Kaplan’ın, 20 Kasım Dünya Çocuk Hakları
Günü’ne ilişkin açıklaması
2.- Mersin Milletvekili Ali Cumhur Taşkın’ın, 20 Kasım Dünya Çocuk
Hakları Günü’ne ilişkin açıklaması
3.- Hatay Milletvekili Serkan Topal’ın, ülkemizde son günlerde yaşanılan
siyanürle toplu intiharların Hükûmetin sorumluluğu olduğuna ilişkin açıklaması
4.- Kütahya Milletvekili Ali Fazıl Kasap’ın, 20 Kasım Dünya Çocuk
Hakları Günü’ne ilişkin açıklaması
5.- Niğde Milletvekili Ömer Fethi Gürer’in, besicilerin zor durumda
olduğuna ilişkin açıklaması
6.- Adıyaman Milletvekili Abdurrahman Tutdere’nin, 20 Kasım Dünya Çocuk
Hakları Günü’ne ilişkin açıklaması
7.- Gaziantep Milletvekili İmam Hüseyin Filiz’in, 20 Kasım Dünya Çocuk
Hakları Günü’ne ilişkin açıklaması
8.- Mersin Milletvekili Hacı Özkan’ın, Ankara ilinden Mersin iline dönüş
yolunda AK PARTİ Toroslar İlçe Teşkilatı Başkan ve üyelerini taşıyan aracın
kaza yapması sonucu vefat eden hemşehrisi İsmail Ayberk’e Allah’tan rahmet,
yaralanan Avni Atmaca ile Ertan Köker’e şifa dilediğine ilişkin açıklaması
9.- Antalya Milletvekili Aydın Özer’in, 20 Kasım Dünya Çocuk Hakları
Günü’ne ilişkin açıklaması
10.- İzmir Milletvekili Ednan Arslan’ın, sanayi mirasımızın gelecek
kuşaklara aktarılmasının yerel yönetimlerin ve Hükûmetin görevi olduğuna
ilişkin açıklaması
11.- Bartın Milletvekili Yılmaz Tunç’un, Bartın ili Amasra ilçesinde
eğitim maksatlı dalış esnasında şehit olan Sahil Güvenlik Astsubayı Hakan Karataş’a
Allah’tan rahmet dilediğine ve 20 Kasım Dünya Çocuk Hakları Günü’ne ilişkin
açıklaması
12.- Bursa Milletvekili Yüksel Özkan’ın, belirli sosyal medya hesapları
üzerinden Ulu Önder Mustafa Kemal Atatürk’ün şahsına yapılan hakaretleri adalet
mekanizmasının görmezden mi geldiğini ve bu kişi ya da grupların arkasında
kimlerin olduğunu öğrenmek istediğine ilişkin açıklaması
13.- Adana Milletvekili Orhan Sümer’in, TÜİK’in açıkladığı tüketici
fiyatlarındaki artışın ve sanayi üretici fiyatlarının inandırıcılıktan uzak
olduğuna, 5 Şubat 2009 tarihinden bu yana Ekonomik ve Sosyal Konseyin neden
toplanmadığını öğrenmek istediğine ilişkin açıklaması
14.- Afyonkarahisar Milletvekili İbrahim Yurdunuseven’in, 20 Kasım Dünya
Çocuk Hakları Günü’ne ilişkin açıklaması
15.- Karaman Milletvekili İsmail Atakan Ünver’in, AKP Genel Başkanı
Recep Tayyip Erdoğan’ın “Tutturmuşlar bir EYT, İskandinav ülkeleri bu sistemle
battı.” söylemine ilişkin açıklaması
16.- Sakarya Milletvekili Muhammed Levent Bülbül’ün, Bartın ili Amasra ilçesinde
eğitim maksatlı dalış esnasında şehit olan Sahil Güvenlik Astsubayı Hakan
Karataş’a Allah’tan rahmet dilediğine, 20 Kasım Dünya Çocuk Hakları Günü
vesilesiyle çocuklarımızın büyük güçlerin dünyada yaptıkları menfaat çatışmaları
sonucunda hayatını kaybetmesinin kabul edilemez olduğuna ilişkin açıklaması
17.- İstanbul Milletvekili Hakkı Saruhan Oluç’un, 20 Kasım Dünya Çocuk
Hakları Günü vesilesiyle çocukların, istismar, ihmal ve ayrımcılıktan korunması
ile tüm kamu hizmetlerinden eşit ve parasız biçimde yararlanmasının
sağlanmasının zaruri olduğuna, gazetecilerin sosyal ve özlük haklarını
düzenleyecek adımların atılması gerektiğine ilişkin açıklaması
18.- Sakarya Milletvekili Engin Özkoç’un, 20 Kasım Dünya Çocuk Hakları
Günü vesilesiyle Meclisin en temel görevinin çocuklarımızı geleceğe hazırlamak
ve tüm dünya çocuklarının hakkını hukukunu korumak olduğuna, eğitim maksatlı
dalış esnasında şehit olan Sahil Güvenlik Astsubayı Hakan Karataş’a Allah’tan
rahmet dilediğine, Aile, Çalışma ve Sosyal Hizmetler Bakanının “15 Temmuz
bağışlarının nemalandırılarak Sosyal Yardımlaşma ve Dayanışma Teşvik Fonu
altında duruyor.” ifadesine, 15 Temmuz şehit ve gazileri için toplanan 309
milyon Türk lirasının sahiplerine bir an öncc verilmesi gerektiğine ilişkin açıklaması
19.- Tokat Milletvekili Özlem Zengin’in, 20 Kasım Dünya Çocuk Hakları
Günü vesilesiyle çocuklara kodlanmış olan masumiyet duygularının korunması ve
evlatlarımızın bizlere emanet olduğunun bilincinde olunması gerektiğine ilişkin
açıklaması


20.- Kocaeli Milletvekili Lütfü Türkkan’ın, 20 Kasım 2003 tarihinde
İstanbul Levent ve Beyoğlu’nda teröristlerce düzenlenen bombalı saldırıda
hayatını kaybeden vatandaşlarımızı rahmetle andığına, PKK’nın elinde tutulan
Astsubay Semih Özbey ile 12 devlet görevlisinin hâlâ serbest bırakılmadığına,
savaşın ve yoksulluğun hüküm sürdüğü coğrafyalarda yaşam mücadelesi veren
çocukları korumak ve koşullarını iyileştirmek maksadıyla farkındalık
yaratılmaya çalışılan 20 Kasım Dünya Çocuk Hakları Günü’nü kutladıklarına,
Cumhurbaşkanı Recep Tayyip Erdoğan’ın “Hiçbir emekli maaşının bin liranın
altında kalmamasını sağladık.” ifadesine dayanarak bin lira emekli maaşıyla
nasıl geçinilebileceğini öğrenmek istediğine, Türk ekonomisinin uçuruma doğru
sürüklendiğine ilişkin açıklaması
21.- Tokat Milletvekili Özlem Zengin’in, Kocaeli Milletvekili Lütfü
Türkkan’ın yaptığı açıklamasındaki bazı ifadelerine ve AK PARTİ olarak
hedeflerinin işçi, emekli ve çiftçilerin hayat kalitesini yükseltmek olduğuna
ilişkin açıklaması
22.- Kocaeli Milletvekili Lütfü Türkkan’ın, Tokat Milletvekili Özlem
Zengin’in yaptığı açıklamasındaki bazı ifadelerine ve devletin çok pahalı
yönetildiğine ilişkin açıklaması
23.- Sakarya Milletvekili Engin Özkoç’un, Türkiye Emekliler Derneği
Başkanı Kazım Ergün’ün yaklaşık 130 bin kişinin bin liranın altında maaş
aldığını ifade ettiğine ilişkin açıklaması
24.- İstanbul Milletvekili İffet Polat’ın, 20 Kasım Dünya Çocuk Hakları
Günü vesilesiyle dağa kaçırılan çocuklarını geri almak için Diyarbakır HDP il
binası önünde eylem yapan ailelerin evlat nöbetlerinin devam ettiğine ilişkin
açıklaması
25.- İzmir Milletvekili Kani Beko’nun, çocuk işçiliğinin kalmadığı,
geleceğini borç altına almadığımız, haklarını her yerde gözettiğimiz güzel bir
dünya ve Türkiye umuduyla tüm çocukların 20 Kasım Dünya Çocuk Hakları Günü’nü
kutladığına ilişkin açıklaması
26.- Kahramanmaraş Milletvekili Sefer Aycan’ın, 20 Kasım Dünya Çocuk
Hakları Günü vesilesiyle çocuklarımızın çocuk yaşta evlendirilerek
sömürülmesine müsaade edilmemesi gerektiğine ilişkin açıklaması
27.- Osmaniye Milletvekili Mücahit Durmuşoğlu’nun, 20 Kasım Dünya Çocuk
Hakları Günü vesilesiyle çocukların daha güzel bir dünyada yaşayabilmesi için
seferber olunması gerektiğine ve Sevgievleri Projesi’nin önemine ilişkin
açıklaması
28.- Adana Milletvekili Ayhan Barut’un, dünyada artan iyi tarım ve
organik tarım desteklemelerinin ülkemizde kaldırılmasının üreticiyi
cezalandırmak anlamına geldiğine ilişkin açıklaması
29.- Aksaray Milletvekili Ramazan Kaşlı’nın, Aksaray ili Helvadere
beldesinin ilçe olmasını talep ettiklerine ilişkin açıklaması
30.- Ankara Milletvekili Mehmet Naci Bostancı’nın, “Kürt düşmanlığı”
sözünün bir strateji çerçevesinde sürekli tekrar edildiğine ve bir kriz
çıkartılarak derinleştirilmek istenildiğine ilişkin açıklaması
31.- Sakarya Milletvekili Muhammed Levent Bülbül’ün, Şırnak Milletvekili
Hüseyin Kaçmaz’ın 128 sıra sayılı Kanun Teklifi’nin 22’nci maddesiyle ilgili
önerge üzerinde yaptığı konuşmasında dile getirdiği “Kürt düşmanlığı”
ifadesinin sistematik bir kara propaganda faaliyeti olduğuna ilişkin açıklaması
32.- İstanbul Milletvekili Hakkı Saruhan Oluç’un, Ankara Milletvekili
Mehmet Naci Bostancı ile Sakarya Milletvekili Muhammed Levent Bülbül’ün yaptığı
açıklamalarındaki bazı ifadelerine ve amaçlarının kriz çıkarmak değil, İçişleri
Bakanlığı ile iktidarın çıkardığı krizi demokratik yollarla çözmek olduğuna
ilişkin açıklaması
33.- Erzincan Milletvekili Süleyman Karaman’ın, Erzincan Binali Yıldırım
Üniversitesinin Erzincan ve civar illerdeki vatandaşlara kaliteli hizmet sunduğuna,
Mengücek Gazi Eğitim ve Araştırma Hastanesi bünyesinde hizmete açılan
geleneksel ve tamamlayıcı tıp uygulama merkezinin şifa kaynağı olmasını temenni
ettiğine ilişkin açıklaması
34.- Hatay Milletvekili Mehmet Güzelmansur’un, Hatay ili Tahtaköprü Barajı’nın
su tutma kapasitesinin artırılması ve Reyhanlı Barajı’nın tamamlanmasıyla
vatandaşların mağduriyetinin giderileceğine ilişkin açıklaması
35.- İstanbul Milletvekili Hayati Arkaz’ın, 20 Kasım Dünya Çocuk Hakları
Günü’nü kutladığına ilişkin açıklaması
36.- Tokat Milletvekili Özlem Zengin’in, Ağrı Milletvekili Abdullah
Koç’un 128 sıra sayılı Kanun Teklifi’nin 26’ncı maddesiyle ilgili önerge
üzerinde yaptığı konuşmasındaki bazı ifadelerine ilişkin açıklaması
37.- Sakarya Milletvekili Muhammed Levent Bülbül’ün, Ağrı Milletvekili
Abdullah Koç’un 128 sıra sayılı Kanun Teklifi’nin 26’ncı maddesiyle ilgili
önerge üzerinde yaptığı konuşmasındaki bazı ifadelerine ilişkin açıklaması
38.- İstanbul Milletvekili Hakkı Saruhan Oluç’un, Tokat Milletvekili
Özlem Zengin’in yaptığı açıklamasındaki bazı ifadelerine ve ihanet suçlamasını
iade ettiklerine ilişkin açıklaması
39.- Tokat Milletvekili Özlem Zengin’in, İstanbul Milletvekili Hakkı
Saruhan Oluç’un yaptığı açıklamasındaki bazı ifadelerine ve Türkiye’de tek bir
hukuk sistemi olduğuna ilişkin açıklaması
40.- İstanbul Milletvekili Hakkı Saruhan Oluç’un, Tokat Milletvekili
Özlem Zengin’in yaptığı açıklamasındaki bazı ifadelerine ve tartışılan konunun
kayyum atamaları olduğuna ilişkin açıklaması
41.- Sakarya Milletvekili Muhammed Levent Bülbül’ün, İstanbul
Milletvekili Hakkı Saruhan Oluç’un “Biz itibarımızı halktan ve bize oy veren
seçmenlerimizden alırız.” ifadesine ilişkin açıklaması
42.- İstanbul Milletvekili Hakkı Saruhan Oluç’un, Halkların Demokratik
Partisinin herhangi bir terör örgütünü öven, eylemlerine çağrı yapan bir
tutumunun olmadığına ilişkin açıklaması
43.- Ankara Milletvekili Servet Ünsal’ın, 14 Kasım Dünya Diyabet Günü
vesilesiyle diyabet hastalarının kullandığı cihazlarla ilgili sorunların devam
ettiğine ilişkin açıklaması
44.- İstanbul Milletvekili Mahmut Tanal’ın, İstanbul Şehir Üniversitesi
hakkında başlatılan ihtiyati haciz kararı nedeniyle üniversitenin çalışamaz
duruma getirildiğine ilişkin açıklaması
45.- Eskişehir Milletvekili Metin Nurullah Sazak’ın, 20 Kasım 1979
tarihinde terör odakları tarafından şahadete uğurlanan Osman Günaydın’ı ve tüm
şehitleri rahmetle andığına ilişkin açıklaması
46.- Tekirdağ Milletvekili İlhami Özcan Aygun’un, 20 Kasım Dünya Çocuk
Hakları Günü’nü kutladığına ilişkin açıklaması
47.- Mersin Milletvekili Ali Mahir Başarır’ın, devlet yurtlarında kalan
öğrencilerin mağduriyetine ilişkin açıklaması
48.- İstanbul Milletvekili İbrahim Özden Kaboğlu’nun, 20 Kasım Dünya
Çocuk Hakları Günü vesilesiyle insan haklarının ihlal edildiği ve yok edildiği
bir ortamda mağdur ebeveyn çocuklarının hak ve özgürlüklerinden söz
edilemeyeceğine ilişkin açıklaması
49.- Ankara Milletvekili Servet Ünsal’ın, 13 Aralık 2018 tarihinde
Ankara ilinde 9 kişinin hayatını kaybettiği tren kazasına ilişkin iddianamede
şüpheli olarak değerlendirilen Devlet Demiryolları yöneticilerinin terfi
ettirildiğine ilişkin açıklaması
50.- Kahramanmaraş Milletvekili İmran Kılıç’ın, Eskişehir’de sergilenen
Türkiye’nin ilk yerli otomobili Devrim’in ilgi odağı olmaya devam ettiğine
ilişkin açıklaması
51.- Hatay Milletvekili Suzan Şahin’in, Hatay ilinin tarihî yerlerinin
ve turizm çeşitliliğinin doğru tanıtılabilmesi için Kültür ve Turizm Bakanlığı
tarafından nasıl bir çalışma yapılacağının merak konusu olduğuna ilişkin
açıklaması
52.- İstanbul Milletvekili Mahmut Tanal’ın, kamu araçlarında kira
bedeliyle ilgili sınırlamanın olup olmadığını ve Meclisin tek bir kiralık araç
için ödediği rakamın ne olduğunu öğrenmek istediğine ilişkin açıklaması
53.- Afyonkarahisar Milletvekili Mehmet Taytak’ın, 16 Kasım 2019
tarihinde New York Times gazetesi tarafından Çin Komünist Partisinin Uygur
Türklerine uyguladığı baskı politikasının belgelerle ortaya konulmasına ilişkin
açıklaması
54.- Kayseri Milletvekili Dursun Ataş’ın, Aralık 2017’de Aile, Çalışma
ve Sosyal Hizmetler Bakanlığı, Şubat 2019’da İŞKUR ve Temmuz 2019’da SGK
tarafından gerçekleştirilen sınavların sonuçlarının neden hâlâ açıklanmadığını
öğrenmek istediğine ilişkin açıklaması
55.- Eskişehir Milletvekili Arslan Kabukcuoğlu’nun, Dünya Antibiyotik
Farkındalık Haftası’na ilişkin açıklaması
56.- Çankırı Milletvekili Muhammet Emin Akbaşoğlu’nun, İstanbul
Milletvekili Hayrettin Nuhoğlu’nun 128 sıra sayılı Kanun Teklifi’nin 30’uncu
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
57.- Çankırı Milletvekili Muhammet Emin Akbaşoğlu’nun, Kayseri
Milletvekili Dursun Ataş’ın 128 sıra sayılı Kanun Teklifi’nin 35’inci
maddesiyle ilgili önerge üzerinde yaptığı konuşmasındaki Hazine ve Maliye
Bakanıyla ilgili sözlerinin iftira olduğuna ilişkin açıklaması
58.- Erzincan Milletvekili Süleyman Karaman’ın, Ankara Milletvekili
Servet Ünsal’ın 13 Aralık 2018 tarihinde Ankara ilinde 9 kişinin hayatını
kaybettiği tren kazasına yönelik ifadelerine ilişkin açıklaması
59.- Kocaeli Milletvekili Lütfü Türkkan’ın, Hazine ve Maliye Bakanının
ekonomik konularla alakalı olumsuz görüş beyan edenlerin, Türkiye aleyhinde
algı oluşturanların birer terörist olarak nitelendirilebileceğini ifade
ettiğine ilişkin açıklaması
60.- Çankırı Milletvekili Muhammet Emin Akbaşoğlu’nun, her sözü kendi
bağlamında değerlendirmek gerektiğine ilişkin açıklaması
61.- Kocaeli Milletvekili Lütfü Türkkan’ın, Çankırı Milletvekili
Muhammet Emin Akbaşoğlu’nun yaptığı açıklamasındaki bazı ifadelerine ilişkin açıklaması
62.- Çankırı Milletvekili Muhammet Emin Akbaşoğlu’nun, Kocaeli
Milletvekili Lütfü Türkkan’ın yaptığı açıklamasında kendilerini teyit ettiğine
ilişkin açıklaması

V.- ÖNERİLER
A) Siyasi Parti Grubu Önerileri
1.- İYİ PARTİ Grubunun, Balıkesir Milletvekili İsmail Ok ve 19
milletvekilinin, polislerin çalışma koşullarında mevcut olan sorunlarının
tespiti ve çözüm yollarının belirlenmesi amacıyla verilmiş olan (10/1900) esas
numaralı Meclis Araştırması Önergesi’nin ön görüşmelerinin, Genel Kurulun 20 Kasım
2019 Çarşamba günkü birleşiminde yapılmasına ilişkin önerisi
2.- HDP Grubunun, Grup Başkan Vekili Mersin Milletvekili Fatma Kurtulan
tarafından, eş başkanlık sistemine karşı çıkarılan engellerin ortadan
kaldırılması amacıyla 20/11/2019 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin ön görüşmelerinin,
Genel Kurulun 20 Kasım 2019 Çarşamba günkü birleşiminde yapılmasına ilişkin
önerisi

3.- CHP Grubunun, Türkiye Büyük Millet Meclisi Gündemi’nin “Genel Görüşme
ve Meclis Araştırması Yapılmasına Dair Öngörüşmeler” kısmında yer alan, şehir
hastaneleri modelinin incelenerek problemli alanların tespit edilmesi ve
alınması gereken önlemlerin belirlenmesi amacıyla verilmiş olan (10/1666) esas
numaralı Meclis Araştırması Önergesi’nin ön görüşmelerinin, Genel Kurulun 20
Kasım 2019 Çarşamba günkü birleşiminde yapılmasına ilişkin önerisi

VI.- SATAŞMALARA İLİŞKİN KONUŞMALAR
1.- Mersin Milletvekili Fatma Kurtulan’ın, Yozgat Milletvekili Yusuf
Başer’in HDP grup önerisi üzerinde AK PARTİ Grubu adına yaptığı konuşması
sırasında Halkların Demokratik Partisine sataşması nedeniyle konuşması

VII.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- İstanbul Milletvekili Vedat Demiröz ve 97 Milletvekilinin Dijital
Hizmet Vergisi Kanunu ile Bazı Kanunlarda ve 375 Sayılı Kanun Hükmünde
Kararnamede Değişiklik Yapılması Hakkında Kanun Teklifi (2/2312) ile Plan ve
Bütçe Komisyonu Raporu (S. Sayısı: 128)

VIII.- YAZILI SORULAR VE CEVAPLARI
1.- İstanbul Milletvekili Mustafa Sezgin Tanrıkulu'nun,
Bakanlığın taraf olduğu adli ve idari davalar ile icra işlemlerinin sayısına
ilişkin sorusu ve Dışişleri Bakanı Mevlüt Çavuşoğlu’nun cevabı (7/20449)
20 Kasım 2019 Çarşamba
BİRİNCİ OTURUM
Açılma Saati: 14.03
BAŞKAN: Başkan Vekili Celal ADAN
KÂTİP ÜYELER: Burcu KÖKSAL (Afyonkarahisar), Şeyhmus
DİNÇEL (Mardin)
-----0-----
BAŞKAN
– Türkiye Büyük Millet Meclisinin 20’nci Birleşimini açıyorum.
Toplantı
yeter sayısı vardır.
Görüşmelere
başlıyoruz. 
Gündeme
geçmeden önce, 3 sayın milletvekiline gündem dışı söz vereceğim.
Gündem
dışı ilk söz, Fethiye turizminin çözüm bekleyen bazı konuları hakkında söz
isteyen Muğla Milletvekili Metin Ergun’a aittir. 
Buyurun
Sayın Ergun. (İYİ PARTİ sıralarından alkışlar) 
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Muğla Milletvekili Metin Ergun’un, Muğla ili Fethiye ilçesi
turizminin çözüm bekleyen sorunlarına ilişkin gündem dışı konuşması
METİN
ERGUN (Muğla) – Yüce heyetinizi saygılarımla selamlıyorum. 
Sayın
milletvekilleri, huzurlarınıza, Türk turizminin göz bebeği olan Muğla ilimizin
Fethiye ilçesinde yaşanan bazı sıkıntıları gündeme getirmek amacıyla gelmiş
bulunuyorum. 
Fethiye,
deniz turizminin yanında tarih ve kültür turizmi açısından da çok büyük bir potansiyele
sahiptir ama ne yazık ki Fethiye’nin tarihî ve kültürel potansiyeline gereken
önem verilmemektedir. Nitekim, Fethiye’de dünyanın denize en yakın antik tiyatrosu
olan Telmessos Antik Tiyatrosu da benzer bir ihmali yaşamaktadır. Bu tiyatro,
1995 yılına kadar yapılan çalışmalarla ortaya çıkarılmış olan âdeta antik bir
hazinedir. Gün ışığına çıkarılan birçok tarihî eser gibi, Telmessos Antik
Tiyatrosu da aslına uygun şekilde ve iyi yapılmış bir restorasyona ihtiyaç
duymaktadır. 2012 yılında bu tiyatronun restorasyonunun altı yüz günde
bitirilmesi taahhüdüyle ihalesi yapılmış idi. İhaleyi alan firma, restorasyona,
âdeta skandal olarak nitelendirebileceğimiz şekilde uygun olmayan malzemelerle
ve aslına uygun olmayan metotlarla başlamıştır; dolayısıyla tarihî dokuya zarar
verilmiştir. Bununla beraber, bir de yüklenici firma ile Muğla Yatırım İzleme
ve Koordinasyon Başkanlığı arasında alacak verecek sorunlarından dolayı mahkeme
süreci ortaya çıkmıştır ve hâlen de devam etmektedir. Bu sebeple restorasyon çalışmaları
durmuştur. Dolayısıyla an itibarıyla ne sağlıklı bir restorasyon yapılmış ne de
bu süreç doğru yönetilebilmiştir. Bu süreç tam anlamıyla bir skandala dönüşmüş
durumdadır. Kültür ve Turizm Bakanlığı başta olmak üzere, devletimizin ilgili
kurumlarını Telmessos Antik Tiyatrosu konusunda harekete geçmeye, ülkemizin
tarihî ve kültürel turizm potansiyeline ciddi katkılar yapacak olan bu antik
hazineye sahip çıkmaya çağırıyorum çünkü Fethiye turizminin bu tiyatroya
ihtiyacı vardır.
Sayın
milletvekilleri, Fethiye, birçok turistik alanda olduğu gibi, yamaç paraşütü
sporu için de dünyanın önemli merkezlerinden biri hâline gelmiştir. Fakat yamaç
paraşütü sporuyla uğraşan sporcular ve turistlerin çok önemli bir sorunu vardır:
Paraşütçüler, Babadağ’dan havalandıkları zaman iniş pistlerinin bulunduğu
Ölüdeniz kıyısındaki Belcekız Plajı’na sağlıklı bir şekilde iniş
yapamamaktadırlar. Çünkü Belcekız Plajı’ndaki iniş parkurlarının bulunduğu
yerleri işleten işletmeler paraşütçülerin iniş esnasında kullandığı alanları şezlonglarla
ve büfelerle doldurmuş durumdadırlar. Bu nedenle, son yıllarda paraşütçülerin
inişi esnasında yaşanan kazaların sayısında ciddi artışlar yaşanmaktadır ve bu
durum da Fethiye’de paraşüt sporuna olan talebi azaltmıştır. Oysa paraşüt sporu
için kalkış ve iniş güvenliği bir bütündür, ciddi bir koordinasyon gerektirir.
Bu bütünlüğün bozulmasının temel sebebi şudur: Paraşütçülerin Babadağ’dan
havalandıkları parkurlar ile Belcekız Plajı’ndaki iniş pistlerinin bulunduğu
yerleri farklı işletmelerin işletmesidir. İniş pistlerinin bu şekilde
kullanımı, sadece paraşütçülerin değil, bu işletmelerde çalışan insanlarımızın
da can güvenlikleri için bir tehdit hâline gelmiş durumdadır. Bu durumdan
sadece paraşütçüler değil, bölgedeki esnaf da şikâyetçidir çünkü bu tablo,
bölgenin imaj ve itibarına da zarar vermektedir. 2022’de Dünya Hava Oyunları Fethiye’de yapılacaktır, onun için bu problemin bir
an önce ortadan kaldırılması gerekmektedir. Ayrıca, son yirmi yıldır ekim
ayında Hava Oyunları Festivali de Fethiye’de gerçekleşmektedir. Hava sporları
için böylesine önemli bir yer olan Fethiye’nin imaj ve turizmi için bu konu
oldukça önemlidir. Bu sebeple, iniş parkurlarında bulunan alanların
işletmesinin ve kalkış parkurlarının bulunduğu alanların işletmesinin kâr güdüsüyle
hareket etmeyen ve aynı zamanda Fethiye Ticaret Odasının iştiraki olan
teşekküle bırakılması, bu sorunun çözümü noktasında uygun bir adım olacaktır.
Eğer paraşüt sporuyla uğraşanlar için iniş güvenliğini sağlayamaz isek
Fethiye’ye gelen birçok yamaç paraşütü seven turisti kaybetmiş olacağız. 
Vurgulamam
gereken bir başka husus da şudur: Turizm alanında faaliyet gösteren
firmalarımız, geçtiğimiz günlerde Plan ve Bütçe Komisyonu tarafından kabul
edilen konaklama vergisi konusunda oldukça rahatsız durumdadırlar; bu
düzenlemenin konaklama maliyetlerini artıracağını ve özellikle yerli turistler
açısından konaklamayı pahalı hâle getireceğini ifade etmektedirler. Ayrıca, bu
düzenleme, toparlanmaya çalışan otelcilerimize de darbe vuracaktır.
(Mikrofon
otomatik cihaz tarafından kapatıldı) 
BAŞKAN
– Buyurun. 
METİN
ERGUN (Devamla) - Bildiğiniz gibi, mevcut kriz ortamında vatandaşlarımızın
hayatları zaten ciddi şekilde zorlaşmış ve harcamaları azalmıştır. Böyle
vergilerle varabileceğimiz tek yer yerli turist sayısının azalması, dolayısıyla
turizm gelirlerinin azalması olacaktır. Bu sebeple, sizleri bu düzenlemeyi
tekrar gözden geçirmeye çağırıyorum.
Konuşmama
son verirken yüce heyetinize saygılarımı sunuyor, hepinizi selamlıyorum. (İYİ
PARTİ sıralarından alkışlar) 
BAŞKAN
– Gündem dışı ikinci söz, polisin sorunları hakkında söz isteyen İstanbul
Milletvekili Sayın Mahmut Tanal’a aittir. 
Buyurun
Sayın Tanal. (CHP sıralarından alkışlar) 
2.- İstanbul Milletvekili Mahmut Tanal’ın, polisin yaşadığı sorunlara
ilişkin gündem dışı konuşması
MAHMUT
TANAL (İstanbul) – Sayın Başkan, değerli milletvekilleri; hepinizi saygıyla
selamlıyorum. 
Değerli
arkadaşlar, polislerimizin sorunlarını dile getirirken ilk önce, polisin
Türkiye’de bulunan sorunlarını “maddi olan sorunları” ve “maddi olmayan
sorunları” olarak ikiye ayırmak lazım. Polislerimizin sorunlarının çokluğu
doğal olarak güvenlik hizmetlerindeki başarı ve kaliteyi de düşürmektedir. 
Polislerin
maddi olan sorunlarını eğer başlıklar şeklinde sayacak olursak:
Birincisi,
polisin mevzuattan kaynaklanan sorunları.
İkincisi,
polisin ücret, giyim, kuşam ve diğer maddi haklarla ilgili ekonomik sorunları.
Üçüncüsü,
polisin silah ve mesleki diğer donanımlardan kaynaklanan sorunları. 
Dördüncüsü,
mesai durumu ve çalışma ortamı. 
Beşincisi,
tayin, terfi konusundaki sorunları.
Altıncısı,
sağlık, sosyal yardım hizmetleriyle ilgili sorunları. 
Polisin
ekonomik olmayan sorunlarıysa şunlar: Polisimizin can güvenliği sorunu; polisin
motivasyon eksikliği ve psikolojik sorunları -son yıllarda çok fazla intihar
vakaları yaşanmakta- polisin yaşamış olduğu ailevi sorunları; adliye, askeriye,
jandarma, politik kurumlar olmak üzere polisimizin diğer kurumlarla yaşadığı
sorunlar; polisimizin hizmet içi eğitimle ilgili yaşamış olduğu sorunlar;
polisin temel haklar ve insan haklarıyla ilgili sorunları; polis memurlarımızın
yaşadığı amir-memur ilişkilerinden doğan sorunlar. 
Bunları
özet olarak geçtikten sonra asıl olan sorun şu: Bugüne kadar her fırsatta ve
sürekli dile getirmiş olduğumuz, siyasi iktidarın da polise seçim vaatlerinin
arasında söylediği 3600 ek gösterge. Maalesef, siyasi iktidar bugüne kadar
vadettiği hâlde bunu yapmıyor. Ana muhalefet partisi olarak kanun teklifleri
verdik. Bu kanun tekliflerini, sadece Cumhuriyet Halk Partisi değil, diğer
muhalefet partileri de verdiği hâlde burada, Türkiye Büyük Millet Meclisinin
ilgili komisyonlarında beklemektedir; bunun bir an önce Parlamentoya gelip
yasalaşması lazım. Emniyet mensuplarının çalışma saatleri, özlük hakları ve
ekonomik anlamda 3600 ek göstergeleri âdeta bir yılan hikâyesine dönüştü. Bunun
bir an önce Parlamentoya gelip yasalaşması lazım. 
Polislerimiz
yasal anlamda, mevzuat anlamında jandarmayla aynı yasaya tabi oldukları hâlde
özlük haklarına baktığımız zaman, polisin özlük hakları jandarmanın çok çok
gerisinde. Yasalar nezdinde eşitlenen jandarma ve polise baktığımız zaman,
ikisi de şehit oluyor, ikisi de ağır koşullarda çalışıyor, ikisi de ülkenin
güvenliğini sağlıyor ancak mali eşitlikleri yok. Jandarma emekliye ayrıldığı
zaman 5 bin ila 7 bin arasında emekli maaşı alıyor, polisler emekliye ayrıldığı
zaman 2.000 ila 2.500 arasında emekli maaşı alıyor. 
Polislerin
daha önce POLSAN’a kayıtlı olma zorunlulukları yoktu, sonradan yasayla
zorunluluk getirildi. POLSAN’ın OYAK gibi iyileştirilmesi lazım. OYAK’ta nasıl
düşük faizle kredi veriliyorsa bu anlamda polislerin de bundan yararlanması
lazım. 
Polisler
gece gündüz demeden sürekli nöbette. Örneğin, saat üç buçuk, dörtte göreve
davet edildikleri zaman servis yok, araç yok “Hangi imkânlarla giderseniz
gidin.” deniliyor. Bu şekilde, saat üç buçukta, dörtte gerek nöbetlerinin
bitmesi gerekse nöbetlerinin başlaması hâlinde, görevli polis arkadaşlarımıza
mutlak surette araç tahsisi gerekmektedir. 
Aylık
610 TL mesai ücreti veriliyor. Hafta sonu yok, resmî tatil yok, dinî bayram,
millî bayram yok; 610 TL fikslenmiş durumda. Bu anlamda polisler gerçekten
mağdur. 
Maçlara
özel güvenlik görevlileri gönderiliyor. Özel güvenlik görevlileri para aldığı
hâlde polis para almıyor. Peki, arkadaş, benim bakkal dükkânım varsa, benim
manavım varsa benim kapımda polis bekliyor mu? 
FEHMİ
ALPAY ÖZALAN (İzmir) – Polisler de alıyor, polisler de. 
MAHMUT
TANAL (Devamla) – Polislere verilmiyor, dışarıdaki polislere sorun arkadaş.
Yani keşke verseniz. 
FEHMİ
ALPAY ÖZALAN (İzmir) – Polisler alıyor, alıyor. 
MAHMUT
TANAL (Devamla) – Polise veriyorsanız özür diliyorum. Zamanımızı almayın,
sizden istirham ediyorum. 
Değerli
arkadaşlar, polislerimizin sorunlarını anlatsak sabaha kadar bitmez. Efendim,
mesela mitinglere, konserlere özel güvenlik görevlisi gidiyor, ücret alıyor.
Peki, manav ile bakkalın kapısında özel güvenlik görevlisi bekleyince… Mademki
mitinglerde para alınıyor, e polise niye vermiyorsun kardeşim?
(Mikrofon
otomatik cihaz tarafından kapatıldı) 
MAHMUT
TANAL (Devamla) – Sayın Başkan, çok önemli bir sorun.
BAŞKAN
– Buyurun.
MAHMUT
TANAL (Devamla) – Teşekkür ederim.
Yani
bu anlamda, polisi dış göreve gönderdiğiniz zaman -ya Allah’tan korkun-
sandviç, bir ekmek veriyorsunuz, içine 1 tane de gofret koyuyorsunuz yani
arkadaşlar doymuyor bu insanlar ya, aç; o sandviç yetersiz, küçük; biraz onun
kalorisini yükseltin. 
FEHMİ
ALPAY ÖZALAN (İzmir) – Yaptık, yaptık; kanunlaştı o.
MAHMUT
TANAL (Devamla) – Burada Emniyet müdürleri gayet rahat. Polis arkadaşlarımız
Emniyet müdürlerinin iki dudağının arasında. Kılıfına uyduruyorlar, herhangi
bir şehre tayini çıkarılıyor; yazıktır, günahtır; polislerin aile düzeni ve
sosyal yaşantısı bu anlamda bozuluyor. 
Polisler
liyakat ve kıdem anlamında da büyük sıkıntılar yaşıyor. Liyakatte ne esas
alınıyor? Ya siyaset esas alınıyor ya cemaat esas alınıyor ya da tarikat esas
alınıyor. Arkadaşlar, bana verilen bilgilere göre şu anda yine polis teşkilatı
içerisinde değişik değişik cemaat grupları egemen ama burada Menzil tarikatının
daha egemen, yoğun olduğu söyleniyor. Ya, arkadaşlar, 15 Temmuz darbesinden
ders almadınız mı? Sizden rica ediyorum, sizden istirham ediyorum, devlet
hukukla yaşayabilir sayın vekiller. 
(Mikrofon
otomatik cihaz tarafından kapatıldı) 
MAHMUT
TANAL (Devamla) – Bitiyorum Sayın Başkan, özür diliyorum.
Devlet
hukukla yaşar, devlet cemaat hukukuyla yaşayamaz. Onun için… Burada itiraz eden
arkadaşlarımızın herhangi bir cemaatle bağlantıları var mı, yok mu bilemiyorum
ama demek ki ağır bir şeye basmış olduk, yaralarına basmış olduk. 
Son
sözlerimi şu şekilde bitiriyorum: Sayın Başkanım, Türkiye’de 971 başpolis var.
Kanunen bunların kıdem anlamında dört yılda bir yükselmesi gerekirken sekiz yıl
geçtiği hâlde bu arkadaşlarımızın yükselmesi için maalesef imkân tanınmadı. Bu anlamda,
bu arkadaşlarımızın en azından kanunen yükselmesi gerekiyor. 
Polis
arkadaşlarımıza amirleri tarafından mobbing uygulanıyor. Bu mobbing de hem
insanı açıdan hem ceza açısından suç teşkil etmektedir. 
Hepinize
teşekkür ediyorum.
Ek
süre verdiği için ayrıca da Başkana teşekkür ediyorum, saygı ve hürmetlerimi
sunuyorum. (CHP sıralarından alkışlar)
BAŞKAN
– Sağ olun, teşekkür ederim. 
Gündem
dışı üçüncü söz, Sıfır Atık Mavi Projesi hakkında söz isteyen İstanbul
Milletvekili Serap Yaşar’a aittir. 
Buyurun
Sayın Yaşar. (AK PARTİ sıralarından alkışlar)
3.- İstanbul Milletvekili Serap Yaşar’ın, Sıfır Atık Mavi Projesi’ne
ilişkin gündem dışı konuşması
SERAP
YAŞAR (İstanbul) – Teşekkür ederim Sayın Başkanım. 
Saygıdeğer
milletvekilleri, bugün Dünya Çocuk Hakları Günü. Başta savaş ve terör mağduru
çocuklarımız olmak üzere, tüm çocukların Çocuk Hakları Günü’nü kutluyor; daha
yaşanılır, barış içinde bir dünya diliyorum. 
Sayın
Başkanım, saygıdeğer milletvekili arkadaşlarım; Anayasa’mızın 56’ncı maddesi
herkesin sağlıklı ve dengeli bir çevrede yaşama hakkını güvence altına
almıştır. Bu maddeye göre çevreyi geliştirmek, çevre sağlığını korumak ve çevre
kirlenmesini önlemek devletin ve vatandaşların ödevidir. Çevre hakkı, en temel
insan hakkı olan yaşam hakkı ve insanın maddi ve manevi varlığını geliştirme
hakkıyla doğrudan bağlantılıdır. İnsanın bedensel ve ruhsal yönden sağlığı
sağlıklı ve dengeli bir çevrede yaşamasıyla doğru orantılıdır. Üçüncü kuşak bir
insan hakkı olarak ele alınan bu hakka ilişkin sorunlar tüm tarafların
katkısıyla ve tüm insanlığın bir araya gelmesiyle çözülebilir; ayrıca ortak
gözetim, iş birliği ve dayanışma hâlinde diğer tüm hakların korunmasına katkı
sağlayacaktır. 
Bugün
Anayasa’yla güvence altına alınan ve korunması konusunda vatandaşlara ve
devlete yüküm yüklenen bu hakka ilişkin yeni başlatılan bir projeden bahsetmek
istiyorum. Projenin adı “Sıfır Atık Mavi Projesi.” 2017 yılında bir geri
dönüşüm seferberliği olarak Sıfır Atık Projesi, Sayın Emine Erdoğan
Hanımefendi’nin öncülüğünde tüm Türkiye’de uygulanmaya başlandı. Geçtiğimiz
haziran ayında da 81 ilde karşılık bulan Türkiye'nin en büyük çevre projesinin
önemli bir parçasını ve deniz ayağını oluşturan Sıfır Atık Mavi Projesi hayata
geçti. 
Üç
tarafı denizlerle çevrili ülkemizde denizlerde kirliliğe yol açan ve özellikle
deniz canlılarının yaşamını tehdit eden kirliliğin telafi edilemez sonuçlarına
dikkat çekmek, farkındalığı ve duyarlılığı artırmak için bu önemli konuyu
Meclis gündemimize taşımak istedim. 
Çevre
ve Şehircilik Bakanlığımız ve TURMEPA iş birliğiyle başlatılan bu projeyle
bireysel ve kurumsal bazda ve yerel yönetimler nezdinde farkındalığı artıracak
kapsamlı bir değişim ve dönüşüm başlamış oldu. Yaşam kaynağımız oksijen olduğu
düşünüldüğünde, bu değişim ve dönüşümün ne kadar önemli olduğu görülmektedir.
Deniz altındaki oksijen deposu ormanları en az karadaki ormanlar kadar
önemlidir. Oysa Birleşmiş Milletler verilerine göre denizlerdeki çöplerin
yalnızca yüzde 15’i deniz yüzeyinde, yüzde 70’i deniz yatağında bulunmakta; bu
çöpler, dipteki doğal hayata telafisi güç zararlar vermektedir. Soluduğumuz
havadaki oksijenin yüzde 70’e varan kısmını deniz altı ormanları ve planktonlar
üretiyor yani aldığımız 2 nefesten 1’ini denizlerimiz sağlıyor. Ancak günümüzde
deniz ve okyanuslardaki plastik tehdidi çok ciddi boyutlara ulaşmış durumdadır.
Bugün okyanuslardaki plastik atıkların kapladığı toplam alan ne yazık ki
Türkiye’nin yüzölçümünden daha büyüktür. Bu plastikler deniz ortamında daha
küçük parçalara ayrılarak planktondan balinaya, tüm besin zincirine girerek
deniz ekosistemini tehdit ediyor. Yapılan uluslararası araştırmalarda
ihtiyacımız olan oksijeni üreten, tüm ekosistemin birincil üretimini yapan
planktonların da mikroplastik yediği tespit edildi. 
Kirliliğe
en fazla sebep olan plastik çeşidi ise bir kez kullanılıp atılan plastikler.
Bunu tüm dünya çok önemsiyor, biz de eş zamanlı olarak aynı önemi veriyoruz
çünkü durum sanılandan daha ciddi. Her yıl denizlere ve okyanuslara 8 milyon
tondan fazla plastik atılıyor. Bu plastiklerin doğada ve denizlerde çözülmesi
dört yüz elli yıl sürüyor ve ne yazık ki aslında, tamamıyla hiçbir zaman yok
olmuyorlar; partiküller hâlinde yediğimiz yemekten, içtiğimiz suya, hatta
soluduğumuz havaya bile karışıyorlar. Plastik kirliliği biyoçeşitliliği de
olumsuz yönde etkiliyor; her yıl 1 milyondan fazla deniz kuşu, binden fazla
deniz memelisi ve kaplumbağanın ölümüne neden oluyor. Oksijen kaynağı
denizlerin nefesi tüketiliyor. 
50’li
yıllarda hayatımıza büyük bir kolaylaştırıcı olarak giren bir malzeme olan
plastik, zaman içerisinde tüm canlılığı tehdit eder hâle gelmiştir.
Sıfır
Atık Mavi Projesi’yle, ülkemizde projenin başladığı 2019 Haziran ayından bugüne
sürdürülen eğitimlerle 30 bini aşkın öğrenciye ulaşıldı ve yaz boyunca
büyük-küçük 4 bin gönüllüyle yaklaşık 9 bin kilogram atık kıyılardan
uzaklaştırıldı, 163 bin metreküp deniz çöpü toplandı.
(Mikrofon
otomatik cihaz tarafından kapatıldı) 
BAŞKAN
– Toparlayalım Sayın Milletvekili.
SERAP
YAŞAR (Devamla) – Ancak aslolan, ekosistemi korumak, çevreyi ve denizlerimizi
kirletmemek ve bu anlamda zihinsel değişim ve dönüşümü sağlamaktır. Bu amaçla,
Türkiye’nin önde gelen 760 kuruluşu “Sıfır Atık Mavi” sözü vererek
denizlerimizin kirliliğini önlemek için çalışacağını taahhüt etmiştir. 
Bizler,
hep birlikte, hayatımızda yapacağımız küçük değişimlerle dünyada büyük bir
değişimin parçası olabiliriz. 
Sözlerime
son verirken yarınımızı kurtarmaya bugünden başlayalım diyorum ve
Parlamentomuzdan başlayarak herkesi çevre sorunlarının çözümünde rol almaya ve
bu seferberliğe katılmaya davet ediyorum.
Saygıdeğer
hanımefendiye bu konuda yapmış oldukları öncülük için teşekkür ediyor,
saygılarımı sunuyorum. 
Teşekkürler.

Çok
teşekkür ederim Başkanım. (AK PARTİ sıralarından alkışlar) 
BAŞKAN
– Sayın milletvekilleri, şimdi, sisteme giren ilk 15 milletvekiline yerlerinden
söz vereceğim.
Sayın
Kaplan...
IV.- AÇIKLAMALAR
1.- Gaziantep Milletvekili İrfan Kaplan’ın, 20 Kasım Dünya Çocuk Hakları
Günü’ne ilişkin açıklaması
İRFAN
KAPLAN (Gaziantep) – Teşekkürler Sayın Başkan.
Bugün
20 Kasım Dünya Çocuk Hakları Günü. Cinsiyet, dil, din, ırk gözetmeksizin her
çocuk sağlık, eğitim ve bakım hakkına sahiptir. Bu haklar ihlal ve istismar
edilemez. Eşit, huzurlu, sağlıklı, aydınlık bir gelecek tüm çocuklarımızın
hakkı. Hiçbir çocuğun tacize, tecavüze, zorla evlendirilmeye, çalıştırılmaya,
iş cinayetlerine kurban gitmeyeceği; çocuklarımızın hiçbir tehlike ve tehdide
maruz kalmadan, gelecek kaygısı duymadan, barış içinde ve güvenli bir ortamda
mutlu ve özgürce yaşayabilmeleri için haklarına sahip çıkmak hepimizin en temel
görevidir. 
Genel
Başkanımızın da söylediği gibi, hiçbir çocuğun yatağa aç girmemesi ve
çocuklarımıza mutlu bir gelecek sağlayabilmek için hak ve adalet temelinde
çocuklarımız için mücadele etmek... 
(Mikrofon
otomatik cihaz tarafından kapatıldı) 
BAŞKAN
– Sayın Taşkın…
2.- Mersin Milletvekili Ali Cumhur Taşkın’ın, 20 Kasım Dünya Çocuk
Hakları Günü’ne ilişkin açıklaması
ALİ
CUMHUR TAŞKIN (Mersin) – Teşekkür ederim Sayın Başkan. 
20
Kasım Dünya Çocuk Hakları Günü ülkemizde ve tüm dünyada değişik etkinliklerle
kutlandı. Özellikle savaş ve yoksulluğun hüküm sürdüğü coğrafyalarda yaşam
mücadelesi veren çocukları korumak ve yaşam koşullarını iyileştirmek için,
Birleşmiş Milletler, 20 Kasımı “Dünya Çocuk Hakları Günü” olarak ilan etmiştir.

Dünya
üzerinde yaşanan savaşların, zulümlerin sebep olduğu açlık ve yoksulluktan
maalesef en çok çocuklar etkilenmektedir. Gazze, Arakan ve Suriye gibi bölgeler
çocuk katliamlarına sahne olmaya hâlâ devam etmektedir. Birleşmiş Milletler
Çocuklara Yardım Fonu verilerine göre, dünyada her gün 5 yaşın altında 22 bin
çocuk önlenebilir sebeplerden dolayı hayatını kaybetmektedir. Hâl böyleyken
Birleşmiş Milletler ne yazık ki tüm bu katliamlara ve çocuk ölümlerine sessiz
kalmaktadır. Çocuklar yarınlarımız, geleceğimizdir.
Çocuklar
ölmesin diyor, Genel Kurulu saygıyla selamlıyorum. 
BAŞKAN
– Sayın Topal… 
3.- Hatay Milletvekili Serkan Topal’ın, ülkemizde son günlerde yaşanılan
siyanürle toplu intiharların Hükûmetin sorumluluğu olduğuna ilişkin açıklaması
SERKAN
TOPAL (Hatay) – Teşekkür ediyorum Sayın Başkan. 
Son
günlerde ülkemizi derinden sarsan ve toplum vicdanını yaralayan siyanürle toplu
intiharlar yaşanmaktadır. Bu intiharlar farklı şehirlerde olmasına karşın göze
çarpan ortak özellik, bu ailelerin yoksul ve işsiz olduğudur. Bir anne ve
babanın çocuklarının katili olması veya kendilerini yok etmesi tıbben ne anlam
taşır, onu hekimlerimiz açıklayabilir ama insan vicdanında derin yaralar açarak
ömür boyu kapanmayacak travmalar yarattığını söylemek zor değildir. 
Şimdi
buradan Hükûmet yetkililerine sesleniyorum: Şeyh Edebali’nin “İnsanı yaşat ki
devlet yaşasın.” deyişini sık sık kullanıyorsunuz. İnsanı yaşatmak yerine
siyanüre mahkûm ederek devleti nasıl yaşatacaksınız? Artık bu söylemleri
bırakın ve siyanüre mahkûm edilen vatandaşların sorununa çözüm üretin. Hükûmet
sizsiniz, çaresizlikten intihar eden her vatandaştan siz sorumlusunuz, eğer
çare olamıyorsanız lütfen bu işi bırakın. 
Teşekkür
ediyorum. 
BAŞKAN
– Sayın Kasap… 
4.- Kütahya Milletvekili Ali Fazıl Kasap’ın, 20 Kasım Dünya Çocuk
Hakları Günü’ne ilişkin açıklaması
ALİ
FAZIL KASAP (Kütahya) – Teşekkürler Sayın Başkan. 
Dünya
Çocuk Hakları Günü var ama hakları yok. Eğer yetişkinlerin hakları ihlal
edilirse aslında böyle bir yaptırım çocuklara yönelik olmasa bile çocuk
haklarını da ihlal eder. Sabahın köründe, gecenin ortasında basılan evlerde
uykudan uyandırılan çocukların, cezaevindeki mazlum çocukların psikolojisini
düşünebiliyor musunuz? Anne babaları hapiste, çocuklar sahipsiz. Cezaevlerinde
780 bebek çocuk var. Küçük yaşta çalıştırılan, iş cinayetlerine kurban olan,
küçük yaşta evlendirilen, eğitimden eşit yararlanamayan, sağlıktan eşit
yararlanamayan, istismar edilen çocuklar bizim çocuklarımız. Verilere göre
2017’de 18.623 çocuk cinsel istismara uğradı, 2012’de 601 bin olan çocuk işçi
sayısı 2016’da 709 bine çıktı, 309 çocuk iş cinayetinden gitti. Bu çocuklar
bizim çocuklarımız.
Teşekkür
ediyorum.
BAŞKAN
– Sayın Gürer…
5.- Niğde Milletvekili Ömer Fethi Gürer’in, besicilerin zor durumda
olduğuna ilişkin açıklaması
ÖMER
FETHİ GÜRER (Niğde) – Teşekkürler Sayın Başkan.
2020
yılı Hayvancılık Desteklemeleri Uygulama Tebliği yayınlandı. Ülkemiz
hayvancılığının geliştirilmesi, sağlıklı hayvansal üretimin teşviki için
destekler veriliyor. Oysa besiciler 2018 yılına ait desteklerini dahi
alamadılar. İnek doğumunda inek için verilen buzağı desteği değiştirilmiş ve
buzağı için verilir olmuştu. Uygulama devam ediyor ancak yüz yirmi gün buzağı
yaşama şartı var. Bu durumda ülkemizde buzağı ölümleri yüzde 12’leri aştığı
için buzağı desteğinden çok besici yararlanamıyor. Yeniden buzağı desteği doğum
yapan inek için verilmelidir. 
Yem
fiyatları bir yılda yüzde 60 artmıştır. Şeker fabrikaları özelleştirilince
geçen yıl tonu 90 TL’den satılan küspe paketli tonu 260 liraya çıkmıştır. Süt
fiyatı gelecek ay 2 lira 30 kuruşa çıkacak olsa da üreticiden ürününü toplayan
sanayici daha düşük fiyatla alım yapmaktadır. Ziraat Bankası besici için 2020
ödemeleri dâhil erteleme sağlamalı, faizler silinerek besiciyi desteklemelidir.
Besiciler çok zor durumdadır.
(Mikrofon
otomatik cihaz tarafından kapatıldı) 
BAŞKAN
– Sayın Tutdere…
6.- Adıyaman Milletvekili Abdurrahman Tutdere’nin, 20 Kasım Dünya Çocuk
Hakları Günü’ne ilişkin açıklaması
ABDURRAHMAN
TUTDERE (Adıyaman) – Teşekkür ediyorum Sayın Başkanım.
Bugün
20 Kasım Dünya Çocuk Hakları Günü. Birleşmiş Milletler tarafından 1954 yılında
kabul edilen günün amacı uluslararası birliktelik, dünyadaki çocuklar arasında
farkındalık yaratmak ve çocukların refahını artırmaktır. Çocukların refahının
artması, adaletin çocuklar için de tesis edilmesiyle mümkündür. 
Bugün,
Adıyaman’da, Türkiye'nin her yerinde çalışmak zorunda bırakılan, ırgatlık
yapmak zorunda kalan, okula gidemeyen, anne baba sevgisinden mahrum bırakılan
tüm çocukların günü. Bugün çocukluklarını doyasıya yaşayamayan, aramızdan
ayrılan Rabia Naz, Eren Bülbül, Oğuz Arda Sel, Ceylan Önkol, Güleda Cankel,
Berkin Elvan, Aylan Kurdi ve hemşehrimiz Hüseyin Nasrullah Çelik ve ismini
buradan sayamadığımız binlerce çocuğun günü. 
Aramızdan
ayrılan çocuklarımızı rahmetle anıyor, Genel Kurulu saygıyla selamlıyorum. 
BAŞKAN
– Sayın Filiz…
7.- Gaziantep Milletvekili İmam Hüseyin Filiz’in, 20 Kasım Dünya Çocuk
Hakları Günü’ne ilişkin açıklaması
İMAM
HÜSEYİN FİLİZ (Gaziantep) – Teşekkür ederim Sayın Başkan.
Bugün
20 Kasım Çocuk Hakları Günü kutlu olsun. 
Dünyada
yaşanan silahlı çatışmalardan en büyük zararı gören savaş mağduru çocuklar
olmaktadır. Suça sürüklenen, eğitim dışı kalan, risk altında sokakta çalışan ve
istismara uğrayan çocuklarımızın haklarını korumak için Millî Eğitim
Bakanlığına; Aile, Çalışma ve Sosyal Hizmetler Bakanlığına, yerel yönetimlere,
sivil toplum kuruluşlarına ve hepimize görevler düşmektedir. Bu arada 12 Nisan
2018 tarihinde Giresun’un Eynesil ilçesinde şüpheli şekilde yaşamını yitiren
Rabia Naz Vatan’ın ölümüyle ilgili sebeplerin bir an önce tespit edilmesi
birazcık da olsa kalbimizi ferahlatacaktır. 
Atatürk’ün
söylediği gibi “Çocuklar her türlü ihmal ve istismardan korunmalı, onlar her
koşulda yetişkinlerden daha özel ele alınmalıdır.” diyor, Genel Kurulu
saygılarımla selamlıyorum. 
BAŞKAN
– Sayın Özkan…
8.- Mersin Milletvekili Hacı Özkan’ın, Ankara ilinden Mersin iline dönüş
yolunda AK PARTİ Toroslar İlçe Teşkilatı Başkan ve üyelerini taşıyan aracın
kaza yapması sonucu vefat eden hemşehrisi İsmail Ayberk’e Allah’tan rahmet,
yaralanan Avni Atmaca ile Ertan Köker’e şifa dilediğine ilişkin açıklaması
HACI
ÖZKAN (Mersin) – Teşekkürler Sayın Başkan. 
Grup
toplantımıza katılan ve Gazi Mecliste bizleri ziyaret eden AK PARTİ Toroslar İlçe
Teşkilatımızdan değerli kardeşlerimiz Mersin’e dönüş yolunda yoğun sis
sebebiyle maalesef kaza yaptılar. Bizleri son derece üzen bu kazada hemşehrimiz
İsmail Ayberk kardeşimiz vefat etmiştir. Merhuma Cenab-ı Allah’tan rahmet,
ailesine sabır, teşkilatımıza ve bütün milletimize başsağlığı diliyorum. Kazada
yaralanan İlçe Başkan Yardımcımız Avni Atmaca ve önceki dönem
yöneticilerimizden Ertan Köker kardeşlerimize acil şifalar diliyorum. 
Tüm
vatandaşlarımızdan yaralı kardeşlerimizin şifa bulması için dua bekliyor, Genel
Kurulu saygıyla selamlıyorum. 
BAŞKAN
– Sayın Özer...
9.- Antalya Milletvekili Aydın Özer’in, 20 Kasım Dünya Çocuk Hakları
Günü’ne ilişkin açıklaması
AYDIN
ÖZER (Antalya) – Teşekkür ediyorum Sayın Başkan. 
Aile,
Çalışma ve Sosyal Hizmetler Bakanı Komisyondaki bütçe görüşmesinde temel
hedefinin, çocuğun üstün yararını ön planda tutarak çocuk hakları doğrultusunda
çalışmak olduğunu söyledi; resmî veriler ve sivil toplum kuruluşlarının
araştırmaları tam tersini söylüyor. Bugün Türkiye’de yaşayan her 4 çocuktan 1’i
yoksul, her 5 çocuktan 1’i çalışıyor. Çalışan her 10 çocuktan 8’i kayıt dışı.
Son bir yılda her 100 bin çocuktan 1.598’i suça sürüklenmiş. Adalet Bakanlığı
verilerine göre 2002-2018 yılları toplamında 173.894 çocuk bedensel, zihinsel ve
ruhsal istismara uğramış. Bu yıl yaklaşık 1 milyon 930 bin çocuk okullaşamamış.
Yani yaklaşık her 10 çocuktan 1’i kayıp. 
Bugün
20 Kasım Dünya Çocuk Hakları Günü ve maalesef bugün Türkiye’de çocuk hakları
doğrultusunda çalışmayan bir yönetim var ve bu yönetim küçücük bir çocuğun
ölümünü bir buçuk yıldır aydınlatamıyor.
Bugün
20 Kasım Dünya Çocuk Hakları Günü, soruyoruz: Rabia Naz’a ne oldu? 
BAŞKAN
– Sayın Arslan…
10.- İzmir Milletvekili Ednan Arslan’ın, sanayi mirasımızın gelecek
kuşaklara aktarılmasının yerel yönetimlerin ve Hükûmetin görevi olduğuna
ilişkin açıklaması
EDNAN
ARSLAN (İzmir) – Teşekkürler Sayın Başkan. 
Ülkemizin
sanayi mirasını kültür varlığı olarak değerlendirip gelecek kuşaklara aktarmak
öncelikle yerel yönetimlerin ve Hükûmetin görevidir.
İzmir’de
bulunan tarihî elektrik fabrikası ihalesini İzmir Büyükşehir Belediyesi adına
ihaleye katılan Grand Plaza AŞ kazanmıştır. Maalesef bu ihale Özelleştirme
İdaresi Başkanlığı tarafından hâlen onaylanmamıştır. İzmir Büyükşehir
Belediyesi burayı müze olarak değerlendirmek istemektedir.
Bursa
Büyükşehir Belediyesinin benzer projesini zamanında onaylayan Hükûmet, aynı
hassasiyeti neden İzmir konusunda göstermemektedir? Söz konusu muhalefet
partilerine ait belediyeler olunca süreçler neden bu kadar uzamaktadır? Bu
yolla, iktidara oy vermeyen şehirler cezalandırılmak mı istenmektedir?
Genel
Kurulu saygıyla selamlıyorum. 
BAŞKAN
– Sayın Tunç…
11.- Bartın Milletvekili Yılmaz Tunç’un, Bartın ili Amasra ilçesinde
eğitim maksatlı dalış esnasında şehit olan Sahil Güvenlik Astsubayı Hakan
Karataş’a Allah’tan rahmet dilediğine ve 20 Kasım Dünya Çocuk Hakları Günü’ne
ilişkin açıklaması
YILMAZ
TUNÇ (Bartın) – Teşekkür ederim Sayın Başkanım. 
Bugün
Bartın’dan üzücü bir haber aldık. Sahil Güvenlik Batı Karadeniz Grup Komutanlığında
görevli astsubayımız Hakan Karataş, Bartın Amasra ilçemiz Tarlaağzı Limanı’nda
eğitim dalışı yaparken su yüzeyine çıkamamış, tüm çabalara rağmen de
kurtarılamayarak şehit olmuştur.
Şehit
astsubayımız Hakan Karataş’a Allah’tan rahmet diliyorum; ailesine, sevenlerine
ve milletimize başsağlığı diliyorum. 
Bugün
ayrıca 20 Kasım, Dünya Çocuk Hakları Günü. Bu vesileyle ülkemizdeki ve
dünyadaki tüm çocuklara her türlü istismardan uzak, şiddetten, savaşlardan uzak
ve haklarının ihlal edilmediği bir gelecek diliyorum. 
Teşekkür
ediyorum. 
BAŞKAN
– Şehidimize biz de başsağlığı diliyoruz. Bütün şehitlerimize Allah rahmet
etsin diyoruz. 
Sayın
Özkan…
12.- Bursa Milletvekili Yüksel Özkan’ın, belirli sosyal medya hesapları
üzerinden Ulu Önder Mustafa Kemal Atatürk’ün şahsına yapılan hakaretleri adalet
mekanizmasının görmezden mi geldiğini ve bu kişi ya da grupların arkasında
kimlerin olduğunu öğrenmek istediğine ilişkin açıklaması
YÜKSEL
ÖZKAN (Bursa) – Teşekkürler Sayın Başkan. 
Değerli
milletvekilleri, son günlerde belirli sosyal medya hesapları üzerinden
cumhuriyetimizin kurucusu Ulu Önder Mustafa Kemal Atatürk’ün şahsına ağır
hakaretler yapılmakta ve çirkin iftiralar atılmaktadır. Kimileri için hakaretin
düşünce özgürlüğü, kimileri için eleştirinin suç sayıldığı günümüzde Sayın
Cumhurbaşkanı veya Hükûmeti eleştiren vatandaşları gözaltına alıp jet hızıyla
yargılayan, tutuklayan ya da mahkemelerde âdeta süründüren adalet mekanizması
ilk Cumhurbaşkanımız Mustafa Kemal Atatürk’e yapılan bu hakaretleri görmezden
mi gelmektedir? Bu kişi ya da grupların arkasında kim vardır? Bunlar hakkında
gerekli kanuni işlemin yapılmasını yüce Türk milleti beklemektedir. 
Yüce
Meclisimizi saygıyla selamlıyorum. 
BAŞKAN
– Sayın Sümer…
13.- Adana Milletvekili Orhan Sümer’in, TÜİK’in açıkladığı tüketici
fiyatlarındaki artışın ve sanayi üretici fiyatlarının inandırıcılıktan uzak
olduğuna, 5 Şubat 2009 tarihinden bu yana Ekonomik ve Sosyal Konseyin neden
toplanmadığını öğrenmek istediğine ilişkin açıklaması
ORHAN
SÜMER (Adana) – Teşekkür ederim Sayın Başkan. 
TÜİK’in
açıkladığı tüketici fiyatlarındaki artış inandırıcı olmadığı gibi, sanayi
üretici fiyatları da inandırıcılıktan çok uzak. Tüketicinin ve üreticinin
yaşadığı gerçek enflasyon, on iki ay boyunca ödenen zamlı fiyatların ortalamasını
bir önceki on iki ayın artış ortalamasıyla kıyaslayarak ortaya çıkar. Makine
Mühendisleri Odasının TÜİK istatistiklerine göre hazırladığı raporda elektrik
ve doğal gazda on iki aylık ortalama artış yüzde 48,5, ham petrol ve doğal
gazdaki ortalama artış ise yüzde 31’e yakın. İthalata bağımlı kâğıt ve otomotiv
sektörlerinde bu oran yüzde 27’nin üzerinde, kimya ve elektrikli teçhizatta ise
yüzde 25’in üzerinde. Ülke ekonomisinin can damarı sanayi bu durumdayken
işsizlik ve ekonomik kriz de bitmez. Merak ediyoruz, ülkedeki durum bu
hâldeyken Ekonomik ve Sosyal Konsey 5 Şubat 2009’dan bu yana neden hiç
toplanmamıştır, gerekçeleri nelerdir? 
BAŞKAN
– Sayın Yurdunuseven…
14.- Afyonkarahisar Milletvekili İbrahim Yurdunuseven’in, 20 Kasım Dünya
Çocuk Hakları Günü’ne ilişkin açıklaması
İBRAHİM
YURDUNUSEVEN (Afyonkarahisar) – Teşekkürler Sayın Başkan. 
Çocuk,
umuttur; çocuk, gelecektir ve geleceğe ilerlerken çocuk bu yolda altın bir
anahtardır. Şimdinin çocuklarının geleceğin yetişkinleri olacağını unutmamamız,
çocuklarımızı buna göre yetiştirmemiz ve haklarına sahip çıkmamız
gerekmektedir. 
Çocuk
Hakları Alt Komisyonu üyesi olarak çocuklarımızın Çocuk Hakları Günü’nü
kutluyor, bütün çocuklar için daha güzel bir gelecek diliyorum. 
Buradan
terör sevicilere… Dağa kaçırılan çocuklarını isteyen Diyarbakır Annelerini
selamlıyorum. Şu anda dünyada FETÖ ve PKK hükümlülerinin ve çocukları hakkında
oluşturulmaya çalışılan algının aksine, tüm hükümlü ve tutukluların 0-6 yaş
arasındaki çocuklarının cezaevinde anneleriyle birlikte kaldığını ve yaş
gruplarına göre kendilerine ek yiyecek verildiğini Genel Kurula bilgi olarak
sunuyor, Genel Kurulu saygıyla selamlıyorum.
BAŞKAN
– Sayın Ünver, buyurun.
15.- Karaman Milletvekili İsmail Atakan Ünver’in, AKP Genel Başkanı
Recep Tayyip Erdoğan’ın “Tutturmuşlar bir EYT, İskandinav ülkeleri bu sistemle
battı.” söylemine ilişkin açıklaması
İSMAİL
ATAKAN ÜNVER (Karaman) – Teşekkür ediyorum Sayın Başkan. 
AKP
Genel Başkanı, geçtiğimiz günlerde EYT konusunda “Tutturmuşlar EYT. İskandinav
ülkeleri bu sistemle battı.” diyerek EYT’lilerin hayallerini yıktı. Kendisi
çift dikiş olduğu hâlde, geçmişte de EYT’lilere “Çift dikiş.” diyerek
aşağılamıştı. Erdoğan’ın “İskandinav ülkeleri bu yüzden battı.” söylemine bir
kişi hariç kimse inanmadı. MHP Genel Başkanı Sayın Bahçeli Erdoğan’a inanan tek
kişi. Sayın Bahçeli, konuyla ilgili olarak, Cumhurbaşkanının açıklamalarının
Türkiye açısından isabetli olduğunu söyledi. EYT konusunda MHP seçimde verdiği
sözleri unutmuş anlaşılan. 
EYT
böyleyken, Erdoğan, yandaşın zengin edildiği şehir hastaneleri konusunda
“Halkıma hizmet için zarar edeceksek edelim be!” diyerek devleti zarara
uğrattıklarını itiraf etti. Zararlar yandaş zenginleşirken görmezden gelinirken
EYT için “ülke batar” yalanına sığınılıyor. Cumhur İttifakı’nın adaleti bu mu,
garezi EYT’ye mi?
BAŞKAN
– Şimdi, söz talep eden Grup Başkan Vekillerine söz vereceğim. 
Sayın
Bülbül, buyurun.
16.- Sakarya Milletvekili Muhammed Levent Bülbül’ün, Bartın ili Amasra
ilçesinde eğitim maksatlı dalış esnasında şehit olan Sahil Güvenlik Astsubayı
Hakan Karataş’a Allah’tan rahmet dilediğine, 20 Kasım Dünya Çocuk Hakları Günü
vesilesiyle çocuklarımızın büyük güçlerin dünyada yaptıkları menfaat
çatışmaları sonucunda hayatını kaybetmesinin kabul edilemez olduğuna ilişkin açıklaması
MUHAMMED
LEVENT BÜLBÜL (Sakarya) – Sayın Başkan, öncelikle, Bartın’ın Amasra ilçesinde
dalış eğitimi yaparken denizde kaybolan Sahil Güvenlik astsubayı Hakan
Karataş’ın şehadet haberini bizler de üzüntüyle öğrenmiş bulunmaktayız.
Şehidimize Allah’tan rahmet dilerken kederli ailesine ve milletimize de
başsağlığı diliyoruz. 
20
Kasım yani bugün, Dünya Çocuk Hakları günü olarak kutlanmaktadır. Çocuklar hem
bugünümüz hem de yarınımızdır. Peygamber Efendimiz “Her ağacın bir meyvesi
vardır, gönlün meyvesi de çocuklardır.” demiştir. Gönül gözümüz, gülen yüzümüz,
geleceğimizin teminatı olan tüm çocuklarımızın Dünya Çocuk Hakları Günü’nü
kutlarken, sadece bizim bölgemizde değil, bütün dünyada yaşanan çatışmalarda,
kargaşada, kaosta ve bunların neticesinde doğan göç olaylarında birçok sivil
hayatını kaybederken bunların çok önemli bir kısmının da masum ve mazlum
çocuklarımız olduğunu, çocuklar olduğunu büyük bir acıyla, üzüntüyle takip
etmekteyiz. Büyük güçlerin dünyada yapmış olduğu menfaat kavgalarının, menfaat
çatışmalarının neticesinde en masum, en mazlum olan çocuklarımızın bu noktada
hayatını kaybediyor olması, yaşam haklarının elinden alınıyor olması asla ve
asla kabul edilebilecek bir durum değildir. Ne yazık ki dünyada uluslararası
örgütler, uluslararası kuruluşlar hâlen bu probleme çare bulabilmiş, çare
üretebilmiş değildir. 
Bu
noktada, yaşam hakları elinden alınan çocukların, açlıkla, sefaletle boğuşan
çocuklarımızın dünyada daha iyi şartlara kavuşabilmesi temennisiyle bugünü
tekrar yâd ediyorum.
Saygılar
sunuyorum. 
BAŞKAN
– Sayın Oluç…
17.- İstanbul Milletvekili Hakkı Saruhan Oluç’un, 20 Kasım Dünya Çocuk
Hakları Günü vesilesiyle çocukların, istismar, ihmal ve ayrımcılıktan korunması
ile tüm kamu hizmetlerinden eşit ve parasız biçimde yararlanmasının
sağlanmasının zaruri olduğuna, gazetecilerin sosyal ve özlük haklarını
düzenleyecek adımların atılması gerektiğine ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
Evet,
bugün Dünya Çocuk Hakları Günü. Birleşmiş Milletlerin otuz yıl önce Çocuk
Hakları Sözleşmesi’ni oy birliğiyle kabul etmesinden bu yana 20 Kasım, Dünya
Çocuk Hakları Günü olarak kutlanıyor. 
Türkiye
bu sözleşmeyi 1995 yılında yürürlüğe koydu. Çocuk hakları, ülkenin
demokratikleşmesiyle ve adalet mekanizmalarının işler çalışmasıyla iç içe bir
meseledir bildiğimiz gibi. Bu sözleşmeye Türkiye'nin koymuş olduğu çekinceler
çocuk haklarını kısıtlayan özelliktedir. Parti olarak tutumumuz, Türkiye'nin
çekince koyduğu dil ve kültür haklarına yönelik 17, 29 ve 30’uncu maddelerden
çekincesini kaldırması yönündedir.
Bugün
çocuklar Türkiye nüfusunun yüzde 28’ini oluşturuyor. Buna rağmen Türkiye, çocuk
hakları konusunda oldukça sorunlu bir noktada. Çocuk olmalarından kaynaklı
haklarının korunması gereken milyonlarca çocuk varken bir de kırılgan ve
dezavantajlı çocukların her gün hakları gasbediliyor; ana dilinde eğitim
görmeyen çocuklar, göçmen çocuklar, engelli çocuklar, yoksulluk içinde büyüyen
çocuklar, cinsel istismar mağduru olan çocuklar, erken yaşta evlendirilen çocuklar,
cezaevinde büyümek zorunda kalan çocuklar, işçi çocuklar. Bunların hepsi,
Türkiye'nin çocuk hakları konusunda sorunu olduğunu gösteren ve gündelik
yaşamımızda kullandığımız kavramlardır.
Türkiye’de
12-18 yaş aralığında 3.100 çocuk mahpus bulunuyor biliyorsunuz. TÜİK verilerine
göre 2018’de 15 yaşından küçük 167 çocuk doğum yapmış, 15-17 yaş grubunda ise
11.636 çocuk anne olmuş; 2018 yılı içerisinde çocuğun cinsel istismarı suçundan
18.290 dava açılmış. Vahim bir tablo. TÜİK verilerine göre, yine Türkiye’de
çocuk işçi sayısı 2 milyona dayanmış. 2019’un ilk on ayında 55 çocuk çalışırken
yaşamını yitirmiş. Bu istatistikler aslında hepimiz için bir utançtır ve bunun
değiştirileceği ortamı sağlamak hepimiz için önemli bir görevdir.
(Mikrofon
otomatik cihaz tarafından kapatıldı)
BAŞKAN
– Buyurun Sayın Oluç. 
HAKKI
SARUHAN OLUÇ (İstanbul) – Çocukların, Türkiye Cumhuriyeti vatandaşı olsun
olmasın, göçmen olsun olmasın, istismar, ihmal, kötü muamele ve ayrımcılıktan
korunması, tüm kamu hizmetlerinden eşit ve parasız biçimde yararlanması için
mücadele edilmesi gerekir. Bu imkânları sağlayacak olan, Meclisin çatısı
altında çalışan bu partilerdir. Çocuk Hakları Günü’nde bir kez daha bunları
hatırlatmak istedim. 
İkinci
konu… Gazetecilerle ilgili bir konuya değinmek istiyorum. Anayasa Mahkemesi
geçtiğimiz günlerde, gazetecilerin fazla mesai ücretinin zamanında ödenmediği
her gün için işverenin yüzde 5 fazla ödeme yapmasını öngören kanun maddesini
iptal etti ve bu iptalle birlikte gazetecilerin bir hakkı daha yok edilmiş
oldu. Bugün çoğunluğu asgari ücret seviyesinde ücretle her türlü baskı ve
saldırı altında çalışan gazetecilerden söz ediyoruz; yaptıklarının karşılığını
alamayan, fazla mesai ücretlerinin zamanında ödenmemesine ilişkin sorunlarla
karşı karşıya bulunan gazetecilerden söz ediyoruz. 
(Mikrofon
otomatik cihaz tarafından kapatıldı)
BAŞKAN
– Buyurun. 
HAKKI
SARUHAN OLUÇ (İstanbul) – Dolayısıyla Anayasa’ya aykırılık nedeniyle bu
maddenin iptal edilmesi çok anlaşılır değil. 4 Ocak 1961 tarihinde varlığına
önem verilip düzenlenen ve gazetecilerin ekonomik haklarını korumaya ve böylece
gazeteciyi mali kaygılardan uzaklaştırıp özgürce çalışmasını sağlamaya yönelik
kanun düzenlemesinin altmış yıl sonra gazeteciye fazla bulunması anlaşılır
değildir. 
Gazeteciler
zaten işsizlik, işten atılma, düşük ve süresinde ödenmeyen ücretler, patron ve
hükûmetlerin ağır siyasi baskısı altında nefes almaya çalışmaktadırlar.
Süresinde verilmeyen alacaklar, yine mahkemelerce yapılan yüksek indirimlerle
ödenmesine dahi tahammülsüz olunması gazetecilerin basın mesleğinden biraz daha
uzaklaşmalarına, daha vahimi halkın haber alma hakkının ağır darbeler almasına
neden olmaktadır. Dolayısıyla bu konuda Meclis üzerine düşeni yapmalıdır.
(Mikrofon
otomatik cihaz tarafından kapatıldı)
BAŞKAN
– Buyurun Sayın Oluç.
HAKKI
SARUHAN OLUÇ (İstanbul) – Bitiriyorum Sayın Başkan.
Ve
gazetecilerin haklarını, sosyal ve özlük haklarını, ekonomik koşullarını
düzeltecek adımları atmak için hep birlikte birtakım düzenlemelerin yapılması
gerekir. Gazeteciler ne kadar iyi çalışırsa halkın haber alma hakkı da o kadar
iyi gerçekleştirilmiş olur. Gazetecilik yapmak suç değildir, bir kez daha
söylemiş olayım.
Teşekkür
ediyorum.
BAŞKAN
– Sayın Özkoç, buyurun.
18.- Sakarya Milletvekili Engin Özkoç’un, 20 Kasım Dünya Çocuk Hakları
Günü vesilesiyle Meclisin en temel görevinin çocuklarımızı geleceğe hazırlamak
ve tüm dünya çocuklarının hakkını hukukunu korumak olduğuna, eğitim maksatlı
dalış esnasında şehit olan Sahil Güvenlik Astsubayı Hakan Karataş’a Allah’tan
rahmet dilediğine, Aile, Çalışma ve Sosyal Hizmetler Bakanının “15 Temmuz
bağışlarının nemalandırılarak Sosyal Yardımlaşma ve Dayanışma Teşvik Fonu
altında duruyor.” ifadesine, 15 Temmuz şehit ve gazileri için toplanan 309
milyon Türk lirasının sahiplerine bir an öncc verilmesi gerektiğine ilişkin
açıklaması
ENGİN
ÖZKOÇ (Sakarya) – Sayın Başkan, değerli milletvekili arkadaşlarım; hepinizi
saygıyla selamlıyorum.
Bugün
Dünya Çocuk Hakları Günü. Türkiye Büyük Millet Meclisinin 1’inci görevi
Türkiye’deki çocuklarımızın ve tüm dünya çocuklarının hakkını, hukukunu korumak
ve onları geleceğe hazırlamaktır. Çocuklarımızın çocuk işçiliğine karşı, çocuk
istismarına karşı korunması gerekmektedir. Çocuklarımızın geleceğinin garanti
altına alındığı bir sosyal devletin oluşturulması gerekmektedir. Bu yüzden,
Türkiye Büyük Millet Meclisi olarak çocuklarımızın geleceğine sahip çıkan bir
anlayışla bundan sonra önümüze gelen, onların hakkını, hukukunu koruyan her
konuda el birliğiyle çalışmalıyız. Bu vesileyle ülkemin ve dünyanın tüm çocuklarını
saygıyla selamlıyorum.
Bugün
de yine 1 şehidimiz var. Şehidimize Allah’tan rahmet, yakınlarına başsağlığı
diliyorum.
Sayın
Başkan, üzerinde günlerdir duruyoruz, dün Sayın Bakan Plan ve Bütçe
Komisyonunda, şehit yakınlarıyla ilgili toplanan parayla ilgili bir açıklama
yaptı ve dedi ki: “Bu para hazinenin uhdesindedir.” Bilindiği üzere bu para 15
Temmuz darbe girişiminden sonra yurttaşlarımızın, şehitlerimizin ailelerine
yardım etmek için katkı sağlamak amacıyla toplanan bir paradır. 25 Temmuz 2016
tarihinde Sayın Binali Yıldırım’ın Başbakanlık döneminde bu para toplanmıştır.
Daha sonra bir vakıf eliyle şehit ailelerine yardımcı olacağı söylenmesine
rağmen, bu vakıf hâlâ kurulmamıştır. Bugün arkadaşlarımız kurulduğu iddia
edilen vakıf binasının önünde bir basın toplantısı yaptılar ve oradaki mülk
sahibiyle ve kiracılarla konuştular.
(Mikrofon
otomatik cihaz tarafından kapatıldı) 
BAŞKAN
– Buyurun Sayın Özkoç.
ENGİN
ÖZKOÇ (Sakarya) – Maalesef, orada böyle bir vakıf binasından kimsenin haberi
yok, mülk sahibinin de haberi yok. Yani bu vakıf binası burada hayalî bir vakıf
binası. 309 milyon liranın hazinenin imkânlarına sunulması ve orada
kullanılıyor olması ve arkasından da “Biz bu 309 milyon lirayı bugüne kadar
değerlendirdik, 330 milyon lira yapıldı.” açıklaması çok gayriciddi bir
açıklamadır. Normal bir vatandaşımız 309 milyon lirayı bankaya yatırmış olsaydı
bugün alacağı miktar 500 milyon lira civarında bir paradır. Yani şehit
yakınlarımızın, ailelerimizin 500 milyon lira gibi bir parası gasbedilmiş durumdadır.
Buradan tekrar Hükûmet yetkililerine, iktidara sesleniyorum ve diyorum ki:
Şehit aileleri için toplanan parayı şehit yakınlarımıza lütfen bir an önce
verin…
(Mikrofon
otomatik cihaz tarafından kapatıldı) 
BAŞKAN
– Buyurun Sayın Özkoç.
ENGİN
ÖZKOÇ (Sakarya) – …ve onların hakkını iade edin. 
Teşekkür
ederim. (CHP sıralarından alkışlar) 
BAŞKAN
– Sayın Zengin…
19.- Tokat Milletvekili Özlem Zengin’in, 20 Kasım Dünya Çocuk Hakları
Günü vesilesiyle çocuklara kodlanmış olan masumiyet duygularının korunması ve
evlatlarımızın bizlere emanet olduğunun bilincinde olunması gerektiğine ilişkin
açıklaması
ÖZLEM
ZENGİN (Tokat) – Sayın Başkanım, çok değerli milletvekilleri; Genel Kurulu
saygıyla selamlıyorum. 
Bugün
ben de Çocuk Hakları Günü’yle alakalı birkaç şey ifade etmek istiyorum. Tabii,
çocuk hakları meselesi aslında 19’uncu yüzyıldan sonra gündeme gelen bir mevzu.
Çünkü modern dünya için yani İslam coğrafyasından ziyade modern dünya için o
vakte kadar yetişkinlerle neredeyse aynı şartlarda muamele gören, madende
çalıştırılan, ucuz bir iş gücü olarak kullanılan, “hak” kavramından çok uzak
telakki edilen çocuklar için hazırlanmış olan bu sözleşmeye de Türkiye 1995’te
imza koymuş oldu. 
Burada
belki ben şunu ifade etmek istiyorum: Daha evvel söz alan Grup Başkan Vekili
arkadaşlarımız sözleşmenin içeriğinden de kısmen bahsettiler. Çocuklarla
alakalı, sanıyorum yapabileceğimiz en iyi şey, onların mevcut olan hâlinin, ruh
hâlinin, o masumiyet hâlinin, onlara kodlanmış olan o kıymetli duyguların
korunması diye düşünüyorum. Genelde çocuklar ve gençler olduğunda, bizler
konuşurken hep onlara anlatmaktan, onları geliştirmekten bahsediyoruz. Ben,
çocuğa ait olan bu kıymetli hâlin, kıymetli değerlerin, ruh dünyasının
korunmasının, biz yetişkinlere düşen birinci vazife, en önemli mesele olduğu
kanaatindeyim. Onu koruyarak hayata hazırlamak, bize düşen şey bu. Belki klasik
bir ifade ama söylemekte çok fayda görüyorum, evlatlarımızın bir emanet
olduğunu bilmek, bize ait bir mal değil bir emanet olduğunu bilerek hayatı yaşamak,
idrak etmek, bu manada sadece annelere değil… Bir de böyle bir sorunumuz
olduğunu düşünüyorum, çocuk meselesi kadın meselesi olarak görülüyor. Oysaki
çocuklar kadına ve erkeğe beraber emanet, topluma, hepimize emanet. Bu anlayış
içerisinde çocuklarımıza yaklaşacağımız bir tablo içerisinde var olmayı, bugün
kendim de dâhil olmak üzere hatırlatma ihtiyacı duydum.
Teşekkür
ediyorum.
BAŞKAN
– Sayın Türkkan’ın programı vardı, kendileri mazeret belirttiler son sözü almak
için.
Sayın
Türkkan, buyurun.
20.- Kocaeli Milletvekili Lütfü Türkkan’ın, 20 Kasım 2003 tarihinde
İstanbul Levent ve Beyoğlu’nda teröristlerce düzenlenen bombalı saldırıda
hayatını kaybeden vatandaşlarımızı rahmetle andığına, PKK’nın elinde tutulan
Astsubay Semih Özbey ile 12 devlet görevlisinin hâlâ serbest bırakılmadığına,
savaşın ve yoksulluğun hüküm sürdüğü coğrafyalarda yaşam mücadelesi veren
çocukları korumak ve koşullarını iyileştirmek maksadıyla farkındalık
yaratılmaya çalışılan 20 Kasım Dünya Çocuk Hakları Günü’nü kutladıklarına, Cumhurbaşkanı
Recep Tayyip Erdoğan’ın “Hiçbir emekli maaşının bin liranın altında kalmamasını
sağladık.” ifadesine dayanarak bin lira emekli maaşıyla nasıl
geçinilebileceğini öğrenmek istediğine, Türk ekonomisinin uçuruma doğru
sürüklendiğine ilişkin açıklaması
LÜTFÜ
TÜRKKAN (Kocaeli) – Çok teşekkür ediyorum Sayın Başkanım.
Sayın
Başkan, değerli milletvekilleri; 20 Kasım 2003’te yani bundan on altı yıl evvel
El Kaide bağlantılı teröristler tarafından İstanbul Levent’teki HSBC Genel
Müdürlüğüne ve Beyoğlu’ndaki İngiltere Başkonsolosluğuna bombalı saldırılar
düzenlenmişti. Bu saldırılarda tam 31 kişi hayatını kaybetti, 450’den fazla
kişi de yaralandı. Hayatını kaybeden vatandaşlarımızı bir kez daha rahmetle
anıyorum. Bu hain terör saldırısının yıl dönümü vesilesiyle tüm terör örgütünü
ve her türlü terörü nefretle lanetliyorum. 
Daha
önce, terör örgütü PKK’nın elinde bulunan Astsubay Semih Özbey’le ilgili 2 defa
konuşma yapmıştım Mecliste. En son 6 Kasımda da Astsubay Semih’in terör örgütü
PKK tarafından dört sene önce kaçırıldığını, 12 asker ve polisin, 2 MİT
görevlisinin de dört yıldır PKK’nın elinde olduğunu ifade etmiştim. Bu
konuşmamdan sonra Semih’in babası beni telefonla aradı ve “Sayın Vekilim, ne
olur bir şeyler yapın.” dedi. Feryat ediyor; evet, oğlu dört yıldır terör
örgütü PKK’nın elinde olan bir babanın feryadı bu. PKK/HPG tarafından yolları
kesilip yol kontrolleri yapıldığı sırada alıkonulan asker ve polislerimiz
aradan geçen dört yıla rağmen hâlâ serbest bırakılmamıştır. Meclisten Hükûmete
bir çağrıda bulunmak istiyorum: PKK’nın elinde 12 devlet görevlisi var,
bunlarla ilgili lütfen harekete geçin. Bir devletin zafiyetidir bu. Devletin 12
görevlisi; askeri, polisi, MİT görevlisi eğer bir terör örgütünün hâlâ
elindeyse, dört sene geçtiyse aradan oturup tekrar düşünmeniz gerekiyor. Biz bu
evlatlarımızı oraya terör örgütüyle mücadele etsin diye gönderiyoruz. Bu
annelerin feryadı kulaklarımızı tırmalarken bu evlatlarımızı terör örgütüyle
mücadele etsin diye nasıl göndereceğiz?
(Mikrofon
otomatik cihaz tarafından kapatıldı)
BAŞKAN
– Buyurun Sayın Türkkan.
LÜTFÜ
TÜRKKAN (Kocaeli) – Bu konuşmalarımızın Mecliste kalmamasını, bu kubbede seda
bulmamasını, gerekli mercilere de ulaşmasını niyaz ediyorum.
20
Kasım, 1989 yılından beri yani otuz yıldır Birleşmiş Milletler tarafından dünya
genelinde çocukların karşı karşıya kaldıkları hak ihlallerini gündeme taşımak
amacıyla Dünya Çocuk Hakları Günü olarak kutlanıyor. Özellikle savaşın ve
yoksulluğun hüküm sürdüğü coğrafyalarda yaşam mücadelesi veren çocukları
korumak ve koşullarını iyileştirmek amacını taşıyan bu farkındalık gününü biz
de İYİ PARTİ olarak kutluyoruz. Çocuklarımızın geleceğe daha umutla bakabilmesi
için çalışıyoruz, onlara daha güzel bir dünya bırakabilmek için de çabalıyoruz.
Öncelikle çocuk işçiliği konusuna, çocuk istismarı konusuna her zaman dikkat
çekiyoruz.
(Mikrofon
otomatik cihaz tarafından kapatıldı)
BAŞKAN
– Buyurun Sayın Türkkan.
LÜTFÜ
TÜRKKAN (Kocaeli) – Çekmeye de devam edeceğiz.
Cumhurbaşkanı
Sayın Erdoğan geçtiğimiz günlerde “Emekli maaşlarını 4 kata varan oranlarda
artırdık, hiçbir emekli maaşının bin liranın altında kalmamasını sağladık.”
demişti. Şimdi sormak istiyorum: Bin lira emekli maaşıyla bir insan nasıl
geçinir? Yani bunun doğru olduğunu kabul ediyorum. Ben bin liranın altında
emekli maaşı olduğunu biliyorum ama bunun da doğru olduğunu kabul ediyorum. Bin
lirayla bir insan nasıl geçinir? Anadolu’nun en ücra köyünde bile kiraların 500
lira olduğu bir ülkede o 500 lirayla bu insanlar giyinecek mi, ısınacak mı,
yemek mi yiyecek; nasıl geçinecek? Yani insanları yokluğa ve fukaralığa mahkûm
etmenin başarı diye takdim edilmesinin doğru olmadığını düşünüyorum. 
Şimdi
sormak istiyorum: Hediye alamadığı için torununa gidemeyen, ayağına giyecek
ikinci bir çift ayakkabı bulamayan bu insanların durumu sizlerin vicdanını hiç
mi sızlatmıyor? Bu hak mıdır, bu reva mıdır? Bu kadar mı koptunuz bu milletten?
Bu kadar mı uzaklaştınız milletin dertlerinden? Emeklinin feryadı size hiç
gelmiyor mu, hepsi bize mi geliyor? Kulaklarınızı tıkamayın, emeklinin feryatlarına
kulak verin. Türkiye’de israf yönetimine son verip kaynakları vatandaşa
aktarırsanız bu yoksulluk, bu fukaralık bitecektir.
Geçtiğimiz
hafta açıklanan TÜİK verilerine göre Türkiye genelinde 15 yaş üzeri işsiz
sayısı 2019 yılı Ağustos döneminde geçen yılın aynı dönemine göre 980 bin kişi
artmış yani hemen hemen 1 milyon kişi daha artmış işsizlik, 4 milyon 650 bin
kişiye ulaşmış işsiz insan sayısı. İşsizlik oranı ise 2,9 puanlık artışla yüzde
14 seviyesine çıktı. Ben TÜİK rakamlarına inanmıyorum ama bütün bunların
hepsinin doğru olduğunu kabul ederek ifade ediyorum, yüzde 14. 
(Mikrofon
otomatik cihaz tarafından kapatıldı)
BAŞKAN
– Toparlayalım Sayın Başkan Vekili.
LÜTFÜ
TÜRKKAN (Kocaeli) - Genç nüfusta işsizlik oranı ise 6,6 puan artışla 27,4’e
ulaşarak 2005’ten beri en yüksek seviyeye ulaşmış. İstihdam edilenlerin sayısı
ise 2009 yılı Ağustos döneminde bir önceki yılın aynı dönemine göre 789 bin
kişi azalmış, istihdam oranı olarak da 2 puanlık bir azalma yaşanmış. Bu
verilerden sonra da fazla söze gerek kalmıyor aslında. İşsizlik her geçen gün
artıyor, istihdam azalıyor; gençler iş bulamadığı için, umutsuz oldukları için
ülkeyi terk edip yurt dışına yerleşiyor yani Türk ekonomisi AK PARTİ’nin elinde
uçuruma doğru sürükleniyor.
Yüce
Parlamentoyu saygıyla selamlıyorum.
BAŞKAN
– Buyurun Sayın Zengin.
21.- Tokat Milletvekili Özlem Zengin’in, Kocaeli Milletvekili Lütfü
Türkkan’ın yaptığı açıklamasındaki bazı ifadelerine ve AK PARTİ olarak
hedeflerinin işçi, emekli ve çiftçilerin hayat kalitesini yükseltmek olduğuna
ilişkin açıklaması
ÖZLEM
ZENGİN (Tokat) – Sayın Başkanım, izninizle kısa bir açıklama yapmak istiyorum
Sayın Türkkan’ın ifadeleriyle ilgili olarak.
Şimdi,
Sayın Cumhurbaşkanımızın yaptığı konuşmanın bir çerçevesi var, bir sebebe
binaen bir açıklama yapma ihtiyacı duydu. Sebep şu: Sürekli kamuoyunda tekrar
edilen, Türkiye’de emeklilerin bin liranın altında maaş aldığı iddiası var.
Sayın Cumhurbaşkanımızın cevabı: “Türkiye’de bin liranın altında maaş alan
yok.” Nasıl var? Varsa şöyle var: Bir kişi vefat ettikten sonra eğer maaşı
mirasçıları arasında paylaştırılıyorsa o zaman maaşta ancak paylaşımdan
kaynaklanan bir bin liranın altında kalma hâli var. Bir kişi kendisi
hayattayken emekli maaşı alıyorsa bu maaş bin liranın altında değil. 
Buradan
şuraya gelmek istiyorum: Bizim bütün hedefimiz… Toplum kesimleri olarak
baktığımız zaman zaten bizim seçmenimizin en büyük kısmını bu insanlarımız
oluşturuyor; işçiler, emekliler, çiftçiler. Ve bizim en önceliğimiz onların
hayat kalitesini yükseltmek. 
(Mikrofon
otomatik cihaz tarafından kapatıldı) 
BAŞKAN
– Buyurun. 
ÖZLEM
ZENGİN (Tokat) – Zaten Cumhurbaşkanımızın ifade ettiği “Göreve geldikten sonra
maaşlar 4 kat arttı.” derken bu gayretin tezahürü olarak buraya gelindi. Peki,
bu yeterli midir? Asla, hiçbir zaman yeterli değildir. Gönül ister ki hep
beraber, gücümüz yettiğince daha, daha fazla artıralım. Onların refah düzeyinin
artması her şeyden öte bizim için hem onların mutluluğu adına çok önemli hem de
baktığımız zaman bizim zaten seçmen kitlemiz, vatandaşımız, onların rahat
etmediği bir yerde nasıl rahat edebiliriz? Kaldı ki bizler de oradan gelen
insanlarız. Baktığımız zaman, annesi babası köyden, kentten, çiftçi olan, çok
zor şartlarda okuyarak gelen arkadaşlarımızın ben Mecliste çok daha fazla
olduğu kanaatindeyim. Bunu bilmemek, bunu hissetmemek, idrak etmemek mümkün
değil zaten. O sebeple, buradaki açıklamanın bu çerçeve içerisinde olduğunu bir
kez daha ifade etmek istedim. 
Teşekkür
ederim. 
LÜTFÜ
TÜRKKAN (Kocaeli)- Sayın Başkanım, müsaade ederseniz toparlayayım. 
BAŞKAN
– Buyurun Sayın Türkkan. 
22.- Kocaeli Milletvekili Lütfü Türkkan’ın, Tokat Milletvekili Özlem
Zengin’in yaptığı açıklamasındaki bazı ifadelerine ve devletin çok pahalı
yönetildiğine ilişkin açıklaması
LÜTFÜ
TÜRKKAN (Kocaeli) – Ben zaten konuşmamda Sayın Cumhurbaşkanın bu ifadesinin
doğru olduğunu kabul ederek söylemiştim yani “Bin lira yeterli mi?” diye
söylemiştim. Yani, hepimiz bir bakalım; hepimizin ailesi var, çoluğu çocuğu
var, torunumuz var, bunlarla ilgili sosyal hayatımız var, bu bin liranın ne
kadar yetip yetmeyeceği konusunda bir soru sormuştum. 
Bir
de öneride bulunayım: Bakın, Sayın Sağlık Bakanı bir açıklamada bulundu “Biz
şehir hastanelerini yüzde 50 daha pahalıya mal ettik.” dedi. Yani bu rakam bile
aslında bizim emeklilere verebileceğimiz o ufak artışları bile
sağlayabilecektir. 
Devleti
çok pahalı yönetiyorsunuz, hiçbir devlet bu kadar pahalı yönetilmiyor. Sadece
ve sadece tek adamların hüküm sürdüğü devletlerde bu böyle yani demokrasilerin
çok geliştiği ülkelerde devlet bu kadar pahalı yönetilmiyor. Bu pahalı yönetim,
gelirlerin halka yansımamasına sebep oluyor. Dolayısıyla emekli sıkıntıda,
öğrenci sıkıntıda. 
(Mikrofon
otomatik cihaz tarafından kapatıldı)
LÜTFÜ
TÜRKKAN (Kocaeli) – Sayın Başkanım, bitiriyorum. 
Ben
pazartesi günü Kocaeli Üniversitesindeydim, öğrencilerle beraber kantinde yemek
yedim. Kendi öğrencilik hayatımı da hatırladım. Bizim o çok sıkıntılı olduğumuz
süreçten emin olun daha zor durumdalar. Sebebi şu: Şimdi onların sosyal
gereksinimleri bizden çok daha fazla. Biz biraz “iki lokma, bir hırka”
meselesine daha fazla inanan çocuklardık -çocuktu onların hepsi- ama şu anda
gençlerin sosyal ihtiyaçları bizim dönemimizden çok fazla. Onlar sadece
örtünmek ve doymakla yetinmiyorlar, onların da durumu çok fazla… Devletin
gelirlerini fakire, fukaraya, emekliye, öğrenciye ayırırsanız, pahalı devlet
yönetmekten vazgeçerseniz bu mesele kendiliğinden çözülmüş olur. 
Teşekkür
ediyorum. 
ENGİN
ÖZKOÇ (Sakarya) – Sayın Başkan… 
BAŞKAN
– Buyurun Sayın Özkoç. 
23.- Sakarya Milletvekili Engin Özkoç’un, Türkiye Emekliler Derneği
Başkanı Kazım Ergün’ün yaklaşık 130 bin kişinin bin liranın altında maaş
aldığını ifade ettiğine ilişkin açıklaması
ENGİN
ÖZKOÇ (Sakarya) – Efendim, şimdi Mecliste konuşurken tabii, birbirimizi
düzeltmek de durumundayız. Yanlış bir bilginin algı yaratmaması gerekiyor. 
Emekliler
Derneği Başkanı bundan iki gün önce yaptığı bir basın toplantısında bin TL’nin
altında maaş alan 130 bin kişinin olduğunu ifade etmiştir. Ayrıca, dul ve yetim
aylığı alanlarla birlikte bu sayı 847 bin kişiye ulaşmaktadır. Zaten bin lira
bir para geçimle ilgili bir para değilken bu sayının sanki yokmuş gibi ifade
edilmesi doğru değildir. Meclisin bilgisine arz ederim. 
BAŞKAN
– Teşekkür ederim Sayın Özkoç. 
Gündeme
geçiyoruz. 
Başkanlığın
Genel Kurula sunuşları vardır. 
İYİ
PARTİ Grubunun İç Tüzük’ün 19’uncu maddesine göre verilmiş bir önerisi vardır,
okutup işleme alacağım ve oylarınıza sunacağım. 
V.- ÖNERİLER
A) Siyasi Parti Grubu Önerileri
1.- İYİ PARTİ Grubunun, Balıkesir Milletvekili İsmail Ok ve 19
milletvekilinin, polislerin çalışma koşullarında mevcut olan sorunlarının
tespiti ve çözüm yollarının belirlenmesi amacıyla verilmiş olan (10/1900) esas
numaralı Meclis Araştırması Önergesi’nin ön görüşmelerinin, Genel Kurulun 20 Kasım
2019 Çarşamba günkü birleşiminde yapılmasına ilişkin önerisi
20/11/2019
Türkiye Büyük Millet Meclisi
Başkanlığına
Danışma
Kurulu 20/11/2019 Çarşamba günü (bugün) toplanamadığından, grubumuzun aşağıdaki
önerisinin İç Tüzük’ün 19'uncu maddesi gereğince Genel Kurulun onayına
sunulmasını saygılarımla arz ederim.
 Lütfü
Türkkan
 Kocaeli
 Grup
Başkan Vekili
Öneri:
Balıkesir
Milletvekili İsmail OK ve 19 milletvekili tarafından emeklilik haklarını
kazanıncaya dek yüksek tempo ve ağır mesai şartlarında, yaşamsal tehlikenin
varlığını sürekli hissederek çalışan polislerimizin çalışma koşullarında mevcut
olan sorunların tespiti ve çözüm yollarının belirlenmesi amacıyla 9/10/2019
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin diğer önergelerin önüne alınarak görüşmelerinin
20/11/2019 Çarşamba günkü birleşimde yapılması önerilmiştir. 
BAŞKAN
– Önerinin gerekçesini açıklamak üzere, öneri sahibi İYİ PARTİ Grubu adına
Balıkesir Milletvekili Sayın İsmail Ok konuşacaktır. 
Buyurun
Sayın Ok. (İYİ PARTİ sıralarından alkışlar) 
İYİ
PARTİ GRUBU ADINA İSMAİL OK (Balıkesir) – Sayın Başkan, değerli
milletvekilleri; İYİ PARTİ Grubumuzun hazırlamış olduğu, polislerimizin çalışma
koşullarındaki sorunların tespiti ve çözüm yollarının belirlenmesi için vermiş
olduğumuz araştırma önergemiz üzerine söz almış bulunuyorum. Bu vesileyle başta
Sayın Başkan olmak üzere bütün milletvekillerimizi partim ve şahsım adına
muhabbetle selamlıyorum. 
Değerli
milletvekilleri, Türk polis teşkilatımız yüz yetmiş dört yıldır ülkemizde huzur
ve güven ortamının korunmasının en büyük güvencesidir. Hakka, hukuka, vicdana
ve ahlaka uygun şekilde milletimizin can ve mal güvenliğinin sağlanması için
fedakârca görev yapan polislerimiz, özlük hakları başta olmak üzere, toplum
içerisinde birçok sorunla baş başadırlar. Dünyanın bu en zor coğrafyasında,
başka ülkelerdeki meslektaşlarından çok daha ağır ve geniş bir sorumluluk
sahasında faaliyet gösteren Türk polisimiz, her türlü organize çetelerle ve
hain terör örgütleriyle mücadele etmenin yanında, çocuklarına ve eşlerine de
iyi bir hayat yaşatabilmek adına ekonomik sorunlarla mücadele etmek zorunda
kalmışlardır. Özlük haklarının bir türlü iyileştirilmemesi ve hayat pahalılığı
birçok polisimizin meslekten ayrılmasıyla ve hatta, maalesef, intihar etmesine
kadar varan üzücü olaylarla sonuçlanmaktadır. 
Değerli
milletvekilleri, şimdi, polis memurlarımızın bizlerden beklentilerini sizlerle
paylaşmak istiyorum. Yirmi beş yıl hizmet eden polisin en düşük devlet
memuruyla aynı maaş üzerinden emekli maaşı alması sizce doğru mudur?
Polislerimizin meslekte aldığı maaş üzerinden emekli edilmesi gerekmez mi?
Polislerimizin çalışma şartları amir ve müdürlerinin iki dudağının arasında
nasıl olabilir? “İkinci bir emir” kavramı ortadan kaldırılmalı ve polisin de
insan olduğu hatırlanmalıdır. Emniyet teşkilatında, başka bölümlerden mezun
olan gençlerimiz maalesef işsizliğin girdabından kurtulmak için polisliğe
müracaat etmekte ve polis olmaktadırlar. Oysa, bütün polislerimizin liseden
sonra en az dört yıllık bir eğitim alması gerekir; hatta, askerî okullarda
olduğu gibi, okuldan mezun olduğunda branşı belirlenmelidir. Polislerimizin
bugün en büyük sorunlarından birisi bu eğitimdir. 
Polis,
Jandarma ve Sahil Güvenlik için ortak bir taltif sistemi kurulması
gerekmektedir. Daha önce, FETÖ terör örgütünün suistimal ettiği ödüllendirme
işinin tekrar hayata geçirilmesi ve objektif kriterlere bağlanması
gerekmektedir. 
Yine,
polislerimizin çözülmesini en çok istediği 3600 ek göstergedir. Bütün siyasiler,
özellikle AK PARTİ, bu seçimlerden önce bu konuda söz vermelerine rağmen, hâlâ
maalesef bu sözler yerine getirilmemiştir. Bunları bizler de sık sık
hatırlatmaya devam edeceğiz. 
Yine,
üniversite mezunlarının göstergeleri 3000’e çıkarılmasına rağmen, lise
mezunları hâlâ bu haktan mahrum edilmektedir. Bunun da düzeltilmesini talep
ediyoruz. 
Polislerimizin
özlük haklarının jandarmanın özlük haklarıyla eşitlenmesi gerekmektedir. Bundan
tam üç yıl önce, 668 sayılı Kanun Hükmünde Kararname’yle Jandarma teşkilatının
sivilleştirilmesi, emniyet teşkilatı ile Jandarma teşkilatının eşitlenmesi
amaçlanmıştı ancak yasalar nezdinde eşitlediğimiz jandarma ile polislerimiz
maalesef hâlâ özlük hakları nezdinde eşitlenmemiştir. 
Yine,
polislerimizin en büyük sorunlarından bir diğeri de mesaidir, ucu açık mesaidir
daha doğrusu. Amirlerinin iki dudağı arasında, mesainin ne zaman biteceği belli
olmayan çalışma koşullarında polislerimizin ruh hâlinin sağlıklı olması söz
konusu değildir. Bu, aile bağlarını da zayıflatmaktadır, özellikle
polislerimizi psikolojik anlamda sıkıntıya sokmaktadır ve bunun için verilen ek
ücret de burada dile getirilmeyecek kadar komiktir. Polislerimiz maalesef diğer
memurların neredeyse 2 katı kadar mesai yapmak durumunda kalmaktadırlar. 
Tabii,
bu kısa zaman zarfı içerisinde polislerimizin bütün sorunlarını buradan dile
getirmek mümkün değildir. Ama özellikle, polislerimiz liseden sonra en az dört
yıl eğitim almalı, iyi bir yabancı dil bilmeli, özellikle kendileriyle ilgili
bütün araçları kullanabilecek şekilde yetiştirilmelidir.
(Mikrofon
otomatik cihaz tarafından kapatıldı)
İSMAİL
OK (Devamla) – Sayın Başkanım, bir dakikada toparlıyorum.
BAŞKAN
– Buyurun.
İSMAİL
OK (Devamla) – 3600 ek göstergeleri mutlaka halledilmeli ve jandarmayla
aralarındaki özlük haklarındaki uçurum, dengesizlik giderilmeli, polisler
lehine geliştirilmeli ve mesai şartlarının ağırlığı mutlaka düzeltilmelidir.
Ben,
polislerimizin sorunlarının gerçekten bu kadar kısa sürede dile getirilmesinin
mümkün olmadığına inanıyorum. Ama özellikle vatanı ve milleti için, toplumun
huzur içerisinde yaşaması için, her türlü hain terör örgütlerine karşı ve
çetelere karşı mücadele eden polislerimizden hayatını kaybedenlere, şehadet
şerbetini içenlere Allah’tan rahmet diliyorum, gazilerimize de hayırlı, huzurlu
ömürler diliyorum. Polis demek, huzur demek, adalet demek, güvenlik demek. Ben
bu vesileyle buradan bütün siyasi parti gruplarına sesleniyorum: Bu konu
siyasetüstüdür, bu önergeye hep beraber “evet” oyu vermenizi özellikle arz
ediyorum.
Hepinizi
saygıyla selamlıyorum. (İYİ PARTİ sıralarından alkışlar) 
BAŞKAN
– Cumhuriyet Halk Partisi Grubu adına İzmir Milletvekili Mehmet Ali Çelebi
konuşacak.
Buyurun
Sayın Çelebi. (CHP sıralarından alkışlar) 
CHP
GRUBU ADINA MEHMET ALİ ÇELEBİ (İzmir) – Yüce Meclisi saygıyla selamlıyorum. 
Polislerimizin
sorunlarına özet olarak değinmek istiyorum: Polislerimiz, emekli olunca
maaşları neredeyse yarı yarıya düştüğünden dolayı yaş haddine kadar çalışmak
zorunda hissediyorlar kendilerini; emekli olunca da şiddetli geçim sıkıntısı
yaşadıklarından dolayı ek bir iş yapmaya çalışıyorlar, bu da psikolojik olarak
onları daha da zor duruma sokuyor. Bu nedenle polislerimizin en çok çözülmesini
istediği sıkıntı 3600 gösterge, zaten bunun da sözü verilmişti; her seçim öncesinde
tekrarlanıyor ama bir türlü yerine getirilmiyor. 
Diğer
bir sorun şu: Polislerimiz ortalama iki yüz kırk saat çalışmaktalar, ek
görevlerle birlikte bu süre dört yüz saate kadar varabiliyor. Bunların çalışma
sürelerinin, senelik ve haftalık izinlerinin, fazla mesai ücretlerinin yeniden
tanımlanması gerekiyor ve ek görev tazminatının da verilmesi gerekiyor. 
Ayrıca,
görev tanımları da çok açık, görev tanımları dışında birçok iş
yaptırılmaktadır. Hani şu meşhur emir var ya “İkinci bir emre kadar…” Öyle başlayan
cümleler en tehlikeli cümlelerdir, ucu açıktır ve bu şekilde de sıkıntı
yaşamaktalar. 
Özlük
haklarına baktığımızda, kendilerini Jandarmayla karşılaştırıyorlar çünkü
İçişleri Bakanlığına bağlılar, haklılar; jandarmaya neyse polise de aynı
hakların verilmesi gerekiyor. 
Ayrıca,
ilginç bir nokta, bazı birimlerde -Çevik Kuvvet ve Terör haricinde-
polislerimize cop, polis rozeti, tabancasına taktığı o fişekler, polis
yelekleri parayla veriliyor “Kendi paranla al.” deniliyor. Bunun devlet
tarafından verilmesi gerekir. 
Ayrıca,
POLSAN sandığı var biliyorsunuz, burada da OYAK benzeri bazı iyileştirmelerin
yapılmasını kendileri beklemekteler. 
Tabii,
polislerimizi söylediğimizde bekçileri de es geçmemek lazım, onlar da en yakın
yardımcılarıdır kendilerinin. Bekçiler görev aldıktan sonra -iyi bir uygulama-
suç oranında gözle görülür bir iyileşme oldu; özellikle gece yaşanan hırsızlık,
kapkaç, yankesicilik suçlarında da düşme var. Dolayısıyla, 22.00-06.00 arası
görev yaptıklarından dolayı onlara da fiilî hizmet süresi zammının yani
yıpranma payının verilmesi gerekiyor. Artı, aile yaşamları da ciddi manada
olumsuz etkilendiğinden dolayı izin sürelerinin de artırılması gerekmektedir.
Bekçileri söylediğimizde de tabii korucuları da es geçmemek lazım. Onlar da
yiğit ama mali açıdan da gariban bir camiadır. 2.162 lira maaşla gerçekten
geçinmeleri zordur. Emekli ikramiyesi alabilme, çocuk parası, engelli parası,
doğum yardımı alabilme gibi özlük haklarından yararlanmaları gerekmektedir.
Hepinizi
saygıyla selamlıyorum. (CHP sıralarından alkışlar)
BAŞKAN
– Adalet ve Kalkınma Partisi Grubu adına Tekirdağ Milletvekili Sayın Mustafa
Yel.
Buyurun
Sayın Yel. (AK PARTİ sıralarından alkışlar) 
AK
PARTİ GRUBU ADINA MUSTAFA YEL (Tekirdağ) – Sayın Başkan, değerli
milletvekilleri, ekranları başında bizleri izleyen aziz milletimiz; İYİ
PARTİ’nin polis memurlarının çalışma şartları ve sorunlarının araştırılarak
belirlenmesi ve gereken önlemlerin alınması amacıyla Meclis araştırması
açılması talebiyle ilgili grup önerisi üzerine AK PARTİ Grubu adına söz almış
bulunmaktayım. Yüce heyetinizi saygıyla selamlıyorum. 
Emniyet
teşkilatı personelinin çalışma saatleri Devlet Memurları Kanunu’nun ilgili
maddelerine uygun olarak Emniyet Hizmetleri Sınıfı Personelinin Çalışma
Saatlerine İlişkin Esaslar çerçevesinde yürütülmektedir. Söz konusu esasların
4’üncü maddesinde “Merkez ve Taşra teşkilatında görevli olup, nöbet usulü ile
çalışması zorunlu olan personelin çalışma saatleri, hizmetin gerekleri göz
önünde bulundurularak olağan üstü durumlarda 12/12; diğer hallerde 12/24 veya
12/36 esaslarından herhangi birine veya her birine göre; Taşra Teşkilatında
Mülki Amirin, Merkez Teşkilatında Genel Müdürün Onayı ile düzenlenir. Ayrıca,
çalışma süresi haftalık 40 saatten az ve 12/24 (60 saat) esasından daha ağır
olmayacak biçimde, aynı makamların onayı ile değişik çalışma usulleri
uygulanabilir.” hükmü yer almaktadır. 
Emniyet
teşkilatında FETÖ/PDY silahlı terör örgütüyle yapılan kararlı mücadele sonucu
ortaya çıkan personel açığını hızlı bir şekilde kapatabilmek amacıyla hain
darbe girişiminden bu yana 6.228 komiser yardımcısı ve 74.723 polis memuru
alımı gerçekleştirilmiştir. Ayrıca zaman içerisinde işlerliğini kaybeden çarşı
ve mahalle bekçiliği uygulaması 2016 yılından itibaren yeniden
canlandırılmıştır ve bugüne kadar 19.641 çarşı ve mahalle bekçisi alımı
yapılarak görevlerine başlatılmış, 8.242’sinin ise alım süreci devam
etmektedir. Darbe girişimi sonrasında yapılan ihraçların da etkisiyle 250
civarına yükselen 1 polise düşen vatandaş sayısı, söz konusu alımlarla birlikte
211’e düşürülmüştür. Mevcut durum itibarıyla uluslararası alanda iyi bir
standart yakalanmış olmakla birlikte, önümüzdeki süreçte yapılması planlanan
alımlarla bu sayı daha da iyi bir duruma getirilecektir. 
Sayın
Başkan, değerli milletvekilleri; Sayın Cumhurbaşkanımızın ve Sayın İçişleri
Bakanımızın talimatları doğrultusunda Emniyet teşkilatı personelinin çalışma
koşulları, çalışma saatleri ve özlük haklarının iyileştirilmesi ile
motivasyonlarının artırılmasına yönelik olarak çok sayıda tedbir alınmış ve bu
konuda uygulama başlatılmıştır.
Personel
sayısı bakımından gerekli yeterlilik sağlanan birimlerimizde 8/24 çalışma
sistemi uygulanmaya başlanmıştır. Örneğin İstanbul gibi bir megakentte, polis
merkezleri başta olmak üzere, belirli birimlerde 8/24 çalışma sistemi şu anda
uygulanmaktadır.
Futbol
müsabakaları ve sınavlar gibi ek görevlere gönderilen Emniyet personeline görev
ücreti ödemesi sağlanmıştır.
Emniyet
teşkilatına ait polisevlerinde ve kamplarda yapılan iyileştirmeler sayesinde
personele Antalya, Didim, Urla ve Ayvalık gibi turistik bölgelerde bulunan
sosyal tesislerde ailesiyle birlikte daha iyi şartlarda tatil yapma imkânı
sağlanmıştır. 
(Mikrofon
otomatik cihaz tarafından kapatıldı) 
BAŞKAN
– Toparlayın lütfen.
MUSTAFA
YEL (Devamla) – Pasaport, sürücü belgesi ve araç tescil işlemleri diğer
kurumlara devredilerek bu birimlerde görev yapan personelin diğer Emniyet
hizmetlerine aktarımları sağlanmış ve bu sayede aktif olarak suçla mücadele
eden birimlerdeki görevli sayısı artırılmıştır.
Meslekte
fiilen on yılını dolduran Emniyet hizmetleri personeline askerlik muafiyeti
getirilmiştir.
Polis
akademisi öğrencileri Sosyal Sigortalar Kanunu kapsamına alınarak burada geçen
sürelerin emekliliğe yansıması sağlanmıştır.
Bu
ve buna benzer daha pek çok alanda polis arkadaşlarımızla ilgili iyileştirmeler
yapılmıştır. 
Bu
vesileyle sözlerime son verirken vatanımızın birliği ve dirliğini sağlama
sırasında hayatlarını kaybeden aziz şehitlerimize Allah’tan rahmet,
gazilerimize ise şükranlarımı sunuyor, hâlihazırda görevi başında bulunan tüm
polis teşkilatı mensuplarımıza da sağlık, başarı ve mutluluklar diliyor, tekrar
yüce heyetinizi saygıyla selamlıyorum. (AK PARTİ sıralarından alkışlar) 
BAŞKAN
– Öneriyi oylarınıza sunuyorum: Kabul edenler... Kabul etmeyenler… Kabul
edilmemiştir. 
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
2.- HDP Grubunun, Grup Başkan Vekili Mersin Milletvekili Fatma Kurtulan
tarafından, eş başkanlık sistemine karşı çıkarılan engellerin ortadan
kaldırılması amacıyla 20/11/2019 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin ön görüşmelerinin,
Genel Kurulun 20 Kasım 2019 Çarşamba günkü birleşiminde yapılmasına ilişkin
önerisi
20/11/2019
Türkiye Büyük Millet Meclisi Başkanlığına
Danışma
Kurulu 20/11/2019 Çarşamba günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurul’un onayına
sunulmasını saygılarımla arz ederim.
 Fatma
Kurtulan 
 Mersin

 Grup
Başkan Vekili 
Öneri:
20
Kasım 2019 tarihinde Mersin Milletvekili Grup Başkan Vekili Fatma Kurtulan
tarafından verilen (4214 grup numaralı) eş başkanlık sistemine karşı çıkarılan
engellerin ortadan kaldırılması amacıyla Türkiye Büyük Millet Meclisine
verilmiş olan Meclis araştırması önergesinin diğer önergelerin önüne alınarak
görüşmelerinin 20/11/2019 Çarşamba günkü birleşiminde yapılması önerilmiştir. 
BAŞKAN
– Önerinin gerekçesini açıklamak üzere, öneri sahibi Halkların Demokratik
Partisi Grubu adına Mersin Milletvekili Fatma Kurtulan. 
Buyurun
Sayın Kurtulan. (HDP sıralarından alkışlar)
HDP
GRUBU ADINA FATMA KURTULAN (Mersin) – Teşekkür ederim. 
Sayın
Başkan, değerli milletvekili arkadaşlarım; hepinizi saygıyla selamlıyorum. 
Gerekçemizde
de bahsettiğimiz gibi eş başkanlık sisteminin araştırılmasına ihtiyaç olduğu
kanısına vardık; bir süredir bu kürsüde de eş başkanlığın kayyumlara gerekçe
yapıldığını, âdeta suç olarak gösterildiğini, kamuoyunun bu tarzda, bu yöntemle
yanıltıldığını bilerek. Eş başkanlık sistemini bugün, şu anki mevcut durumda da
uygulayan belediyelerimizde eş başkanlık sistemi birdenbire açığa çıkan bir
sonuç değil asla. Eş başkanlığın tüm partilerimizden öre öre geldiğimiz uzunca
bir mücadelenin, deneyimin, birikimin, nice kadınların emeğinin sonucunda
oluşan bir sistem olduğunu ve şu anda bunun vazgeçilmez bir mor çizgimiz
olduğunu hep söyledik. Bunu, burada tekrar, biraz sizinle, sizin üzerinizden de
bu vesileyle kamuoyuyla paylaşmak istedim. 
Şimdi,
bizim kadın mücadelemiz biliyorsunuz HADEP’le başlar. Türkiye’de, 12 Eylülden
sonra, ilk defa güçlü bir kadın kongresi yapmış parti -yaklaşık 10 bin kadının
katıldığı- unvanına sahip olan ve kendi yönetimini seçtiği bir parti
geleneğinden geliyoruz. O dönem, işte, yüzde 25 bir kadın kotasıyla başladık
çalışmalara. O dönem partimizde bulunan erkeklerin “Kadın belediye başkan
adaylarıyla biz buraları kaybederiz.” demelerine rağmen, kendi içimizdeki
erkeklere karşı da mücadele etmiş, 3 belediyeyi ancak alabilmiş bir mücadeleden
geliyoruz. 
DEHAP’la
kadın kotasını yüzde 35’e çıkardık ve burada da yine aktif olarak, erkeklerin
de “Kota doğru değil. Siz bunu bulamayacaksınız.” demesine rağmen, bu oranla
mücadelemizi sürdürdük. 
Sizin
hep kapattığınız ve bizim de tekrar, yeniden yerine başka partileri ikame
ettiğimiz gelenekle süren DTP partisinde de yüzde 40 kadın kotasıyla kadınlar
mücadelesini sürdürdü. Ve ilk defa orada, kadına yönelik şiddette bulunan
erkeklere karşı da yaptırım uygulanması maddeleri tüzükte yerini buldu. 
DTP
bünyesinde, ilk defa, 9 Kasım 2005 yılında, bir kongremizde eş başkanlık
sistemini tüzüğe yerleştirdik. İlk Eş Başkanlarımız Ahmet Türk ve Aysel Tuğluk
olarak görevlerini sürdürdüler; şimdi birisi cezaevinde, Ahmet Türk arkadaşımız
da kayyum baskısıyla, marifetinizle, görevden alınan Eş Başkanımız olarak şu an
bulunuyor. 
DTP’de
2004 seçimlerinde 9 kadın belediye başkanı seçtirdik, daha sonra yine DTP’de
2009 seçiminde 15 kadın arkadaşımız belediye başkanı seçildi ve bu oranla
Türkiye’de yerel yönetimlerde kadının irade olması yönünde oranı da artıran
parti olduk, HDP’li kadınlar, daha doğrusu, o gelenekten gelen siyasi
partilerin kadınları olarak yerimizi aldık. 
Daha
sonraki süreçte de sistemde yani 2 Mart 2014’te Siyasi Partiler Yasası’nda da
biliyorsunuz, eş başkanlık sistemi yasallaştı, yasallaşır yasallaşmaz da…
Partimiz hâlihazırda eş başkanlık sistemiyle çalışmalarını merkezî düzeyde
yürütüyor. Zaten, her yerde, tüm yazışmalarımızda eş başkanlara hitaben
yazışmalar olur. Bunu sizler de iktidar partisi de yapar ya da Meclis
bünyesindeki yazışmalarda da bu böyle yerini alır. 
2014
yerel seçimlerinde ilk defa eş başkanlık sistemini uygulamaya başladık ve orada
106 belediyemizin 96’sında eş başkanlık sistemi uygulanmaya başlandı. Meclis
üyesini de aynı şekilde yürürlüğe koyduk. Fermuar sistemiyle meclis üyelerinin
artışını, kadınların oradaki, yereldeki temsilini sağlamış olduk. 
HDP
bir kadın partisi olarak kendini kamuoyunda siyasi partiler arenasına koyduğunda
kendisini bir kadın partisi olarak tanımladı ve artık kotanın kadınlar için
daha geri bir sistem olduğunu, arayışı olduğunu savunarak burada da eşit
temsiliyet ilkesini benimsedi. Her alanda, yaşamın her alanında, tüm
çalışmalarda eş başkanlık sistemi olarak çalışmalarımız sürdürülüyor ve bunun
devamı olarak da biliyorsunuz, şu anda da, belediyelerimizde 31 Mart
seçimlerinde de eş başkanlık sistemini yine tekrar hayata geçirmek üzere
çalışmalarımızı başlatmıştık. Şunun da kesinlikle illegalize edilmesini
reddediyoruz. Seçime giderken zaten biz bunu kamuoyunun, halkımızın onayına
sunuyoruz. Resmiyetteki… 
(Mikrofon
otomatik cihaz tarafından kapatıldı) 
BAŞKAN
– Buyurun, toparlayın. 
FATMA
KURTULAN (Devamla) – Erkekse de kadınsa da resmî olarak başkanı ve 1’inci
sırada yer alan kim ise o da eş başkan olarak yerini alır. Bunu kamuoyuna
sunarız ve biz böyle oy alırız. Dolayısıyla bunu illegalize etmenizi, meşru
görmemenizi kabul etmiyoruz. Çok meşru bir sistemdir, demokratiktir,
katılımcıdır, adil bir sistemdir, kadınların yaşamın her alanında eşit
temsiliyetini sağlayan bir sistemdir. Bunu illegalize edip kirli
politikalarınızı eş başkanlık sistemi üzerinden bahane ederek kayyum
zihniyetini, baskıcı zihniyetinizi halkımıza dayatmanızı kabul etmiyoruz. Kadınların
bu sistemde de şu an, hâlihazırda 8’i tutukludur, 4’ü de gözaltındadır.
Kadınlar bu yöntemle tüm baskılarınıza rağmen sinmeyecek, korkmayacak, geri
çekilmeyecek, mücadelelerini sürdürecektir. 
Az
önce bu konuda bir toplantı yaptık Ankara’da. Eş başkanlık sistemi de dâhil
olmak üzere, daha doğrusu, belediyelere atanan tüm bu kayyumlarınıza rağmen… 
(Mikrofon
otomatik cihaz tarafından kapatıldı)
FATMA
KURTULAN (Devamla) – Bir bağlayayım Başkan…
BAŞKAN
– Buyurun. 
FATMA
KURTULAN (Devamla) – Az önce bir toplantıda, tüm baskılarınıza, kayyum
politikalarınıza rağmen “Tüm belediyelerde devam edelim mi, çekilelim mi?” diye
tartışmasını yaptık. Herkesin katıldığı çok önemli mesajlar vardı. Bir anne
bize şunu söyledi: “Çocuklar, aslanlar sakın bu alandan çekilmesin ki tilkiler
bu alanlara yerleşmesin.” Tilkilere bu alanları bırakmayacağız.
Saygılar
sunuyorum. (HDP sıralarından alkışlar)
BAŞKAN
– Cumhuriyet Halk Partisi Grubu adına İstanbul Milletvekili Mustafa Sezgin
Tanrıkulu.
Buyurun
Sayın Tanrıkulu. (CHP sıralarından alkışlar)
CHP
GRUBU ADINA MUSTAFA SEZGİN TANRIKULU (İstanbul) – Sayın Başkan, değerli
milletvekilleri; hepinizi saygıyla selamlıyorum.
Kadınların
siyasette ve hayatın her alanında maruz kaldıkları ayrımcılığa karşı aslında eş
başkanlık sisteminin bütün kurumlarda ve kurullarda doğru bir sistem olması
gerekir. Cumhuriyet Halk Partisi de kendi parti tüzüğünü değiştirerek seçimle
gelinen her kurulda yüzde 33’lük bir cinsiyet kotası getirdi ve partimiz buna
uymaya çalışıyor, zaman zaman aksasa da uymaya çalışıyor. 
Şimdi,
aslında eş başkanlık sistemi, bu sistem 2014 yılında da Siyasi Partiler
Yasası’na girdi; fiilen vardı ve girdi ve uzun bir zamandır da uygulanıyor.
Belediye Yasası’na baktığımız zaman buna imkân veren iki düzenleme var; 40’ıncı
madde başkan vekilini düzenliyor, 42’nci madde de yetki devrini düzenliyor.
Dolayısıyla belediye başkanı, belediye meclis üyeleri içerisinden bir tanesini
hem 40’ıncı maddeye göre başkan vekili olarak görevlendirebilir veya 42’nci
maddeye göre de yetki devriyle, kullandığı bazı yetkileri ona devredebilir.
Dolayısıyla biz buna “başkan vekili” deriz, başkaları “eş başkan” der ama
seçilenler sonuçta, eş başkan olarak seçilenler, erkek veya kadın hangi
cinsiyetten olursa olsun belediye meclisi içerisinden seçilenlerdir.
Dolayısıyla, bunun bana göre bir suç organizasyonu olarak gösterilmesi son
derece yanlıştır, son derece.
Beni
heyecanlandıran arkadaşlar, açık söyleyeyim, bir yurttaş olarak beni
heyecanlandıran durum şuydu: Feodal ilişkilerin en yaygın ve yoğun olduğu
yerlerde, Türkiye’nin büyük ilçelerinde şimdiye kadar olmamış işler oldu ve
belediye başkanları o ilişki ağı içerisinde kadınlardan seçildi. Bu, bence
toplumsal yapının dönüşümü bakımından da çok önemli bir şeydi. Size söyleyeyim
bu ilçeleri, bakın, Bitlis’in ilçeleri, Viranşehir, Suruç, Yüksekova. Buradaki
aşiret ilişkilerinin, feodal ilişkilerin kadın başkanlar üzerinden, kadın
belediye meclis üyeleri üzerinden kırılması, Türkiye bakımından da bir ilktir
aynı zamanda. Böyle bir şey oldu ve dolayısıyla da yeni bir yenilik ve
zenginlik katıldı. Ama şimdi ne oluyor, ne yapılıyor? Kadın belediye başkanları
üzerinden, kadın belediye meclis üyeleri üzerinden, seçilmiş kadın
milletvekilleri üzerinden bir kriminalize etme durumu yaşanıyor.
Çok
yakın tanıdığım 2 belediye başkanı var. Birisi, Kayapınar Belediye Başkanı,
Diyarbakır Barosu üyesi, avukat; tutuklu şu anda. Yine -bir kez daha- Nusaybin
Belediye Başkanı Semire Nergiz, yirmi yıllık avukat; 31 Marttan önce kendisiyle
ilgili hiçbir soruşturma yok, hiçbir dava yok. Keza, Keziban Yılmaz, avukat
arkadaşımız, yakinen tanıdığım için söylüyorum, bir dava yok, ihale yöneticisi.
Ama 31 Marttan sonra, bu ortam içerisinde, kriminalize edildiler ve
tutuklandılar. Belediye başkanı oldukları için tutuklandılar, başka bir nedeni
yok. Bu nedenle yani kadınlara karşı bu ayrımcılığa, bu cinsiyetçiliğe bence
son verilmesi lazım.
Ayrıca,
Adalet ve Kalkınma Partisinin politikasını da biliyoruz. 
(Mikrofon
otomatik cihaz tarafından kapatıldı) 
MUSTAFA
SEZGİN TANRIKULU (Devamla) – Bitiriyorum. 
BAŞKAN
– Buyurun, toparlayın. 
MUSTAFA
SEZGİN TANRIKULU (Devamla) – Uzun zamandan beri uygulanan politika şudur: Eğer
birisinin gözaltına alınması isteniyorsa, tutuklanması isteniyorsa ilk önce
gözaltına alınıyor, tutuklanıyor, aylarca iddianamesiz yatırılıyor, daha sonra
ise hakkında iddianame hazırlanıyor. Yani ilk önce yakala, tutukla, sonra bir
suç uydur politikası izleniyor.
Bize
çocukluğumuzda şunu anlatırlardı: “Bir baba oğluna demiş ki: ‘Git şu adamı
döv.’ Oğlu demiş ki: ‘Baba, döveceğim de bana suçunu söyle.’ Demiş ki: ‘Ya
oğlum git, döv.’ Demiş ki: ‘Ya baba, bana suçunu söyle, vallahi gidip
döveceğim.’ Demiş ki: ‘Oğlum, sen git döv, biz daha sonra ona bir suç
buluruz.’” Şimdi izlenen politika da budur doğu ve güneydoğuda, kayyumlar üzerinden
izlenen politika budur. Bu politikanın maliyeti de ağır olacaktır, buradan
ifade ediyorum. Umarım bu maliyet çok ağır olmadan bu yanlıştan dönülür. 
Çok
teşekkür ederim. (CHP sıralarından alkışlar)
BAŞKAN
- Adalet ve Kalkınma Partisi Grubu adına Yozgat Milletvekili Sayın Yusuf Başer…

Buyurun
Sayın Başer. (AK PARTİ sıralarından alkışlar)
AK
PARTİ GRUBU ADINA YUSUF BAŞER (Yozgat) - Sayın Başkan, değerli milletvekilleri;
HDP’nin kayyum atamaları ve eş başkanlık sistemi hakkında vermiş olduğu grup
önerisi aleyhine AK PARTİ Grubu adına söz aldım. Bu vesileyle yüce heyetinizi
ve aziz milletimizi saygıyla selamlıyorum. 
Sayın
Başkan, değerli milletvekilleri; İçişleri Bakanımız Sayın Süleyman Soylu’nun da
ifade ettiği gibi, kayyum ataması yapılacak belediyeler hakkında kayyum ataması
yapılmadan önce en ince ayrıntısına kadar gerekli araştırma ve incelemeler
yapılmakta ve bu çerçeve içerisinde kayyum atamaları yapılmaktadır, yoksa biraz
önce konuşmacıların da ifade etmiş olduğu gibi eş başkanlık sistemine geçtiği
için bu zamana kadar herhangi bir kayyum ataması yapılmamıştır. Kayyum
atamaları, bilakis, ülkemizde yıllardır kan döken, ülkemizin üniter yapısını
bozmak için terör eylemleri yapan, terör örgütüne belediyelerde eleman
yetiştiren, belediye imkânlarını vatandaşa değil, terör örgütlerine peşkeş
çekenler için yapılmıştır; terörle bağını koparmayan veya koparamayanlar için
yapılmıştır; terör örgütüne mesafe koyamayan ve koymayanlar için yapılmıştır;
şehirde yaşayan vatandaşlarımızın hayatını çekilmez hâle getirenler ve hizmet
üretmeyenler için yapılmıştır. Elbette ki Türkiye Cumhuriyeti devleti de suç
işleyenlere karşı hukuk içerisinde, kanun içerisinde gereken iş ve eylemleri
yapmıştır, bundan sonra da yapacaktır.
KEMAL
PEKÖZ (Adana) – “Eş başkanlar seçilmiş değildir.” dedi ya, doğru konuşun. 
SALİHE
AYDENİZ (Diyarbakır) – Şu anda kimse belediyelere giremiyor. 
YUSUF
BAŞER (Devamla) - Belediye başkanlarının seçilmiş olması, belediye başkanına
suç işleme özgürlüğünü tanımıyor, tanıyamaz. Bilakis belediye başkanı
olanların, o manada şehirde yaşamış olduğu insanların hakkını ve hukukunu
korumak ve hizmet üretmesi gerekirken, yapmadıkları için kayyum atamaları
yapılmıştır ve bu atamalar hukukidir, meşrudur ve yasaldır.
KEMAL
PEKÖZ (Adana) – Yeniden seçim yapın, bir yerde kazanamazsınız. En güvendiğiniz
yerde yapalım.
YUSUF
BAŞER (Devamla) – Alenen terör örgütüne yardımda bulunmakta beis görmeyen
belediyeler için kayyum ataması, daha çok da çocuklarımız için yapılmıştır.
Kimi HDP’lilerin çocukları Maldivler’de, Batı ülkelerinde okurken…
KEMAL
PEKÖZ (Adana) – Yalan! Yalan!
YUSUF
BAŞER (Devamla) – …bölgede korku ve endişe içinde yaşamını sürdüren, daha iyi
bir şehirde yaşamayı hak eden, yetim ve öksüz olarak değil, aile saadeti içinde
yaşamayı, iyi okullarda okumayı hak eden, geleceğimiz olan yavrularımız için
yapılmıştır; huzur ve refahı hak eden aziz milletimiz için yapılmıştır; akşam
hava karardıktan sonra sokağa çıkamayan vatandaşlarımız için yapılmıştır;
çocuğunun okuldan dönüşünü “Acaba yolunu kesmişler midir, terör örgütü musallat
olmuş mudur?” diye korkuyla bekleyen anneler için yapılmıştır. 
(Mikrofon
otomatik cihaz tarafından kapatıldı) 
YUSUF
BAŞER (Devamla) – Kayyum atadığımız her yere devletimizin şefkat elini,
merhamet elini ve hizmet elini ulaştırdık. Bundan sonra da ulaştırmaya devam
edeceğiz diyor, grup önerisinin aleyhinde olduğumu belirtiyor, hepinizi
saygıyla selamlıyorum. (AK PARTİ sıralarından alkışlar) 
FATMA
KURTULAN (Mersin) – Sayın Başkan, sataşmadan söz istiyorum. 
BAŞKAN
– Buyurun, söz veriyorum, yerinizden.
FATMA
KURTULAN (Mersin) – Oradan kullanayım Sayın Başkan. 
BAŞKAN
– Yerinizden konuşun. Buyurun.
FATMA
KURTULAN (Mersin) – Sayın Başkan, kürsüde lütfen. 
BAŞKAN
– Buyurun.
VI.- SATAŞMALARA İLİŞKİN KONUŞMALAR
1.- Mersin Milletvekili Fatma Kurtulan’ın, Yozgat Milletvekili Yusuf
Başer’in HDP grup önerisi üzerinde AK PARTİ Grubu adına yaptığı konuşması
sırasında Halkların Demokratik Partisine sataşması nedeniyle konuşması
FATMA
KURTULAN (Mersin) – Teşekkürler Sayın Başkan. 
Söylediklerine
sayın hatip kendisi de inanmıyordu ki zaten gülerek, böylesi önemli bir
meseleyi gülümseyerek “Ben konuşuyorum ama siz dinler gibi yapın.” dedi.
YUSUF
BAŞER (Yozgat) – Ben gayet ciddiydim. Herhâlde siz şimdi konuştuklarınıza
inanmıyorsunuz. Baskıyla konuşuyorsunuz şimdi siz. 
FATMA
KURTULAN (Devamla) – Sonuçta İçişleri Bakanını referans vermek, bozacının
şahidi şıracı olmuştur. Onu referans vermenizin adı budur. “Hizmet
üretemeyenler, vesaire…” dediniz “Seçilmiş olmaları suç işlemelerine engel
değildir.” dediniz.
YUSUF
BAŞER (Yozgat) – Siz kabul etmiyor musunuz bunu?
FATMA
KURTULAN (Devamla) – İddianamelerde seçildikten sonra itham edilen bir suç
yoktur, bunu anlayın. Defalarca bunu söyledik. 
Bütün
belediye başkanlarımız hakkındaki iddianameler seçilmeden önceki
iddianamelerdir eğer varsa. 
Biraz
önce CHP’li sayın vekilin de söylediği gibi, önce tutukluyorsunuz sonra suç
oluşturuyorsunuz. Hepimizin de başına gelen bu oldu. 
Bizim
çocuklarımız sizin gibi Man adalarına paracıklar götürmüyorlar, paraları
götürmüyorlar. “Baba, ben bu parayı ne yapayım? Ayakkabı kutularındaki paraları
nasıl, nereye götüreyim, nerede saklayayım?” diye feryat edip babalarını
aramıyorlar. (HDP sıralarından alkışlar) 
FEHMİ
ALPAY ÖZALAN (İzmir) – İspat et! İspat et!
MÜCAHİT
DURMUŞOĞLU (Osmaniye) – Ne alaka?
FATMA
KURTULAN (Devamla) – Rezil olacaksınız. Bu kayyumlarla rezil olacaksınız. Bunu
savunamayacaksınız.
BAŞKAN
– Evet, Fatma Hanım, teşekkürler.
V.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, Grup Başkan Vekili Mersin Milletvekili Fatma Kurtulan
tarafından, eş başkanlık sistemine karşı çıkarılan engellerin ortadan
kaldırılması amacıyla 20/11/2019 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin ön görüşmelerinin,
Genel Kurulun 20 Kasım 2019 Çarşamba günkü birleşiminde yapılmasına ilişkin
önerisi (Devam)
BAŞKAN
– Öneriyi oylarınıza sunuyorum: Kabul edenler… Kabul etmeyenler… Kabul
edilmemiştir.
RAMAZAN
CAN (Kırıkkale) – Başkanım, sadece zapta geçmesi anlamında…
BAŞKAN
– Sayın Can, buyurun.
RAMAZAN
CAN (Kırıkkale) – Başkanım, Yusuf Başer arkadaşımızın söylediği gibi, hiç kimse
suç işleme özgürlüğüne sahip değildir. Eğer millî iradeyi hâkim kılmak esassa,
millete hizmet etmek de esas. Bunlar hukuk kuralları içerisinde, mevzuat
çerçevesi içerisinde yapılacak şeylerdir. Aksi davranış, yargı denetimine
tabidir.
Diğer
taraftan, 17-25 Aralıkta mizansen senaryoları, “tape”leri burada kullanmak
doğru değildir. Bunların cevabını 15 Temmuzda aziz Türk milleti vermiştir. (AK
PARTİ sıralarından alkışlar) 
BAŞKAN
– Sayın Polat, buyurun, siz söz istemiştiniz.
IV.- AÇIKLAMALAR (Devam)
24.- İstanbul Milletvekili İffet Polat’ın, 20 Kasım Dünya Çocuk Hakları
Günü vesilesiyle dağa kaçırılan çocuklarını geri almak için Diyarbakır HDP il
binası önünde eylem yapan ailelerin evlat nöbetlerinin devam ettiğine ilişkin
açıklaması
İFFET
POLAT (İstanbul) – Sayın Başkan, değerli milletvekilleri; bugün Dünya Çocuk
Hakları Günü. Ağustos ayından beri Diyarbakır’da HDP il binasının önünde dağa
kaçırılan çocuklarını geri almak için eylem yapan ailelerin evlat nöbetleri
79’uncu gününde de devam etmektedir.
Anaların
bu çağrısına toplumun bazı kesimleri yalnızca kulak tıkamakla kalmamış,
evlatlarının akıbetinden endişe edenlere de saldırılarda bulunmuştur. Ama bütün
bu saldırılara rağmen annelerin eylemleri devam etmektedir.
Otuz
beş yıllık kanlı tarihinde yaklaşık 20 bin çocuğu ailelerinden koparıp kirli
yöntemlerle dağa çıkaran terör örgütü ve uzantıları bilmelidir ki Diyarbakır’da
bu annelerin direnişi devam edecektir. Bu direniş siyasetin ve siyasi
kimliklerin üstündedir. Bu başkaldırı yıllardır bölge insanına korku, kan ve
göz yaşından başka bir şey vermeyen terör örgütüne ve terör sevicilere karşı
onurlu bir eylemdir. Bu millet, Dicle’nin kuzularını çakallara yem
etmeyecektir. Bu millet, dağ gibi duran anaların yanındadır. Yüce Meclisin
huzurunda, bu şanlı direnişe katılan koca yürekli analarımızı selamlıyorum, bir
an evvel yavrularına kavuşmalarını Rabb’imden niyaz ediyorum.
Saygılarımı
sunuyorum. (AK PARTİ sıralarından alkışlar)
BAŞKAN
– Sayın Beko…
25.- İzmir Milletvekili Kani Beko’nun, çocuk işçiliğinin kalmadığı,
geleceğini borç altına almadığımız, haklarını her yerde gözettiğimiz güzel bir
dünya ve Türkiye umuduyla tüm çocukların 20 Kasım Dünya Çocuk Hakları Günü’nü
kutladığına ilişkin açıklaması
KANİ
BEKO (İzmir) – Değerli milletvekilleri, bugün 20 Kasım Dünya Çocuk Hakları
Günü. Dünya çapında 5-17 yaş arası 154 milyon çocuk yani dünyadaki çocuk
nüfusunun yüzde 11’i çocuk işçi olarak çalışmaktadır. Çocuk işçilerin yüzde
72’si tarım, yüzde 16’sı hizmet sektörü, yüzde 12’si ise sanayi sektöründe
çalışmaktadır. Tüm bunların yanı sıra, dünya genelinde her gün yaşanan iş
cinayetleri neticesinde ortalama 10-12 bin arası çocuk işçi iş cinayetlerinde
yaşamını yitirmektedir. Çocuk işçiliğinin kalmadığı, onları bedenen ve ruhen
koruyabildiğimiz, geleceğini daha doğmadan borç altına almadığımız, haklarını
sadece kâğıt üzerinde değil, okulda, evde, sokakta, oyunda, kısacası her yerde
gözettiğimiz, onların da birey olduğunu bilerek hareket ettiğimiz güzel bir
dünya ve Türkiye umuduyla tüm çocuklarımızın 20 Kasım Dünya Çocuk Hakları
Günü’nü kutluyor, Genel Kurulu saygıyla selamlıyorum. 
BAŞKAN
– Sayın Aycan, buyurun. 
26.- Kahramanmaraş Milletvekili Sefer Aycan’ın, 20 Kasım Dünya Çocuk
Hakları Günü vesilesiyle çocuklarımızın çocuk yaşta evlendirilerek
sömürülmesine müsaade edilmemesi gerektiğine ilişkin açıklaması
SEFER
AYCAN (Kahramanmaraş) – Sayın Başkan, bugün Dünya Çocuk Hakları Günü. Çocuk
Hakları Bildirgesi’ni ilk imzalayan ülkelerden biriyiz. Elbette bugüne kadar
çocuk haklarıyla ilgili çok gelişme oldu, Türkiye Cumhuriyeti bu konuda, sağlık
konusunda çocuklara çok iyi hizmetler de verdi ama hâlâ eksiklerimiz var. En
önemli eksiklerimizden biri, çocuklarımızın çocuk yaşta evlilikleridir. Resmî
veya gayriresmî çocuk yaşta evliliklere asla izin verilmemelidir. Hele bir
çocuğun yani 18 yaş altında bir kadının hamile kalması da sağlık açısından da
psikolojik açıdan da uygun değildir. Bu, bir ölçüde kız çocuklarına karşı bir
cinsel şiddettir, buna müsaade edilmemesi gerekir. 
İkinci
konu da: Hâlâ Türkiye’de çocuk işçiler vardır. Çocuk işçilerin, maalesef 15-17
yaş grubundaki çocukların yüzde 21’i emek yoğun çalışmaktadır, bu da çocukların
kullanılması, sömürülmesi anlamına gelir; buna da müsaade edilmemesi gerekir.
Çocukların yeri okullarıdır. Gelişmelerine katkıda bulunmak lazım.
Teşekkür
ederim.
V.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, Türkiye Büyük Millet Meclisi Gündemi’nin “Genel
Görüşme ve Meclis Araştırması Yapılmasına Dair Öngörüşmeler” kısmında yer alan,
şehir hastaneleri modelinin incelenerek problemli alanların tespit edilmesi ve
alınması gereken önlemlerin belirlenmesi amacıyla verilmiş olan (10/1666) esas
numaralı Meclis Araştırması Önergesi’nin ön görüşmelerinin, Genel Kurulun 20
Kasım 2019 Çarşamba günkü birleşiminde yapılmasına ilişkin önerisi
BAŞKAN
– Cumhuriyet Halk Partisi Grubunun İç Tüzük’ün 19’uncu maddesine göre verilmiş
bir önerisi vardır, okutup işleme alacağım ve oylarınıza sunacağım.
20/11/2019
Türkiye Büyük Millet Meclisi Başkanlığına
Danışma
Kurulu 20/11/2019 Çarşamba günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Engin
Özkoç
 Sakarya
 Grup
Başkan Vekili
Öneri:
Türkiye
Büyük Millet Meclisi Gündemi’nin “Genel Görüşme ve Meclis Araştırması
Yapılmasına Dair Öngörüşmeler” kısmında yer alan, şehir hastaneleri modelinin
incelenerek problemli alanların tespit edilmesi ve alınması gereken önlemlerin
belirlenmesi amacıyla verilmiş olan (10/1666) esas numaralı Meclis Araştırması
Önergesi’nin görüşmesinin Genel Kurulun 20/11/2019 Çarşamba günlü (bugün)
birleşiminde yapılması önerilmiştir.
BAŞKAN
– Önerinin gerekçesini açıklamak üzere öneri sahibi Cumhuriyet Halk Partisi
Grubu adına Balıkesir Milletvekili Fikret Şahin.
Buyurun
Sayın Şahin. (CHP sıralarından alkışlar)
CHP
GRUBU ADINA FİKRET ŞAHİN (Balıkesir) – Sayın Başkan, değerli milletvekilleri;
şehir hastaneleriyle ilgili yaşadığımız sorunlara dair Meclis Başkanlığına
vermiş olduğumuz araştırma önergesiyle ilgili söz almış bulunuyorum. Yüce
heyetinizi saygıyla selamlıyorum.
Değerli
milletvekilleri, eğer bir ülkede yöneticiler kamu kaynaklarıyla ve kanunlara
aykırı olarak yandaşlarını zengin etmek isterlerse şehir hastanelerinden daha
iyi bir model bulamazlardı. Arsa devletin, kredi Hazine garantisinde, sıfır
risk, sıfır öz kaynakla yirmi beş ile otuz yıla varan muazzam bir gelir akışı.
Bu gelir kimden gelip kime veriliyor? Tabii ki vatandaşın vergilerinden
sağlanan gelirler; tüyü bitmemiş yetimin hakkını alıyoruz, yandaş müteahhitlere
ve onlara bu modeli öğreten yabancı danışmanlık şirketleri ve yatırım
şirketlerine aktarıyoruz. 
Birilerinin
“Hayalim.” dediği bu şehir hastaneleri vatandaşın kâbusu olmuş durumda. Modern
bir sömürü modeli ve “çağımızın kapitülasyonları” olarak adlandırılan bir
model. Bunu sadece biz demiyoruz. Bakın, şu anda İngiltere Başbakanı olan Boris
Johnson zamanında bu model için şunu söylüyor: “Başka ülkelerde ‘yağma’ olarak
adlandırılan bu sistemi siz bize ‘kamu-özel iş birliği’ olarak sunuyorsunuz.”
Yine, İngiltere Sayıştayı benzer şekilde “Eğer bu yatırımları devlet kendisi
yapmış olsaydı en az yarı yarıya kâr ederdi.” diyor, tıpkı Sağlık Bakanı Sayın
Fahrettin Koca’nın yaptığı açıklama gibi. 
Sayın
Bakan bakın neler söylüyor: “Kamu-özel iş birliğiyle tecrübeye de sahip olduk.
Bu dönemde de şehir hastanelerini artık bu tecrübeyle birlikte kendi
imkânlarımızla yapmayı planladık. Sizin bütçenizde bunu yapabilirliğiniz
mümkünse niye bir finans modelini devreye sokmak isteyesiniz? Finans modelinin
de sonuçta bir yükü yok mu?” diye soruyor. Evet, Sağlık Bakanı ilk kez doğru
bir tespit yapmış durumda. Ama Sağlık Bakanlığı tecrübeye sahip olurken
vatandaş maalesef soyuluyordu. Öyle anlıyoruz ki sizleri halkımızın alacağı
sağlık hizmeti üzerinden de aldatmışlar; müteahhitler, danışmanlık şirketleri
sizi bu alanda da kandırmışlar. 
İngilizler
bu modeli yaptı, denedi ve vazgeçti; bunu dahi göremediniz. İktidarınızın ilk
dönemlerinde Devlet Planlama Teşkilatı uzmanları bu modeli incelemek, sizlere
rapor vermek için süre istediklerinde onlara bu süreyi tanımadınız. Bu şehir
hastaneleri modeli için ne diyorlar biliyor musunuz? “Gelecek kuşaklardan bütçe
aktarım projesi” diyorlar. Bakın, bugün de Çocuk Hakları Günü. Çoluğumuzun
çocuğumuzun gelecekte sağlık alanında harcayacağı bütçeyi bugünden harcıyoruz.
Onların bütçelerinin üzerine şimdiden ipotek getirmiş durumdayız. 
Bunu
sorguladığımız zaman “Şehir hastaneleri sözleşmeleri nedir?” diye sorduğumuz
zaman bize verilen cevap: “Söyleyemeyiz, ticari sır.” Bakınız, burada iktidar
partisinden milletvekili arkadaşlarımız var, hiçbiriniz şehir hastaneleri
sözleşmelerini bilmiyorsunuz. Millet adına görev yapan milletvekillerine bu
sözleşmeler verilmezken bürokratların bu sözleşmelerden haberi var, yabancı
danışmanlık şirketlerinde çalışan personelin haberi var, onun da ötesinde, yine
yabancı danışmanlık şirketlerinin internet sitesinde bazı bilgileri görmüş
oluyoruz. Yani millet adına görev yapan milletvekillerinden bu bilgileri
kaçırarak, denetimi engelleyerek ne yapmaya çalışıyorsunuz? Bakın, bu sorunun
cevabını da yine elimde gördüğünüz şu İngiltere kaynaklı bir sivil toplum
kuruluşunun raporunda görüyoruz. Bu raporda “‘Ticari sır’ denilen kavramın
arkasında rant arayışı ve yolsuzluk vardır.” deniyor. Evet, işte neden bize bu
sözleşmenin verilmediğini açık olarak buradan anlıyoruz ve belki de bu şehir
hastaneleri cumhuriyet tarihinin en büyük yolsuzluğunu barındırmakta,
cumhuriyet tarihinin en büyük kara deliği durumunda. Plan ve Bütçe
Komisyonunda, maalesef Sağlık Bakanlığı şeffaf ve hesap verebilir bir bakanlık
olmadığını gösterdi bizlere. Sağlık Bakanından defalarca “Şehir hastaneleri
sözleşmeleri nedir?” diye istediğimiz zaman maalesef Sayın Bakan “Evet, şehir
hastanelerinin sözleşmeleri burada, buyurun.” diyemedi.
Efendim,
Sağlık Bakanı daha sonra “Bizler artık şehir hastanelerini kamu-özel iş
birliğiyle yapmaktan vazgeçtik, genel bütçeden yapacağız.” diye bir açıklama
getirdi. Tabii, Bakanın bu açıklaması yeterli değil; bu zamana kadar kamu-özel
iş birliği çerçevesinde yapılmış olan 10 tane hastane hizmette, 9 tane
hastanenin inşaatı devam ediyor yani toplam 19 hastane üzerinden vatandaşımız
hâlâ soyulmakta. Biz istiyoruz ki Cumhuriyet Halk Partisi olarak, bu hastaneler
tekrar milletin ve devletin hastanesi olsun yani tekrar devlet bu hastaneleri
uhdesine alsın, kamulaştırsın.
(Mikrofon
otomatik cihaz tarafından kapatıldı) 
FİKRET
ŞAHİN (Devamla) – Bir dakikanızı rica edeceğim Sayın Başkanım.
BAŞKAN
– Buyurun. 
FİKRET
ŞAHİN (Devamla) – Buna yönelik olarak da bu şehir hastanelerinin tekrar kamuya
mal edilmesi noktasında Meclis Başkanlığımıza verdiğimiz bir yasa teklifimiz
var, bu yasa teklifine de tüm gruplardan destek bekliyoruz. 
Kamu
zararı hâlâ devam etmekte. Bakınız, şunu ifade etmek istiyorum: Bu 19 hastane
için toplam 11,2 milyar dolarlık bir kaynak ayırıyoruz ama yirmi beş yıl sonra
bu 11 milyar dolara karşılık 94 milyar dolar para ödeyeceğiz ve bu parayla, 94
milyar dolarla 1.200 yataklı tam 575 tane hastane yapılabilecek durumda. İşte
burada Cumhuriyet Halk Partisi olarak, bu hastaneler üzerinden vatandaşımızın
daha fazla soyulmaması adına bu araştırma önergesini vermiş durumdayız. Bu, bu
hastaneleri tekrar devletin devralması adına ilk adım olacaktır. 
Bu
önergeyle ne yapmak istiyoruz? Şehir hastaneleri sözleşmelerinin içeriğini
görmek istiyoruz; şehir hastanelerinin mali durumunu incelemek istiyoruz; kamu
zararı hangi noktadadır, bunu ölçmek istiyoruz; bu hastaneleri tekrar halkımıza
kazandırmak istiyoruz ve halk soyulmadan, halk zarar ettirilmeden halka hizmet
yapılabileceğini göstermek istiyoruz.
Hepinizi
saygıyla selamlıyorum. (CHP sıralarından alkışlar)
Teşekkür
ederim Sayın Başkanım. 
BAŞKAN
– İYİ PARTİ Grubu adına Eskişehir Milletvekili Arslan Kabukcuoğlu konuşacaktır.
Buyurun
Sayın Kabukcuoğlu. (İYİ PARTİ sıralarından alkışlar) 
İYİ
PARTİ GRUBU ADINA ARSLAN KABUKCUOĞLU (Eskişehir) – Sayın Başkan, değerli
milletvekilleri; CHP’nin grup önerisi hakkında söz almış bulunmaktayım.
Hepinizi saygıyla selamlarım.
Sağlık
Bakanlığının bütçe görüşmeleri sırasında Sayın Fahrettin Koca şehir
hastanelerinin artık, kamu-özel iş birliği modeli yerine genel bütçe
kaynaklarıyla yapılacağını açıklamıştır. Sayın Koca bu açıklamasıyla
Cumhurbaşkanı Sayın Recep Tayyip Erdoğan’ın hayallerini suya düşürmüş, eski
Sağlık Bakanı Recep Akdağ’ın sözde başarı hikâyesini ise çöpe atmıştır.
İktidar, şehir hastaneleri için seçtiği kamu-özel iş birliği uygulamasıyla 81
milyonun, yeni doğacak çocukların ve hatta onların torunlarının gelecekleri
için devasa taahhütler altına girerek, gizli sözleşmelere rağmen, kamuoyuna
yansıyan bilgilere göre, yirmi beş yıl için en az 80 milyar dolar kira
bedeliyle büyük bir borç batağına girmiştir. Ayrıca, o hastanelerin yüksek
teknoloji isteyen tetkik yöntemleri ve otelcilik hizmetleri gelirlerinin de
yine o şirketlerin olması, bu da işin cabası. 
Hâlbuki
Sayın Cumhurbaşkanı ve Sayın Başbakan şehir hastaneleri yatırımları için
vatandaşın cebinden bir kuruş bile çıkmayacağını söylemişti, vatandaşımız yine
kandırıldı. Aynı zamanda, Sayın Koca’nın açıklaması şehir hastanelerinin böyle
bir modelle yapılmasının büyük bir kamu zararı gerçekleştirdiğinin itirafıdır. 
Bizler
İYİ PARTİ olarak her defasında Türkiye’nin geleceği için ümit vermeyen ve kaş
yapayım derken göz çıkartan bu projelerden geri adım atılması için uyardık, “Bu
çıkmaz sokakta daha fazla ilerlemeyin.” diye halkımızın adına uyarılarda
bulunduk. 
Devletimizin
Ödemiş’te yaptırdığı hastane ile şehir hastanelerini şöyle bir kıyaslamaya
gidebiliriz: Ödemiş Devlet Hastanesinde 1 yatağın maliyeti 43 bin dolar iken
şehir hastanelerinde bir yatağın maliyeti 338 bin dolardır yani 1’e 8 fark
vardır. Şehir hastanelerini topladığımız vakit, onlara verilen toplam para 11
milyar dolardır. Eğer şehir hastaneleri rant yerine kamu yararı düşünülüp
Ödemiş Devlet Hastanesi muhasebesiyle yapılsaydı bizlere maliyeti 1 milyar 350
milyon dolar olacaktı. Londra mahkemelerinin anlaşmazlık durumu için yetkili
olması da işin cabası. 
Bizler
İYİ PARTİ Grubu olarak öneriyi destekliyoruz. Bu çağın kapitülasyonları olarak
nitelendirilebilecek şehir hastanelerinin, gizli sözleşmeleri de dâhil, her
yönüyle araştırılıp devlet kaynaklarının bir daha çarçur edilmemesi için bu projelerden
ders çıkarılmasını sağlamayı bütün milletvekillerinin halka karşı
sorumluluklarının gereği görüyoruz. 1’e 8 maliyet bir skandaldır. Eğer
İskandinav ülkelerinde olsaydı hükûmet istifa ederdi.
Hepinize
saygılarımı sunuyorum. (İYİ PARTİ sıralarından alkışlar)
BAŞKAN
- Halkların Demokratik Partisi Grubu adına Batman Milletvekili Necdet İpekyüz
konuşacak.
Buyurun
Sayın İpekyüz. (HDP sıralarından alkışlar)
HDP
GRUBU ADINA NECDET İPEKYÜZ (Batman) - Sayın Başkan, değerli vekiller; hepinizi
saygıyla selamlıyorum.
Şehir
hastaneleri, başta söyleyelim, şehirden uzak yerlerde şehir hastaneleri. Önce
binalar yapılıyor, sonra yollar yapılmaya çalışılıyor. Çok övünülen Ankara
Bilkent Şehir Hastanesinde hâlâ toplu ulaşımda sıkıntılar var. Böylelikle
aslında projede önce finans sağlayanlara, fon sağlayanlara bir şey düşünülmüş,
halk düşünülmemiş, sonradan düşünülmüş. 
Değerli
arkadaşlar, çalışanlar açısından bir baskı, şiddet, rekabet; hastalar açısından
ulaşamama sorunu var. Bir taraftan, hastalıklar artıyor, hastaneler yapılıyor,
hastalıkların önlenmesi için ciddi bir çaba yok. 
Kamu-özel
iş birliği, bakın, soralım: Bu, kamu mu, özel mi? İsmi “kamu-özel iş birliği.”
Mersin Tabip Odası Başkanı kalkıp şehir hastanesinin bahçesinde basın
açıklaması yapacak, kolluk güçleri geliyor “Yapamazsın…” Niçin? “Burası özel
mülkiyet.” 
Bir
diğer konu, Türkiye Büyük Millet Meclisi, Sayıştay, kamu denetçileri, vekiller,
hepimiz sözleşmeyi istiyoruz, verilmiyor; ticari sır. Sağlık Bakanlığı öyle bir
hâle getirmiş ki birçok şekilde anlatıyor fakat AKP Genel Başkanı bile diyor
ki: “Müşteriler gelecek, memnun kalacak, zarar ediyorsak edelim.” Bile bile
zarar. Zarar edeceğine o parayı aşıya verelim, yemeğe verelim, aşa verelim,
temizliğe verelim, içme suyuna verelim. Böyle olmadığında ne oluyor? Bu “özel”
dedikleri şey; arsa bedava, kredi bedava, fon bedava, KDV yok, gümrük vergisi
yok, yirmi beş yıl kirala. 
Sevgili
arkadaşlar, şu anda Ankara Şehir Hastanesinin arsasının içinde yapılmış otelde
kim kalıyor biliyor musunuz? Sağlık Bakanlığı kiracı olmuş, her ay kira veriyor
ve yetinmiyor, bununla beraber yirmi beş yıl boyunca çeşitli hizmetler için
deniyor ki: “Bize sat.” Kamu, özelden alıyor temizliği, tıbbi atık toplamayı,
diğer atık toplamayı, çamaşır yıkamayı, laboratuvar ve görüntülemeye kadar
bütün hizmetleri. 
Ve
biliyor musunuz öyle adil olmayan bir düzenleme yapılmış ki -Yozgat Şehir
Hastanesi ve Sorgun Devlet Hastanesi- Yozgat Şehir Hastanesinde 1 kilogram
çamaşır yıkamanın bedeli 14 lira, Sorgun Devlet Hastanesinde aynı firma, 1 lira.
Bunun 14 katını hepimiz veriyoruz, göz göre göre veriyoruz. Yemeklerde böyle,
temizlikte böyle; Elâzığ’da fark var, Eskişehir’de fark var, Mersin’de fark
var. Bile bile sözleşmeyi saklıyorlar, sır gibi niteliyorlar çünkü bu sır gibi
dedikleri hepimizin cebinden çıkan bir bedeldir 
(Mikrofon
otomatik cihaz tarafından kapatıldı) 
NECDET
İPEKYÜZ (Devamla) – Bunu önlememiz lazım. 
Sayın
Başkan, toparlıyorum. 
BAŞKAN
– Buyurun. 
NECDET
İPEKYÜZ (Devamla) – Bunu biz önlemediğimiz zaman… Teslim aldıkları hastanelerde
hâlâ şantiye devam ediyor, park, bahçe, peyzaj parası ödüyorlar. Böyle bir şey
mi olur? Eskişehir’de normalde yangından kaçarken yangın merdiveninden çıktın
mı otoparka çıkıyorsun, böyle mi olur? Kamu-özel diyorsunuz, Türkiye
Cumhuriyeti vatandaşı biri, bir özel şirket, girişim, kişi gittiğinde, bir
yönetmelik var, o yönetmeliğe tabidir ama özel hastaneler değil, şehir
hastaneleri her şeyden muaftır; paradan muaf, yasadan muaf, denetimden muaf,
vali bilmiyor, sağlık müdürü bilmiyor, doktor bilmiyor. Bir an önce burayı
kamulaştıralım, sağılığı koruyucu sağlık hizmetlerine ayıralım, geleceğimiz
daha iyi olsun. 
Saygılarımı
sunuyorum. (HDP sıralarından alkışlar)
BAŞKAN
– Adalet ve Kalkınma Partisi Grubu adına Bursa Milletvekili Mustafa Esgin... 
Buyurun
Sayın Esgin. (AK PARTİ sıralarından alkışlar)
AK
PARTİ GRUBU ADINA MUSTAFA ESGİN (Bursa) – Sayın Başkan, değerli
milletvekilleri; Cumhuriyet Halk Partisi grup önerisi aleyhinde AK PARTİ
Grubumuz adına söz almış bulunmaktayım. Genel Kurulu saygıyla selamlıyorum. 
AK
PARTİ iktidarlarının ilk yıllarında sağlık altyapımızın güçlendirilmesine büyük
ihtiyaç bulunmaktaydı. Mevcut hastanelerimizin yaş ortalaması 49 iken birçoğu
da deprem güvenliği ve fonksiyonel açıdan kötü durumdaydı. Toplam 107 bin
yatağın sadece 7 bini nitelikliydi. Hastanelerimizin hemen hepsinde yataklar
koğuş sistemi şeklindeydi. Çağdaş bir sağlık hizmeti verebilmek için 100 bin
civarında yatağın yenilenme ihtiyacının yanı sıra, artan nüfus nedeniyle 50 bin
ilave yatağa ihtiyaç vardı.
AK
PARTİ olarak muhalefetten işte böyle bir Türkiye’yi devraldık. AK PARTİ’yle
birlikte, devlet hastanelerimiz bugün tek ve çift kişilik odalarda son
teknoloji cihazlarla modern ve beş yıldızlı konforda donatıldı. Hastane
binalarının yaş ortalaması 49 yaşından 13’e indirildi.
Günün
ekonomik imkânları çerçevesinde yapılan planlamada, bir kısım hastaneler klasik
ihale yöntemiyle planlanırken özellikle büyük yapıların alternatif finansman
yoluyla yapılması öngörülmüştür. Mevcut kaynaklarla ve kısa sürede hedefe
ulaşmanın ancak bu şekilde mümkün olacağı öngörülmüştür. Günün şartlarında
kamu-özel iş birliği finansman yöntemi de tercih edilmiştir, ihtiyaç hâlinde
gelecekte de yine tercih edilebilecektir. 
ARSLAN
KABUKCUOĞLU (Eskişehir) – Niye vazgeçtiniz?
MUSTAFA
ESGİN (Devamla) – Bütün bunlarla birlikte, Türk halkının yüzde 30’lardaki
memnuniyet oranları yüzde 78’lere çıktığı hâlde muhalefetin bu başarı öyküsünü
şehir hastaneleri finansman modeli üzerinden istismar etmesini hayret verici
bir akıl tutulması olarak görmekteyiz. 
ARSLAN
KABUKCUOĞLU (Eskişehir) – Niye vazgeçiyorsunuz? 
MUSTAFA
ESGİN (Devamla) – Sağlık sistemimizde ve şehir hastanelerinde “hasta garantisi”
diye bir olgu yoktur. Bu şekilde bir itham butlanla iştigal etmektir. Bütün bu
söylediklerimizi Bursa örneği üzerinde ele alacak olursak on yedi yılda 26’sı
hastane olmak üzere toplam 68 sağlık yatırımı yapılmıştır. Bunların tamamı
merkezî bütçeden gerçekleştirilmiş olan yatırımlardır. Bursa Şehir Hastanesi,
genel hastane, kadın doğum ve çocuk hastanesi, onkoloji hastanesi, kalp damar
hastanesi, fizik tedavi hastanesi, psikiyatri hastanesi olmak üzere 6
hastaneden müteşekkil, entegre bir sağlık kampüsüdür ve kısa bir süre önce
açılmış olmasına rağmen mükemmel ekip çalışmasıyla yüzde 90’lar düzeyinde hasta
memnuniyeti oluşmuş, yüz akı bir projedir.
Uzun
lafın kısası AK PARTİ’nin öncesinde geceden başlayan poliklinik kuyruklarını,
eski ve bakımsız hastane binalarını, 10 kişilik koğuşlardaki hasta odalarını…
(Mikrofon
otomatik cihaz tarafından kapatıldı) 
MUSTAFA
ESGİN (Devamla) – Sayın Başkan, toparlıyorum.
…senetsiz
cenazelerin dahi teslim edilmediği Türkiye'yi anlaşılan o ki muhalefet çabuk
unuttu ama aziz milletimiz o günleri unutmadı ve ayrıca kendisine hizmet
edenleri de asla unutmayacaktır diyorum, Genel Kurulu saygıyla selamlıyorum.
(AK PARTİ sıralarından alkışlar) 
ARSLAN
KABUKCUOĞLU (Eskişehir) – Sözleşmeyi okudunuz mu, biliyor musunuz? Sözleşmeden
haberiniz var mı? 
BAŞKAN
– Sayın milletvekilleri, öneriyi oylarınıza sunuyorum: Kabul edenler… Kabul
etmeyenler… Kabul edilmemiştir.
Birleşime
on dakika ara veriyorum. 
Kapanma Saati: 15.59
İKİNCİ OTURUM
Açılma Saati: 16.26
BAŞKAN: Başkan Vekili Celal ADAN
KÂTİP ÜYELER: Burcu KÖKSAL (Afyonkarahisar), Şeyhmus
DİNÇEL (Mardin)
-----0-----
BAŞKAN
– Türkiye Büyük Millet Meclisinin 20’nci Birleşiminin İkinci Oturumunu
açıyorum.
Alınan
karar gereğince, gündemin “Kanun Teklifleri ile Komisyonlardan Gelen Diğer
İşler” kısmına geçiyoruz. 
Birinci
sırada yer alan, İstanbul Milletvekili Vedat Demiröz ve 97 Milletvekilinin Dijital
Hizmet Vergisi Kanunu ile Bazı Kanunlarda ve 375 Sayılı Kanun Hükmünde
Kararnamede Değişiklik Yapılması Hakkında Kanun Teklifi ile Plan ve Bütçe
Komisyonu Raporu’nun görüşmelerine kaldığımız yerden devam edeceğiz. 
VII.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- İstanbul Milletvekili Vedat Demiröz ve 97 Milletvekilinin Dijital
Hizmet Vergisi Kanunu ile Bazı Kanunlarda ve 375 Sayılı Kanun Hükmünde
Kararnamede Değişiklik Yapılması Hakkında Kanun Teklifi (2/2312) ile Plan ve
Bütçe Komisyonu Raporu (S. Sayısı: 128) (X)
BAŞKAN
- Komisyon? Yerinde. 
Dünkü
birleşimde, İç Tüzük’ün 91’inci maddesine göre temel kanun olarak görüşülen 128
sıra sayılı Kanun Teklifi’nin birinci bölümünde yer alan 20’nci maddesi kabul
edilmişti. 
Şimdi,
21’inci maddenin önerge işlemlerini yapacağız. 
21’inci
madde üzerinde 3 önerge vardır, önergeleri aykırılık derecesine göre işleme
alacağım. 
Türkiye Büyük Millet Meclisi Başkanlığına
Görüşülmekte
olan 128 sıra sayılı Dijital Hizmet Vergisi ile Bazı Kanunlarda ve 375 sayılı
Kanun Hükmünde Kararnamede Değişiklik Yapılma Hakkında Kanun Teklifi’nin
21’inci maddesinin aşağıdaki şekilde arz ve teklif ederiz. 
Saygılarımızla.
Madde
21 – 193 sayılı Kanunun geçici 72 nci maddesinin birinci fıkrasında bulunan
“31/12/2019” ibaresi “31/12/2023” şeklinde, fıkranın (a) bendinin (1) numaralı
alt bendinde bulunan “%15,” ibaresi “%20,” şeklinde ve ikinci fıkrası aşağıdaki
şekilde değiştirilmiştir.
“(2)
Bu ödemeler üzerinden 94 üncü madde kapsamında ayrıca tevkifat yapılmaz. Bu
madde kapsamındaki gelirler toplamının, 103 üncü maddede yazılı tarifenin
dördüncü diliminde yer alan tutarı aşması hâlinde, bu gelirler yıllık
beyannameyle beyan edilir.”
 Mehmet
Bekaroğlu Alpay Antmen Lale Karabıyık
 İstanbul Mersin Bursa
 Cavit
Arı Türabi Kayan Bülent Kuşoğlu
 Antalya
 Kırklareli Ankara 
 Turan
Aydoğan İlhami Özcan Aygun Burhanettin Bulut
 İstanbul Tekirdağ Adana
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Önergeye
katılamıyoruz Sayın Başkan.
BAŞKAN
– Önerge hakkında konuşmak isteyen Kırklareli Milletvekili Türabi Kayan.
Buyurun
Sayın Kayan. (CHP sıralarından alkışlar)
TÜRABİ
KAYAN (Kırklareli) – Teşekkür ederim Sayın Başkan.
Değerli
milletvekilleri, Dijital Hizmet Vergisi Kanunu ile Bazı Kanunlarda ve 375
sayılı Kanun Hükmünde Kararnamede Değişiklik Yapılmasına Dair Kanun Teklifi’nin
21’inci maddesi üzerinde söz almış bulunuyorum. Hepinize sevgi ve saygılar
sunuyorum. 
Değerli
arkadaşlar, dünyanın en hassas ve en zor işi vergi almaktır. Vergi almayı
sağlıklı bir şekilde yapamazsanız ve aldığınız vergileri adaletli bir şekilde,
sağlıklı bir şekilde kullanamazsanız sürekli olarak vergide problem yaşarsınız.
Özellikle ülkemizde son yıllarda vergilerde sürekli olarak düzenleme yapmaya
gitmek, bu ülkede vergilerin çarçur edilmesinin de en basit göstergesidir.
Şimdi,
vergiyi aldığınız zaman bu vergiyi adaletli bir şekilde dağıtamazsanız,
kullanamazsanız, kendi yandaşlarınıza ihale verirken taraf tutarak, kollayarak,
kayırarak yaparsanız ve bunu da ülkeden aldığınız vergileri peşkeş çekerek
yaparsanız vergi almakta büyük bir müşkülatınız doğar. Bu müşkülat sonucunda da
sürekli olarak problem yaşarsınız. 
Arkadaşlar,
vergiyi almanın en güzel yöntemi, insanların verdiği vergiyi seve seve
vermesini sağlamaktır. Bunu yaptığınız müddetçe sağlıklı bir politika, sağlıklı
bir devlet yönetimi gösteriyorsunuz demektir. 
Şimdi,
değerli arkadaşlar, vergilerde düzenleme yapıyorsunuz. Yaptığınız
düzenlemelerle, son zamanlarda bazı kurumların, özellikle kuruluşların 800
milyon, 500 milyon, 400 milyon ve 300 milyon gibi vergilerinin affını
sağladınız. Bu, vergi veren vatandaşta muazzam bir güvensizlik duygusu yaratır.
Bu güvensizlik duygusuyla vatandaş nasıl size vergi versin? Önce kazandırmasını
bileceğiz. Bu kazanmak da üretimle olur değerli arkadaşlar. Üretmek için de
sağlıklı bir ekonomi politikası uygulamanız gerekiyor. Sağlıklı bir üretim
politikası sağlıklı sanayileşmeyle olur. Bu sanayileşmede, sizler bir sanayi
kuruluşu kurulduktan sonra ona destek vereceğiniz yerde, onlara ön açacağınız
yerde gidip de aynı kuruluşun yaptığını bir başka yerden, özellikle de
dışarıdan ithal ederseniz, onun batmasına sebep verirseniz ülkede vergi
alamazsınız değerli arkadaşlar. Vergi almadan devlet yönetilemez ama aldığınız
vergiyi de sağlıklı bir şekilde işletmeniz ve sağlıklı bir şekilde kullanmanız
gerekiyor. 
Şimdi,
aldığınız vergilerle yol yapıyorsunuz, efendime söyleyeyim, metro yapıyorsunuz.
Yaptığınız metro bir tarafta üçte 1 fiyatına yapılıyor, bir tarafta da
bakıyorum 3 katı fiyatına yapılıyor. Şimdi bu para nereden gidiyor? Vatandaşın
verdiği vergiden gidiyor. Nasıl 3 katı fiyatına yapılıyor aynı metro? Bunların
mutlaka bir çözüme kavuşturulması lazım. Böyle devlet yönetimi olmaz değerli
arkadaşlar. Böyle vergi de alınmaz, devletin vergisi böyle çarçur da edilmez. 
Şimdi,
bir Maliye Bakanımız var evlere şenlik, diyor ki: “Aya otoban yapsak
vatandaşımız inanacak, bakmaya gidecek veyahut da bize oy vermeye devam
edecek.” Şimdi, böyle absürt bir devlet anlayışı, devlet yönetimi olur mu?
Ondan sonra gideceksiniz vatandaştan vergi alacaksınız. 
Şimdi,
en son gelinen noktada sporcuların aldıkları paralara göz diktiniz, yüzde
15’ten yüzde 20’ye çıkarıyorsunuz bu maddeyle. 
FEHMİ
ALPAY ÖZALAN (İzmir) – Avrupa’da yüzde 60.
TÜRABİ
KAYAN (Devamla) – Olabilir, alabilirsiniz de. Avrupa, aldığı verginin her
kuruşunu vatandaşına en sağlıklı bir şekilde, en güveneceği bir şekilde izah
eder ve ondan sonra kimse de verdiği vergiden dolayı problem çıkarmaz veyahut
da homurdanmaz. Ama siz, aldığınız vergiyi adam gibi kullanmazsanız, dediğim
gibi, peşkeş çekerseniz, o zaman vatandaştan vergi almakta müşkülat çekersiniz.

Değerli
arkadaşlar, bu ülkede son on yedi yıldan bu yana İhale Kanunu kaç defa değişti
bana söyler misiniz? 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Milletvekili. 
TÜRABİ
KAYAN (Devamla) – Son on yedi yılda 80-90 defa İhale Kanunu değişti mi değerli
arkadaşlar? Bu ne demektir? İşinize geldiği gibi İhale Kanunu çıkaracaksınız,
işinize gelen kişiye ihale vereceksiniz, işinize gelmeyeni bir tarafa
atacaksınız. Bunun gibi aynı zamanda aldığınız vergilerle yaptığınız şehir
hastanelerinde çamura battınız, bunu siz de kabul ediyorsunuz.
Peki,
bunların dışında yaptığınız hangi işte sağlıklı bir şekilde yürüyorsunuz, bize
bir söyleyin görelim. Eğer bu kadar sağlıklı gidiyorsak ülke niye on sekiz
yılda geldi çamura saplandı? Niye doğdu ekonomik kriz bizim karşımızda? 3 defa
büyük ekonomik kriz yaşadınız, 3 defa: 2008’de, 2014’te ve şimdi. Nereden
kaynaklanıyor bunlar? Vatandaş vergisini mi vermiyor? Veriyor, vatandaştan
alıyorsunuz, hatta o da yetmiyor, size gelene kadar bütün hükûmetlerin
yaptıklarını satarak onlardan da para aldınız, o paralar da bütçenize girdi. O
paralarla ne yaptınız da biz tekrar 3’üncü defa krize girdik arkadaşlar? 
(Mikrofon
otomatik cihaz tarafından kapatıldı) 
TÜRABİ
KAYAN (Devamla) – Şöyle gelip de buradan kürsüden izah etmeniz lazım. İzah
edemezsiniz. 
Şimdi,
değerli arkadaşlar, bir vergi de boğazdan geçen bir şekilde olmadığı zaman
vergi vereni zora soktuğu gibi, vergi verene ülke de değiştirttiriyor. Bakın,
Fransa’nın ünlü sinema oyuncusu Gerard Depardieu, adam Fransa’da vergiler fazla
yüksek diye vatandaşlıktan çıktı, Rus vatandaşlığına girdi. Onun için dünyanın
en hassas işi vergi almaktır, bu vergiyi aldığınız zaman da en sağlıklı, en
adaletli bir şekilde kullanmaktır diyorum. 
Hepinize
saygılar sunuyorum. (CHP sıralarından alkışlar)
BAŞKAN
– Teşekkür ederim Sayın Milletvekili, sağ olun.
TÜRABİ
KAYAN (Kırklareli) – Ama bunu sizler yapamazsınız değerli arkadaşlar, bu ülke
kimin ne yaptığını öğrendi artık, bundan sonra da ne yapacağını biliyor. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Dijital Hizmet Vergisi Kanunu ile Bazı Kanunlarda ve 375 sayılı Kanun
Hükmünde Kararnamede Değişiklik Yapılması Hakkında Kanun Teklifi’nin 21’inci
maddesinde yer alan “değiştirilmiştir” ibaresinin “yeniden düzenlenmiştir”
ibaresiyle değiştirilmesini arz ve teklif ederim. 
 Dursun
Müsavat Dervişoğlu Mehmet Metanet Çulhaoğlu Ümit Beyaz
 İzmir Adana  İstanbul
 Enez
Kaplan Hüseyin Örs
 Tekirdağ Trabzon
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ADBULLAH NEJAT KOÇER (Gaziantep) – Komisyon önergeye
katılamıyor Sayın Başkan. 
BAŞKAN
– Önerge hakkında konuşmak isteyen Trabzon Milletvekili Hüseyin Örs. 
Buyurun
Sayın Örs. (İYİ PARTİ sıralarından alkışlar)
HÜSEYİN
ÖRS (Trabzon) – Sayın Başkan, çok değerli milletvekilleri; ilgili kanun
teklifinin 21’inci maddesi üzerinde söz aldım ama maddeye geçmeden önce, seçim
bölgem Trabzon’da yaşanan bir hadiseye dikkatlerinizi çekmek istiyorum. 
Seçim
bölgem Trabzon’un Düzköy ilçesi Haçka Yaylası’nda birkaç gündür yaşanan yayla
evlerinin yıkımı operasyonuna dikkatlerinizi çekmek isterim. Buradaki
yıkımlarla vatandaşlarımız mağdur edilmektedir. Burada yaşayan insanlarımız
geçimini tereyağı, süt, peynir satarak sağlamaya çalışan, atadan kalma evlerini
eskidiği için tadilat yaparak korumaya çalışan vatandaşlarımızdır. İktidar,
seçim öncesi bu insanlarımıza “İmar barışı var, gelin müracaat edin.” deyip
paralarını alarak yapı kayıt belgesi vermiştir. Şimdi soruyorum: Bu insanların evlerini
yıkacaktınız da neden bu insanlara yapı kullanma belgesi verdiniz? Konuyla
ilgili olarak 8 Ekim günü Türkiye Büyük Millet Meclisine bir önerge vermiş ve
Çevre ve Şehircilik Bakanı Sayın Murat Kurum’a “İmar barışıyla başvurusunu
yapan ve harcını ödeyen, dekontu elinde olan ancak Tarım ve Orman Bakanlığı ile
Çevre ve Şehircilik Bakanlığı arasındaki anlaşmazlık sonucu mağdur olan
vatandaşlarımızın mağduriyetlerinin giderilmesi için herhangi bir çalışmanız
var mıdır?” diye sormuştum. Bakanlıktan bu önergemize bir cevap gelmediği gibi,
orada yaşayan vatandaşlarımız bir sabah vakti kolluk kuvvetlerimizle karşı
karşıya getirilmiştir. Seçim öncesinde o bölgede gezen “Çayırbağı’nı yatırıma
boğacağız.” diyenlere sesleniyorum: Çayırbağı şimdi feryat ediyor, bu feryadı
duyuyor musunuz?
Değerli
milletvekilleri, söz konusu maddeyle ilgili düşüncelerimi de sizlerle paylaşmak
istiyorum. Bu maddede yapılan değişiklikle sporcuların yarıştıkları liglere
göre vergi oranları yeniden düzenlenmektedir. Aslında şuna dikkat etmemiz
gerekir diye düşünüyorum.
Değerli
milletvekilleri, ne yazık ki futbol, transfer merkezli bir oyun hâline geldi.
Kulüplerin transfer yarışı son yıllarda saha içi rekabeti gölgede bıraktı.
Birden fazla talibi olan futbolcuyu renklerine katan kulüpler bunu zafer gibi
kutladı. Başkanlar, yöneticiler transfer ettikleri futbolcuların adlarıyla
hatırlanır oldu. Bu anlayış, yöneticileri tribünlerin istediği isimleri
transfer etmeye yönlendirdi. Böylece ipin ucu bir daha yakalanmamak üzere
kaçtı. Taraftarlar, yeni transferleri karşılamak için havaalanlarını stadyuma
çevirdi. Yapılan transferlerin kulübe maliyeti ise unutuldu. Camialar, parasını
almadan antrenmana veya maça çıkmak istemeyen oyuncularla tanıştı. Hatta,
kulüpler, kadro dışı bıraktığı oyunculara milyonlarca dolar ödemek zorunda
kaldı. Bu durum çoğu zaman Türk futbolcular için Futbol Federasyonuna,
yabancılar için de FIFA’ya yansıdı. Yaşanan ekonomik kriz sonrası ülkemizin en
büyük kulüpleri UEFA yaptırımlarıyla karşı karşıya kaldı, Avrupa kupalarından
menedilmenin yanı sıra transfer kısıtlamaları gündeme geldi. Kısaca yüksek
faizli banka kredileri, kaosu krize çevirdi. Bankalarla yapılan anlaşmalarla
borçlar yeniden yapılandırıldı. 
Burada
bir hususu da söylemeden geçemeyeceğim. Yapılandırmayla TFF’nin yürürlüğe
koyduğu lisans talimatları gereği her kulübün kendi finansal verilerine göre
oluşturulmuş harcama limitleri var. Öyle bir kulüp bu limitlere uysun, diğeri
uymasın ama göz yumalım olmasın diyorum. Bu haksız rekabeti doğurur ki buna da
tepkisiz kalamayız. 
Ekim
ayında Trabzon’daydım, Trabzonspor’un divan toplantısına katılmıştım. Bu
toplantıda Trabzonspor’un Değerli Başkanı şöyle demişti: “Trabzonspor’umuz tüm
bu kriterleri sağlamış durumda.” Sağlamış ama nasıl sağlamış? En başta
alabileceği oyuncular varken almayarak sağlamış. Bugün bir sürü sakat oyuncusu
olduğu gerçeğinden hareket edersek bunun Trabzonspor için ne kadar önemli
olduğunu söylemeye gerek yok. O yüzden, bir kulüp bu yaptırımlara uyabilmek
adına kısıtlı kadrolarla hareket ediyorsa kuralların herkese eşit uygulanması
gerektiğini TFF’ye buradan hatırlatıyor, bu durumun takipçisi olacağımı da
söylemek istiyorum. 
(Mikrofon
otomatik cihaz tarafından kapatıldı)
FEHMİ
ALPAY ÖZALAN (İzmir) – FIFA’nın, UEFA’nın talimatları bunlar. 
BAŞKAN
– Buyurun, toparlayın. 
HÜSEYİN
ÖRS (Devamla) – Değerli milletvekilleri, yaşanan ekonomik kriz sonucu birçok
Anadolu kulübünün kapısına kilit vurulduğunu hepimiz biliyoruz. 4 büyük kulüp
ise borç sarmalını yeni kredilerle eritmeye çalışıyorlar. 
Son
olarak şunu söylemek istiyorum: Artık kulüplerimiz ayağını yorganına göre
uzatmayı öğrenmeli, gelir gider dengesini gözeten transfer politikaları
izlenmeli ve ülke futbolu için olmazsa olmaz olan altyapıya gereken önem
verilmelidir diyorum.
Hepinizi
en derin saygılarımla selamlıyorum. (İYİ PARTİ ve CHP sıralarından alkışlar)
BAŞKAN
– Şimdi, önergeyi oylarınıza sunuyorum: Kabul edenler.. Kabul etmeyenler…
Önerge kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına 
Görüşülmekte
olan 128 sıra sayılı Kanun Teklifi’nin 21’inci maddesinde bulunan “ve”
ibaresinin “ayrıca” olarak değiştirilmesini arz ve teklif ederiz. 
 Kemal
Peköz Kemal Bülbül Garo Paylan
 Adana Antalya Diyarbakır
 Semra
Güzel Murat Çepni Sıdık Taş
 Diyarbakır İzmir  Siirt
 Salihe
Aydeniz
 Diyarbakır
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Önergeye
katılamıyoruz Sayın Başkan. 
BAŞKAN
– Önerge hakkında konuşmak isteyen Diyarbakır Milletvekili Garo Paylan.
Buyurun.
(HDP sıralarından alkışlar)
GARO
PAYLAN (Diyarbakır) – Sayın Başkan, değerli milletvekilleri; hepinizi saygıyla
selamlıyorum. 
Değerli
arkadaşlar, ülkemizde büyük bir gelir ve servet adaletsizliği var; gelir ve
servet çok küçük bir azınlığı daha da zenginleştiriyor ama maalesef geniş
kesimlere de bu konuda yalnızca borçlanmak düşüyor. AKP’den önce de durum
böyleydi; yalnızca yüzde 1 zenginleştiriliyordu arkadaşlar. O dönemin elitleri
Tayyip Erdoğan’ın da deyimiyle “Ülkenin kaymağını yiyorlardı.” AKP “Bu ülkede
bu adaletsizliği gidereceğiz.” iddiasıyla iktidara geldi ama yaptığı tek şey, o
kaymağı yiyen yüzde 1’leri değiştirmek oldu. Kaynaklar yine küçük bir azınlığa
doğru akıyor, yüzde 1’e doğru akıyor; o yüzde 1 zenginleşiyor, geri kalan vatandaşımız
borç altında inim inim inliyor, işsiz milyonlarca vatandaşımız buhran altında
hatta intiharlara doğru sürükleniyor arkadaşlar. 
Bu
adaletsizlik nasıl giderilir? Vergi politikalarıyla giderilir arkadaşlar. Eğer
küçük bir azınlığın elinde servet birikmişse, gelirin büyük çoğunluğu yalnızca
yandaşlara akıyorsa adil bir iktidar veya adalet dağıtan bir Meclis vergi
politikalarıyla bunu dengeler. Nasıl yaparız bunu? Gelir vergisi reformuyla,
servet unsurlarını servete duyarlı vergilendirmelerle vergilendirerek bunu
dengeleriz. Mesela rant vergisi getiririz. Bir arsayı 10 liraya alıp bir imar
geçirtip -belediyeden veya iktidara yakın noktalardan- bin lira yapanlara vergi
koyarsınız ama arkadaşlar, bunu yapmıyoruz. Ne yapıyoruz bu torbada biliyor
musunuz? Diyoruz ki: “Geliri 500 bin liradan fazla olanlara vergi koyacağız,
futbolcuları da buna dâhil edeceğiz.” Arkadaşlar, isterseniz bu oranı yüzde
70’e çıkarın, bakın, deyin ki: “Ben geliri 500 binden fazla olandan yüzde 70
vergi alacağım.” Vergi alamazsınız. Neden biliyor musunuz? “Nereden buldun?”
diye soramıyor Maliye idaresi. Arkadaşlar, bakın, bir kişi vergi levhasında 1
lira yazmadığı hâlde 5 milyonluk Mercedes’e biniyor, Maliye idaremiz “Nereden
buldun arkadaş bu 5 milyonu?” diyemiyor. Amerika’da siz eğer ki vergi
vermiyorsanız, bırakın 5 milyonluk, 100 bin liralık bir araba alsanız IRS
(Amerikan Vergi İdaresi) anında yazıyı yazar. “Nereden buldun arkadaş bu 100
bin lirayı?” der, hesabını veremezsen de senin canına okur. 
Bakın,
size söyleyeyim ne olacağını. Futbolculara diyecekler ki: “Arkadaş, senin
sözleşmen resmî olarak 100 bin lira, açıktan sana parayı veriyoruz, bak böylece
vergiden yırtarsın.” O futbolcu gene gidecek Mercedes’e binecek Maliye idaremiz
“Nereden buldun?” diyemeyecek arkadaşlar. Niye diyemiyor biliyor musunuz? Çünkü
“Nereden buldun?” yasasını çıkarsak önce yandaşlara gidecek Maliye idaresi, o
yüzden çıkaramıyorsunuz. Ya, bütün kaynaklar yandaşlara doğru akıyor. Yapmamız
gereken bütün servet unsurlarını kayıt altına almak, bütün gelir unsurlarını
kayıt altına almak ve bu çerçevede bir gelir ve servet vergisi reformu yapmak,
rant vergisi reformu yapmak ve bu çerçevede haksız şekilde zenginleşenlerden
vergiyi almak.
Çıkan
videolar sizlerin canını acıtıyor mu bilmiyorum, benim canımı acıtıyor. Bakın,
ben başörtülü, başörtüsüz, şu bu diye ayırmam, eğer kim haksız servet sahibi
oluyorsa ve vergisini ödememişse ve vergisini ödemediği kaynaklarla o
Mercedeslere biniyorsa, lüks villalarda geziyorsa, çoluğuna çocuğuna lüks
düğünler, şatafatlı törenler yapıyorsa haram zıkkım olsun ve bir Maliye idaresi
eğer onlardan hesap soramıyorsa haram zıkkım olsun. 
Değerli
arkadaşlar, yapmamız gereken bütün bu çerçevede gelir ve servet reformunu
yapmak. Bakın, AKP’den önce nüfusun yüzde 1’i servetin yüzde 38’ine sahipti,
bugün aynı yüzde 1 -sizin yandaşlarınızla yüzde 1 yine oluştu- servetin yüzde
55’ine sahip arkadaşlar. Bakın, yüzde 1’i zenginleştirdiniz, toplumun yüzde
70’ini borçlandırdınız, borç altında inim inim inliyor vatandaşlarımız. Ne
yapmamız lazım, nasıl adalet dağıtacağız? O yüzde 1’i vergilendireceğiz
arkadaşlar, başka bir yolu yok. Bu çerçevede de böyle torba yasalarla adalet
dağıtamayız. İvedilikle bu Meclis, gelir vergisi reformunu önüne koymalı,
kurumlar vergisi reformunu önüne koymalı, rant vergisi reformunu önüne koymalı
arkadaşlar ve maliyemiz özerk olmalı, damat beye bağlı olmamalı maliyemiz;
maliyemiz özerk olmalı. 
(Mikrofon
otomatik cihaz tarafından kapatıldı) 
GARO
PAYLAN (Devamla) – Kim haksız kazanç elde etmişse ve vergilendirilmemişse onun
peşine düşmeli “Nereden buldun?” diye sorabilmeli. Aksi takdirde arkadaşlar,
böyle torba yasalarla vergi filan toplayamayız.
Teşekkür
ederim, saygılar sunarım. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
21’inci
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir. 
Sayın
Bulut, söz mü istiyorsunuz siz?
BURHANETTİN
BULUT (Adana) – Vazgeçtim.
BAŞKAN
– Buyurun Sayın Durmuşoğlu.
IV.- AÇIKLAMALAR (Devam)
27.- Osmaniye Milletvekili Mücahit Durmuşoğlu’nun, 20 Kasım Dünya Çocuk
Hakları Günü vesilesiyle çocukların daha güzel bir dünyada yaşayabilmesi için
seferber olunması gerektiğine ve Sevgievleri Projesi’nin önemine ilişkin
açıklaması
MÜCAHİT
DURMUŞOĞLU (Osmaniye) – Teşekkürler Sayın Başkan. 
Bugün
20 Kasım Dünya Çocuk Hakları Günü. Bir ülkenin çocukları o ülkenin
mirasçısıdır, geleceğidir. Dünya üzerinde yaşanan savaşların, zulümlerin sebep
olduğu açlık ve yoksulluktan maalesef en çok çocuklar etkilenmektedir.
Çocuklarımızın daha güzel bir dünyada yaşayabilmesi için bütün ülkelerin
seferber olması gerekiyor.
“Çocuklara
yapılan yatırım geleceğe yapılan yatırım” bilinciyle Cumhurbaşkanımız Sayın
Recep Tayyip Erdoğan önderliğinde ülkemizde çocuk haklarının en yüksek düzeye
ulaştırılması, çocuklarımızın daha nitelikli ortamlarda yaşamaları, yetişmeleri
amacıyla son yıllarda birçok önemli adım atıldı. Bunların en önemli
örneklerinden biri Aile, Çalışma ve Sosyal Hizmetler Bakanlığımız tarafından
yapılan Sevgi Evleri Projesi’dir. Ben buradaki çocukların yetiştirilmesinde
emeği geçen herkese teşekkür ediyorum.
Bu
düşüncelerle Dünya Çocuk Hakları Günü’nü kutluyor, çocuklarımızın çok daha
huzurlu ve aydınlık bir geleceğe sahip olmaları umuduyla dünyanın bütün
çocuklarını sevgiyle kucaklıyor, Genel Kurulu saygıyla selamlıyorum. 
BAŞKAN
– Değerli milletvekilleri, söz talebiniz olunca uzun süre de bekleyince ben
üzülüyorum ama Grup Başkan Vekillerinin çok güzel bir şekilde dile getirdiği
talepleri ayrıca ona benzer çıkışlarla devam ettirmenizin ne size ne bize ne de
zamana faydası var. 
Ayhan
Bey, buyurun. 
28.- Adana Milletvekili Ayhan Barut’un, dünyada artan iyi tarım ve
organik tarım desteklemelerinin ülkemizde kaldırılmasının üreticiyi
cezalandırmak anlamına geldiğine ilişkin açıklaması
AYHAN
BARUT (Adana) – Sayın Başkan, dünyada iyi tarım ve organik tarım desteklemeleri
artarken Türkiye’de kaldırılması üreticiye vurulan bir başka darbe olmuştur.
İyi ve organik tarım yapan üreticilerimize destek verilmemesi demek, alacağı
desteğe güvenerek yatırım ve üretim yapan çiftçinin büyük zarar etmesi ve
mağdur olması demektir; üreticinin aldatılması, kandırılması demektir. Üstelik
son yıllarda büyük bir ilgiyle artan iyi organik tarım yapan çiftçi sayısının azalmasına
neden olmak demektir.
Adana
Yüreğir Ziraat Odası Başkanımız Adana’da sivil toplum kuruluşlarıyla yaptığı
bir toplantıda bu konuda Tarım Bakanına “İyi tarım uygulamalarında destekleri
kaldıracak mısınız?” diye sorduğunda cevap olarak daha çok destekleneceğini
söylemiştir. Sayın Bakanın cevabı böyleyken, bugün destekleme vermekten
vazgeçtiği yaklaşık 100 bin üretici hem şaşkın hem perişan olacaktır.
Bakanı
üreticiye doğrudan verdiği sözü tutmaya, üreticiyi cezalandıran bu karardan
vazgeçmeye davet ediyoruz. 
Teşekkür
ediyorum. 
BAŞKAN
– Ramazan Bey, buyurun kardeşim.
29.- Aksaray Milletvekili Ramazan Kaşlı’nın, Aksaray ili Helvadere
beldesinin ilçe olmasını talep ettiklerine ilişkin açıklaması
RAMAZAN
KAŞLI (Aksaray) – Teşekkür ederim Sayın Başkanım. 
Aksaray’ımızın
dünyaca ünlü Hasan Dağı’nın eteğinde bulunan Helvadere beldesi çevresindeki
Karkın, Yuva, Yenipınar ve Elmacık gibi nüfusu çok olan köylerle
birleştirildiğinde beldelerimizin daha elverişli şekilde kamu hizmetlerinden
faydalanmaları için Helvadere ilçe olmalıdır. Helvadere beldemizde dünyanın en
büyük yamaç paraşütü organizasyonun yapıldığı Hasan Dağı, turizme
kazandırılacak olan Nora Antik Kenti, eşsiz manzaralı bir doğa harikası olan
Helvadere Göleti gibi değerler bulunmaktadır. Bu sebeplerle, turizm amaçlı
ilimize gelen misafirlerin, yurt dışında yaşayan gurbetçilerimizin beldemize
gelerek ekonomimize katkı sağlamaları için, ağırlanmaları için Helvadere
beldemizin ilçe olmasını talep ediyor, Genel Kurulu saygıyla selamlıyorum. 
VII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- İstanbul Milletvekili Vedat Demiröz ve 97 Milletvekilinin Dijital
Hizmet Vergisi Kanunu ile Bazı Kanunlarda ve 375 Sayılı Kanun Hükmünde
Kararnamede Değişiklik Yapılması Hakkında Kanun Teklifi (2/2312) ile Plan ve
Bütçe Komisyonu Raporu (S. Sayısı: 128) (Devam)
BAŞKAN
– 22’nci madde üzerinde 3 önerge vardır. Önergeleri aykırılık sırasına göre
işleme alacağım. 
Türkiye Büyük Millet Meclisi Başkanlığına
Görüşülmekte
olan 128 sıra sayılı Kanun Teklifi’nin 22’nci maddesinde bulunan “ihdas eden”
ibaresinin “oluşturan” olarak değiştirilmesini arz ve teklif ederiz. 
 Hüseyin
Kaçmaz Salihe Aydeniz Semra Güler
 Şırnak
 Diyarbakır Diyarbakır 
 Murat
Çepni Kemal Peköz 
 İzmir Adana
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Önergeye
katılamıyoruz Sayın Başkan. 
BAŞKAN
– Önerge hakkında konuşmak isteyen Şırnak Milletvekili Hüseyin Kaçmaz. 
Buyurun
Sayın Kaçmaz. (HDP sıralarından alkışlar)
HÜSEYİN
KAÇMAZ (Şırnak) - Sayın Başkan, değerli milletvekilleri; hepinizi saygıyla
selamlıyorum. 
Yine
bir torba yasa görüşülüyor ancak ülke resmen batıyor -bilmiyorum farkında
mısınız- iktidar oturmuş tali işlerle uğraşıyor; kış kapıya dayandı, doğal gaz
inanılmaz pahalı, elektrik resmen çarpıyor. Suni gündemlerle nereye
varacaksınız? Demokrasi, hukuk yerlerde, işsizlik had safhada, eğitim, sağlık
bitmiş durumda. Tüm bu sorunların bir çözümü var değerli milletvekilleri; tüm
bu sorunların çözümü diyalog ve tüm bu sorunların çözümü barıştan geçer. 
Tarihten
bir sözü size hatırlatmak isterim: “Ekonomi zorlanıyor, kriz ve işsizlik
artıyor, memnuniyetsizlik yayılmaya başlıyordu. Herkesi bir araya getirecek
milliyetçi bir dalgaya, bunu yaratacak bir savaşa ihtiyaç vardı.” Yanlış
anlamayın; bu, Mussolini’nin sözü. Maalesef, şu an içinde bulunduğumuz durum
tam da bu. Ülkede kriz var, memnuniyetsizlik var ve artık iktidar politika
üretemiyor, çözüm üretemiyor ve bu sebeple Kürt düşmanlığı üzerinden de bugün
Rojava’da bir savaş politikası devam ediyor. Bu yanlış arkadaşlar. Biz bu
sorunları çözmek zorundayız. İşsizliği de krizi de yoksulluğu da çözecek olan
barıştır. Bunu öncelikle net bir şekilde belirtmek istiyorum.
Yine,
AKP'li vekil arkadaşlarımıza şunu belirtmek isterim: 2002’den önce, seçilmeden
önce Hazreti Ömer’in mumunu, Dicle’nin kenarındaki kuzuyu, parmağınızdaki
yüzüğü gösterdiniz “Kuyuya atılan Yusuf’uz. Harun’uz.” dediniz ama makamı,
mevkiyi kendi saltanatınıza çevirmede, hukuksuzlukta, zulümde, haksızlıkta
maşallah Karun’a tur üstüne tur bindirdiniz. Hani, yanlış anlaşılmasın, daha
önce bu Harun-Karun meselesini bir milletvekilimiz söylemişti ama… 
Şunu
net söyleyelim: Kendi çizgilerinizi gerçekten savunabiliyor musunuz? 2002’den
önceki AKP ya da AKP iktidarının ilk yıllarındaki çizginiz ile bugünkü çizginiz
birbirini tutuyor mu? Lütfen, bir gözden geçirin. Çünkü bugün bu ülkedeki
yoksulluğun, yolsuzluğun, haksızlığın, hukuksuzluğun temel nedeni maalesef ki
Kürt düşmanlığıdır. Kürt düşmanlığı bugün bu ülkeye çok ağır bedeller ödetiyor.
Açıkça söyleyeyim: Evet, kayyumlar atanıyor; evet, siyasetçi arkadaşlarımız,
milletvekili arkadaşlarımız tutuklanıyor; siyasi tutsak olarak, rehine olarak
cezaevlerinde tutuluyor; her gün neredeyse bir veya birden fazla il ve ilçe
yöneticisi arkadaşımıza -bazen sayılar 50’leri, 100’leri buluyor- siyasi
soykırım operasyonları düzenleniyor. Bu, hiçbir sorunu çözmüyor değerli
milletvekilleri. Kürtler, demokrasiye inananlar pes etmez. Kürtler Zilan’da,
Koçgiri’de, Dersim’de, Halepçe’de, Roboski’de, Cizre’de bedel ödedi ama
vazgeçmedi. Bu işin çözümü barıştır, bu işin çözümü diyalogdur. 
Dün,
AKP Grup Başkan Vekili Sayın Özkan -Kürtleri tabii kastederek- Amerika’yla,
Rusya’yla iş tutmaktan bahsetti, çözümün onlar olmadığını ve onların Orta
Doğu’ya barış getirmeyeceğini söyledi. Evet, hemfikiriz ancak şunu da
söyleyelim değerli arkadaşlar, biz de size söyleyelim: Bir Amerika’ya
gidiyorsunuz, bir Rusya’ya gidiyorsunuz ama size söyleyeyim, İmralı ikisinden
de daha yakın. Çözüm İmralı’da, çözüm bu Mecliste, çözüm bu ülkenin
sınırlarında. Çözümü biz üreteceğiz, çözümü başkasından beklemeyeceğiz. Ama
maalesef ki yerleşik olan bu Kürt düşmanlığı ve Kürt düşmanı politikalar
iktidarın gözünü bürümüş durumda, hiçbir şey göremiyor. 
Biz,
1917 Amasya Tamimi’ne, Sivas Kongresi’ne, Erzurum Kongresi’ne, 1921
Anayasası’na yoğunlaşacağız, bunun üzerinde çözüm üretmeye çalışacağız ve bu
ülkedeki Kürt meselesini çözeceğiz, bu ülkedeki yoksulluğu da yolsuzluğu da
hukuksuzluğu da hep birlikte çözeceğiz. Başka çözüm de yoktur. 
Hepinizi
saygıyla selamlıyorum. (HDP sıralarından alkışlar) 
BAŞKAN
– Naci Hocam, buyurun.
IV.- AÇIKLAMALAR (Devam)
30.- Ankara Milletvekili Mehmet Naci Bostancı’nın, “Kürt düşmanlığı”
sözünün bir strateji çerçevesinde sürekli tekrar edildiğine ve bir kriz
çıkartılarak derinleştirilmek istenildiğine ilişkin açıklaması
MEHMET
NACİ BOSTANCI (Ankara) – Sayın Başkanım, teşekkürler.
Sanıyorum,
bir strateji çerçevesinde bu “Kürt düşmanlığı” sözü sürekli tekrar ediliyor ve
buradan bir kriz çıkartılarak derinleştirilmek isteniyor. Bunu doğru bir tavır
olarak görmem çünkü herhangi bir toplumsal kesimin adını zikrederek, öyle
olmadığı hâlde, kendilerine karşı husumet güdüldüğü, düşmanlık edildiği
şeklindeki dilin tekrar edilmesi, esasen nefret suçu kapsamına girecek bir
durumdur. Yürüttükleri siyaset itibarıyla nefret suçlarına karşı mesafeli
olduklarını ifade edenlerin, esasen insanları birbirlerine karşı getirebilecek
böylesi dillerden kaçınması diğer türden stratejilerden daha kıymetlidir diye
düşünüyorum çünkü Türkiye Cumhuriyeti’nin ve burada siyasi heyetlerin genel
olarak bulunduğu pozisyon teröre karşı olmaktır. Kürt düşmanlığına ilişkin eğer
bir arayış içinde olacaksak gerçekten de bize yakın tarihin de söylediği, olayların
da söylediği PKK’nın oynadığı roldür, PKK’nın şiddet marifetiyle insanları
birbiri aleyhine kışkırtma stratejisidir. Aynı zamanda, Suriye’de, Suriye’nin
kuzeyinde bir özerk bölge oluşturmak için kendisine itaat etmeyen Kürtleri
sürgün eden siyasal yaklaşımdır. Hepsinden daha önemlisi, Kürtlerin kanı ve
canı üzerine emperyal bir siyaset uygulayan politikalara karşı sesini
çıkarmamaktır diye düşünüyorum. 
Teşekkür
ediyorum.
BAŞKAN
– Sayın Bülbül…
31.- Sakarya Milletvekili Muhammed Levent Bülbül’ün, Şırnak Milletvekili
Hüseyin Kaçmaz’ın 128 sıra sayılı Kanun Teklifi’nin 22’nci maddesiyle ilgili
önerge üzerinde yaptığı konuşmasında dile getirdiği “Kürt düşmanlığı”
ifadesinin sistematik bir kara propaganda faaliyeti olduğuna ilişkin açıklaması
MUHAMMED
LEVENT BÜLBÜL (Sakarya) – Sayın Başkan, konuşmacının dile getirdiği ve diğer
HDP’li milletvekillerinin kürsülerden devamlı surette dile getirdiği bu “Kürt
düşmanlığı” ifadesi, bizce de sistematik bir çalışmadır, sistematik bir
propaganda faaliyetidir, kara propaganda faaliyetidir çünkü bunun tarihsel ve
sosyolojik anlamda herhangi bir gerçekliği söz konusu değildir. 
Konuşmacının
bahsettiği Dersim’inden, Koçgiri’sinden Şeyh Sait isyanlarına varıncaya kadar
ifade edilenlerde, devlete karşı girişilen bir isyan faaliyetinin
bastırılmasında bunun hangi etnik kökenden veya kimler tarafından yapıldığı
gibi bir şey gözetilmez. 
Bu
noktada, dün de bugün de Türkiye Cumhuriyeti devleti, tarih boyunca Kürt
kökenli vatandaşlarımıza bu memleketin, bu milletin kurucu unsuru olarak
bakmıştır, bizler de öyle bakmaktayız. Yüce Meclis çatısı altında kendilerine,
Kürt kökenli kardeşlerimize reva görülen bu ifadeleri asla ve asla kabul
edemeyiz. 
İfade
edildiği üzere asıl haksızlık, asıl kötülük, asıl zulüm, bizzat “Haklarını
güdüyoruz ve takipçisiyiz.” dedikleri yapıların ve onların kınamadıkları terör
örgütünün kundakta Kürt kökenli ailelerin evlatlarına, kundaktaki bebeklerine
kurşun sıktığı ahvalde onlara karşı çıt ses çıkaramamaktır Kürt düşmanlığı.
Saygılar
sunarım.
BAŞKAN
– Sayın Oluç…
32.- İstanbul Milletvekili Hakkı Saruhan Oluç’un, Ankara Milletvekili
Mehmet Naci Bostancı ile Sakarya Milletvekili Muhammed Levent Bülbül’ün yaptığı
açıklamalarındaki bazı ifadelerine ve amaçlarının kriz çıkarmak değil, İçişleri
Bakanlığı ile iktidarın çıkardığı krizi demokratik yollarla çözmek olduğuna
ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan. 
Bu
konuyu birkaç kez daha tartıştık ama belli ki tartışmaya devam edeceğiz. Önce
bir şeyi söyleyeyim yani o suçlamayı kabul etmiyoruz gerçekten. Bir sistematik
kara propagandadan söz etti konuşmacılar. Yani kesinlikle bir sistematik kara
propagandayla alakası yok olanın. Sistematik bir hukuksuzluk yaşanıyor
Türkiye’de, sistematik ve biz bu sistematik hukuksuzluğu dile getiriyoruz. 
Şimdi,
biz burada kuzey ve doğu Suriye’deki Kürt sorununu tartışmıyoruz, oradaki Kürt
örgütleri, partileri arasındaki ilişkiyi tartışmıyoruz; başka bir şeyi
tartışıyoruz, çok net ve açık. 31 Mart seçimlerinde kazanmış olduğumuz 65
belediyenin 24’üne kayyum atanmış vaziyette, belki önümüzdeki birkaç gün içinde
yenileri de atanacak. Biz bu hukuksuzluğu, bu demokrasisizliği konuşuyoruz esas
itibarıyla; seçme seçilme hakkının gasbedilmesini konuşuyoruz. Orada
milyonlarca insan oy vermiş; kendisini yönetecek belediye başkanlarını,
belediye meclis üyelerini, il genel meclis üyelerini, büyükşehir belediye
başkanlarını seçmiş ve bunlar gasbediliyor; oyları, iradeleri açıkça
gasbediliyor. Biz bu sistematik hukuksuzluğu konuşuyoruz ve bunu konuşurken de diyoruz
ki… Yani ben gidip -bütün arkadaşlarımız gibi- orada insanlarla konuştuğum için
bunu aktarıyorum size yani uydurup bir şeyi söylemiyorum. Orada yaşayan halkı
istiyorsanız gidin kendiniz de görün, “Bu yapılanı nasıl değerlendiriyorsunuz?”
diye sorun, “Bize düşmanlıktır.” diyecekler. Budur, böyle tanımlıyorlar. Yani
orada yaşayan halk bunu Türkçe de Kürtçe de “Bize düşmanlık.” diye tanımlıyor.
Şimdi, bu düşman hukuku uygulanmasını biz eleştiriyoruz. 
(Mikrofon
otomatik cihaz tarafından kapatıldı) 
HAKKI
SARUHAN OLUÇ (İstanbul) – Toparlıyorum.
BAŞKAN
– Buyurun.
HAKKI
SARUHAN OLUÇ (İstanbul) – Bu düşman hukuku uygulanmasını eleştirip Meclisteki
siyasi partilerden ve Meclis dışındakilerden şunu bekliyoruz: “Bu hukuksuzluğa,
bu demokrasisizliğe karşı sesinizi yükseltin.” diyoruz. Halkın iradesi resmen
gasbediliyor; seçmen iradesi, sandık hukuku, sandık adaleti, hepsi
gasbediliyor. Siyaset ve toplum mühendisliği yapan bir odak var, darbeci bir
odak var; biz bunu eleştiriyoruz, bunu konuşuyoruz.
O
yüzden, asla sistematik bir kara propaganda değildir yapılan; çok açık bir
sistematik hukuksuzluk karşısında, siyasi partilerin hukukun üstünlüğüne,
demokrasiye, hakka sahip çıkması talebidir esas itibarıyla. Dolayısıyla, bunu
bir kez daha vurgulamış olalım, derdimiz kriz çıkarmak değil, bu İçişleri
Bakanlığı ve iktidarın çıkardığı krizi demokratik yollarla çözmektir;
konuştuğumuz her şeyin de anlamı esas itibarıyla budur.
Teşekkür
ediyorum.
VII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- İstanbul Milletvekili Vedat Demiröz ve 97 Milletvekilinin Dijital
Hizmet Vergisi Kanunu ile Bazı Kanunlarda ve 375 Sayılı Kanun Hükmünde
Kararnamede Değişiklik Yapılması Hakkında Kanun Teklifi (2/2312) ile Plan ve
Bütçe Komisyonu Raporu (S. Sayısı: 128) (Devam)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Şimdi
okutacağım 2 önerge aynı mahiyettedir, bu önergeleri birlikte işleme alacağım.
Okutuyorum:

Türkiye Büyük Millet Meclisi
Başkanlığına
Görüşülmekte
olan Dijital Hizmet Vergisi Kanunu ile Bazı Kanunlarda ve 375 Sayılı Kanun
Hükmünde Kararnamede Değişiklik Yapılması Hakkında Kanun Teklifi’nin 22’nci
maddesinde yer alan “eklenmiştir” ibaresinin “ilave edilmiştir” ibaresiyle
değiştirilmesini arz ve teklif ederiz.
Dursun
Müsavat Dervişoğlu Mehmet Metanet Çulhaoğlu Ümit Beyaz
 İzmir Adana  İstanbul
 Enez
Kaplan İmam Hüseyin Filiz
 Tekirdağ
 Gaziantep

Aynı mahiyetteki diğer önergenin imza sahipleri: 
 Mehmet
Bekaroğlu İlhami Özcan Aygun Bülent Kuşoğlu
 İstanbul Tekirdağ Ankara
 Alpay
Antmen Lale Karabıyık Turan Aydoğan
 Mersin Bursa İstanbul
 Burhanettin
Bulut  Cavit Arı
 Adana Antalya
BAŞKAN
– Komisyon aynı mahiyetteki önergelere katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Önergelere
katılamıyoruz Sayın Başkan.
BAŞKAN
– Aynı mahiyetteki önergeler hakkında söz isteyen Gaziantep Milletvekili İmam
Hüseyin Filiz.
Buyurun
Sayın Filiz. (İYİ PARTİ sıralarından alkışlar) 
İMAM
HÜSEYİN FİLİZ (Gaziantep) – Sayın Başkan, değerli milletvekilleri; 128 sıra
sayılı Kanun Teklifi’nin 22’nci maddesiyle ilgili olarak söz almış bulunuyorum.
Genel Kurulu saygıyla selamlıyorum.
Sayın
Başkan, değerli milletvekilleri; bugün, Gaziantepli olarak hepimizi derinden etkileyen,
üzen, vicdanlarımızı sızlatan, 14 Kasım 2019 Perşembe günü cami iskelesinin
çökmesi sonucu İnşaat Mühendisi Korkut Küçükcan’ın ölümüyle sonuçlanan olayı
paylaşmak istiyorum.
Seçim
bölgem Gaziantep’te Şahinbey Belediyesi tarafından Türkiye’nin 2’nci büyük
camisi olduğu söylenen cami yapılmaktadır. Bu caminin bir ay önce çekilmiş
fotoğrafı bu; 67 metre yüksekliğinde olan kubbesi 34 metre çapında. Kubbesi,
gördüğünüz gibi henüz bitirilmemiş. 14 Kasım 2019 Perşembe günü saat 15.14’te,
İnşaat Mühendisi Korkut Küçükcan inşaatta inceleme yaparken iskelenin çökmesi
sonucu göçük altında kalmıştır. Burada da size fotoğrafları sunmak istiyorum:
Göçük budur. Gördüğünüz gibi böyle bir göçükle karşı karşıya kalınmıştır. Bu da
başka bir fotoğraf. Otuz üç saat süren kurtarma çalışmalarının ardından
maalesef Korkut Küçükcan’ı kaybettik. Yasaların ve yönetmeliklerin çiğnenmesi,
yapılan hatalar ve ihmaller yüzünden bir aile daha çöktü. Deprem için yapıların
güçlendirilmesi konusunda çok iyi yetişmiş, genç, aynı zamanda tecrübeli
Mühendisimiz Korkut Küçükcan’a Allah’tan rahmet, ailesine ve sevenlerine
sabırlar niyaz ediyor, başsağlığı diliyorum. Allah bu acıyı hiç kimseye
göstermesin.
Konuyla
ilgili olarak, Türk Mühendis ve Mimar Odaları Birliği heyeti 17 Kasım 2019 tarihinde
caminin inşaat sahasında teknik incelemede bulunmuş ve tanıklarla görüşmeler
gerçekleştirerek benim de altına imzamı atacağım raporu hazırlamıştır.
Bilgilerinize özetle sunmak istiyorum. Cami inşaatının, 2012 yılında
başlamasına rağmen statik projesi ve ruhsatının bulunmadığı tespit edilmiştir.
Olay yerinde yapılan incelemede, inşaata ilişkin levhada sadece “Şahinbey
Belediyesi Akkent Camisi İnşaatı” ibaresinin bulunduğu görülmüştür. 2012
yılından beri yürürlükte olan Yapı İşlerinde İş Sağlığı ve Güvenliği
Yönetmeliği’nde de zorunlu olan işveren, proje sorumlusu, sağlık güvenlik
koordinatörleri ve yüklenicilere ilişkin bilgilerin olmaması birçok hususu
boşlukta bırakmakta ve dolayısıyla inşaatın bir mühendislik ürünü olmadığını
ortaya koymaktadır. Yapıda kalıp sistemleri incelendiğinde, kalıpta
kullanılması gereken malzemelerin kullanılmadığı, kalıp sistemlerinin
denetlenemediği ve onay alınmadan ilkel bir şekilde yapıldığı tespit
edilmiştir. 
Cami
inşaatına 2016 yılında ara verilmiş ve inşaatta, kubbe imalatı henüz
tamamlanmamış olduğundan, yapı içerisindeki iskele, kalıp, donatı gibi yapı
malzemeleri ortam koşullarına açık şekilde bırakılmıştır. İnşaata yeniden
başlamak için gereken planlama ve fizibilite çalışmaları sırasında bu
malzemelerin durumlarının hiçbir şekilde kontrol edilmediği ve inşaata giriş
çıkışların kısıtlanmadığı tespit edilmiştir. 
Çöken
iskele, 50-60 metre yükseklikte, metal olması gerekirken ahşaptan yapılmıştır.
Malzeme kavaktan mamul olup çeşitli kesitlerde malzeme kullanılmıştır.
İskelenin statik hesabı ve projesi de bulunmamaktadır. Bu koşullarda, ilkel
olarak kurulup yıllarca ortam koşullarına maruz bırakılan ahşap iskelenin
çökmesi hiç de şaşırtıcı olmamıştır. 
Çöken
iskelenin iş iskelesi olarak dahi kullanılamayacağı görülmekteyken, inşaatın
sürdürülmesi durumunda inşaat yüklerinin de iskeleye taşıttırılmasına
çalışılması çoklu ölümlerle sonuçlanacak daha büyük bir faciaya sebep
olabilirdi. 
Bu
tespitler cami inşaatının bir mühendislik ürünü olmadığını göstermektedir. Cami
inşaatı da bütün yapılar gibi bilim ve teknik esaslara uyulması zorunlu olan
mevzuata göre yapılması gereken bir yapıdır. Otuz üç saat süren arama kurtarma
operasyonunda ise AFAD, AKUT, belediye ve itfaiye ekiplerinin koordinasyonunun
tam olarak sağlanamaması, dağınık, verimsiz çalışmalara sebep olmuştur. Canla
başla çalışanlar da olmuştur, onlara da teşekkür etmeliyiz. 
Değerli
milletvekilleri, bu olay kriz ve acil durum yönetiminde hazırlıksız olunduğunu,
kurtarma ekiplerinin, ekipmanların, iş makinelerinin acil durumlar için her an
hazır tutulması gereğini bir kez daha ortaya çıkarmıştır. 
Buradan
ilgililere sesleniyorum: İnşallah ders alınmıştır. Ancak şunu da ifade
etmeliyim: Meydana gelen bu olaya çok üzüldük, biz de acılıyız, başsağlığı
mesajlarıyla geçiştirilemez, geçiştirilmemelidir. 
(Mikrofon
otomatik cihaz tarafından kapatıldı) 
BAŞKAN
– Buyurun. 
İMAM
HÜSEYİN FİLİZ (Devamla) – Böylesi devasa projeler yerine daha mütevazı
camilerin yapılmasının gerektiğini hatırlatarak camiler yapan, yaptıran
hayırseverlere teşekkür ediyoruz ama bu, onları projesiz, ruhsatsız, iş
güvenliği ve sağlığı tedbirlerinden uzak tutmamalıdır.
Yeniden
konuya dönersek, sorumluluklarını yerine getirmeyen, yasa ve yönetmeliklere
rağmen ihmali olan herkes hakkında, makamı ne olursa olsun, yasal işlemler
başlatılmalıdır. Ailenin ve vicdan sahibi herkesin acısı ancak bu şekilde diner
diyor, Genel Kurulu saygıyla selamlıyorum. (İYİ PARTİ sıralarından alkışlar)
BAŞKAN
– Aynı mahiyetteki diğer önerge hakkında söz isteyen yok.
Gerekçeyi
okutuyorum:
Gerekçe:

Yapılan
değişiklikle madde metninin daha iyi anlaşılması amaçlanmaktadır.
BAŞKAN
– Aynı mahiyetteki önergeleri oylarınıza sunuyorum: Kabul edenler... Kabul
etmeyenler... Önergeler kabul edilmemiştir.
22’nci
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir.
23’üncü
madde üzerinde 3 önerge vardır, önergeleri aykırılık sırasına göre işleme
alacağım. 
Türkiye Büyük Millet Meclisi Başkanlığına
Görüşülmekte
olan 128 sıra sayılı Kanun Teklifi’nin 23’üncü maddesinin kanun teklifi
metninden çıkarılmasını arz ve teklif ederiz.
 Kemal
Peköz Kemal Bülbül Sıdık Taş
 Adana Antalya Siirt
 Salihe
Aydeniz Hüda Kaya Semra Güzel
 Diyarbakır İstanbul Diyarbakır
 Murat
Çepni
 İzmir
BAŞKAN
- Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Önergeye
katılamıyoruz Sayın Başkan.
BAŞKAN
– Önerge hakkında konuşmak isteyen, İstanbul Milletvekili Hüda Kaya.
Buyurun
Sayın Kaya. (HDP sıralarından alkışlar)
HÜDA
KAYA (İstanbul) – Sayın Başkan, sayın milletvekilleri; tüm Genel Kurulu
saygıyla selamlıyorum.
Görüşülmekte
olan kanun teklifinin 23’üncü maddesi üzerinde partim adına söz almış
bulunuyorum.
Kanunun
teknik noktalarıyla ilgili gerekenler konuşuldu. Ben, ülkemizin ve toplumumuzun
içinde bulunduğu ahval hakkında birkaç noktaya değinip hemen şu kısa süremi
doldurmaya çalışacağım.
Öncelikle,
önümüzdeki günlerde, 25 Kasım Kadına Yönelik Şiddete Karşı Uluslararası
Mücadele Günü’nü anacağız biliyorsunuz. Bir kez daha, AKP döneminde ülkemizde
de her geçen gün artan kadına yönelik şiddete ve cinayetlere -yine- dikkat
çekeceğiz. Bu gündemi ifade ederken ülkemizde mücadeleden vazgeçmeyen;
kimliğini, özgürlüğünü, varlığını istismar eden erkekçi her çeşit dinciliğe
karşı çıkan kadınlarımızı saygıyla selamlıyorum.
25
Kasımın Şiddetle Mücadele Günü olmasının sebebi olan Mirabel kardeşleri de
hayırla, saygıyla anıyorum. Bugün kadına karşı saygısızlıklar ifade edilirken
başörtülü kadınların karşılaştığı şiddet ve örnekler de dün, bugün, günlerdir
ifade ediliyor, seslendiriliyor. Müslüman kadınlar olarak içimizde derin bir
yara olan, insanlık dışı işkence ve şiddetle katledilen bir kadın arkadaşımız
olan Konca Kuriş’i de saygı, özlem ve rahmetle anıyorum. Konca Kuriş, Mirabel
kardeşlerin ülkemizdeki karşılığıdır; kendisine “Müslüman ve feminist” dediği
için, erkekçi ve dinci zihniyete karşı kadın özgürlüğünü savunduğu için vahşice
katledilmiştir. Tekrar hayırla anıyorum bütün kadınlarımızı. Bunu da ifade
etmişken…
Biraz
önce gelen, aldığımız haberde, bilgide… Suruç Belediyesi Eş Başkanımız Hatice
Çevik, hatırlarsınız, Ankara Garı patlamasında -kanlar içerisinde yaralı
vaziyette sembol olan bir fotoğraf vardı- kızını kaybetti, yakınlarını kaybetti
orada, kendisi yaralı kurtuldu. Kürt halkımız her şeye maruz kalıyor fakat
Hatice Çevik Kürt de değil, Suruç Belediyesi Eş Başkanı ve IŞİD’in saldırdığı,
muhatap aldığı, düşmanlık ettiği insanlarımızdan birisi. Biraz önce, AKP
iktidarı, yargısız, haksız, hukuksuz kadın düşmanı politikalarıyla onu da
tutukladı. AKP iktidarı, bir zamanlar dillere destan bir şekilde “3Y ile
mücadele etmeye geliyoruz.” diyordu. “Yoksulluk, yolsuzluk ve yasaklarla
mücadele edeceğiz.” dediler. Ama öyle bir dönem oldu ki AKP iktidarı, Türkiye
siyaset tarihine tam da yoksullukla, yolsuzlukla, yasaklarla kendini
taçlandırdı ve tarihe böyle gömülüp gidecek bir iktidar olmayı kendine reva
gördü. AKP iktidarı, tüm bunları bir iktidar politikası hâline getirenler
olarak tarih yazdı. 
On
yedi yılın sonuna gelindiğinde artık halkımıza bir umut bile vadedemeyecek hâle
gelindi. İntiharlar arttı; EYT’liler, KHK’ler, her gün cinnet geçirenler, kadın
cinayetleri, işsizlik, bunalım...
Fakat
son olarak hemen şunu ifade etmek istiyorum: Halkımız ümitvar olsun, AKP
iktidarı da daha öncekiler gibi zulümleriyle, saltanat ve israfıyla yok olup
gidecektir ama geride direnenler, haktan ve adaletten yana olanlar, zulümlere
karşı itirazı olanlar, barışa ve özgürlüğe kavuşmak için bedel ödeyenler
kalacaktır ve inşallah halkımız bu şekilde selamete kavuşacaktır. 
Hepinizi
saygıyla selamlıyorum. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Şimdi
okutacağım 2 önerge aynı mahiyettedir, bu önergeleri birlikte işleme alacağım. 
Türkiye Büyük Millet Meclisi
Başkanlığına
Görüşülmekte
olan Dijital Hizmet Vergisi Kanunu ile Bazı Kanunlarda ve 375 Sayılı Kanun
Hükmünde Kararnamede Değişiklik Yapılmasına Dair Kanun Teklifi’nin 23’üncü
maddesinde yer alan “eklenmiştir” ibaresinin “ilave edilmiştir” ibaresiyle
değiştirilmesini arz ve teklif ederiz. 
 Dursun
Müsavat Dervişoğlu Mehmet Metanet Çulhaoğlu Ümit Beyaz
 İzmir Adana İstanbul
 Enez
Kaplan Hayrettin Nuhoğlu Ayhan Altıntaş
 Tekirdağ
 İstanbul Ankara

Aynı
mahiyetteki diğer önergenin imza sahipleri: 
 Mehmet
Bekaroğlu Cavit Arı Bülent Kuşoğlu
 İstanbul Antalya Ankara
 Lale
Karabıyık Burhanettin Bulut Alpay Antmen
 Bursa Adana Mersin
 Turan
Aydoğan İlhami Özcan Aygun
 İstanbul Tekirdağ
BAŞKAN
– Komisyon aynı mahiyetteki önergelere katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Önergelere
katılamıyoruz Sayın Başkan.
BAŞKAN
– Aynı mahiyetteki önergeler hakkında söz isteyen Ankara Milletvekili Ayhan
Altıntaş. 
Buyurun
Sayın Altıntaş. (İYİ PARTİ sıralarından alkışlar)
AYHAN
ALTINTAŞ (Ankara) – Sayın Başkan, değerli milletvekilleri; 128 sıra sayılı
Kanun Teklifi’nin 23’üncü maddesi üzerinde konuşacağım. Genel Kurulu saygıyla
selamlıyorum.
Kanun
teklifinin 23’üncü maddesinde gecikme faizi uygulanacak hâllere ekleme
yapılmaktadır. Burada yasal bir açık kapatılmıştır, bu nedenle bu maddeyi
olumlu buluyorum. Fakat kanun teklifinin geneline bakınca pek de olumlu
yorumlar yapamıyorum. Bir vergi kanununda esas amaç ne olmalıdır? Kalkınmayı
sağlamak olmalıdır veya gelir ve servet dağılımındaki eşitsizliği gidermek
olmalıdır veyahut ekonomik istikrarı sürdürmek olmalıdır. Maalesef, bu kanun
teklifi bu amaçları taşımıyor. Bu kanun teklifiyle iktidar bütçe açığına acilen
kaynak aramakta, devletin nakit ihtiyacını vatandaşa ek vergi salarak
karşılamaya çalışmaktadır. Aynı zamanda, yeteri kadar etki analizi de
yapılmamış görünmektedir. Dolayısıyla, nakit ihtiyacına hem iyi bir çözüm
sunamamakta hem de vatandaşı iyice sıkıntıya sokmaktadır. 
İktidarın
yöntemi, ekonomiyi içeride vergilerle, dışarıda da borç çevirerek sürdürmeye
çalışmak gibi görünüyor ama nedense lüks makam araçlarına, şatafatlı binalara,
belediye başkanlık ofislerine, ihalesiz iş vermelere, israfa son vermek hiç
aklına gelmemektedir. 
Değerli
milletvekilleri, dijital hizmet vergisi makul bir uygulamadır. Türkiye’de 20
milyon liradan fazla hasılat yapan bir şirketin Türkiye’ye vergi vermemesini
doğru kabul edemeyiz. Birçok ülke de bu şekilde vergiler uygulamaya koymuştur.
Bakınız, Trump’ın tüm tehditlerine rağmen Fransa, dijital hizmet vergisini
getirdi. Fransa’da bu vergi hasılat üzerinden yüzde 3 olarak uygulanmakta,
Türkiye’deyse bu oran yüzde 7,5 olarak öngörülüyor. Bu oran çok yüksektir.
Buradan da anlaşılıyor ki Hükûmetimizin amacı vergisiz kazancı önlemekten çok,
acilen kaynak bulmaktır. Tabii ki firmalar bu vergiyi nihai olarak vatandaşa
yansıtacaklardır. Dolayısıyla, bu yük yine vatandaşın sırtına binecektir. 
Diğer
bir vergi kalemi olarak konaklama vergisi konulmuştur, bu vergi yine
konaklayacak vatandaşı etkileyecektir. 5 yıldızlı bir otelde, 3 çocuğu olan 5
kişilik bir aile gece başına 90 lira vergi ödeyecektir, bu durum aynı zamanda
turizm sektörüne de büyük darbe vuracaktır. Bu yüzden bu hususta da meslek
kuruluşlarıyla, komisyonlarla görüşülmesi ve kâr zarar analizinin doğru
yapılması önemlidir. Ayrıca, yeni vergi ihdas etmek yerine eğer bir gelir
hedefleniyorsa KDV oranı yükseltilerek de yapılabilirdi. 
Değerli
milletvekilleri, vergi salmak hassas bir konudur; aslolan, verginin adil,
şeffaf ve makul olmasıdır. Sadece vergi oranını artırarak vergi gelirini
artırmayı garanti edemezsiniz. Vergi oranı sıfırken vergi geliriniz sıfırdır
ama vergi oranı çok yüksekken de vergi geliriniz sıfıra yakın olabilir, optimum
gelir ortada bir yerdedir. Dolayısıyla, vergiyi hesaplarken, vergiyi salarken
bu konulara dikkat etmek gerekir. 
Ayrıca,
iktidarınız boyunca 7-8 kez vergi affı söz konusu olmuştur. Vergi afları
çıkarmak gibi yanlışlar, düzenli vergi ödeyen vatandaşları bu alanda
adaletsizlik olduğuna inandırmaktadır. 2002’den beri vergi kanunlarında 141 kez
değişiklik yapılmıştır. Vatandaşlarımız vergi sistemindeki belirsizlik
dolayısıyla şirket kurmaktan, iş kurmaktan kaçınmaktadırlar. Ekonominin
düzelmesi için en başta ülkemizdeki firmaları desteklemek ve üretimi artırmak
gerekmektedir. Biz hep çiftçinin, esnafın, emeklinin, çalışanların ekonomik
sıkıntı içinde olduğunu söylüyoruz, maalesef sizi ikna edemiyoruz; siz bunların
hepsini bozgunculuk, felaket tellallığı olarak görüyorsunuz. Bunun çözümü şu
olabilir, şöyle bir öneri yapabiliriz: Gelin, iktidar şapkanızı bırakın,
muhalefet şapkası takın, beraberce halkın içine karışalım ve halkın dertlerini
beraberce dinleyelim. 
SÜLEYMAN
KARAMAN (Erzincan) – Bizim hiç muhalefet şapkamız olmadı ki.
AYHAN
ALTINTAŞ (Devamla) – Ayrıca, ekonomik kriz, siz ne kadar saklarsanız saklayın,
devletin resmî rakamlarından görünüyor; işsizlik rakamı ortada, enflasyon
rakamı ortada. Dolayısıyla, gelin, gerçeği kabul edin ve bir an önce halkın
sorunlarına çözüm bulalım.
Genel
Kurulu saygılarımla selamlıyorum. (İYİ PARTİ sıralarından alkışlar)
BAŞKAN
– Aynı mahiyetteki diğer önerge hakkında söz isteyen Adana Milletvekili
Burhanettin Bulut.
Buyurun
Sayın Bulut. (CHP sıralarından alkışlar)
BURHANETTİN
BULUT (Adana) – Sayın Başkan, değerli milletvekilleri; Plan ve Bütçe
Komisyonunda bütçe görüşmeleri devam ediyor, bizler de burada yine sarayın
talepleri doğrultusunda yeni vergiler getiriyoruz. Bu vergiler esas itibarıyla
yeni zamlar anlamına geliyor çünkü vatandaşa yeni bir külfet getirdiğinizde, yeni
bir maliyet getirdiğinizde onun bir diğer tarifi de zamdır. Bu vesileyle,
Meclise bu anlamda önemli bir görev düşüyor; eğer ülkede bir kriz varsa bu
krizin paydaşlarını iyi değerlendirmek gerekiyor. Önümüzde de ciddi felaketler
yaşandı, işte, Fatih’te, Bakırköy’de, Antalya’da; bu yaşananların hepsi
ekonomik kriz kaynaklı. Madem ülkede böyle bir kriz var, o zaman Meclise bir
görev düşüyor, vatandaşa bir görev düştüğü gibi. Devlete düşen görev, düzenli
bir mali tablo yaratmak yani düzenli bir vergi almak ve vatandaş da gelir
durumuna göre bir vergi vermek durumunda. 
Hatta,
bu vergilendirmenin, verginin anlamını demokrasiyle özdeşleştiren bir örnek var
İngiltere’de. 1215 yılında Magna Carta’daki ilk açıklama vergilendirme
üzerinedir çünkü kralın vergi salma hakkına Parlamento sınırlandırma
getirmiştir. O gün çıkarılan vergiyi sınırlandırma, demokrasinin başlangıcı
sayılır. Böylesi önemli bir konuda Meclis, hele hele bu yeni sistemde kendi
üzerine düşen görevi yapmak durumunda. Elbette, saraydan böyle talepler
gelebilir; elbette, yürütme daha rahat yürütmek adına, kendi bütçesini güçlü
tutmak adına taleplerde bulunabilir, “Ben yanlış yaptım, vatandaşı yoksulluğa
sevk ettim.” demez, yeni vergilerle bu taleplerde bulunabilir ama bize düşen,
Meclise düşen, vatandaşın ihtiyacına göre bir vergi sistemi getirmekti. O
anlamda, iktidarların, Meclisin çıkardığı vergilerle nasıl bir anlayışta olduğu
görülür yani yüzünü nereye döndüğü çıkardığı vergiyle görülür. İşte, çeşitli
tanımlar yapılır, denir ki: “Sosyal demokrat.” ya da “Kapitalist bir
anlayışta.” Bu formüllerin hepsi, bu tanımların hepsi sizin çıkardığınız yani
Meclisin onay verdiği bütçeyle örtüşür. O anlamda, verginin tüm kesimlere hitap
etmesi için, ülkede demokrasiyi, huzuru ve güveni getirebilmesi için vergi
adaleti çok önemlidir ama Türkiye’ye baktığımızda maalesef büyük bir vergi
adaletsizliği ortada çünkü Türkiye’de iki tip vergilendirme var: Bir tanesi,
“doğrudan” dediğimiz vergilendirme sistemi; kazancınıza göre vergi alıyor.
Aldığınız maaşın oranına göre vergi veriyorsunuz, kazancınıza göre vergi
veriyorsunuz. Diğer vergi sistemi, dolaylı vergi sistemi; asıl haksızlık orada
yaşanıyor. (CHP sıralarından alkışlar) Eğer siz, geliri düşük olanlar yani
fakirlik sınırında olanlar ile gelir düzeyi yüksek olanlardan benzer vergileri,
aynı vergileri alırsanız orada adaletsizlik başlar. Bir vatandaş et almaya
gittiğinde “Senin gelir durumun düşük, bu et için senden sıfır vergi alıyoruz.”
ya da diğerine de “Senden yüksek vergi alıyoruz.” deme şansı olmadığı için dolaylı
vergi adaletsiz bir vergidir. Fakirden daha fazla vergi alma şansınız yok. 
Adaletli
vergilendirmede zenginden daha fazla yani gelirine göre bir vergi almak
durumundasınız. Ülkemizde bu orana bakalım. Dolaylı vergiler; -biraz önce
bahsettiğim gibi- her üründe KDV, ÖTV, turizm vergisi -bu torba yasada olduğu
gibi- bu vergilerin hepsi dolaylı vergilerdir. Bu vergilerin Türkiye’deki oranı
yüzde 67, geriye kalan yüzde 33 ama dünya örneklerine baktığınızda, Almanya’da
yüzde 30, İngiltere’de -en yüksek oran- yüzde 46’larda. Demek ki siz dolaylı
vergileri bu kadar yüksek tutuyorsanız adaletsiz bir vergi sisteminiz var.
Peki, bizim ne yapmamız gerekiyor? Konuşmamın başındaki noktaya geri dönüyorum.
Yürütmenin böyle bir talebi olabilir ama Meclisin de ona verilmiş bir yetkisi
var. Gelirine göre vergi ödevi dediğimiz, gelirine göre vergi almak durumunda.
O vesileyle yapmamız gereken tümüyle şudur: Sarayın artık vatandaşından alıp o
5 müteahhide kaynak aktarmasına dur dememiz gerekiyor. Bakın, bugün vergi
ödeyenlerin listesi yayımlandı, oraya baktığımızda sadece 1 saray müteahhidi
görüyoruz, diğerlerinin hiçbiri ilk 20’de yok, en yüksek vergi ödeyen listede
maalesef o müteahhitler yok. 
(Mikrofon
otomatik cihaz tarafından kapatıldı)
BAŞKAN
– Toparlayın.
BURHANETTİN
BULUT (Devamla) – Buradan hemen bağlıyorum.
Buradan
görünen tablo şu: Vatandaştan alıp bu müteahhitlere kaynağı aktarıyoruz ama bu
müteahhitler hiçbir şekilde vergi vermiyorlar. O vesileyle söylediğimizi
tekrarlıyoruz. Anayasa’da belirtilen görevleri yapmamız için bizim yüzümüzü
halka dönmemiz lazım, halkın mali gücüne göre de vergi toplamamız lazım yoksa
diğer faciaları sadece üzüntüyle karşılamak dışında yapacağımız bir şey kalmaz.

Hepinize
saygılar sunuyorum. (CHP sıralarından alkışlar)
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Önergeler kabul edilmemiştir.
23’üncü
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
Süleyman
Bey, söz istiyordunuz, buyurun.
IV.- AÇIKLAMALAR (Devam)
33.- Erzincan Milletvekili Süleyman Karaman’ın, Erzincan Binali Yıldırım
Üniversitesinin Erzincan ve civar illerdeki vatandaşlara kaliteli hizmet
sunduğuna, Mengücek Gazi Eğitim ve Araştırma Hastanesi bünyesinde hizmete
açılan geleneksel ve tamamlayıcı tıp uygulama merkezinin şifa kaynağı olmasını
temenni ettiğine ilişkin açıklaması
SÜLEYMAN
KARAMAN (Erzincan) – Seçim bölgem Erzincan’ın bir üniversiteye kavuşması 1 Mart
2006 tarihinde Cumhurbaşkanımız Sayın Recep Tayyip Erdoğan’ın öncülüğünde “her
ile bir üniversite” projesi kapsamında olmuş, Mayıs 2018’de isim değişikliğiyle
de üniversitemiz son Başbakanımız Sayın Binali Yıldırım’ın ismini almıştır.
Erzincan Binali Yıldırım Üniversitemiz hızla gelişmekte, Erzincan ve civar
illerdeki vatandaşlarımıza kaliteli hizmet sunmaktadır. Bunlardan biri de
geleneksel ve tamamlayıcı tıp uygulama merkezidir. Türkiye’deki 35 geleneksel
ve tamamlayıcı tıp uygulama merkezinin 36’ncısı da üniversitemiz Mengücek Gazi
Eğitim ve Araştırma Hastanesinde hizmete açılmıştır. Bu vesileyle
Cumhurbaşkanımız Sayın Recep Tayyip Erdoğan’a, son Başbakanımız Sayın Binali
Yıldırım’a, Sağlık Bakanımız Sayın Fahrettin Koca ve ekibine şükranlarımı
sunuyorum; Sayın Valimize, Sayın Rektörümüze, Sayın Başhekimimiz ve Sağlık İl
Müdürümüze teşekkür ediyorum. Bu yeni merkezin Erzincan ve çevre illerdeki
vatandaşlarımıza şifa kaynağı olmasını temenni ediyor, Genel Kurulu saygıyla
selamlıyorum. 
BAŞKAN
– Sayın Güzelmansur...
34.- Hatay Milletvekili Mehmet Güzelmansur’un, Hatay ili Tahtaköprü
Barajı’nın su tutma kapasitesinin artırılması ve Reyhanlı Barajı’nın
tamamlanmasıyla vatandaşların mağduriyetinin giderileceğine ilişkin açıklaması
MEHMET
GÜZELMANSUR (Hatay) – Sayın Başkan, Hatay’da yağışların başlamasıyla birlikte
Tahtaköprü Barajı’nın kapasitesi dolduğundan dolayı, kapakların açılmasıyla
Amik Ovası baraj suları altında kalıyor; ekili araziler, çevresindeki köyler,
evler sular altında kalıyor. 2019 yılı başında Hatay bunu yaşadı; vatandaşın
evi, çiftçinin ekili arazileri, büyükbaş, küçükbaş hayvanlar su altında telef
oldu. Şimdi aynı sorunla karşılaşacağımız aylara geliyoruz. Yağışlar
başlayacak, Tahtaköprü Barajı dolacak, kapakları açılacak, vatandaş, çiftçi bu
felaketi yine yaşayacak. Buradan tüm yetkililere sesleniyorum: Gerekli tedbirleri
şimdiden alın lütfen. Suyu peyderpey bırakın. Vatandaşın sadece evini, eşyasını
değil, hayvanlarını da emniyetli bölgelere taşımak için gereken neyse bir an
önce yapılsın. Reyhanlı Barajı’nı da acilen bitirin.
Teşekkür
ediyorum. (CHP sıralarından alkışlar) 
BAŞKAN
– Sayın Arkaz...
35.- İstanbul Milletvekili Hayati Arkaz’ın, 20 Kasım Dünya Çocuk Hakları
Günü’nü kutladığına ilişkin açıklaması
HAYATİ
ARKAZ (İstanbul) – Teşekkür ederim Sayın Başkan.
Bir
çocuk sahibi olmaya karar vermek önemlidir. Peygamber Efendimiz’in de dediği
gibi, her ağacın bir meyvesi vardır, gönül meyvesi de çocuktur. Çocuk yuvanın
tadı, tuzudur. Çocuk, geleceğin teminatıdır. Her çocuğun eğitim, sağlık, bakım
ve yaşam hakkı vardır. Çocukların temel hakları olan bu haklar ihlal ve istismar
edilemez. Çocuklarımızın gözlerinden bir damla yaşın akmadığı, anne ve
babalarıyla mutlu ve huzurlu yaşadıkları bir dünya diliyorum. Başta
şehitlerimizin evlatları olmak üzere, dünya üzerindeki bütün çocuklarımızın
Dünya Çocuk Hakları Günü kutlu olsun.
Genel
Kurulu saygıyla selamlıyorum. 
BAŞKAN
– Birleşime beş dakika ara veriyorum. 
Kapanma Saati: 17.36
ÜÇÜNCÜ OTURUM
Açılma Saati: 18.00
BAŞKAN: Başkan Vekili Celal ADAN
KÂTİP ÜYELER: Burcu
KÖKSAL (Afyonkarahisar), İshak GAZEL (Kütahya)
-----0-----
BAŞKAN
– Türkiye Büyük Millet Meclisinin 20’nci Birleşiminin Üçüncü Oturumunu
açıyorum.
128
sıra sayılı Kanun Teklifi’nin görüşmelerine devam ediyoruz. 
VII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- İstanbul Milletvekili Vedat Demiröz ve 97 Milletvekilinin Dijital
Hizmet Vergisi Kanunu ile Bazı Kanunlarda ve 375 Sayılı Kanun Hükmünde
Kararnamede Değişiklik Yapılması Hakkında Kanun Teklifi (2/2312) ile Plan ve
Bütçe Komisyonu Raporu (S. Sayısı: 128) (Devam)
BAŞKAN
- Komisyon yerinde. 
24’üncü
madde üzerinde 3 önerge vardır, önergeleri aykırılık sırasına göre işleme
alacağım.
Türkiye Büyük Millet Meclisi Başkanlığına
Görüşülmekte
olan 128 sıra sayılı Kanun Teklifi’nin 24’üncü maddesinin kanun teklifi
metninden çıkarılmasını arz ve teklif ederiz. 
 Kemal
Peköz Kemal Bülbül  Sıdık Taş
 Adana Antalya Siirt
 Semra
Güzel  Salihe Aydeniz Murat Çepni
 Diyarbakır Diyarbakır
 İzmir 
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Önergeye
katılamıyoruz Sayın Başkan.
BAŞKAN
– Önerge hakkında konuşmak isteyen Diyarbakır Milletvekili Salihe Aydeniz. 
Buyurun
Salihe Hanım. (HDP sıralarından alkışlar) 
SALİHE
AYDENİZ (Diyarbakır) – Sayın Başkan, değerli milletvekilleri; ülkemizde her
geçen gün işsizlik ve yoksulluk çoğalırken, ekonomik krizden dolayı insanlar
hayatlarına son verirken, fakirler ve zenginler arasındaki uçurum derinleşirken
iktidarın bulduğu tek çözüm yöntemi yoksul halktan nasıl daha fazla vergi alabileceğinden
ibarettir. Dijital hizmet vergisinin kapsamı çok geniştir. Hasılat üzerinden
alınacak verginin tüketiciye yansımayacağı garantisi verilmelidir. Zira Avrupa
Birliği dijital vergi düzenleme önerisini en çok yüzde 3 verirken bize sunulan
teklif yüzde 7,5’tur. 
HDP
olarak vergi ve ceza indiriminden yararlanabilecek mükelleflerde vergi kalemine
üst limit getirilmesini savunuyoruz. Büyük ölçekli vergi mükelleflerine
getirilen yüzde 40’lık indirim geçmişte vergi aflarıyla silinen milyonluk
vergilerde olduğu gibi kamu vicdanını yaralayacaktır. 
Değerli
milletvekilleri, ben konuşmamın devamında, son dönemlerde Demokratik Toplum
Kongresi üzerinde devam eden baskı ve kriminalize politikalarına vurgu yapmak
istiyorum. 
Demokratik
Toplum Kongresi, 2007 yılında, binlerce kişinin katılımıyla gerçekleştirilen
bir konferansta kuruluşunu ilan eden bir platformdur. Demokratik Toplum
Kongresi halkların, inançların, sivil toplum örgütlerinin, siyasi partilerin,
siyasi oluşumların, kadınların, gençlerin temsiliyetlerinin bulunduğu bir
platformdur. Amacı, Kürt sorununun demokratik yol ve yöntemlerle çözümü için
toplumun bütün kesimlerini bir araya getirmek ve bu sorunu çözmek için çaba
harcamaktır. Bunun için, Demokratik Toplum Kongresi birçok alanda -eğitim
alanında, sağlık alanında, ekonomi alanında, ekoloji alanında, siyasi alanda-
onlarca konferans, kongre, çalıştay, sempozyum organize etmiştir; bu
organizasyonların hepsini de basına, kamuoyuna açık, şeffaf bir şekilde yapmış
ve sonuç bildirgelerini de basınla paylaşmıştır. DTK’nin hiçbir yasa dışı
organizasyonu yoktur çünkü ilkesine aykırıdır. Defalarca Kürt sorununun
demokratik yollarla çözümü için konferanslar düzenlemiş ve birçok kesimi de bu
konferanslarda bir araya getirmiştir. Demokratik Toplum Kongresi olarak gerçekleştirmiş
olduğumuz çalışmalara, bugün bizi kriminalize etmeye çalışan siyasi iktidarın
milletvekilleri, il-ilçe yöneticileri katılmış ve konferanslarda görüş ve
önerilerini bizimle paylaşmıştır. Yine, 2012 yılında, yeni anayasa yapımı
sürecinde, dönemin Türkiye Büyük Millet Meclisi Başkanı Sayın Cemil Çiçek
tarafından Demokratik Toplum Kongresi’ne bir davet mektubu gönderilmiş ve bu
davet mektubunda Demokratik Toplum Kongresi’nin anayasayla ilgili görüş ve
önerileri sorulmuştur. Bunun için de -anayasa için- Demokratik Toplum Kongresi,
görüş ve önerilerini, Demokratik Toplum Kongresi’nin ambleminin olduğu bir
önergeyle göndermiş ve o komisyonda olan arkadaşlarımız, bu Meclis çatısı
altında, Demokratik Toplum Kongresi’nin yeni anayasa için görüşlerini ifade
etmişlerdir. Yine, Demokratik Toplum Kongresi’nin Meclise çağrıldığının
çizelgesi de elimizde. 
2013-2015
yılları arasında yürütülen diyalog süreci içerisinde Sayın Hatip Dicle “DTK Eş
Başkanı” sıfatıyla İmralı heyetinde yer almıştır. İmralı heyetinde yer alan
devlet heyeti Demokratik Toplum Kongresi’ni tanımış ve muhatap almıştır.
Çalışmalarını da iyi tanıyor ve biliyorlar. Uzun bir süre Demokratik Toplum
Kongresi faaliyetleri tanınmış ve muhatap alınmış olmasına rağmen son
dönemlerde Demokratik Toplum Kongresi’nin çalışmalarına katılan bir sürü
arkadaşımız siyasi operasyonlarla gözaltına alınmış ve tutuklanmışlardır. Bunun
sebebi Kürtlere, Kürt halkına ve demokratik halklara aslında tahammülsüzlüğün
bir göstergesidir, demokrasinin Türkiye’ye gelmesini istememektir.
Yine,
Demokratik Toplum Kongresi’ne ilişkin dosyaları hazırlayan ve kriminalize
etmeye çalışan savcı ve hâkimler bugün FETÖ dosyalarıyla yargılananlardır. Bu
hâkim ve savcılar, neredeyse, Demokratik Toplum Kongresi’nin kapısının önünden
geçenleri bile Demokratik Toplum Kongresi’nin çalışmasına katıldı diye
yargılamakta ve…
(Mikrofon
otomatik cihaz tarafından kapatıldı)
BAŞKAN
– Toparlayın.
SALİHE
AYDENİZ (Devamla) – Son bir dakika… Toparlıyorum Başkanım.
Her
seferinde bir terör örgütü bahanesiyle Kürtlerin demokratik siyaset yapmasını
engellemeye çalışıyorsunuz ama bunu başaramayacaksınız, bir kez daha vurgulamak
istiyorum. Yıllarca Demokratik Toplum Kongresi, faaliyetlerini şeffaf, basın
önünde yapmış olmasına rağmen ne oldu da bir defada terör örgütü olarak
tanımladınız? Ne değişti, söyleyeyim: Aslında meşruluğunu kaybetmiş olan
iktidarınız, Demokratik Toplum Kongresi’ni terörize ederek meşruiyetini zorla,
baskıyla, gözaltıyla, tutuklamayla devam ettirmenin çabasındadır.
Yine,
Türkiye'de ekonomik, toplumsal ve siyasal krizlerin daha çok yaşanmasına sebep
olmuştur. Ben aynı zamanda Demokratik Toplum Kongresi’nin Divan üyesi olarak
diyorum ki: Demokratik Toplum Kongresi, Türkiye'nin demokratikleşmesi ve Kürt
sorununun demokratik yol ve yöntemlerle çözülmesi için bir şanstır. Yıllardır
bu çözümsüzlükte ısrarınız bizi bitiremedi ama bu çözümsüzlük sizin
iktidarınızı bitirecektir diyorum.
Genel
Kurulu saygıyla selamlıyorum. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 128 sıra sayılı Dijital Hizmet Vergisi ile Bazı Kanunlarda ve 375 Sayılı
Kanun Hükmünde Kararnamede Değişiklik Yapılması Hakkında Kanun Teklifi’nin
24’üncü maddesiyle 213 sayılı Vergi Usul Kanunu’na 160’ıncı maddesinden sonra
gelmek üzere eklenen maddenin birinci fıkrasının aşağıdaki şekilde
değiştirilmesini arz ve teklif ederiz.
Saygılarımızla.
“Mükellefiyet
süresi, aktif ve öz sermaye büyüklüğü, ödenen vergi tutarı, çalışan sayısı,
vergisel yükümlülüklerin yerine getirilip getirilmediği gibi hususlar dikkate
alınarak mükelleflerin vergisel uyum seviyelerine yönelik olarak Hazine ve
Maliye Bakanlığınca yapılan analiz ve değerlendirme çalışmaları neticesinde
sahte belge düzenleme riskinin yüksek olduğu tespit edilen mükellefler derhal
bekletilmeksizin vergi incelemesine sevk edilir ve bunlar nezdinde yoklama
yapılır.”
 Mehmet
Bekaroğlu Cavit Arı Bülent Kuşoğlu
 İstanbul Antalya Ankara
 Burhanettin
Bulut Lale Karabıyık Alpay Antmen
 Adana Bursa Mersin
 İlhami
Özcan Aygun Turan Aydoğan Erkan Aydın
 Tekirdağ İstanbul Bursa
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Önergeye
katılamıyoruz Sayın Başkan.
BAŞKAN
– Önerge hakkında konuşmak isteyen Bursa Milletvekili Erkan Aydın. 
Buyurun
Sayın Aydın. (CHP sıralarından alkışlar)
ERKAN
AYDIN (Bursa) – Teşekkür ederim Sayın Başkanım.
128
sıra sayılı Dijital Hizmet Vergisi Kanunu ile Bazı Kanunlarda ve 375 Sayılı
Kanun Hükmünde Kararnamede Değişiklik Yapılması Hakkında Kanun Teklifi’yle
ilgili söz almış bulunmaktayım. Yüce heyetinizi saygıyla selamlıyorum.
Adı
üzerinde, dijital hizmet vergisi yani her şeye vergi; kasada para bitti,
buralardan toplanacaklarla da ülkeyi yönetebilmek için getirilen bir kanun.
Ancak Komisyonda bu hizmet vergisi ve diğer vergilerle ilgili görüşmeler
yapılırken, 50’nci maddeye son dakika bir önerge getiriliyor. Bu önergede de
termik santrallerle ilgili, baca filtresi olmadan çalışmaları 31/12/2019
tarihinde dolacak olan termik santrallerle ilgili süre uzatımını teklif eden ve
çevre uyum kriterlerini yerine getirmeyenlere otuz ay daha ceza verilmemesiyle
ilgili bir teklif geliyor ve şu anda bu kanun teklifinin de 50’nci maddesi
olarak görüşülecek. 
Şimdi,
değerli üyeler, iktidar, şu anki adıyla yürütme bunu devamlı yapıyor. İlk defa
ne zaman getirmiş? 14/3/2013 tarihinde Elektrik Piyasası Kanunu’nda bir
değişiklik teklif ederek “31/12/2019’a kadar özelleştirilen termik santraller
çevre uyum kriterlerini yerine getirmese de ceza almaz.” diyor. Tabii ki biz
bunu Anayasa Mahkemesine götürüyoruz; Anayasa Mahkemesi 14/3/2013 tarihinde
yapılan değişikliği 22 Mayıs 2014 tarihinde iptal ediyor ancak bu iptale rağmen
yürütme yine durmuyor, 2016 tarihinde bir teklif daha getiriyor, diyor ki: “Bu
tarihten önce de özelleştirilmiş olan, daha sonra da özelleştirilecek olan
termik santrallerde çevre uyum kriterleri aranmaz.” 
Şimdi
arkadaşlar, zaten Anayasa Mahkemesi bu konuda durdurmuş, içtihatları var
“yapamazsın” diyor. Siz iki yıl sonra kanun çıkartıyorsunuz ve kanunu geriye
doğru işletiyorsunuz ve Bursa’da, benim seçim bölgem olan Orhaneli’nde Temmuz
2015’te özelleştirdiğiniz termik santralde ki buranın bir özelliği daha var,
burada filtre var; oradaki termik santral için de diyorsunuz ki “31/12/2019’a
kadar sen kardeşim filtreyi çalıştırma, biz de sana ceza meza kesmeyelim.”
Bununla ilgili de geçen dönem, 31 Temmuzdan önce 17 Temmuzda yine son dakikada
getirdiğiniz bir kanun teklifiyle otuz altı ay uzatma vermiştiniz; şimdi gene
son dakika teklifiyle otuz ay daha uzatma veriyorsunuz. İnsan düşünüyor “Ya, bu
şimdi nereden çıktı?” diye. Tabii ki biraz araştırınca sebebi anlaşılıyor.
Yandaşa ceza kesmemek, yandaşın yatırım yapmasını sağlamak için devamlı süre
uzatımı ama Anayasa Mahkemesi iptal etmiş bunu. Biz 13 Eylül tarihinde Anayasa
Mahkemesine götürdük, bu, gene oradan iptal olacak, içtihatları var ama siz
ısrarla peşkeş çekilmiş, yandaşa bedava parayla verilmiş termik santrallerin
kârına kâr katması için, kazancını daha da artırması için bu teklifi tekrar
getiriyorsunuz. Bu hatadan dönün. Bu şekilde 17 tane termik santral var. Bunun
4 tanesi de devletin, devlet işletiyor ama bunların içerisinde filtresi
olmayanlar olduğu gibi, benim seçim bölgem ve memleketim olan Orhaneli’nde
filtre var. Daha önce Tabipler Odasının, akademik odaların, sivil toplum
örgütlerinin açtığı davalar sonucunda o termik santralin çalışması durdurulmuş
ve devlet işletirken burada filtre çalıştırılmaya başlanılmış, filtre burada
çalışıyordu ama özelleştirildikten sonra kârdan zarar ediyor diye, yani yandaş
şirketin kârı azalıyor diye fitreyi çalıştırmıyor. Ama yandaş şirket kârına kâr
katarken ne oluyor biliyor musunuz değerli vekiller, değerli yurttaşlar? İşte
burada görüldüğü gibi Bursa, Türkiye'de hava kirliliğinde partikül madde, PM10
İndeksi’nde 2’nci sırada. Yani havası en kirli 2’nci şehir; 1’incisi Ankara,
2’ncisi Bursa ve bu bacadan çıkan -şurada gördüğünüz- Orhaneli Termik
Santrali’nin bacasından çıkan bu partiküller, -şurada daha net görülüyor-
insanları zehirliyor -maske gibi düşünün siz bunu- insanları zehirliyor.
İnsanlar akciğer kanseri oluyor, KOAH artışları var. Türkiye ortalamasında
akciğer kanserinde, KOAH’da, solunum sistemi hastalıklarında, diğer kanser
türlerinde, hepsinde Bursa daha üst sıralarda.
(Mikrofon
otomatik cihaz tarafından kapatıldı) 
ERKAN
AYDIN (Devamla) – Toparlıyorum Başkanım.
BAŞKAN
– Buyurun.
ERKAN
AYDIN (Devamla) – Bunun da tek bir sebebi var: Bu termik santralde filtre
olmasına rağmen sizin verdiğiniz bu izinle yandaş şirketin bunu çalıştırmaması.
Bunun yanında orada tarım, hayvancılık, üretim de tamamen yok olmuş durumda;
domates, biber dahi yetişmiyor. 
ÖMER
FETHİ GÜRER (Niğde) – Şeftali de...
ERKAN
AYDIN (Devamla) – Şeftali zaten kalmadı.
Gelin,
bu 17 santral içerisinden en azından filtresi olanları -Bursa Orhaneli Termik
Santrali’nde olduğu gibi- bunları ayıralım. Filtresi olmayanlarla ilgili 1
Temmuz 2020 tarihine kadar süre vermişsiniz, “Uymazsa dört ayda bir denetlenip
ceza kesilecek.” diyorsunuz ama bunun gibi olanları bu kapsam dışına çıkaralım
ve bundan sonra en azından yöre halkı, Bursa zehirlenmesin, suyu kirlenmesin
diyor, hepinize saygılar sunuyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Dijital Hizmet Vergisi Kanunu ile Bazı Kanunlarda ve 375 Sayılı Kanun
Hükmünde Kararnamede Değişiklik Yapılması Hakkında Kanun Teklifinin 24’üncü
maddesinde yer alan "eklenmiştir” ibaresinin "ilave edilmiştir”
ibaresiyle değiştirilmesini arz ve teklif ederiz. 
 Dursun
Müsavat Dervişoğlu Mehmet Metanet Çulhaoğlu Ümit Beyaz
 İzmir Adana İstanbul
 Enez
Kaplan Muhammet Naci Cinisli
 Tekirdağ Erzurum
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Önergeye
katılamıyoruz Sayın Başkan.
BAŞKAN
– Önerge hakkında konuşmak isteyen Erzurum Milletvekili Muhammet Naci Cinisli.
(İYİ PARTİ sıralarından alkışlar)
MUHAMMET
NACİ CİNİSLİ (Erzurum) – Sayın Başkan, değerli milletvekilleri; aziz
milletimizi ve yüce Meclisimizi saygıyla selamlıyorum. 
128
sıra sayılı torba kanun teklifi, iktidarın üretim ekonomisinin uzağında tüketim
ve dış borçlanmayla yürüttüğü ekonomi politikalarının sebep olduğu derin krizi,
vergi oranlarını artırıp yeni vergiler ihdas ederek gidermeye çalışacağını
ifade ediyor. Vergi dilimleri üzerindeki adaletsizliği gideremeyip üstüne
üstlük cefakâr milletimize artık taşımayacağı kadar yüklenilen ilave vergilerle
insanlarımız geleceklerine nasıl umutla bakacaklar? Toplumun tümünü
ilgilendiren bu tür yasal düzenlemelerin ilgili ihtisas komisyonlarında geniş
bir katılımla tartışılması gerekirken geçtiğimiz yasama yıllarından kalan kötü
bir alışkanlıkla sadece Plan ve Bütçe Komisyonunda alelacele görüşülmesi,
kuruluşunun 100’üncü yılını kutlayacak Gazi Meclisimizin felsefesine yakışmıyor
ve uymuyor.
Yasama
faaliyetlerimizin kalitesini artırıp Meclisimizin saygınlığını korumak tüm
milletvekillerinin sorumluluğundadır. İçinde bulunduğumuz hükûmet sistemi,
ortak aklın egemen olmasına engel oluşturuyor maalesef. Bu tarifsiz sistemin
Meclisimizi işlevsiz hâle getirmesini önlemek, milletimizin devletiyle olan
mesafesini açmamak için, yüz elli yıllık bir tecrübeye sahip olduğumuz
iyileştirilmiş parlamenter sisteme geçişi bir an önce sağlamalıyız. 
Sayın
milletvekilleri, teknik konular içeren bir maddeyle ilgili görüşlerimi sizlerle
paylaşacağım. Üzerinde söz aldığım maddeyle, sahte belge düzenleyenlerle etkin
mücadele edilmesi amaçlanıyor. Bu bağlamda kayıt dışı ekonominin de bertaraf
edilmesi hedefler arasında gösterilmiş. Sahte belge düzenleyenlerin tespit
edilmesi için mükellefiyet süresi, aktif ve öz sermaye büyüklüğü, ödenen vergi
tutarı, çalışan sayısı, vergisel yükümlülüklerin yerine getirilip getirilmediği
gibi bilgiler Hazine ve Maliye Bakanlığı tarafından yapılacak risk analiz
çalışmalarında kullanılacak. Elde edilen sonuçların, hedeflenen amaçların
sağlanmasında etkin olarak kullanılacağı ifade ediliyor. Ayrıca, analiz
neticesinde sahte belge düzenlemede yüksek riski bulunduğu değerlendirilen
mükellefler hakkında incelemeye sevk, mükellefiyet kayıtlarının terki,
mükellefiyetlerinin devamını isteyenlerden teminat istenmesi, teminatların
iadesi gibi yapılacak işlemler düzenlenmiş. Ancak mükelleflerin neden sahte
belge düzenleme yoluna gittiklerini maddede göremiyoruz. Hayat pahalılığının
günden güne arttığı, kâğıt üzerinde gösterilen fiyat ortalamalarının ve
enflasyon oranlarının gerçeği yansıtmadığı, iktidarla ilişki kabiliyetini
geliştirmiş şirketlerin açıkça kayırıldığı bir mali ortam, sahte belge
düzenlenmesinin teşvik edici nedenleri olabilir mi mesela? Milletin kan
ağladığı, hayat pahalılığının alıp başını gittiği bir kriz ortamında ülkenin
Hükûmeti enflasyonu yüzde 8,5 olarak hesap edebiliyorsa bunu örnek alan
mükelleflerin evrakta neler yapabileceğini varın siz düşünün. 
Değerli
milletvekilleri, “sahte belge düzenleme riski” kavramının çerçevesinin
çizilmesi ve uygulamasının belirli bir hâle getirilmesi gerekmekte. Zira tanımı
ve uygulaması belli olmayan bir sahte belge düzenleme riski kavramı, fiiliyatta
Hazine ve Maliye Bakanlığının keyfî uygulamalarına ve bu nedenle mağduriyetlerin
oluşmasına sebebiyet verebilir. Bu bağlamda risk kavramını tanımlayan alt
hususlar da detaylıca belirlenmeli. Sahte belge düzenleme ve kullanma fiiline
karşı mevzuatta ağır cezaların öngörülmesine karşın yıllar itibarıyla sahte
belge düzenleme giderek yayılmakta, bir kangren gibi sistemi sarmaktadır.
Defter kayıt ve belge sistemini çökertip büyük vergi kayıplarına da yol açan
sahte belge düzenlemesi, yürütülen vergi incelemelerinin de çoğunluğunu
oluşturuyor. Dolayısıyla sahte belge düzenleme ve kullanma fiiliyle mücadelede
vergi incelemelerinin yanı sıra, vergi mevzuatındaki açıkların giderilmesi de
aynı derecede önemlidir. Örneğin, mükellefiyet kaydının vergi dairesince terkin
edileceği hüküm altına alınmış olsa da esas işi sahte belge düzenlemek olanlar
vergi incelemesine girmemiş iseler faaliyetlerine devam edebiliyorlar. Diğer
yandan, mükellefler vergi incelemesine alınmış olsalar bile vergi incelemeleri
uzun sürebilmekte ve nihayetinde hakkında rapor düzenlenene kadar mükellefiyet
kaydı devam edebilmekte. Hakkında düzenlenen vergi inceleme raporunda
mükellefiyet kaydının devamına gerek görülmediği belirtilip mükellefiyeti terk
olunanlar veya onunla ilişkili kişiler bir başka mükellefiyet tesis ettirmek
suretiyle sahte belge düzenleme faaliyetlerini maalesef sürdürebilmekteler. 
Giderilmek
istenen düzenlemeyle yolun başında sahte belge düzenleme ve kullanma fiiline
engel olunmaya çalışıldığı görülmekte. Doğru bir adım olarak atılmış olsa da
sahte belgeyle mücadelede kesin çözüm sağlayacak yeterli bir düzenleme değil.
Örneğin, suçun gerçek faili farklı ve suçun işlenmesi çok daha organize
olabilmekte; ayrıca, suçun tespiti hâlinde yargı süreçleri de uzun
sürebilmekte. Bu nedenlerle Hazine ve Maliye Bakanlığı, Adalet Bakanlığı ve
İçişleri Bakanlığının görüş ve talepleri doğrultusunda yasal bir düzenleme
yapılması daha doğru olacaktır.
Genel
Kurulumuzu saygıyla selamlarım. (İYİ PARTİ sıralarından alkışlar)
BAŞKAN
– Şimdi, önergeyi oylarınıza sunuyorum: Kabul edenler... Kabul etmeyenler...
Önerge kabul edilmemiştir.
24’üncü
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
25’inci
madde üzerinde 3 önerge vardır, önergeleri aykırılık sırasına göre işleme
alacağım.
Buyurun
okuyun.
Türkiye Büyük Millet Meclisi Başkanlığına
Görüşülmekte
olan 128 sıra sayılı Dijital Hizmet Vergisi ile Bazı Kanunlarda ve 375 Sayılı
Kanun Hükmünde Kararnamede Değişiklik Yapılmasına Hakkında Kanun Teklifi’nin
25’inci maddesinin aşağıdaki şekilde değiştirilmesini arz ve teklif ederiz.
Saygılarımızla.
MADDE
25- 213 sayılı Kanunda bulunan 370 inci madde aşağıdaki şekilde
değiştirilmiştir.
"MADDE
370- a) Vergi incelemesine başlanılmadan veya takdir komisyonuna sevk edilmeden
önce verginin ziyaa uğradığına delalet eden emareler bulunduğuna dair yetkili
merciler tarafından yapılmış ön tespitler hakkında tespit tarihine kadar
ihbarda bulunulmamış olması kaydıyla mükellefler izaha davet edilebilir.
Kendisine izaha davet yazısı tebliğ edilen mükellefler, davet konusu tespitle
sınırlı olarak, bu Kanunun 371 inci maddesinde yer alan pişmanlık hükümlerinden
yararlanamaz. İzaha davet yazısının tebliğ tarihinden itibaren 30 günlük süre
içerisinde izahta bulunulması durumunda, yapılan izah değerlendirilerek
değerlendirme sonucunu içeren yazı mükellefe tebliğ edilir.
1. Mükelleflerce
yapılan izah sonucu vergi ziyaına sebebiyet verilmediğinin idarece anlaşılması
hâlinde mükellefler söz konusu tespitle ilgili olarak vergi incelemesine tabi
tutulmaz veya takdir komisyonuna sevk edilmez.
2. Mükelleflerce
yapılan izahın yeterli bulunmaması hâlinde, değerlendirme sonucunu içeren
yazının tebliğ edildiği tarihten itibaren 30 gün içerisinde; hiç verilmemiş
olan vergi beyannamelerinin verilmesi, eksik veya yanlış yapılan vergi
beyanının tamamlanması veya düzeltilmesi ve ödeme süresi geçmiş bulunan
vergilerin, ödemenin geciktiği her ay ve kesri için, 6183 sayılı Kanunun 51
inci maddesinde belirtilen nispette uygulanacak gecikme zammı oranında bir
zamla aynı sürede ödenmesi şartıyla vergi ziyaı cezası, ziyaa uğratılan vergi
üzerinden %20 oranında kesilir. Bu durum vergi incelemesi yapılmasına ve
gerekirse tarhiyatın ikmaline engel teşkil etmez.
b) (a)
fıkrası uyarınca yapılmış ön tespitlerin, verginin bu Kanunun 359 uncu
maddesinde yer alan fiillerle ziyaa uğratılmış olabileceğine ilişkin olması
hâlinde bu kapsamdaki mükellefler izaha davet edilmez. Şu kadar ki, sahte veya
muhteviyatı itibarıyla yanıltıcı belge kullanma fiilinin işlenmiş olabileceğine
dair yapılan ön tespitlerde, kullanılan sahte veya muhteviyatı itibarıyla
yanıltıcı belge tutarı, bir takvim yılında 100 bin Türk lirasını geçmeyen veya
bu tutarı geçse bile ilgili yıldaki toplam mal ve hizmet alışlarının %5’ini
aşmayan mükelleflere ön tespite ilişkin yazı tebliğ edilebilir. Mükelleflerce,
haklarında yapılan tespite ilişkin yazının tebliğ edildiği tarihinden itibaren
30 gün içerisinde; hiç verilmemiş olan vergi beyannamelerinin verilmesi, eksik
veya yanlış yapılan vergi beyanının tamamlanması veya düzeltilmesi ve ödeme
süresi geçmiş bulunan vergilerin, ödemenin geciktiği her ay ve kesri için, 6183
sayılı Kanunun 51 inci maddesinde belirtilen nispette uygulanacak gecikme zammı
oranında bir zamla aynı sürede ödenmesi şartıyla vergi ziyaı cezası, ziyaa
uğratılan vergi üzerinden %20 oranında kesilir. Bu durum vergi incelemesi yapılmasına
ve gerekirse tarhiyatın ikmaline engel teşkil etmez. Bu fıkra kapsamında
kendisine ön tespite ilişkin yazı tebliğ edilen mükellefler, tespitle sınırlı
olarak bu Kanunun 371 inci maddesinde yer alan pişmanlık hükümlerinden
yararlanamaz. Bu fıkrada yer alan tutar, her yıl bir önceki yıla ilişkin olarak
bu Kanun uyarınca belirlenen yeniden değerleme oranında artırılmak suretiyle
uygulanır.
c)
Hazine ve Maliye Bakanlığı bu madde uyarınca ön tespiti ve/veya izaha daveti
yapacak ve yapılan izahı değerlendirecek mercii, yapılacak ön tespitin ve/veya
izaha davetin şekli ve kapsamını, davet yapılacakları, yapılan izahın
değerlendirme süresini, yapılan izahta kullanılacak bilgi ve belgeler ile
uygulamaya ilişkin usul ve esasları belirlemeye yetkilidir.”
 Mehmet
Bekaroğlu Alpay Antmen Lale Karabıyık
 İstanbul Mersin Bursa
 Turan
Aydoğan İsmail Atakan Ünver Bülent Kuşoğlu
 İstanbul Karaman Ankara
 Burhanettin
Bulut Cavit Arı
 Adana Antalya
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Önergeye
katılamıyoruz Sayın Başkan.
BAŞKAN
– Önerge hakkında konuşmak isteyen Karaman Milletvekili İsmail Atakan Ünver.
Buyurun
Sayın Ünver. (CHP sıralarından alkışlar) 
İSMAİL
ATAKAN ÜNVER (Karaman) – Sayın Başkan, değerli milletvekilleri; yüce Meclisi
saygıyla selamlıyorum.
Bu
teklifle, termik santrallere filtre kullanma mecburiyeti getiren düzenleme
tekrar erteleniyor. Termik santrallerin zararlı etkileri nedeniyle tek bir
yurttaşımız bile zarar görürse, hastalanırsa, ölürse -ki bunlar oluyor, olacak-
hepiniz üzerinizde o kişilerin vebalini taşıyacaksınız. Siz şirketlerden alkış,
Cumhurbaşkanından da aferin alacağız diye sevinedurun, asıl mükafat ömür boyu
üzerinizde taşıyacağınız yurttaşlarımızın vebali olacaktır. Burada enerji
şirketlerini kurtarmak ya da parti yöneticilerinizi memnun etmek için
kaldıracağınız parmaklar bizi, çocuklarımızı, milletimizi zehirleyecek. Buna
sizin hakkınız yok. Bu sebeple, çevre üzerinde hak sahibi bir dünya vatandaşı
olarak ve bir baba olarak bu teklifin arkasında duranları aziz milletimize
şikâyet ediyorum. Diyarıdicle’de bir kurt aşırınca koyunu adliilahi nasıl onu
Ömer’den sorduysa, Türkiye’nin herhangi bir köşesinde termik santrallerin
zararlı etkisi nedeniyle bir yurttaşımızın tırnağı incinirse adliilahi bu sefer
hesabı size, hepinize soracak. Umurunuzda mı, bilemiyorum. 
Bu
kanun, bir krizin itirafı aynı zamanda. Tabii, sizin oralarda, yüksek yerlerde,
saraylarda kriz olmayınca farkına varamıyorsunuz. Krizi gelin, 2.020 liralık
asgari ücretle bir ay ev geçindiren işçiye sorun. Aldığı yüzde 4+4 zamla
enflasyon altında ezilip inim inim inleyen memura sorun krizi. 6 milyon 850
bini 2.058 liralık açlık sınırının ve büyük kısmı asgari ücretin altında aylık
alıp torununa harçlık verirken eli titreyen, çoğu zaman da veremeyen emekliye
sorun krizi. Ektiğini, diktiğini, hak ettiği bedelle satamayan çiftçiye sorun
krizi. Siftah etmeden dükkân kapatan, BAĞ-KUR borcunu ödeyemeyen, kredi borcu,
iş yeri kirası gibi giderler altında ezilen esnafa sorun krizi. Siz kriz nedir
bilmezsiniz elbette; bir eliniz yağda, bir eliniz balda. Bakın, bu ülkede dar
ve sabit gelirliler zor durumda. Başınızdakiler de sizler de fakirin fukaranın
derdine bigânesiniz. Hani reis sık sık “Bu fakir.” derdi ya eskiden, şimdi
demez oldu. Ne oldu, fakirlik mi bitti yoksa fakirin fukaranın derdini mi
unuttu? Bence ikisi de. Harun geldiniz, Karun oldunuz; bu sözü söyleyeni de
partinize Genel Başkan Vekili yaptınız. Hanginizin fikri değişti arkadaşlar?
Harun gelip Karun olmak makbul bir şey mi oldu yoksa para, mevki, makam her
şeyden tatlı mı gelir oldu? Biz size “Kriz var.” diyoruz, siz “Yok.”
diyorsunuz; “Yok.” diyorsunuz da 50 milyon dolar bulamadık diye 20 milyar
dolarlık Tank Palet Fabrikasını Katar ordusunun ortak olduğu bir yandaş şirkete
ihalesiz verip peşkeş çekiyorsunuz. (CHP sıralarından alkışlar) Sonra “Savunma
sanayisinin millîsini kurduk.” diye ortalıkta geziyorsunuz. Bu nasıl millîlik,
nasıl milliyetçilik? Ha, siz bugünün millîcileri, IŞİD’den korkup Süleyman Şah
Türbesi’ni sırtınıza yüklenip kaçan millîcilersiniz değil mi? Sonra da “Nasıl
da güzel kaçtık!” diye yandaş TV’lere yayın yaptıranlarsınız. Evet, çok
millîcisiniz. 
Cumhuriyet
tarihindeki ilk ve tek toprak kaybımız sizin iktidarınız döneminde oldu, onu da
tarih not etti. Ülkeyi kötü yönettiniz, yönetmeye de devam ediyorsunuz, hiçbir
uyarıya da kulak asmıyorsunuz. Mesela şehir hastaneleri konusunda kimseyi
dinlemediğiniz gibi bir de gelir garantisi verdiniz. Bu konuda Sayın
Cumhurbaşkanı geçtiğimiz günlerde “Halkıma hizmet için zarar edeceksek edelim
be!” diyerek alıştığımız abes itiraflarından bir yenisini yaptı. Burada soru
şu: Şehir hastaneleri, dolayısıyla devlet zarar ediyor da kim kâr ediyor? Öyle
ya, bir zarar varsa bir de kâr eden olacak. Kim kâr ediyor? Elbette yandaş iş
adamlarınız. Devlet zarar ediyor, millet zarar ediyor ama yandaş iş adamlarınız
hep kâr ediyor. Ne iş? “Halkıma hizmet için zarar edeceksek edelim be!” diyor
ya Cumhurbaşkanı. Peki, bu halkın içinde EYT’liler yok mu? 
(Mikrofon
otomatik cihaz tarafından kapatıldı)
BAŞKAN
– Buyurun, toparlayın. 
İSMAİL
ATAKAN ÜNVER (Devamla) - Onlar söz konusu olduğunda “Tutturmuşlar bir EYT.”
diye, “çift dikiş” diye neden aşağılıyorsunuz? Madem bazı durumlarda halk için
zarar edebiliyorsunuz EYT o kapsamda değil ama velev ki olsun, onları niye
görmezden geliyorsunuz? EYT için de “Halkımız için zarar ettik.” deyiverin
bakalım, ne olacak? Deyiverin de bitsin bu EYT çilesi. 
Sayın
Başkan, değerli milletvekilleri; vergi kazançtan alınır. Verginin kaynağı
kazançtır. Yürüdün vergi, durdun vergi, yedin vergi, içtin vergi, yaktın vergi,
kalktın vergi olmaz. Ekonomi salt dolaylı vergilerle ayakta tutulamaz. Siz hep
en kolayı yapmaya soyundunuz, her şeyden vergi almak ekonomimizin karakteri
oldu. Bu nedenle, size bir tavsiyem var: Oldu olacak daha vergilendirmediğiniz
Allah’ın bahşettiği nefese, yanında da yalana vergi koyun, olsun bitsin. 
Genel
Kurulu saygıyla selamlıyorum. (CHP sıralarından alkışlar) 
RECEP
ÖZEL (Isparta) – Yalana vergi koyarsak en çok siz ödersiniz. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 128 sıra sayılı Kanun Teklifi’nin 25’inci maddesinde bulunan “veya”
ibarelerinin “ya da” olarak değiştirilmesini arz ve teklif ederiz. 
 Kemal
Peköz Serpil Kemalbay Pekgözegü Kemal Bülbül
 Adana İzmir Antalya
 Salihe
Aydeniz Sıdık Taş Murat Çepni
 Diyarbakır Siirt İzmir
 Semra
Güzel
 Diyarbakır
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Önergeye
katılamıyoruz Sayın Başkan.
BAŞKAN
– Önerge hakkında konuşmak isteyen İzmir Milletvekili Serpil Kemalbay
Pekgözegü. 
Buyurun.
(HDP sıralarından alkışlar) 
SERPİL
KEMALBAY PEKGÖZEGÜ (İzmir) – Sayın Başkan, değerli milletvekilleri; gerçekten,
çok manidar bir önerge, bir sınav gibi. Acaba biz bu sarayda yapılan torba
kanun teklifinin bir virgülünü değiştirebiliyor muyuz “veya”yı “ya da”ya
çevirebiliyor muyuz? Gördüğünüz gibi katılamıyormuş heyet yani çeviremiyoruz. 
Değerli
arkadaşlar, bizler “Cumhurbaşkanlığı hükûmet sistemi” adı altında deli gömleği
içerisindeyiz ve bu Parlamento tamamen işlevini kaybetmiş bir durumda.
Halkımızı oyalamak için sanki burada bu kanun tekliflerini tartışıyormuş gibi
yapıyoruz. Biliyoruz ki tek adam sistemi, tek adam rejimi bir avuç elitin,
muktedirin çıkarlarını savunmak için halklarımıza dayatılıyor. Aslında
Türkiye’yi şirket gibi yönetmek isteyen AKP iktidarı, tek adam iktidarıyla,
Cumhurbaşkanlığı hükûmet sistemiyle Türkiye’yi bir şirkete çevirmiş durumda. 
Diyoruz
ki: “AKP, doğaya düşman.” “AKP, kadınlara düşman.” “AKP emekçilere düşman.”
“AKP, halklara düşman. “AKP, Kürtlere düşman.” Bu, sizleri çok rahatsız ediyor
ama bütün politikalarınızı inceleyelim, bakalım AKP kimlere hizmet ediyor,
kimlere düşman? Bu bizi doğrulayacaktır, bu çalışma bizi doğrulayacaktır. 
Sevgili
Hüda Vekilim dedi ki: “AKP 3Y’yle buraya geldi; işte, yolsuzluk, yoksulluk ve
yasaklar. Ben AKP’nin bu duruma bir boyut kattığını da düşünüyorum, bir “Y”
daha ekledi; o da “yalanlar” yani AKP iktidarının yalanlarının ne kadar
maharetli bir şekilde hazırlandığını söylemek burada gerekiyor çünkü haklarını yememek
lazım, yolsuzluk, yoksulluk, yasaklar konusundaki bizlerin yaptığı
eleştirilerin hiçbirine öz eleştiri yapmadıkları gibi bir de yalanlarla üstünü
örtmeye çalışıyorlar. 
Biz
dün Aile, Çalışma ve Sosyal Hizmetler Bakanlığının bütçe görüşmelerindeydik ve
Sayın Bakan âdeta pespembe bir tablo çizdi. Oysa Türkiye’de gerçekten insanlar
eziliyor; eti, kemiği kırılan, yok edilen çocuklar, işçiler, emekçiler,
kadınlar, halklar var. Büyük acılar yaşanıyor fakat bu acılardan habersizmiş
gibi davranan, her şeyin üstünü örten bir iktidarla, bir bütçe çalışmasıyla,
bir yasama çalışmasıyla karşı karşıyayız. 
Bakın,
bugün Dünya Çocuk Hakları Günü ve çocuklar ölüyor. Türkiye’de her yıl en az 50
çocuk iş cinayetlerinde yaşamını yitiriyor. Savaşta, kuzeydoğu Suriye savaşında
Türkiye güçlerinin ve Türkiye’nin yanındaki “Millî Ordu” dediği güçlerin açtığı
ateş sonucunda yaralanan Muhammet’i burada anmak istiyorum ve yine, Türkiye’de
bir pres makinesi arasına sıkışarak yaşamını kaybeden çocuk işçi Ahmet Yıldız’ı
burada anmak istiyorum. 
Bu
kadar vahim bir tablo varken, Türkiye’de on yedi yılda en az 24 bin işçi
yaşamını yitirmişken, bunun 6 katı kadar işçi meslek hastalıklarında yaşamını
yitirmişken siz bu bütçedeki pembe tabloyu neye göre anlatıyorsunuz? Üstelik
çalışma yaşamından da sorumlu olan bu Bakan, biliyoruz ki, İş Teftiş Kurulu
Yönetmeliği’ne göre Bakanlık tarafından yapılması gereken genel çalışma planını
yapmadığı için işçiler ölmeye devam etti. Ne zaman? 2019 yılında. 2019 yılının
iş denetimi çalışma planını 2018 Aralığında yapması ve müfettişleri sahaya
göndermesi gereken Aile, Çalışma ve Sosyal Hizmetler Bakanı bu programı
yapmadığı için on ay boyunca iş müfettişleri ofislerinde kaldı, sahaya inmedi. 
(Mikrofon
otomatik cihaz tarafından kapatıldı) 
SERPİL
KEMALBAY PEKGÖZEGÜ (Devamla) - Örneğin Aydın Çine’de madenlerde çalışan,
ciğerlerine silikozis dolan işçiler meslek hastalığına yakalanmaya devam
ettiler ve bizler “Niçin teftişleri yaptırmadınız?” diye sorduğumuzda yine
neyle karşılaşıyoruz? “Yaptırdık.” yalanıyla karşılaşıyoruz.
Değerli
arkadaşlar, son olarak da buradan Tuzla Organize Sanayi Bölgesi’nde direnişte
olan Valfsan işçilerini selamlamak istiyorum. Kırk bir gündür direnişteler,
haklarını istiyorlar. Sendikalılar, sendikalı oldukları için ve haklarını istedikleri
için işten atıldılar. Bütün sendikaları, başta BİRLEŞİK METAL-İŞ olmak üzere
Valfsan işçileriyle dayanışmaya çağırıyorum. İşçiler ancak güçlerini
birleştirerek ve direnerek kazanırlar. Valfsan işçileri de direnerek
kazanacaklar diyorum.
Teşekkür
ediyorum. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Dijital Hizmet Vergisi Kanunu ile Bazı Kanunlarda ve 375 sayılı Kanun
Hükmünde Kararnamede Değişiklik Yapılması Hakkında Kanun Teklifi’nin 25’inci
maddesinde yer alan “değiştirilmiştir” ibaresinin “yeniden düzenlenmiştir”
ibaresiyle değiştirilmesini arz ve teklif ederim.
 Dursun
Müsavat Dervişoğlu Mehmet Metanet Çulhaoğlu Ümit Beyaz
 İzmir Adana İstanbul
 Enez
Kaplan Hasan Subaşı Hayrettin Nuhoğlu
 Tekirdağ Antalya İstanbul
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Önergeye
katılamıyoruz Sayın Başkan.
BAŞKAN
– Önerge hakkında konuşmak isteyen Antalya Milletvekili Sayın Hasan Subaşı.
Buyurun
Sayın Subaşı. (İYİ PARTİ sıralarından alkışlar)
HASAN
SUBAŞI (Antalya) – Sayın Başkan, değerli milletvekilleri; Genel Kurulu saygıyla
selamlıyorum.
128
sıra sayılı Kanun Teklifi’nin geneline bakıldığında bütçe açığını kapatmak
adına teklif edilen bir torba yasa olduğunu görüyoruz. Bu kanun teklifi yine
para toplamayı hedeflemektedir. “Ekonomi kötü” demek ya da “Ekonomi iyiye
gitmiyor.” demek size göre suç sayılıyor ama Meclise gelen sürekli kanun
tekliflerine bakıldığında neredeyse tamamına yakını para toplamaya dönüktür. 
Komisyonlar
arasında sadece Plan ve Bütçe Komisyonu gece gündüz çalışma yapmaktadır. Tarım,
Adalet, Anayasa, Eğitim, Çevre, Sağlık, İnsan Hakları Komisyonları nadiren
çalışma yaptıklarına göre “Bu konularda işler iyi gidiyor da ondan.” diyebilir
miyiz? Hayır, iyi gitmiyor, Türkiye iyi yönetilmiyor. 
Dünyanın
göz bebeği İstanbul Boğazı’nda bile kaçak yapılara imar affı çıkardınız. Deprem
kuşağındaki -İstanbul dâhil- illerimizde ileride doğabilecek büyük zararları
düşünmeden para toplamak adına af çıkardınız. Bedelli askerlik, ihtiyat akçesi
ve vergi artırmak dâhil her kaynağa el atıldı. Meksika ve Şili’den sonra gelir
adaletsizliğinde 3’üncü sıradayız. Trafik cezalarından umut bekler oldunuz.
Oysa en vahimi vatandaşımız umutlarını kaybetti. İntiharlar umutlarını kaybeden
insanların her şeyi tükettiği andır. İnsanımızı her şeyin önüne almak
zorundayız. 
Dört
ay önce turizm katkı payı olarak binde 7,5 vergi toplamayı öngörmüştünüz.
Şimdi, hesap tutmayınca turisti ve turizmciyi cezalandırır gibi torbadan
konaklama vergisi çıktı. Toprak Mahsulleri Ofisine Kamu İhale Yasası
hükümlerine tabi olmadan dilediği tarım ürünlerini ithalat yetkisi teklifte yer
alıyor. Dolayısıyla tarımı bir kere daha yok sayıyorsunuz. Çiftçi borçlu,
ithalatlar yüzünden elindeki ürünü değerlendiremez oldu. Oysa çiftçiyi
toprağına küstürmeseydik ithalata gerek kalmayacaktı. 
1990’lı
yıllarda da bugün olduğu gibi kendi nüfusunun en az 10 katı turist ağırlayan
Antalya için özel yasa düzenlemesi talep etmiştik. Antalya’nın altyapısı yoktu,
turistik tesislerin vergilerini ödedikleri iller de Antalya dışındaydı; o
nedenle vergi gelirlerinden aldığı pay da çok düşüktü. Altyapı için krediler
bularak, yabancı krediler bularak yatırımlara başlayabilmiştik. O dönemde
turizm belediyeleri için farklı, özel bir yasa ya da “ayakbastı parası” denilen
şehir vergisi alınmasını önermiştik; aradan yıllar geçmesine rağmen Hükûmet bu
konuda çözüm aramadığı gibi bu tekliflerle turizmi ve turisti cezalandırma
yoluna gitmiştir. Teklifte sunulan konaklama vergisi ile değerli konut
vergisinin en azından bir bölümünün yerel yönetimlere aktarılması gerekir.
Anayasa’ya, hukuka, vicdanlara aykırı çıkarılan torba yasalar “iyi gidiyor”
denilen ekonominin ne durumda olduğunu açıkça gösteriyor. 
Değerli
arkadaşlar, iyi yönetilmiyoruz, iyiye giden bir şey kalmadı oysa daha iyi
yönettiğiniz bir dönem vardı; 2002-2007 yılları arasındaki acemilik döneminiz.
Neden daha iyiydi? Sorunun cevabını sanıyorum veremezsiniz, ben cevaplayayım. O
zaman bazı eksiklerine rağmen bir parlamenter sistemimiz vardı, yargı ve yasama
denetimleri işlediği için bu derece şatafat ve israf yapılamazdı; danışır,
tartışır, halka yakın durmaya çalışırdınız çünkü. 
(Mikrofon
otomatik cihaz tarafından kapatıldı)
BAŞKAN
– Buyurun Sayın Subaşı.
HASAN
SUBAŞI (Devamla) – Kalfalık döneminde durakladınız “ustalık dönemi” dediğiniz
Cumhurbaşkanlığı hükûmet sistemiyle de felaketler yaşıyoruz. Sistemin işlemesi
mümkün değil, sizlerin de “İyi yönetilmiyoruz.” diyeceğiniz günler yaklaşıyor
ama herkes için acilen yapılması gereken en baştan başlayarak tasarruf yapmak,
israfa son vermek, yine acilen insanımızı kucaklayan sosyal projeleri hiç gecikmeden
hayata geçirmektir.
Genel
Kurulu saygıyla selamlıyorum. (İYİ PARTİ ve CHP sıralarından alkışlar)
BAŞKAN
– Şimdi önergeyi oylarınıza sunuyorum: Kabul edenler... Kabul etmeyenler...
Önerge kabul edilmemiştir.
25’inci
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir.
26’ncı
madde üzerinde 3 önerge vardır, önergeleri aykırılık sırasına göre işleme
alacağım.
Okutuyorum:
Türkiye Büyük Millet Meclisi Başkanlığına
Görüşülmekte
olan 128 sıra sayılı Kanun Teklifi’nin 26’ncı maddesinin kanun teklifi
metninden çıkarılmasını arz ve teklif ederiz.
 Abdullah
Koç  Kemal Peköz Sıdık Taş
 Ağrı  Adana Siirt
 Murat
Çepni Salihe Aydeniz Necdet İpekyüz
 İzmir
 Diyarbakır Batman
 Hüseyin
Kaçmaz
 Şırnak
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Önergeye
katılamıyoruz Sayın Başkanım.
BAŞKAN
– Önerge hakkında konuşmak isteyen Ağrı Milletvekili Abdullah Koç. 
Buyurun.
(HDP sıralarından alkışlar)
ABDULLAH
KOÇ (Ağrı) – Teşekkür ederim Sayın Başkan.
Sayın
milletvekilleri, Dijital Hizmet Vergisi Kanunu ile Bazı Kanunlarda ve 375
Sayılı Kanun Hükmünde Kararnamede Değişiklik Yapılması Hakkında Kanun Teklifi
üzerine söz almış bulunmaktayım.
Değerli
milletvekilleri, ben size konuşulması, gündeme getirilmesi dahi can yakan,
tutuklanmaya –tırnak içerisinde- “terörist” damgasının vurulmaya neden olan bir
sorundan yani biraz Kürt sorunundan bahsetmek istiyorum. 
Değerli
arkadaşlar, bu sorun aynı zamanda bütün sorunların da kaynağı. Şimdiye kadar
binlerce defa anlatıldı ama ne yazık ki çözüme kavuşturulmadığı için anlatmaya
yine devam edeceğiz.
Bu
ülkede Kürt isen dil ve kültür talebin yoksa bir sorun yok fakat eğer eşit
vatandaşlık, dil talebin, kültür talebin varsa o zaman kıyametler kopmaya
başlıyor, o zaman sorun ortaya çıkmaya başlıyor. Hemen o ünlü Terörle Mücadele
Yasası devreye giriyor ve Türkiye’de ikili devletle yani ikinci hukuk
uygulamasıyla kişi karşı karşıya kalıyor. Değerli milletvekilleri, serüven o
zaman başlıyor; tıpkı Sayın Selahattin Demirtaş’ın başına geldiği gibi, tıpkı
Eren Erdem’in başına geldiği gibi, tıpkı Ahmet Altan’a uygulanan ikili hukuk
sistemindeki uygulamalarda olduğu gibi.
“Terör”
kavramı, Fransızcada değerli arkadaşlar, “dehşet” demektir; insanları dehşete
düşürecek eylemler vasıtasıyla yıldırıp sindirmeyi temel alan bir strateji yani
bir fikriyat, ideoloji değil, bir strateji, dehşet verici bir durum. Sizlere
soruyorum: Bir öğrencinin pankart asması nasıl dehşet verici bir durum oluyor?
Sizlere soruyorum değerli arkadaşlar: Bir emekçinin döviz ile pankart
taşımasının, hak talebinde bulunmasının neresinde dehşet verici bir durum söz
konusu? 
Yine
bir şey daha devreye giriyor değerli arkadaşlar: Terör örgütüne üye olmamakla
birlikte yani -tırnak içerisinde- “örgüt” özellikle de “terör örgütü” kavramı
yürürlükteki faşizm için tam da bir baskı aracı hâline geliyor.
Bakın,
daha yeni değişiklik yapıldı, Terörle Mücadele Yasası’na getirilen yeni bir
eklemeyle “Haber verme sınırlarını aşmayan her türlü düşünce suç sayılamaz.”
denildi. Peki neyle karşı karşıyayız değerli arkadaşlar? Onlarca kişi
düşüncelerinden dolayı gözaltına alınıyor ve ne yazık ki mahkemelerle
kovuşturmaya neden olunuyor. 
Size
kıdemli bir düşünce suçlusu olarak nitelendirilen Fikret Başkaya’dan biraz
bahsetmek istiyorum. 2016 Kasımında yazmış olduğu bir makaleden dolayı beş yıla
kadar hapis cezasıyla yargılanacak, önümüzdeki günlerde duruşması var. Bu dava
nedeniyle Uluslararası Yazarlar Birliği (PEN) şöyle bir tespitte bulunuyor:
“Türkiye’de yetkililer, teröre karşı düzenlenmiş yasaları bir kez daha karşıt
görüşleri cezalandırmak için kullanıyor." 
Değerli
arkadaşlar, Türkiye’de önemli iki kurum kendi görevini yerine getirmiyor;
bunlardan bir tanesi üniversiteler, diğeri ise medya kuruluşları. Düşüncenin
üretilmesi, her türlü baskılara rağmen, sorunlara karşı bilimsel yöntemlerle
yaklaşım göstermesi gereken üniversitelerden ses çıkmıyor. Tarih, sosyoloji ve
hukuk fakültelerinden gidişata dair ufak da olsa bir tepki ve görüş gelmiyor;
sadece maaş alıyorlar, siyasal iktidara karşı başlarını önlerine eğmiş
durumdalar. Medya tamamen sarayın denetiminde ve can yakan sorunları görmezden
geliyor. Bütün sorunların ana kaynağı olan Kürt sorununa ilişkin üniversite
kurumlarından bir tek rapor çıkmıyor. Medya, ülkeyi kasıp kavuran sorunlara
rağmen başka bir dünyayı topluma yediriyor. Bakın, bugün itibarıyla 26
belediyemize kayyum atandı ve yüzlerce partilimize Antep’te ve Ağrı’da
operasyon düzenlendi, Hamit Taşdemir adındaki bir partilimiz darbedildi, daha dün
gerçekleşti bu. 
Sayın
milletvekilleri, bir başka noktaya gidiyor ülke. Bu bir istiklal mücadelesi
midir? Eğer Kürtlerin yoğunlukta olduğu tüm belediyelere kayyum atayarak bu
amaca ulaşıldığına ilişkin bir yönelim varsa ve Türkiye’de hiçbir kurum buna ses
çıkarmıyorsa biz toplum olarak, halklar olarak başka bir tabloyla karşı
karşıyayız demektir. Bu Meclis bu konuya bu kadar duyarsız kalmamalıdır. Yeri
geldiğinde “Bu Meclis bütün kurumların üstündedir.” diyoruz. “Bu Meclis
halkların iradesini yansıtıyor.” diyoruz, tıpkı 1920 Meclisi gibi. İşte tam da
bu noktada Meclis bu halkın iradesine yönelen gasba dur demelidir. Kürt
sorununu buradan konuşarak çözebilmelidir, o yeteneği burada sergilemelidir. 
(Mikrofon
otomatik cihaz tarafından kapatıldı) 
BAŞKAN
– Buyurun, toparlayın.
ABDULLAH
KOÇ (Devamla) – Zira, bu Meclisteki irade tıpkı belediyelerde olduğu gibi
halkın iradesiyle kurulan bir iradedir. Bugün bu tepki gelişmezse yarın aynı
karanlık el bu Meclisin de iradesine yönelecektir. Geç olmadan bu Meclisin harekete
geçmesi gerektiğini düşünüyor, hepinize teşekkür ediyorum. (HDP sıralarından
alkışlar) 
BAŞKAN
– Özlem Hanım, buyurun. 
IV.- AÇIKLAMALAR (Devam)
36.- Tokat Milletvekili Özlem Zengin’in, Ağrı Milletvekili Abdullah
Koç’un 128 sıra sayılı Kanun Teklifi’nin 26’ncı maddesiyle ilgili önerge
üzerinde yaptığı konuşmasındaki bazı ifadelerine ilişkin açıklaması
ÖZLEM
ZENGİN (Tokat) – Sayın Başkanım, çok teşekkür ediyorum. 
Değerli
hatibi dinlerken 2 tane mevzunun muhakkak Genel Kurulda düzeltilmesi gerektiği ihtiyacını
duyuyorum. Bunlardan bir tanesi -bir evvelki hatipte de aynı şey vardı- “halk”
kelimesini çokça kullanıyor; “halk” “halk iradesi.” Konuşmanın bütünlüğü
içerisinde bakıldığı zaman “halk” kelimesini “Kürt” kelimesiyle eş değer
kullandığını düşünüyorum. Biz “halk” kelimesinden Türkiye Cumhuriyeti’nde
yaşayan Kürt, Türk, Çerkez, Laz, kökeni ne olursa olsun bütün vatandaşlarımızı
anlıyoruz. Önce kelimenin hakkını bir iade etmek lazım. “Halk” dediğiniz şey,
Türkiye Cumhuriyeti’nde yaşayan herkestir ve herkesin iradesidir. Bu kelimeyi
böyle kullanmak “halk” diyerek Kürtleri kastederek -ve ifade de edildi biraz
evvel bir başka hatip tarafından- düşmanlık yaptığımızı söylemek bu ülkeye bir
ihanettir; olmayan bir şeyi, kendi içimizde olmayan bir şeyi kasten, olmadığını
bilerek çoğaltmaktır. Bunu düzeltme ihtiyacını muhakkak ki duyuyorum.
Bir
diğer mesele, ikili hukuk sistemidir. İkili hukuk sistemi bu ülkede yok yani
ülkemiz içerisinde, baktığımız zaman, tek bir hukuk sistemimiz var. 
(Mikrofon
otomatik cihaz tarafından kapatıldı) 
ÖZLEM
ZENGİN (Tokat) – Müsaadenizle tamamlıyorum.
BAŞKAN
– Buyurun. 
ÖZLEM
ZENGİN (Tokat) – Bu hukuk sistemi muhatabı kim olursa olsun herkese eşit bir
mesafededir. Yargı süreçlerinin her bir aşamasında itiraz mekanizmaları vardır ve
hak arama yolları… Biraz evvel ifade ettiğim gibi, kim olursa olsun hatta suçu
sabit bile olsa, insanı elinde silahla da görseniz, olayı yaparken de görseniz
bunun tespiti ancak yargı yoluyla teyit edildikten sonra suçlu olarak ifade
edilebilir. O sebeple, hukuk sisteminin ikiliği üzerine ifade edilmiş olan
cümleleri tabii ki reddediyoruz. 
Devamında
da aslında bizim gördüğümüz şey, tam tersine, kendi siyaset yapma şekillerinde
ikili bir modelleme var. Bizim itirazımız zaten buna. Sadece siyaset üzerinden
ifade etmek yerine, terörle temas ederek siyaset yapılmasına biz zaten itiraz
ediyoruz. Bu ikili modellemenin köklerinin nerede olduğuna tekrar bakmalarında
fayda var diye düşünüyorum.
Teşekkür
ederim.
BAŞKAN
– Sayın Bülbül…
37.- Sakarya Milletvekili Muhammed Levent Bülbül’ün, Ağrı Milletvekili
Abdullah Koç’un 128 sıra sayılı Kanun Teklifi’nin 26’ncı maddesiyle ilgili
önerge üzerinde yaptığı konuşmasındaki bazı ifadelerine ilişkin açıklaması
MUHAMMED
LEVENT BÜLBÜL (Sakarya) – Sayın Başkan, kürsüde konuşan hatip, konuşması
sırasında “Kültürel haklarını talep etmeyen bir Kürt iseniz hiçbir problem yok
ancak kültürel haklarınızı talep ediyorsanız işte orada ikili hukuk sistemi
karşınıza geliyor, Terörle Mücadele Yasası karşınıza geliyor.” ifadelerini
kullanmıştır. Burada bu ifadelerin bilinçli olarak bu şekilde çarpıtıldığını,
Türkiye'de yaşanan gerçeklerin bu ifadelerle üstünün örtülmeye çalışıldığını
düşünüyoruz. Terörle Mücadele Yasası ne zaman devreye girer? Aybüke öğretmenin
katledilmesine, şehit edilmesine, Necmettin öğretmenin şehit edilmesine ses
çıkartılmadığı zaman… 
(Mikrofon
otomatik cihaz tarafından kapatıldı) 
BAŞKAN
– Buyurun. 
MUHAMMED
LEVENT BÜLBÜL (Sakarya) - …teröristbaşı Apo’nun “Heykelini dikeceğiz.” deyip
meydanlarda Türk milletine, Türk devletine efelendiğiniz zaman, “Sırtımızı
PYD’ye yaslıyoruz.” dediğiniz zaman, masum insanları katleden bombalı
tuzaklarla binlerce memleket insanının katline sebep olanlara karşı çıt ses
çıkartmadığınız ve onları baş tacı ettiğiniz zaman; askerimizin, güvenlik
güçlerimizin ve bölge insanımızın, kırk yıla yakın süredir on binlerce
insanımızın hayatını kaybetmesine, terörle karşı karşıya gelip canlarından
olmasına karşı hiçbir ses çıkarmayıp, onu yapanları suçsuz addedip onları baş
tacı ettiğiniz zaman Terörle Mücadele Yasası devreye girer. 
İnsanları,
çok masumane talepleriniz varmış gibi birtakım güzel sözlerle, “insan hakları”
“demokrasi” “halkların kardeşliği” gibi beylik cümlelerle kandırmaya
çalışmayın. Sizler bir terör örgütünü arkalamaya çalışıyorsunuz, terör
örgütünün yapmış olduğu katliamları, zulümleri aklamaya çalışıyorsunuz. Sizin
yaptığınız şey budur. Bundan arınmadığınız sürece Türkiye Cumhuriyeti devleti
önünde, Türk milleti önünde itibar görmeniz mümkün olmayacaktır. 
Saygılar
sunuyorum. (MHP ve AK PARTİ sıralarından alkışlar)
BAŞKAN
– Sayın Oluç, buyurun.
38.- İstanbul Milletvekili Hakkı Saruhan Oluç’un, Tokat Milletvekili
Özlem Zengin’in yaptığı açıklamasındaki bazı ifadelerine ve ihanet suçlamasını
iade ettiklerine ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan. 
Tabii
Sayın Grup Başkan Vekili Özlem Zengin’in konuşmasını dinledim. Bir noktasında
-genellikle dikkat eder ama- belli ki o dikkati bu sefer gösterme ihtiyacı
hissetmedi. Herhangi bir ihanet suçlamasını iade ediyoruz. Kesinlikle kabul
etmiyoruz bunu, asla da etmeyeceğiz.
Şimdi,
eleştirileri “ihanet” diye algılayamazsınız ve tanımlayamazsınız.
ÖZLEM
ZENGİN (Tokat) – Ben “ihanet” demedim yalnız Sayın Oluç.
HAKKI
SARUHAN OLUÇ (İstanbul) – Demediyseniz geri alıyorum. Sanki öyle bir söz duydum
söyledikleriniz içinde.
ÖZLEM
ZENGİN (Tokat) – “İhanet” kelimesini kullanmadım.
HAKKI
SARUHAN OLUÇ (İstanbul) – Peki.
Şimdi,
bakın, “İkili hukuk sistemi yok memlekette” diyorsunuz. Elbette ki şimdi
konumuz, Türkiye’deki hukuk ve adalet meselesini tartışmak değil. Belki ikinci
yargı paketi gelirse onu daha detaylı da tartışırız ama birkaç örnek vereceğim
size.
İkili
hukuk sistemi var. Yani söz konusu olan HDP’liler olunca, Türkiye’deki
toplumsal ve siyasal muhalefet olunca, Kürtler olunca, gençler olunca, muhalif
olanlar olunca, akademisyen olunca, gazeteci olunca yani bu iktidarın yanında
yer almayıp eleştirenler olunca ikili hukuk sistemi var. 
(Mikrofon
otomatik cihaz tarafından kapatıldı) 
HAKKI
SARUHAN OLUÇ (İstanbul) – Devam edebilir miyim?
BAŞKAN
– Tabii tabii…
HAKKI
SARUHAN OLUÇ (İstanbul) – Teşekkür ederim.
Gözaltı
gerekçelerine bakın, tutuklama gerekçelerine bakın, iddianamelere bakın,
avukatlara yönelik mahkemelerdeki muameleye bakın, yargı kararlarına bakın, Avrupa
İnsan Hakları Mahkemesinin vermiş olduğu kararlara uymamaya bakın. Yani say say
bitmez, uzun uzun tartışabiliriz. Dolayısıyla bazılarına öyle, bazılarına şöyle
uygulanan bir hukuk sistemiyle karşı karşıyayız. 
İkili
hukuk sistemi var; bir tanesi iktidardan yana olanlara muamele, bir tanesi
iktidara muhalif olanlara muamele. Zaten bizim bu sisteme ilişkin temel
eleştirilerimizden bir tanesi de yürütmenin yargıyı tahakkümü altına alması ve
yargının bütün kurumlarıyla yürütmenin direktifleri doğrultusunda davranmasıdır.
Yani kuvvetler ayrılığının ortadan kalkması dediğimiz zaten böyle bir
meseledir. Dolayısıyla bir ikili hukuk sistemi var. Dediğim gibi bunu
tartışmaya devam ederiz; onu söyleyeyim.
Bir
sonuncusu da: Yani efendim, biz bu -Halkların Demokratik Partisinden söz
ediyorum şimdi; milletvekillerinden, bütün seçilmişlerinden, belediye eş
başkanlarından, belediye meclis üyelerinden, belediye il genel meclis
üyelerinden ve yöneticilerinden bahsediyorum ve üstelik de bize oy veren 6
milyon seçmenden bahsediyorum- itibarımızı seçmenin ve halkın bize gösterdiği
teveccühten alırız. Hiçbir başka partiden ya da yöneticiden değil, nokta! (HDP
sıralarından alkışlar)
BAŞKAN
– Buyurun Özlem Hanım.
39.- Tokat Milletvekili Özlem Zengin’in, İstanbul Milletvekili Hakkı
Saruhan Oluç’un yaptığı açıklamasındaki bazı ifadelerine ve Türkiye’de tek bir
hukuk sistemi olduğuna ilişkin açıklaması
ÖZLEM
ZENGİN (Tokat) – Sayın Başkanım, bu Mecliste milletvekili olarak oturan bütün
arkadaşlarım gücünü halktan alıyor yani gücünü başka bir yerden alan birisi var
mı, öyle bir iddia içinde olan var mı, bilemiyorum. Ama bu halklar arasında bir
kademelendirme yok. Yani siz beni teyit ediyorsunuz söylediğiniz şeyle. “Halk”
kelimesini ayrıştırarak kullanıyorsunuz. Ben biraz evvel siz konuşurken ifade
ettim, ihanet kelimesini kullanmadım, herhâlde dikkatli dinlemeyle ilgili bir
sorun yaşadık. 
Buradaki
mesele şu: Şimdi pek çok mesele var. İşte yargıda, bakıyorsunuz, davalar
içerisinde nafaka meselesinden işte bu aile hukukuna dair davalara kadar
yargının kendi içerisinde uygulamalarla alakalı problemlerinin olmadığını iddia
edemeyiz. Yargı zaten o yüzden itirazları kademelendirilmiş bir mekanizmadır,
bir yerde hata olursa bir başka yerde hata olmasın diye. Hâl böyle olunca
yargının kendi içerisinde oluşabilecek hataları sizin bir kast içerisinde
değerlendirmenizi problemli görüyoruz, ikili bir hukuk sistemi olduğunu iddia
etmenizi problemli görüyoruz. Türkiye’de tek bir hukuk sistemi var ve hepimiz
için de uygulanan bir yaklaşım içerisinde, her birimize farklı bir muamele
değil, aynı muameleyi hedefleyen; uygulamayla alakalı problemler var ise bunun
çözümü…
SERPİL
KEMALBAY PEKGÖZEGÜ (İzmir) – Siz inanıyor musunuz buna? 
ÖZLEM
ZENGİN (Tokat) – Tabii ki inanıyorum, inanmasam niye söyleyeyim.
(Mikrofon
otomatik cihaz tarafından kapatıldı) 
SERPİL
KEMALBAY PEKGÖZEGÜ (İzmir) – Adalet niye yok Türkiye’de o zaman? 
BAŞKAN
– Bir dakika, buyurun.
ÖZLEM
ZENGİN (Tokat) – Dün daha burada bu tartışmayı yaptık, ben inandığım için bunu
söylüyorum. Eğer bir haksızlıkla alakalı bir meseleyse bu ortak meselemiz de
olmalıdır, bunu her daim buradan zaten ifade ettim. 
Tekrar
belirtmiş oldum, teşekkür ederim.
BAŞKAN
– Sayın Oluç…
40.- İstanbul Milletvekili Hakkı Saruhan Oluç’un, Tokat Milletvekili
Özlem Zengin’in yaptığı açıklamasındaki bazı ifadelerine ve tartışılan konunun
kayyum atamaları olduğuna ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
Çok
uzatmak için söylemiyorum, elbette bu meseleyi tartışmaya devam edeceğiz. Bir
adaletsizlik olduğu belli, yargı kurumuyla ilgili sorun olduğu. 
Şimdi,
halkla ilgili onu da söyleyecektim, demin unuttum, çok kısa bir şey söyleyeyim:
Sizin dediğiniz elbette ki doğru, Türkiye’den bahsettiğimiz zaman Türkiye’deki
halklar arasında çok farklı kesimler var, bunları elbette ki her zaman saymak
lazım, hiçbir itirazımız yok. Fakat bizim tartıştığımız konu kayyum atamaları
ve bizim belediyelerimize yönelik atamalar olduğu için ve esas olarak da
oradaki seçmenlerle ilgili konuştuğumuz için bu konuyu bu şekilde ele alıyoruz
yoksa “halk” dediğimiz zaman sadece Kürt ya da sadece Türk ya da sadece Gürcü,
mümkün değil tabii ki böyle bir şey. Eğer öyle anlaşıldıysa bir yanlış
anlaşılma olmuştur, onu düzeltiriz. Fakat biz kayyumlarla ilgili tartıştığımız
zaman yani şimdi yüzde 75, yüzde 77 oy aldığımız ilçelerden bahsediyoruz. Orada
seçmenin ağırlıklı etnik kimliğini söylemek için bunu söylüyoruz yoksa genel
olarak Türkiye açısından böyle bir şey elbette ki söz konusu değil.
Teşekkür
ederiz.
BAŞKAN
– Sayın Bülbül...
41.- Sakarya Milletvekili Muhammed Levent Bülbül’ün, İstanbul
Milletvekili Hakkı Saruhan Oluç’un “Biz itibarımızı halktan ve bize oy veren
seçmenlerimizden alırız.” ifadesine ilişkin açıklaması
MUHAMMED
LEVENT BÜLBÜL (Sakarya) – HDP Grup Başkan Vekilinin “Biz itibarımızı halktan
alırız, bizim seçmenlerimizden, bize oy verenlerden alırız.” ifadesi ve
arkasından “Bundan sonra bunu söyleriz, nokta!” ifadesine karşı şunu demek
gerekiyor herhâlde: Halktan alınan destek hukukilik vasfını yitirdikten sonra hiçbir
meşruiyet arz edemez. Sizler bu, demin ifade ettiğim hususlarda, teker teker
saydığım hususlarda terör örgütüne ve onun yaptığı çok zalimane işlere,
katliamlara karşı doğru bir tavır içerisinde olmadığınız takdirde; bunun
dışında, bunun aksine, o terör örgütünü öven, onu yücelten ifadeler ile
davranışlar içerisinde olduğunuz takdirde sizin koyduğunuz noktayı bu devlet
kaldırır, kendi noktasını altına vurur, bunu demek istedim. (MHP ve AK PARTİ
sıralarından alkışlar)
HAKKI
SARUHAN OLUÇ (İstanbul) – Sayın Başkan...
BAŞKAN
– Sayın Oluç, buyurun.
42.- İstanbul Milletvekili Hakkı Saruhan Oluç’un, Halkların Demokratik
Partisinin herhangi bir terör örgütünü öven, eylemlerine çağrı yapan bir
tutumunun olmadığına ilişkin açıklaması
HAKKI
SARUHAN OLUÇ (İstanbul) – Elbette ki yani iktidarda siz olduğunuz zaman hukuk
ve demokrasi işlemediği için devleti istediğiniz gibi bizlere karşı
kullanırsınız, onu biliyoruz, bu ayrı bir tartışma konusu elbette. Yalnız, şunu
tekrar ifade edeyim ki Halkların Demokratik Partisinin herhangi bir terör
örgütünü öven, onun eylemlerine çağrı yapan bir tutumu olmamıştır. Bu konudaki
iddiaların tamamını da reddediyoruz, her zaman da reddetmeye devam edeceğiz.
Teşekkür
ederim.
VII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- İstanbul Milletvekili Vedat Demiröz ve 97 Milletvekilinin Dijital
Hizmet Vergisi Kanunu ile Bazı Kanunlarda ve 375 Sayılı Kanun Hükmünde
Kararnamede Değişiklik Yapılması Hakkında Kanun Teklifi (2/2312) ile Plan ve
Bütçe Komisyonu Raporu (S. Sayısı: 128) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 128 sıra sayılı “Dijital Hizmet Vergisi ile Bazı Kanunlarda ve 375 sayılı
Kanun Hükmünde Kararnamede Değişiklik Yapılması Hakkında Kanun Teklifi”nin
26’ncı maddesinde yer alan “%75’ini” ibaresinin “%80’ini” şeklinde
değiştirilmesini arz ve teklif ederiz. 
Saygılarımızla.

 Abdurrahman
Tutdere Turan Aydoğan Bülent Kuşoğlu
 Adıyaman İstanbul Ankara
 Mehmet
Bekaroğlu İlhami Özcan Aygun Cavit Arı
 İstanbul Tekirdağ Antalya
 Burhanettin
Bulut Lale Karabıyık Alpay Antmen
 Adana Bursa
 Mersin
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Önergeye
katılamıyoruz Sayın Başkan.
BAŞKAN
– Önerge hakkında konuşmak isteyen Adıyaman Milletvekili Abdurrahman Tutdere.
(CHP sıralarından alkışlar) 
ABDURRAHMAN
TUTDERE (Adıyaman) – Sayın Başkan, değerli milletvekilleri; 128 sıra sayılı
Kanun Teklifi üzerine söz almış bulunmaktayım. Genel Kurulu saygıyla
selamlıyorum. 
Değerli
milletvekilleri, Anayasa’mıza göre, vergi bir ödevdir, herkes mali gücü
oranında vergi ödemekle yükümlüdür. Yine, Anayasa’mıza göre, devletin temel
ilkeleri, temel görevleri arasında kamu hizmetlerini yapmak ve kamu
finansmanını sağlamak da vardır. Devletin kamu hizmetlerini yapabilmesi için
de, kamu finansmanını sağlayabilmesi için de tabii ki vergilendirme yetkisini
kullanmasını gerekiyor. Peki, bu vergilendirme yetkisi Anayasa’mızca devlete
verilen sınırsız bir yetki mi? İktidara sınırsız bir yetki mi veriyor?
Kesinlikle öyle bir şey yok. Verginin de adaletli ve mali güçle orantılı olması
gerekiyor. 
Şu
anda görüşmekte olduğumuz teklifte, iktidar tarafından yanlış ekonomik
politikalar sonucu ülkenin içine girmiş olduğu ekonomik krizi bertaraf etmek,
bütçe açıklarını kapatmak adına yeni vergiler getiriliyor. Bu israfın faturası
vatandaşa çıkarılıyor. Vatandaş hayat pahalılığıyla, zamlarla boğuşurken bir
taraftan da yeni vergi yükleriyle karşı karşıya kalacaktır. Kanaatimizce, bu
vergiler ve bu şekildeki vergilendirme doğru değildir. 
Değerli
milletvekilleri, tabii, vergilendirmek kadar vergilerin nerede kullanıldığı,
nasıl kullanıldığı da önemlidir. Mesela, iktidar tarafından on yedi yıldır
toplanan vergiler halk için, halkın yararına kullanılıyor mu? Mesela, bu
vergiler cumhuriyet tarihinin en büyük projesi olan, bölgeyi ve Türkiye’yi Orta
Doğu’nun lideri hâline getirecek olan GAP projesiyle ilgili kullanılmış mı?
Buna bir bakmak lazım. GAP’la ilgili, iktidarınız döneminde Diyarbakır’da o
zamanın Başbakanı Sayın Cumhurbaşkanı GAP Eylem Planı’nı açıklarken aynen şunu
diyor: “Bugün burada açıkladığımız bir rapor değil, takvimi belirlenmiş,
kaynağı temin edilmiş bir eylem planıdır.” Aynı tarihte, 26 Mayıs 2008
tarihinde dönemin Tarım ve Orman Bakanı Mehdi Eker aynen şunu diyor: “Devlet
sözü, GAP bu kez bitecek.” 
Peki,
tabloya baktığımızda dönemin Bakanı ve Başbakanı tarafından verilen bu sözler,
gerçekten sahada GAP’a ilişkin tüm projeler tamamlanmış mı, ona bir bakalım.
GAP, hepinizin bildiği gibi, 1985 yılında başlanılan, 2005 yılında da
tamamlanması öngörülen büyük bir proje ancak bu proje bugüne kadar maalesef
tamamlanamamıştır. On yedi yıllık AK PARTİ iktidarı dönemine de bakıldığında
GAP’la ilgili çalışmaların yeterli hızda yürümediği, GAP’ın ihmal edildiğini
görmekteyiz. 
Şimdi,
Sayıştay raporlarında tabloya bakıldığında, her ne kadar iktidar tarafından
2018 yılı projelerin bitirilmesi için hedef yılı olarak seçilmiş ise de 2019
yılı Sayıştay raporlarına baktığımızda eylem planındaki projelerin, değerli
arkadaşlar, yüzde 20’sine hiç başlanılmamış. Yine, eylem planındaki projelerin
yüzde 40’ı tamamlanamamıştır bugüne kadar. Dolayısıyla iktidarınız tarafından
da GAP ihmal edilmiştir. 
2019
yılında projenin tamamına bakıldığında, enerji projelerinin yüzde 74’ü
tamamlanmış, sulama projelerinin ancak yüzde 30’u tamamlanmıştır, bölgedeki
tarım arazilerinin sadece yüzde 15’i sulanabilmiştir. Şimdi, Hükûmete
bakıyoruz; GAP’taki arazileri sulayacağına Tarım Bakanı ve Hükûmet Sudan’a göz
dikmiş, Sudan’dan arazi kiralıyorlar. Ben buradan, milletin kürsüsünden çağrıda
bulunuyorum: Sudan’da işiniz yok. Sudan’da arazi kiralayacağınıza, gelin,
Samsat Ovası’nı sulayın; gelin, Diyarbakır Ovası’nı sulayın; gelin,
Şanlıurfa’yı, Kilis’i, Gaziantep’i sulayın. Burada binlerce dönüm, binlerce
hektarlık arazi sizi bekliyor. Buradaki arazileri vatandaşımıza kazandıralım,
tarıma kazandıralım, ürün çeşitliğini artıralım; ülkemize ekonomik anlamda
büyük katkılar sağlasın. 
Değerli
milletvekilleri, GAP kapsamındaki illerden bir tanesi de Adıyaman’dır.
Adıyaman, tabir yerindeyse, GAP’ın “A”sıdır. Yani, GAP kapsamındaki diğer iller
ihmal edilmiş; Adıyaman, GAP kapsamında olmasına rağmen, tamamen yok sayılmış. 
(Mikrofon
otomatik cihaz tarafından kapatıldı) 
BAŞKAN
– Buyurun, toparlayın. 
ABDURRAHMAN
TUTDERE (Devamla) – On yedi yıllık AK PARTİ iktidarı döneminde GAP kapsamındaki
sulama projeleri tamamlanamamıştır, pompaj sistemleri yapılamamıştır.
Adıyaman’daki tarım arazilerinin yüzde 89’unda hâlen kuru tarım yapılmaktadır,
arazilerin sadece yüzde 19’u sulanabilmektedir; barajlar, kanallar, hiçbirisine
başlanamamıştır ve AK PARTİ iktidarı Adıyaman’ı unutmuştur. 
Adıyaman
yarımada değerli milletvekilleri; gideniniz vardır, göreniniz vardır; üç tarafı
sularla çevrili. Bugün Adıyaman’da, suyun kenarında benim çiftçim kuru tarım
yapmaktadır. Harran Ovası’ndaki çiftçi 2 ürün kaldırıyor, Adıyaman çiftçisi
hâlâ klasik sistemde arpa ve buğday üretiyor; bu, gerçekten, 2019 yılında
Adıyaman’a ve Türkiye’ye yakışmayan bir tablodur. Biz Adıyaman’da da, GAP
kapsamındaki bütün illerde de artık bu projelerin hayata geçirilmesini
bekliyoruz; halkın talebi de budur. Artık israf projelerine, rant projelerine
kaynak aktaracağınıza gelin, halkı ve ülkeyi kalkındıracak GAP gibi projelere
kaynak ayırın diyor, Genel Kurulu saygıyla selamlıyorum. (CHP sıralarından
alkışlar)
BAŞKAN
– Servet Bey, siz söz istemiştiniz.
Buyurun.
IV.- AÇIKLAMALAR (Devam)
43.- Ankara Milletvekili Servet Ünsal’ın, 14 Kasım Dünya Diyabet Günü
vesilesiyle diyabet hastalarının kullandığı cihazlarla ilgili sorunların devam
ettiğine ilişkin açıklaması
SERVET
ÜNSAL (Ankara) – Teşekkürler Sayın Başkan.
Kasım
ayında Dünya Diyabet Günü’nü Dünya Diyabet Haftası olarak değerlendiriyoruz.
Ben de diyabetli bir doktor olarak tüm diyabetlilerin gününü kutluyorum
arkadaşlar. Geçen sene 14 Kasımda burada yine bir konuşma yapmıştım. 20 binin
üzerinde olan tip 1 diyabetli 7 yaş altı çocuklarımız için zorunlu olan sürekli
kontrol cihazı ve insülin pompası çok önemli çünkü 7 yaş altı tip 1 diyabetli
çocuklarımızın şekerlerini çocuklar uyurken ya da okulda teneffüsteyken, onlar
ağlarken ölçüyoruz. Sizin gece gözleri kapalı uyurken ağlayarak yemek
yedirdiğiniz çocuğunuz oldu mu arkadaşlar? Olsa bu konuda bu kadar rahat
olunmazdı. Bu cihazlarla ilgili sorunlar devam ediyor. Geçen sene burada on yıl
önce bu cihazın 5 bin lira olduğunu, SGK’nin 3.500 lirasını karşıladığını
söylemiştim. Aileler, bugün ise cihazın 15 bin lira olduğunu SGK’nin hâlâ 3.500
lirasını ödediğini…
(Mikrofon
otomatik cihaz tarafından kapatıldı) 
VII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- İstanbul Milletvekili Vedat Demiröz ve 97 Milletvekilinin Dijital
Hizmet Vergisi Kanunu ile Bazı Kanunlarda ve 375 Sayılı Kanun Hükmünde
Kararnamede Değişiklik Yapılması Hakkında Kanun Teklifi (2/2312) ile Plan ve
Bütçe Komisyonu Raporu (S. Sayısı: 128) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Sayın
Tanal…
IV.- AÇIKLAMALAR (Devam)
44.- İstanbul Milletvekili Mahmut Tanal’ın, İstanbul Şehir Üniversitesi
hakkında başlatılan ihtiyati haciz kararı nedeniyle üniversitenin çalışamaz
duruma getirildiğine ilişkin açıklaması
MAHMUT
TANAL (İstanbul) – Teşekkür ederim Sayın Başkan.
Sayın
Başkanım, İstanbul Şehir Üniversitesi, Halk Bankasından almış olduğu krediyi
düzenli ödediği hâlde, herhangi bir taksitinde bir aksama olmadığı hâlde Halk
Bankası haksız, hukuksuz ve keyfî bir şekilde İstanbul Şehir Üniversitesi
hakkında ihtiyati haciz kararı başlatarak üniversiteyi âdeta çalışamaz hâle
sokmuştur. Bu verilen ihtiyati haciz kararı İcra İflas Kanunu’nun 257’nci
maddesindeki hiçbir koşula dayanmadığı hâlde, mahkemelerin siyasi nedenlerle
vermiş olduğu bu ihtiyati haciz kararının derhâl İcra İflas Kanunu’nun 266’ncı
maddesi uyarınca kaldırılması gerekir. Aksi takdirde, bu uygulama Anayasa’mızın
42’nci maddesi hükümleri uyarınca “Eğitim ve öğretim kurumlarında sadece
eğitim, öğretim, araştırma ve inceleme ile ilgili faaliyetler yürütülür. Bu
faaliyetler her ne suretle olursa olsun engellenemez.” hükmü karşısında haciz
konularak üniversitenin çalışması, eğitimi engellenmektedir.
Teşekkür
ederim.
BAŞKAN
– Sayın Sazak…
45.- Eskişehir Milletvekili Metin Nurullah Sazak’ın, 20 Kasım 1979
tarihinde terör odakları tarafından şahadete uğurlanan Osman Günaydın’ı ve tüm
şehitleri rahmetle andığına ilişkin açıklaması
METİN
NURULLAH SAZAK (Eskişehir) – Sayın Başkan, Ankara Üniversitesi Fen Fakültesinde
okurken 20 Kasım 1979 tarihinde terör odakları tarafından şahadete
uğurladığımız Osman Günaydın arkadaşımızı, ülkücü şehitlerimizi ve tüm
şehitlerimizi rahmetle anarken bugün de benzer taşeron terör örgütlerinin
ülkemizdeki faaliyetlerini, kalkışmalarını, kışkırtmalarını destekleyen, çıkar
beklentisinde bulunan meslek grupları, STK, parti ve buna benzer grupların
kendilerine gelmelerini, akıllarını başlarına almalarını temenni eder, terörle
mücadele eden güvenlik güçleri ve ordumuzun her daim muzaffer olmasını dilerim.
Teşekkürler
Başkanım.
VII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- İstanbul Milletvekili Vedat Demiröz ve 97 Milletvekilinin Dijital Hizmet
Vergisi Kanunu ile Bazı Kanunlarda ve 375 Sayılı Kanun Hükmünde Kararnamede
Değişiklik Yapılması Hakkında Kanun Teklifi (2/2312) ile Plan ve Bütçe
Komisyonu Raporu (S. Sayısı: 128) (Devam)
BAŞKAN
– Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Dijital Hizmet Vergisi Kanunu ile Bazı Kanunlarda ve 375 sayılı Kanun
Hükmünde Kararnamede Değişiklik Yapılması Hakkında Kanun Teklifi’nin 26’ncı
maddesinde yer alan “değiştirilmiştir” ibaresinin “yeniden düzenlenmiştir”
ibaresiyle değiştirilmesini arz ve teklif ederim.
 Dursun
Müsavat Dervişoğlu MehmetMetanet Çulhaoğlu Ümit Bey
 İzmir Adana İstanbul
 Enez
Kaplan Hayrettin Nuhoğlu
 Tekirdağ İstanbul
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Önergeye
katılamıyoruz Sayın Başkan.
BAŞKAN
– Önerge hakkında konuşmak isteyen Adana Milletvekili Mehmet Metanet Çulhaoğlu.
Buyurun.
(İYİ PARTİ sıralarından alkışlar)
MEHMET
METANET ÇULHAOĞLU (Adana) – Sayın Başkan, değerli milletvekilleri; Dijital
Hizmet Vergisi Kanunu ile Bazı Kanunlarda ve 375 sayılı Kanun Hükmünde
Kararnamede Değişiklik Yapılması Hakkında Kanun Teklifi’nin 26’ncı maddesi
üzerine İYİ PARTİ Grubu adına söz aldım. Yüce heyetinizi saygıyla selamlıyorum.
Sayın
Başkan, değerli milletvekilleri; 213 sayılı Vergi Usul Kanunu’nun 376’ncı
maddesinde yapılan değişiklikle, mükellef veya vergi sorumlusunun kesilen
cezaları kanunun öngördüğü süreler ve koşullar içerisinde ödemesi hâlinde
cezada yapılacak indirime ilişkin düzenleme yapılması getirilmektedir. Nedeni
de uzlaşılan vergi ve cezaları süresinde ödemeyi cazip hâle getirip
yapmadığınız tahsilatı artırmaya çalışıyorsunuz. Vergi ziyaı cezalarında ilk
defa işlenip işlenmediğine bakılmaksızın indirim oranı yüzde 50 olarak
belirlenmektedir. 
Ayrıca
aynı düzenlemeye göre, uzlaşmanın vaki olması hâlinde ödenecek vergi ziyaı
cezası için maddede yer alan şartlar dâhilinde yüzde 25 oranında indirimden
yararlanılmasına imkân sağlanmaktadır. Bunun yanında, içinde bulunduğumuz
ekonomik krizin git gide artması da uygulamada tarh yani çıkartma, eksiltme
yöntemiyle vergi ve kesilen cezalarda uzlaşma sağlansa bile mükelleflerin
uzlaşılan vergi ve cezaları ödeyemediği gerçeğinin de bilinmesini isterim.
AK
PARTİ iktidarı olarak bugüne kadar betona gömdüğünüz hazinenin paralarını
bitirince bu yollarla sıcak para bulma girişimlerine devam edeceğiniz
anlaşılmaktadır. Fakir fukara edebiyatı yaparak bitirdiğiniz hazinemize şimdi
kaynak yaratma derdine düştünüz bunu da ağır vergi cezaları kullanarak yapmayı
akıl ettiniz. Pes doğrusu!
Sayın
Başkan, değerli milletvekilleri; vatandaşlarımız, esnafımız, çiftçimiz,
memurumuz, emeklimiz çeşitli vergi yükü altında ezilmektedir.
Üretici
ve çiftçilerimiz için çok önemli bir konuya da değinmek isterim. 25/10/1985
tarihinde kabul edilen 3065 sayılı Katma Değer Vergisi Kanunu otuz beş yıldır
önemli bir değişikliğe uğramamıştır. Avrupa ülkelerinde KDV uygulamasında ay
sonunda bir firmanın alacağı KDV varsa iade edilir yani nakden alacaklıya
ödenir; şayet KDV'den borçlu ise vergi mükellefleri bunu öder. Bir başka
deyişle, devreden KDV olmaz. 
Yine
AB ülkelerinde başka ülke vatandaşları o ülkede kaldıkları süre içerindeki
harcamaları için ödedikleri KDV'yi o ülkeden ayrılırken iade alır. Bizde ise
zirai faaliyetle meşgul olan ama defter tutmayan bir çiftçi her yıl ödediği
KDV'yi geri alamaz. 
Seçim
bölgem Çukurova çiftçileri çoğunlukla defter tutmadıkları için her yıl
ödedikleri 15-20 milyon liralık KDV’yi iade alamadıklarından mali yönden çok
gerilere düşmüş ve perişan bir vaziyettedir. Çukurova çiftçilerimiz bu sebepten
dolayı traktörünü sattı, sıra tarlasını, bahçesini satmaya geldi. Çiftçimiz
üretimden uzaklaştırılmamalıdır. Buna mutlaka çözüm bulmak zorundasınız.
Gelir
ve Kurumlar Vergisi Kanunu'na baktığımızda kurumlar vergisi yüzde 22 olmakla
birlikte kâr dağıtımında da yüzde 15 stopaj yapıldığını düşünürsek yüzde
34'Ieri geçtiği aşikârdır. Gelir vergisi malumlarınız üzere yüzde 15 ila yüzde
35 arasındadır. Yeni yasa teklifiyle yüzde 45'Iere çıkacaktır. Gariban asgari
ücretliler bile vergiden muaf olmaları gerekirken yüzde 15 ile yüzde 27'lere
varan vergi ödemektedirler. Bu, asgari ücretliler için çok adaletsiz bir
uygulamadır. Bitmedi; bu asgari ücretliler her türlü tüketim ve harcamalarına
ayrıca yüzde 8 ile yüzde 18 arasında KDV ödemektedirler. Evet, bu kanunların
acilen değiştirilmesi ve daha anlaşılır, basit ve uygulamaların
kolaylaştırılması yönünde tedbir alınması gerekmektedir. 
Motorlu
taşıtlar ve özel tüketim vergileri de tamamen haksızlıklarla doludur. Mesela,
bir yat ve kotra alımında, 2017 yılında çıkarılan bir yasayla vergi, ÖTV
sıfırlanmıştır. Yine, uçak alımlarında yüzde 0,5, mücevher alımlarında yüzde
sıfır ama bir insan bir kapalı panelvan alıp bunu karavan hâline getireyim
dediğinde yüzde 9 olan ÖTV birden yüzde 165’e çıkıyor yani yüzde 156 daha fazla
ÖTV ödemesi gerekiyor vatandaşların.
(Mikrofon
otomatik cihaz tarafından kapatıldı)
BAŞKAN
– Buyurun toparlayın.
MEHMET
METANET ÇULHAOĞLU (Devamla) – Bunların bir an önce düzeltilmesi gerektiğini
ifade etmek istiyorum.
Ayrıca,
kadınlarla ilgili, 3 çocuğa kadar borçlanmak suretiyle emeklilik hakkı
kazanmasındaki uygulamaya gelince; bir kadın sigortalı BAĞKUR, SSK, Emekli
Sandığındaki sosyal güvenlik başlangıcını takiben doğumlar için her çocuk
başına iki yıl borçlanabilmektedir. Burası tamam ama sigorta başlangıcından
önceki doğumlarda borçlanma hakkı elde edememektedir. Bu da Anayasa’mızdaki
eşitlik ilkesini zedeleyen adaletsiz bir uygulamadır.
Düşün
artık kadirşinas milletimizin yakasından. Milletimizin parasıyla siz rahat
rahat yaşarken, milletimiz ne yapacağını bilemez bir vaziyette geçim derdine
düşmüş durumda. Taşeronlar içinde bile ikilik yaratarak kimine kadro verdiniz,
kimini ortada bırakarak kaderlerine terk ettiniz. EYT'lilere seçim
beyannamesinde söz verdiniz. Cumhurbaşkanı açıklamasında EYT konusunun
kapandığını söyledi yani EYT de saraya hapsoldu. 
(Mikrofon
otomatik cihaz tarafından kapatıldı) 
MEHMET
METANET ÇULHAOĞLU (Devamla) – EYT'lilere verdiğiniz sözü de unuttunuz, rafa kaldırdınız.
3600 ek gösterge bekleyenler sizlerden gelecek olumlu haberleri bekliyorlar. 
Getirin
bunları, bizde katkı koyalım olumlu muhalefet adına diyor, tekrar yüce
heyetinizi saygıyla selamlıyorum.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
26’ncı
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir. 
27’nci
madde üzerinde 2 önerge vardır, önergeleri aykırılık sırasına göre işleme
alacağım.
Türkiye Büyük Millet Meclisi
Başkanlığına
Görüşülmekte
olan 128 sıra sayılı “Dijital Hizmet Vergisi ile Bazı Kanunlarda ve 375 Sayılı
Kanun Hükmünde Kararnamede Değişiklik Yapılması Hakkında Kanun Teklifi”nin
27’nci maddesiyle 213 sayılı Kanun’un yeniden düzenlenen mülga 379’uncu
maddesinin birinci fıkrasının (1) numaralı bendinde yer alan “60” ibaresinin
“50”, “75” ibaresinin “65” olarak değiştirilmesini arz ve teklif ederiz.
Saygılarımızla.
Mehmet
Bekaroğlu Lale Karabıyık Cavit
Arı
 İstanbul Bursa Antalya
 Alpay
Antmen Burhanettin Bulut İlhami Özcan Aygun
 Mersin Adana
 Tekirdağ
 Bülent
Kuşoğlu Turan Aydoğan
 Ankara
 İstanbul
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Önergeye
katılamıyoruz Sayın Başkan.
BAŞKAN
– Önerge hakkında konuşmak isteyen yok.
Gerekçeyi
okutuyorum.
Gerekçe:
Yapılan
değişiklikle madde metninin birinci fıkrasında yer alan oranlar
değiştirilmektedir.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan "Dijital Hizmet Vergisi Kanunu ile Bazı Kanunlarda ve 375 Sayılı
Kanun Hükmünde Kararnamede Değişiklik Yapılması Hakkında Kanun Teklifi”nin
27’nci maddesinde yer alan "yeniden düzenlemiştir” ibaresinin
"değiştirilmiştir” ibaresiyle değiştirilmesini arz ve teklif ederiz. 
 Dursun
Müsavat Dervişoğlu Mehmet Metanet Çulhaoğlu Ümit Beyaz
 İzmir Adana İstanbul
 Enez
Kaplan Ayhan Erel
 Tekirdağ Aksaray
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Önergeye
katılamıyoruz Sayın Başkan. 
BAŞKAN
– Önerge hakkında konuşmak isteyen Aksaray Milletvekili Ayhan Erel. 
Sayın
Erel, buyurun. (İYİ PARTİ sıralarından alkışlar)
AYHAN
EREL (Aksaray) – Sayın Başkanım, değerli milletvekilleri, yüce Türk milleti;
partim İYİ PARTİ adına söz almış bulunmaktayım. Hepinizi saygıyla selamlıyorum.

Hayvancılık
can çekişmektedir; evet, yanlış duymadınız, hayvancılık günümüzde can
çekişmektedir. Bunu ben demiyorum, bunu seçim bölgem olan Aksaray’da sığır
yetiştiricileri, hayvancılıkla geçimini temin eden vatandaşlarımız
demektedirler. Onlar hayvancılığın can çekişmesindeki en önemli faktörlerin
başında artan yem fiyatları ve buna bağlı olarak ithal yem fiyatlarının döviz
kuruna bağlı olması sebebiyle arttığını ifade etmektedirler.
Yine,
hayvancılıkla uğraşan vatandaşlarımız diyorlar ki: “Biz 2008 yılında sütün
litresini 1 liraya satıyorduk, yemin torbasını 19 liraya alıyorduk; günümüzdeyse
sütün litresini yaklaşık 2 liraya satmaktayız, yemin torbasını ise 90 lira
civarında almaktayız yani 2008 yılında 19 litre süt satıp 1 torba yem alırken
günümüzde 45 litre süt satıp ancak 1 torba yem alabilmekteyiz.” Yine onların
beyanlarına göre, bir hayvanın sadece yem maliyeti yaklaşık 20 litre süte
karşılık gelmektedir ve hayvanlar da ortalama 20 litre süt vermektedir. Yani
hayvancılıkla uğraşan vatandaşlarımız sütten elde ettikleri parayla ancak
hayvanların yemini temin edebilmektedirler ve bundan dolayı da üretici kendi
kârından vazgeçmiş durumdadır.
Üretici,
giderlerinin yüksek olması sebebiyle para kazanamıyor, damızlık hayvanlar
kesiliyor; süt desteği düşmüş, süt üreticileri daha önce devletten 25 kuruş süt
desteği alıyorken günümüzde bu rakam 10 kuruş civarına düşmüştür. Daha önce 25
kuruş olan çiğ süt primi Mayıs 2019’dan geçerli olmak üzere 10 kuruşa
düşürülmüştür, bu da çiftçimizin geleceğe ümitle bakmasının önüne geçmiştir.
2018 yılı desteklemeleriyle neredeyse aynı olan 2019 yılı desteklemeleri
enflasyon kaynaklı değer kaybını bile karşılamazken süt desteklemelerinin mayıs
ve haziran aylarında 25 kuruş yerine 10 kuruşa düşürülmesi kabul edilebilir
değildir. 
Süt
prim desteklemelerinin yüzde 60 azaltılması ile aynı dönemde Rusya Tarım Ürünleri
Denetim Ajansı’nın Türk pazarına süt ürünleri sevkiyatı için veterinerlik
sertifikası konusunda Türkiye'yle mutabakat sağlandığını açıklamış olması süt
üreticilerini büyük kaygıya ve endişeye düşürmüştür. Onlar “Rusya’dan buğday,
et alırken bundan sonra acaba süt ürünleri mi alacağız?” düşüncesiyle kara kara
düşünmeye başlamışlardır.
Üreticilerimiz
süt prim desteklerinin düşürülmüş olmasını ve süt ürünlerinin ithal edilmesi
konusunda yapılan çalışmaları endişeyle takip etmektedirler. Bu yanlışlardan
dönülmesini ve üretime köstek olmak yerine, Tarım Bakanlığının süt
üreticilerine destek olmasını beklemektedirler.
Hayvancılık
sektörü yedi gün yirmi dört saat bir fabrika edasıyla çalışırken bu desteklerin
azalması ve maliyetin fazla oluşu üreticinin belini bükmektedir. 
Hayvancılık
sektörü istihdam için güzel bir sektör ama sektörden soğutulan işveren ve işin
olumsuz koşullarından ötürü işi beğenmeyen işçiler olduğu sürece bu sektör can
çekişmeye devam edecektir. 
Devlet
tarafından desteklerin artırılması ve yem fiyatlarının düşürülmesi ya da
fiyatların en azından sabit kalması üreticileri kısmen de olsa rahatlatacaktır.
Şehre
göçenlerin çoğalması da sektöre zarar vermektedir çünkü şehre göç eden bir daha
köye dönmek istemiyor. “Gerekirse asgari ücretle çalışır, gene dönmem” bakış
açısı hâkim insanlarımızda. 
Sanayi
sektörüne, inşaat sektörüne verilen desteğin tarım ve hayvancılık sektörüne de
verilmesini beklemektedirler. Sanayi sektöründen önce tarım ve hayvancılık
gelir. Elbette sanayi sektörü önemli fakat tarım ve hayvancılık olmadan, ham
madde olmadan sanayi sektörünün de ilerlemesi düşünülemez diyor; bu
düşüncelerle hepinizi saygıyla selamlıyorum. (İYİ PARTİ sıralarından alkışlar) 
BAŞKAN
– Teşekkürler Sayın Erel.
Şimdi
önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
27’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
28’inci
madde üzerinde 3 önerge vardır, önergeleri aykırılık sırasına göre okutup,
işleme alacağım. 
Türkiye Büyük Millet Meclisi Başkanlığına
Görüşülmekte
olan 128 sıra sayılı Dijital Hizmet Vergisi Kanunu ile Bazı Kanunlarda ve 375
Sayılı Kanun Hükmünde Kararnamede Değişiklik Yapılması Hakkında Kanun
Teklifi’nin 28’inci maddesinin aşağıdaki şekilde değiştirilmesini arz ve teklif
ederiz. 
Saygılarımızla.
“MADDE
28- 213 sayılı Kanunun ek 1 inci maddesinin birinci fıkrasındaki parantez içi
hükümde bulunan "kesilen ceza hariç” ibaresi "kesilen ceza ve 370
inci maddenin (b) fıkrası kapsamında kendilerine ön tespite ilişkin yazı tebliğ
edilen mükelleflere mezkur maddeye göre kesilen ceza hariç” şeklinde
değiştirilmiştir.
 Mehmet
Bekaroğlu Cavit Arı Lale Karabıyık
 İstanbul Antalya Bursa
 İlhami
Özcan Aygun Alpay Antmen Turan Aydoğan
 Tekirdağ Mersin İstanbul
 Bülent
Kuşoğlu Burhanettin Bulut
 Ankara Adana
BAŞKAN
– Komisyon önergeye katılıyor mu?
PLAN
VE BÜTÇE KOMSİYONU SÖZCÜSÜ ABDULLAH NEJAT KOÇER (Gaziantep) – Önergeye
katılamıyoruz Sayın Başkan. 
BAŞKAN
– Önerge hakkında konuşma isteği yok.
Gerekçeyi
okutuyorum:
Gerekçe:

Yapılan
değişiklikle madde metninin daha iyi anlaşılması amaçlanmaktadır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Dijital Hizmet Vergisi Kanunu ile Bazı Kanunlarda ve 375 Sayılı Kanun
Hükmünde Kararnamede Değişiklik Yapılması Hakkında Kanun Teklifi’nin 28’inci
maddesinde yer alan “değiştirilmiştir” ibaresinin “yeniden düzenlenmiştir”
ibaresiyle değiştirilmesini arz ve teklif ederiz.
 Dursun
Müsavat Dervişoğlu  Ümit Beyaz  Enez Kaplan
 İzmir
 İstanbul  Tekirdağ
 İmam
Hüseyin Filiz  Mehmet Metanet Çulhaoğlu 
 Gaziantep
 Adana 
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Önergeye
katılamıyoruz Sayın Başkan.
BAŞKAN
– Önerge hakkında konuşmak isteyen Tekirdağ Milletvekili Enez Kaplan, buyurun.
(İYİ PARTİ sıralarından alkışlar)
ENEZ
KAPLAN (Tekirdağ) – Sayın Başkan, değerli milletvekilleri; Dijital Hizmet
Vergisi Kanunu ile Bazı Kanunlarda ve 375 sayılı Kanun Hükmünde Kararnamede
Değişiklik Yapılması Hakkında Kanun Teklifi’nin 28’inci maddesi için vermiş
olduğumuz değişiklik önergesi üzerine İYİ PARTİ Grubumuz adına söz almış
bulunuyorum. Hepinizi saygıyla selamlıyorum.
Değerli
milletvekilleri, son günlerde yaşadığımız intihar olaylarıyla ülkemiz ekonomik
anlamda âdeta korku tünelinden geçiyor. Ülkemizde yaklaşık 1 milyon 900 bin
esnaf ve sanatkâr bulunmakta. Ülkemizin vergi gelirlerinin önemli bir kısmını
esnaf ve sanatkârlar karşılamaktadır. Geçen yılın bu ayına göre işleri yüzde 50
oranında düşmüş durumda. İş yerlerine kilit vuranların oranı ise hiç de
küçümsenecek gibi değil. Ayakta kalmaya çalışanlar ise âdeta borç batağında.
İçler acısı durumda olan ve işletmelerini ayakta tutmak isteyen esnafın,
Hükûmetten beklentileri var ve bu beklentilerinin başında da vergi yükünün
azaltılması geliyor.
İş
yapamayan esnaf bir de ağır vergi yükü altında âdeta eziliyor. Esnaf ve
sanatkârlarımızın vergi ve sosyal güvenlik primi yükleri bakımından hafifletici
önlemler zaman kaybetmeden alınmalıdır. Yok olmama mücadelesi veren
esnafımızın, birçok vergi ve giderlerini ödemeye çalışırken, en azından, haksız
yere alınan kalemlerden kurtarılarak, üzerindeki vergi yükü azaltılmalıdır.
Ülke ekonomisinin can damarı olan esnaf ve sanatkârlarımızın bu beklentileri
boşa çıkartılmamalı, biriken vergi borçları ve faizleri ve prim borçları
yeniden yapılandırılarak esnafımız rahatlatılmalıdır. 
Sayın
milletvekilleri, ekonominin kötü gittiğini söylemek artık suç mu oluyor?
Geçenlerde Hazine ve Maliye Bakanı, yaptığı bir açıklamada, ekonomi aleyhinde
konuşanlar hakkında hukuki sürecin başlayacağını söylediler. Peki, ekonominin
kötü olduğunu nasıl anlatabiliriz sizlere? Çocuğuna pantolon alamayan bir
babanın intihar etme olayını, geçim sıkıntısıyla toplu intihar eden aileleri,
yine geçim sıkıntısından kaynaklı boşanmaları, kepenk kapatan esnafın hâlini,
işsiz kalan insanları nasıl anlatacağız? Böyle mi? “Ekonomi çok mükemmel, bugün
yine 5 kişi intihar etti.” mi diyeceğiz? “Ya, ülke güllük gülistanlık, bugün de
3 bin kişi işsiz kaldı.” mı diyeceğiz? Bir de, “Her şey yolunda, siz
söylenenlere bakmayın, bugün de 2 bin esnaf kepenk kapattı.” mı diyeceğiz?
Felsefesi insanı yaşat ki devlet yaşasın olmayanların, felsefesi holdingleri
yaşat ki iktidar yaşasın olur. 
Sayın
milletvekilleri, 2018 Nisan ayında Bank Asyada on altı sene görev yapmış bir
kişiyi Sermaye Piyasası Kurulu Başkanı olarak atadınız. Şimdi, buradan sormak
istiyorum. 15 Temmuz sonrası, adı geçen bu bankaya el konulduktan sonra,
hesapları bulunan vatandaşların paralarını ve çek ödemesi yapmak için yatan
paraları hâlâ neden ödemediniz? Ama bu bankanın kredi kartları alacaklarından
dolayı vatandaşlarımıza haciz götürmeyi biliyorsunuz. Alacaklarınızda şahin,
borcunuzda âdeta karga gibisiniz. Nedense konu vatandaş olunca hep sağır, hep
dilsiz, hep kör gibi davranıyorsunuz ama holdingler söz konusu olunca şak diye
kanun çıkarıyorsunuz. 
Değerli
milletvekilleri, vergi vermeye gelince Türkiye genelinde 8’inci olan Tekirdağ
ilimiz, söz konusu yatırımlar olunca maalesef 40’lı sıralarda. Buradan da
anlaşılacağı üzere Hükûmetimiz, Tekirdağ’ı âdeta cezalandırıyor. 
Genel
Kurulu saygıyla selamlıyorum. (İYİ PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 128 sıra sayılı Kanun Teklifi’nin 28’inci maddesinde bulunan “mezkur” ibaresinin
“anılan” olarak değiştirilmesini arz ve teklif ederiz.
 Kemal
Peköz Murat Çepni Sıdık Taş
 Adana İzmir Siirt
 Salihe
Aydeniz Mahmut Toğrul Hüseyin Kaçmaz
 Diyarbakır Gaziantep Şırnak
 Necdet
İpekyüz Semra Güzel
 Batman Diyarbakır
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Önergeye
katılamıyoruz Sayın Başkan.
BAŞKAN
– Önerge hakkında konuşmak isteyen Diyarbakır Milletvekili Semra Güzel.
Buyurun
Sayın Güzel. (HDP sıralarından alkışlar) 
SEMRA
GÜZEL (Diyarbakır) – Sayın Başkan, değerli milletvekilleri; söz konusu kanun
teklifinin 28’inci maddesi olan, Vergi Usul Kanunu kapsamında sahte veya
yanıltıcı belge kullanma fiilinin işlenmiş olabileceğine dair hakkında ön
tespite ilişkin yazı tebliğ edilen mükelleflerin süresinde beyanname vermeleri
durumunda kesilen yüzde 20 oranındaki vergi ziyaı cezasının uzlaşma kapsamı
dışında tutulmasına dair söz almış bulunmaktayım.
Hükûmet
sıkıştığı zaman, vergiye kimi, neyi dâhil ederim diye düşünmeye başlıyor ve
hangi vatandaştan ne kadar alabilirim diye kanun teklifleri çıkartıyor. Asıl
soru, sahteciliğin önüne nasıl geçilebilir, vergiler halkın omuzlarında bir yük
olmaktan nasıl kurtarılabilir sorusudur.
Değerli
milletvekilleri, burada bizler vergi zamlarını konuşurken yurttaş aç mıdır,
açıkta mıdır diye sormayan, alacağı silahın, S-400’ün, kalacağı sarayın, lüksün
hesabını yapan, halka “Bir mermi kaç para biliyor musunuz?” diye sorarken
vicdanı sızlamayan bir iktidar var. Siz ne derseniz deyin, bugün insanlar eğer
açlıktan intihar ediyorsa bunun adı cinayettir, sorumluğu da Meclisimize
aittir. Burada cinayetlere neden olan bir Türkiye ekonomisi ve politikası var.
Sizlere bu cinayetlerden bir kaçını dile getireceğim. 25 yaşındaki Barış Ayas,
Konya Selçuk Üniversitesinde okurken parasızlıktan dolayı intihar etti.
Diyarbakır Çınar’da sözleşmeli öğretmen olarak çalışan Esat Tarhan borçlarını
ödeyemediği için geçen hafta intihar etti. Mehmet Fatih Traş, hepsi hakkında
beraat kararı verdiğiniz barış akademisyenlerinden, bir KHK’yle işinden atıldı,
34 yaşında intihar etti. Bülent Uçar, Malatya SES Eş Başkanıydı, KHK’yle ihraç
edildi, İŞKUR’a iş için başvurdu, başvurusu reddedildi ve İŞKUR’un kapısında
kalp krizi geçirerek hayatını kaybetti, öldükten sonra da ihracı haksız olduğu
için işe iade kararı verildi. Bu yaşananlar gibi 46 KHK’li intihar etti, birçok
KHK’li kalp krizi, kanser gibi ağır hastalıklardan hayattan koptu. 39 yaşındaki
Sıtkı Aydın, Meclisin önünde “Geçinemiyorum.” diyerek kendini yaktı. Fatih’te 4
kardeş, Bakırköy’de 3 kişilik bir aile geçinemediği için siyanürle intihar
etti. Antalya’da 2 yetişkin, çocuklarıyla beraber bu hayattan koptu, gitti. 
TÜİK’e
göre, 2018’de Türkiye’de 3.161 intihar olayı gerçekleşti ve bunların yarısından
fazlasının gerekçesi ekonomik sıkıntılar. Yine, TÜİK verilerine göre, Türkiye
genelinde 15 yaş ve üstü işsiz sayısı 2009 yılı Ağustos döneminde geçen yıla
oranla 980 bin kişi artmış, toplam işsiz sayısı 4 milyon 650 bin kişi olmuş,
15-64 yaş arası işsizlik oranı yüzde 2,4 artmış ve yüzde 14’e dayanmıştır.
İstihdam ise geçen yıla göre 789 bin kişi yani yüzde 2 azalarak yüzde 46,3
oranına inmiştir. Yani çok basit bir denklem; istihdam azalıyor, işsizlik
artıyor, intihar vakaları çoğalmaya devam ediyor. 
Değerli
milletvekilleri, Antalya’da Selim Şimşek bir bilgisayar teknisyeniydi, işsiz ve
dokuz ay kirasını ödeyememişti ve ardında bıraktığı mektupta “Belediyede işe
girebilmek için çok para verdim ama işe almadılar.” diyor. Rüşvet, para
kaçırma, yolsuzluk almış başını gidiyor. Ancak, bu kişileri intihara sürükleyen
nedenler sorgulanacağına ne deniyor biliyor musunuz? “Yok, siyanür nereden
bulundu?” “Siyanür etraftakilere ne kadar zarar verir?” “Siyanür kaç dakikada
öldürür?” Tabii ki de siyanüre ulaşmak bu kadar kolay olmamalı ama ilk sormamız
gereken aslında, “Bu kişiler neden intihar ediyor?” olmalı. Medyaya
baktığımızda, sizin ekonomi politikalarınızı eleştirmeyi bırakın, gündemi
değiştirmek için kırk takla atıyorlar, tüm suçlu siyanür oluyor. Gazete demeye
bin şahit gereken Akit, Fatih’te intihar eden kardeşler için “Evlerinde
Dawkins’in kitabı çıktı, bu kitap ateisttir, insanları intihara sürüklüyor.”
diye haber yapıyor. Bir yandan da Hazine ve Maliye Bakanı çıkmış diyor ki:
“Ekonomimiz aleyhine algı oluşturmaya çalışanlar hakkında hukuki süreç
başlatılmıştır.” “Kriz” demeyin, suç; “savaş” demeyin, suç; “şunu” demeyin suç,
“Kral çıplak.” demeyin, suç. Oldu olacak söylenecekler listesi çıkartın, herkes
ne diyeceğini bilsin. 
Değerli
milletvekilleri, savaş ölümlere neden olduğu gibi, halkı, kadınları, gençleri,
doğayı esas almayan, insani kriterleri esas almayan bir ekonomi de öldürür.
Bugün yaşadığımız da budur. Tablo böyleyken bu Mecliste vergi zamlarını
gündemleştirmek utançtır. Halkın yoksullukla pençeleştiği, yiyecek ekmek bulamadığı,
doğal gaz kombisine uzaktan baktığı ve çözümü intiharda aradığı bir dönemde
Meclisimizin acilen ekonomi politikalarını gözden geçirmesi gerekmektedir. 
(Mikrofon
otomatik cihaz tarafından kapatıldı) 
BAŞKAN
– Toparlayın. 
SEMRA
GÜZEL (Devamla) – Herkesin insanca yaşam standartlarına uygun şekilde yaşaması
için gereken zenginlikler bu ülkede mevcut. Tarımın yeniden canlandırılması,
vergi yükünün düşürülmesi, asgari ücretin insani yaşam koşullarına getirilmesi
gerekmektedir. Bu, Meclisimizin asli görevlerinden biridir. Aksi takdirde,
yoksulluk yüzünden kaybettiğimiz her insanımızın vebali bu Meclise aittir. 
Teşekkür
ediyorum. (HDP sıralarından alkışlar) 
BAŞKAN
– Şimdi önergeyi oylarınıza sunuyorum: Kabul edenler… Kabul etmeyenler… Önerge
kabul edilmemiştir. 
28’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
İlhami
Bey, buyurun. 
IV.- AÇIKLAMALAR (Devam)
46.- Tekirdağ Milletvekili İlhami Özcan Aygun’un, 20 Kasım Dünya Çocuk
Hakları Günü’nü kutladığına ilişkin açıklaması
İLHAMİ
ÖZCAN AYGUN (Tekirdağ) – Teşekkür ederim Sayın Başkan.
Dünya
üzerindeki her çocuğun eşit sağlık, yaşam, barınma ve eğitim hakkına sahip
olması dileğiyle Dünya Çocuk Hakları Günü kutlu olsun. Geleceğin nesilleri
çocukların hakkını savunmak bizim en büyük görevimizdir. Unutmayalım ki dil,
din, ırk ve tüm ayrıcalıklar dünya üzerindeki her çocuğun hakkıdır. Ülkemiz
kurucusu Mustafa Kemal Atatürk de “Çocuklar geleceğimizin güvencesi, yaşama
sevincimizdir. Bugünün çocuğu yarının büyüğüdür. Çocuklarımızı yetiştirmek
hepimizin insanlık görevidir.” Çocuklar her türlü ihmal ve istismardan
korunmalı, onlar her koşulda yetişkinlerden daha özel ele alınmalı.” demiştir.
Ve “Ey yükselen yeni nesil, gelecek sizindir. Cumhuriyeti biz kurduk; onu yükseltecek
ve sürdürecek sizsiniz.” diyerek ülkemizi gençlere teslim etmiştir. 
Teşekkür
eder, saygılar sunarım.
BAŞKAN
– Ali Mahir Bey…
47.- Mersin Milletvekili Ali Mahir Başarır’ın, devlet yurtlarında kalan
öğrencilerin mağduriyetine ilişkin açıklaması
ALİ
MAHİR BAŞARIR (Mersin) – Teşekkürler Sayın Başkan.
Son
bir haftadır, yoğun bir şekilde, üniversite öğrencilerimiz ve ailelerinden
şikâyet alıyoruz. Bu öğrencilerimiz devlet yurtlarında kalıyor; aylık
ücretlerini bir gün geç ödedikleri için kayıtlarını siliyorlar, bu büyük bir
sıkıntı. Bugün bir kriz var; iş yeri ve ev sahipleri bile kiracılarını üç dört
ay idare ediyor. Aynı anlayışı devletin göstermemesi çok büyük bir yanlış. Bu
çocuklar sokakta kalamaz. Bence ücret ödemediği için hiçbir öğrencinin kaydı silinmemeli.
VII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- İstanbul Milletvekili Vedat Demiröz ve 97 Milletvekilinin Dijital
Hizmet Vergisi Kanunu ile Bazı Kanunlarda ve 375 Sayılı Kanun Hükmünde Kararnamede
Değişiklik Yapılması Hakkında Kanun Teklifi (2/2312) ile Plan ve Bütçe
Komisyonu Raporu (S. Sayısı: 128) (Devam)
BAŞKAN
– 29’uncu madde üzerinde 3 önerge vardır, önergeleri aykırılık sırasına göre
işleme alacağım.
Okutuyorum:

Türkiye Büyük Millet Meclisi Başkanlığına
Görüşülmekte
olan 128 sıra sayılı Dijital Hizmet Vergisi Kanunu ile Bazı Kanunlarda ve 375
Sayılı Kanun Hükmünde Kararnamede Değişiklik Yapılması Hakkında Kanun
Teklifi’nin 29’uncu maddesinin çerçeve hükmünün aşağıdaki şekilde değiştirilmesini
arz ve teklif ederiz. 
Saygılarımızla.
“213
sayılı Kanunda bulunan ek 9’uncu madde aşağıdaki şekilde değiştirilmiştir.”
 Mehmet
Bekaroğlu Cavit Arı Bülent Kuşoğlu
 İstanbul Antalya Ankara
 Burhanettin
Bulut Lale Karabıyık Alpay Antmen
 Adana Bursa Mersin
 İlhami
Özcan Aygun Turan Aydoğan
 Tekirdağ İstanbul
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Önergeye
katılamıyoruz Sayın Başkan.
BAŞKAN
– Önerge hakkında konuşmak isteyen yok.
Gerekçeyi
okutuyorum:
Gerekçe:
Yapılan
değişiklikle, madde metninin daha iyi anlaşılması amaçlanmaktadır.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Dijital Hizmet Vergisi Kanunu ile Bazı Kanunlarda ve 375 Sayılı Kanun
Hükmünde Kararnamede Değişiklik Yapılması Hakkında Kanun Teklifi’nin 29’uncu
maddesinde yer alan “değiştirilmiştir” ibaresinin “yeniden düzenlenmiştir”
ibaresiyle değiştirilmesini arz ve teklif ederiz.
 Dursun
Müsavat Dervişoğlu Mehmet Metanet Çulhaoğlu Ümit Beyaz
 İzmir Adana İstanbul
 Enez
Kaplan İmam Hüseyin Filiz
 Tekirdağ Gaziantep
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Önergeye
katılamıyoruz Sayın Başkan.
BAŞKAN
– Önerge hakkında konuşmak isteyen Gaziantep Milletvekili İmam Hüseyin Filiz.
Buyurun
Sayın Filiz. (İYİ PARTİ sıralarından alkışlar)
İMAM
HÜSEYİN FİLİZ (Gaziantep) – Sayın Başkan, değerli milletvekilleri; 128 sıra
sayılı Kanun Teklifi’nin 29’uncu maddesi üzerinde söz almış bulunuyorum. Genel
Kurulu saygıyla selamlıyorum.
Değerli
milletvekilleri, genel prensip itibarıyla vergiler geçim durumuna göre az
kazanandan az, çok kazanandan çok alınmalıdır, az kazananın üzerindeki zaten
var olan yükü artırmamalıdır. İYİ PARTİ olarak Plan ve Bütçe Komisyonu üyesi
milletvekillerimizin gelir vergisi oranlarıyla ilgili önerileri maalesef kabul
edilmemiştir. Kabul edilen şekliyle uygulamaya devam edilmesiyle, zaten
zamlardan, fiyat artışlarından, hayat pahalılığından bunalıma giren
vatandaşlarımız perişanlık yaşamaya devam edeceklerdir. Aslına bakarsanız,
vatandaş üç yüz altmış beş gün boyunca sabah akşam vergi ödüyor; yeme, içme,
barınma, giyinme, haberleşme ve hayatı için zorunlu olan diğer tüm tüketim mal
ve hizmetlerini satın alırken çeşitli dolaylı vergiler ödüyor. Sabah uyanıp
musluğu açan vatandaş, kullandığı suyun bedelinden hariç, atık su bedeli, şube
yolu bakım bedeli, KDV, çevre, temizlik gibi ilave vergilerle güne başlıyor;
elektrik faturasında ise tüketim bedeliyle birlikte yüzde 18 KDV, yüzde 5
elektrik tüketim vergisi, yüzde 2 TRT payı, yüzde 1 Enerji Fonu işlemeye
başlıyor, dağıtım bedeline eklenince fatura değeri 2’ye katlanıyor. Arabasına
binen vatandaş kontağı çevirdiği anda benzin yerine vergi yakmaya başlıyor;
KDV, ÖTV ve diğer vergi ve paylarda pompada litresi 7 TL’yi bulan benzine
ödenen paranın üçte 2’si vergilere ödenmiş oluyor. Bu vergi ödemeleri
vatandaşın bir günü değil yaşamı boyunca devam ediyor. 
Değerli
milletvekilleri, ücretlilerimiz emeğinin hakkını alırken de gelir vergisi
ödüyor, damga vergisi ödüyor, ayrıca ilave kesintiler var. Seçim bölgem
Gaziantep Devlet Hastanesinde hasta bakıcı olarak işletme yüksek lisanslı bir
çalışan işçinin ücret tablosundan örnek vereyim: Brüt ücreti gelirler toplamı 3
milyon 689 bin 042 TL, kesintiler miktarı 1 milyon 472 bin 040 TL, eline geçen
para 2.217 TL. İnsanlarımız bırakın özel harcamalarından kesmeyi artık
gıdasından, beslenmesinden, hatta sağlık harcamalarından dahi kısmak zorunda
kalıyor. Bu sıkıntıların önemli sebeplerinden birisi de ülkemizdeki vergi
dağılımının adil olmadığıdır. 
Değerli
milletvekilleri, 2018 yılında toplanan 621.003 milyar TL’lik vergi içinde
toplam dolaylı vergilerin oranı yüzde 63’tür. “Adaletsiz vergi” olarak ifade
edilen dolaylı vergilerden KDV ve ÖTV toplamı 312.003 TL yani toplam verginin
yüzde 51’ini oluşturmaktadır. OECD ortalamasının dolaylı vergilerde yüzde 33
olduğunu hatırlatmakta fayda görüyorum. 
Değerli
milletvekilleri, vatandaşımız geçim sıkıntısı içinde, vergileri ödeyemez
durumda, birçoğu kredi mağduru, iş yapamadan kepenklerini kapatan işletmeler
var. İşsizlik rekorlarının kırıldığı, yuvaların yıkıldığı, milletin borç
batağında ve 3 milyon 300 bin kişinin hacizli olduğu bir ülkede analar babalar
yavrularıyla birlikte intihar ediyorsa şöyle bir durup “Nereye gidiyoruz?”
demek gerekmez mi? Bir insana ölmek yaşamaktan daha cazip nasıl gelir değerli
milletvekilleri? İnsanlarımızı biraz rahatlatın, üzerlerinden yükü alın. 
Peygamber’imize
ait olduğu söylenen şu söz oldukça çarpıcıdır: “Vergiyi zenginlerden al,
fakirlere ver.” Bu sözü Yemen’e görevli olarak gönderdiği Muâz bin Cebel’e
söylediği ifade ediliyor. Vergi konusunda ilmin kapısı halife Hazreti Ali’den
bir örnek vererek sözlerimi tamamlamak istiyorum. Mısır Valisi Malik bin
Eşter’e ilkelerini belirleyen bir ahidname yazmış ve bu ahidnamede vergiyle
ilgili şunları söylemiştir: “Vergi yönünden halkı zorlama ve yeni vergi ihdas
etme. Onlara öyle davran ki senin hakkında iyi şeyler düşünsünler.” ve devam
ediyor Hazreti Ali “Ey Malik, şunu unutma ki vergi toplamaktan ziyade, ülkenin
kalkınması için çaba göstermelisin zira vergi halka hizmetle elde edilebilir,
hizmet vermeden vergi toplama yoluna gitmemelisin.” Otoriteleşmeye, her şeyi
ben bilirim zihniyetine karşı çıkıyor Hazreti Ali; halkın zulme uğramaması için
valisini defaatle uyarıyor. 
Bunlardan
ders alacağımızı ümit ederek, Genel Kurulu saygıyla selamlıyorum. (İYİ PARTİ
sıralarından alkışlar)
BAŞKAN
– Teşekkür ederim. 
Şimdi
önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 128 sıra sayılı Kanun Teklifi’nin 29’uncu maddesinde bulunan “ve”
ibaresinin “ile” olarak değiştirilmesini arz ve teklif ederiz. 
 Ömer
Faruk Gergerlioğlu  Kemal Peköz Sıdık Taş
 Kocaeli Adana Siirt
 Murat
Çepni Salihe Aydeniz Necdet İpekyüz
 İzmir Diyarbakır Batman
 Hüseyin
Kaçmaz
 Şırnak
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Önergeye
katılamıyoruz Sayın Başkanım.
BAŞKAN
– Önerge hakkında konuşmak isteyen Kocaeli Milletvekili Ömer Faruk
Gergerlioğlu. 
Buyurun
Gergerlioğlu. (HDP sıralarından alkışlar) 
ÖMER
FARUK GERGERLİOĞLU (Kocaeli) – Sayın Başkan, değerli milletvekilleri; iktidar
ülkede bitmeyen bir OHAL oluşturdu, en ufak ifade özgürlüğü maalesef
mahpuslukla bitiyor; bunun defalarca örneğini veriyoruz. Dün, son bir örneği
yaşandı hem de bir üniversitede; Ankara Üniversitesi Siyasal Bilgiler
Fakültesinde, bir üniversitede düzenlenen bir sempozyuma öğrenciler alınmadı. 
Bakın,
üniversitede sempozyum düzenleniyor ve öğrenciler sempozyuma alınmıyor. Burada
akademisyen vekil arkadaşlarımız var, kafalarında bir soru işareti oluştu;
evet. Neden alınmıyor? Çünkü Rektör, yani iktidarın bir dediğini iki etmeyen
Erkan İbiş sorgulanacağından korkuyor, öğrencilerin sempozyuma girişini
engelliyor. Girmek isteyen öğrenciler, bir üniversite içinde bir sempozyumu
dinlemek isteyen -ki konu, Türkiye’deki modernleşme tarihi ve Mekteb-i Mülkiye,
konu bu ama- öğrenciler giremiyor; Rektör eleştirilmekten korkuyor. İfade
özgürlüğü üniversitelerde bile bu hâlde. 
Taksim’de
anıt önünde Rabia Naz’ın ölümünü aydınlatmak isteyen liseli gençler ağır bir
şekilde darbediliyor, gayriinsani bir şekilde polis onları darbederek
götürüyor. 
Bakın,
size yüz binlerce soykırıma uğrayan KHK’linin birisinin başına gelen bir
hadiseden örnek vererek nasıl bir bitmeyen OHAL oluşturduğunuzu ispat edeceğim.
Sanırım sizlerin bile vicdanı sızlayacak. Trabzon Ortahisar Kaymakamlığının bir
yazısı. Kişi KHK’li, kayınvalidesi ağır engelli, Trabzon Ortahisar Kaymakamlığı
“Sana ağır engelli bakım parası veremeyiz.” diyor. Gidiyor “Niye veremezsiniz,
yazıyla bana verin.” diyor. Bu yazıyı veriyorlar. Yazıda ne diyor? “Kişi
KHK’yle görevinden çıkarıldığı için kayınvalidesine bakım aylığı
verilmeyecektir.” deniliyor. Hiç de utanmadan bunu bir resmî yazıya yazmışlar.
Bu nedir? Bir soykırım belgesidir, Nazi belgesidir, başka bir şey değildir. Hiç
aklınız alıyor mu, böyle saçma sapan bir şeyi aklınız alıyor mu? Buyurun örneği
burada, görebilirsiniz. 
Bitmedi,
bakın, iktidarınız ne kadar ağır insan hakları ihlali yapıyor. Bir İŞKUR belgesi,
bakın, şurada, yine Trabzon’da, İŞKUR belgesi. İŞKUR’a başvurmuş, kurs ve
programlardan faydalanmak istiyor, işsiz kişi, aç susuz. Ne diyor İŞKUR?
“Hayır. 36 OHAL KHK koduyla işten çıkarılan kişilerin… Kurs ve programlardan
yararlandırılmanız uygun değildir.” diyor. Bunlar insani mi arkadaşlar? Soruyum
size, bakın, belgeler burada. 
Bitmedi,
bakın, başka bir belge daha, SGK’nin bu yaptığı işlemlere bir yasal zırh
oluşturmak için bir yasa teklifi getirildi Meclise. Ne diyor? “Sosyal güvenlik
haklarına ilişkin başvurular hakkında işlem yapmayan kamu görevlilerinin bu
karar ve fiilleri nedeniyle hukuki, idari, mali ve cezai sorumluluğu doğmaz.”
Tabii, bu kadar ağır insan hakları ihlalleri oluşturduktan sonra, bu SGK
yetkilerini korumaya da çalışacak iktidarınız; işte burada, yasa teklifi burada
ve ağır insan hakları ihlalleri de burada arkadaşlar.
Bitmedi, bakın, bir başka KHK’li öğrenci arkadaşımız,
Türk Tabipleri Birliği aktivisti Onur Erden, dört yüz elli günlük sürenin
bitiminde özel bir üniversitede ihtisas yapmak istiyor ama ÖSYM kendisine ne
diyor biliyor musunuz? “Bu bir arındırma politikasıdır.” diyor, işte bir
soykırım politikası demek istiyor. “...Sovyetler Birliği’nin dağılmasından
sonra Doğu Avrupa ülkelerinde gerekse birleşme sürecinde Almanya’da
yapılanlar... Ve olası tehditleri ortadan kaldırabilmek amacıyla arındırma
politikaları uygulanmıştır, bizim de yaptığımız budur." diyor. ÖSYM’nin
mahkemeye gönderdiği yazı bu. Resmen söylüyor, arındırma politikası yani Nazi
politikası, başka bir şey değil. 
Bakın, bütün bu olaylardan sonra Sayın Bülent Arınç ne
dedi? “KHK faciadır." dedi. Evet, sonradan geri adım attı ama KHK
gerçekten faciadır arkadaşlar, bunları reddetmeyin, KHK faciadır, kâbustur,
soykırımdır ve insanlık suçudur, başka bir şey değildir. Apaçık binlerce
örneğiyle size ispatlıyorum. Bakın, başka örnekleri de var.
(Mikrofon otomatik cihaz tarafından kapatıldı) 
BAŞKAN – Buyurun tamamlayın.
ÖMER FARUK GERGERLİOĞLU (Devamla) – Bülent Uçar Malatya
SES’te şube başkanıydı ve KHK’yle ihraç edildi, gencecik yaşta, 42 yaşında
kahrından kalp kriziyle vefat etti. İki yıl sonra, geçtiğimiz haftalarda
devlet, iktidarınız “Pardon, Bülent Uçar seni iade ettik." dedi, mezara
tebligat gönderdi. Bitmedi, Mücahit Karataş, gencecik yaşta KHK’yle ihraç edilen
Sağlık Bakanlığı personeliydi, Diyarbakır’daydı ve o da ihraçtan sonra gencecik
yaşta beyin kanseri oldu; çok kahroldu, beyin kanseri oldu ve ardından yine iki
hafta önce iade edildi, yine “Pardon." dediniz. Eşi ne diyor biliyor
musunuz? “Allah kahretsin, benim ihraçtan sonra 5 kuruşum yoktu, tedavi param
yoktu, sersefil oldum. Bana bunu diyenlere dava açacağım, hakkımı da helal
etmiyorum." diyor.
Değerli
arkadaşlar, bakın, dindarlık basit bir şey değildir. Vicdansız dindarlık kadar
dine zarar veren başka bir şey yoktur ve sizin iktidarınız kadar dine zarar
veren başka bir iktidar da bu ülkeye gelmemiştir. (HDP sıralarından alkışlar) 
RECEP
ÖZEL (Isparta) – Hadi oradan ya, hadi oradan!
OYA
ERONAT (Diyarbakır) – Kendine söyle, kendine söyle. Ben de size hakkımı helal
etmiyorum. 
ÖMER
FARUK GERGERLİOĞLU (Kocaeli) – Apaçık örneklerle ispatlıyorum. 
OYA
ERONAT (Diyarbakır) – Otur yerine!
BAŞKAN
– Şimdi önergeyi oylarınıza sunuyorum: Kabul edenler… Kabul etmeyenler… Önerge
kabul edilmemiştir. 
29’uncu
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
Birinci
bölümde yer alan maddelerin oylamaları tamamlanmıştır.
Şimdi,
ikinci bölümün görüşmelerine başlıyoruz. 
İkinci
bölüm 30 ila 54’üncü maddeleri kapsamaktadır. 
İkinci
bölüm üzerinde İYİ PARTİ Grubu adına Mersin Milletvekili Behiç Çelik…
Buyurun.
(İYİ PARTİ sıralarından alkışlar)
Süreniz
on dakika. 
İYİ
PARTİ GRUBU ADINA BEHİÇ ÇELİK (Mersin) – Sayın Başkan, değerli milletvekilleri;
128 sıra sayılı Kanun Teklifi’nin ikinci bölümü üzerinde İYİ PARTİ Grubu adına
konuşma yapmak için söz aldım. Bu vesileyle Genel Kurulu saygılarımla
selamlıyorum. 
Değerli
milletvekilleri, bu torba kanun teklifi yeni vergiler ihdas eden, devlete yeni
gelir kaynakları getiren, miktar ve oranlarda değişiklikleri içeren, bazı kurum
ve kuruluşların ihale iş ve işlemlerinde istisnalar getiren kanuni
düzenlemelerden ibarettir.
Her
zaman söylediğimiz gibi, torba kanun uygulaması hukuk sistemimizi baştan aşağı
katleden bir uygulamadır. Tekrar hatırlatıyoruz, torba kanun uygulamasına
mecbur kalmadıkça başvurulmamalıdır. 
Diğer yandan, Anayasa’ya aykırılık iddiası hakkında
Plan ve Bütçe Komisyonunda görüşülerek karar alınması gerekirdi. Bu yapılmadığı
gibi, kanun teklifinin en az 3 tali komisyonda da görüşülmesini gerektiren
maddeleri olmasına rağmen bu yola da gidilmemiştir. Dolayısıyla arkadaşlar, bu
tür bir yasama yöntemi sürdürülebilir değildir. 
Değerli
milletvekilleri, bu teklifle çağdaş vergileme ilkeleri gözetilmemiştir. Zaten
bu teklifin gündeme gelmesi gösteriyor ki adı konulmamış bir iktisadi krizin
içerisindeyiz. Kriz öylesine köklü ve kalıcı ki ülkemizi orta gelir tuzağında
frenletmiş, daha sonra geriye götürmüştür. Son üç çeyrekteki küçülme bunun en
büyük kanıtıdır. Küçülme döneminde vergileme yaparken verginin herhangi bir
toplumsal katmana aşırı yük bindirmemesine dikkat etmek gerekir yani genellik
ilkesi dikkatlerden kaçmamalıdır. Verginin adaleti de gözetmesi gerekir.
Dolaylı vergiler hiçbir zaman adil değildir. Konaklama vergisi ve dijital hizmet
vergisi dolaylı vergi vasfındadır. Dengeli bir vergilemenin gözetildiği de
söylenemez. Basit ve anlaşılır vergiler olmadığı gerek matrahından gerek
mükellefinden gerek uluslararası hukuk hükümlerinden de görülmektedir.
Arkadaşlar,
teklif metninde vergi ve diğer düzenlemelerin içeriğine bir göz attığımız zaman
dijital hizmet vergisinin oranının yüzde 7,5 olduğu gözükmekle birlikte,
mükellefiyet ve matrah konusunda birtakım tereddütler var. Konaklama vergisi
yüzde 2 olarak gelmiş, değerli konut vergisi ise 3 aşamalı olarak
düzenlenmiştir; binde 3, binde 6 ve yüzde 1 düzeyinde oranlar konularak servet
vergisi şeklinde bir vergi türü getirilmiştir.
Gelir vergisi düzenlemeleri içeriğine baktığımız zaman,
yine burada 5 ayrı vergi dilimi şeklinde bir düzenleme var. Tek işverenden
alınan ücretler 500 bin Türk lirasını geçiyorsa beyan zorunluluğu getiriliyor,
hakemlere ödenen ücretlerde istisna kaldırılıyor, serbest meslek kazançlarının
istisnası kaldırılıyor ve diğer meslek mensupları -mütercim, heykeltıraş, hattat
gibi- için de istisna vardı, 500 bin TL’yi geçmesi durumunda bunlara da istisna
kaldırılıyor. 
Binek otomobillerin giderleştirilmesi meselesi var, 2
kademe şeklinde düzenlenmiş. Araç işletme masraflarının yüzde 70’i gider
gösterilebiliyor. Kiralık araç uygulamaları ve araç kiralamasında da “5.500
TL’yi geçen kiralık araç masrafları gider gösterilemez.” şeklinde hükümler
getiriliyor. 
Evet, yeni vergiler ve 193 sayılı Gelir Vergisi Kanunu
ile Vergi Usul Kanunu düzenlemeleri 1982 Anayasası’nın 73’üncü maddesine uygun
olmak zorundadır. Bu madde mali gücüne göre vergi yükümlülüğünü amirdir, “Vergi
yükünün adaletli ve dengeli dağılımı, maliye politikasının sosyal amacıdır.”
demektedir. Bu hükme uyulmuş mu diye baktığımızda ne yazık ki uyulmamış. 
Vergilemeye gelince; vergi koyarsınız veya oran ya da
maktu değerleri yükseltirsiniz, sonra tarhiyat, ardından tahakkuk gelir.
Tahakkuk edilen verginin tahsilatı yapıldıktan sonra aşama tamamlanır ama 2004
yılında tahakkukun tahsilatı karşılama oranı yüzde 94’ken 2018 yılında maalesef
yüzde 81’e gerilemiş. O zaman yeni vergiler koymak, illa vergiyi çoğaltmak
anlamına gelmiyor, tam tersine etki yapma olasılığı da muhtemeldir. 
Değerli milletvekilleri, dijital hizmet vergisinin
matrah, mükellefiyet, oran, hasılat, uyrukluk gibi açıklığa kavuşturulması
gereken müphem hükümler içerdiği görülmektedir. Çok Taraflı Vergi Anlaşması
ülkemiz tarafından imzalanmış olup Türkiye Büyük Millet Meclisince
onaylandıktan sonra da bizim tarafımızdan da bağlayıcı olacaktır. Dijital
hizmet vergisinin bu anlaşmayla uyumlu hâle gelebileceği unutulmamalıdır. 
Konaklama
vergisine gelince; konaklama vergisi bir yerel yönetim vergisi olarak
Türkiye’de yıllarca tartışılmıştır. Vergi bütünüyle bir belediye vergisidir.
Geçmişte 2464 sayılı Belediye Gelirleri Kanunu içinde bir düzenleme şeklinde
düşünülmüş ancak farklı saiklerle vazgeçilmiştir. Bu vergi türünün merkezî
yönetim kapsamında mütalaa edilmesi hoş olmamıştır. Zaten artan maliyetler
nedeniyle zor bir dönem geçiren turizm sektörüne merkezî nitelikli bir vergi
daha getirilmesi yıkıcı olacaktır. Zamanlama hiç hoş değildir. Kriz
atlatıldıktan sonra bir belediye vergisi olarak bu düzenlenebilirdi.
Değerli
arkadaşlar, “belediye” demişken yerel demokrasiye hiç saygısı olmayan siyasal
iktidarın şehirleri ne hâle getirdiği de ortadadır. İmar uygulamalarından
bunları görüyoruz İstanbul Maslak gibi, Ankara Çukurambar gibi. 
31
Mart seçimleriyle başa geçen yeni başkanların yetkilerini tırpanlama yönünde de
hazırlık yapıldığını işitiyoruz. Boğaziçi yönetimi gibi bir uygulamaya
gidiliyor. Yakın geçmişte İstanbul Büyükşehir Belediyesinden ayrı olarak
Boğaziçi İmar Müdürlüğü zaten vardı, çok da sıkı denetim yapıyorlardı ancak
işlerine gelmediği için müdürlük ortadan kaldırıldı. Şimdi öğreniyoruz ki
merkezî yönetime ve Şehircilik Bakanlığına bağlı bir Boğaziçi yönetimi
kurulacakmış. İnşallah bu haber doğru değildir. 
Yine,
Şehircilik Bakanlığına belediyelerin imar yetkilerini paralel olarak zaten
verdiler. Her koşulda bu Bakanlık bütün belediyelerde imar planlama ve
ruhsatlandırma yetkisini kullanmaktadır. Bu da bir yetki gasbıdır. Kendi
belediye başkanlarını süresi dolmadan görevlerinden istifa ettiren iktidarın bu
uygulaması yerel demokrasi tarihine kara bir leke olarak geçecektir. Bu
meselenin arka planı olduğundan, ayrıca tartışılması gereken bir husus olarak
bunu değerlendiriyoruz. 
Değerli
milletvekilleri, kriz, yoksullaşma ve daralan ekonomi, devalüasyon, açlık ve
işsizlik konusuna az önce işaret etmiştim. Türkiye'nin en önemli sorunu aslında
budur yani açlık ve yoksulluk, ekonomik kriz ve daralmayla işsizliktir. Buna
bir çözüm üretilmesi gerekir. Eğer siz ekonomiyi döviz ve borç bağımlısı yapıp
tüketim ekonomisi hâline dönüştürürseniz, üretim ekonomisinin tüm dinamiklerini
susturursunuz; olacağı da budur. 
Açlık,
yoksulluk, zam, işsizlik, nüfusun yüzde 14,7’sinin işsiz kabul edildiği
ülkemizde, resmî işsiz sayısının 5 milyon kişiye ulaştığı görüldüğünde, yüzde
30’a yaklaşan üniversite mezunu işsizlik de ortadadır. İşsizlik ve açlık
deyince açlık çekmeyenler için açlık acıkmaktır ama gerçek açlık, yiyecek
bulamamaktan dolayı dikkat bozukluğu ve hastalık sebebidir. Açlığa maruz kalan
insanlar ya mutlak olarak aç kalmakta veya dengesiz ve yetersiz beslenmeye
maruz kalmaktadır. Açlık uç noktalara gelince vücut kendi dokularını tüketerek
ölüm kaçınılmaz hâle gelir. Açlık hem iç hem de dış sömürünün bir sonucudur,
küreselleşme politikaları insanlık için açlığı tetikleyen bir ideolojidir. 
Arkadaşlar,
demek ki insanlar açlık ve yoksulluğa maruz bırakılmamalı, yeni vergiler,
zamlar, işsizlik gibi illetlere çözüm bulunmalıdır. Peki, iktidarın işsizlik,
çaresizlik, yoksulluk ve açlıkla mücadele vizyonu var mıdır? Tabii ki yok.
(Mikrofon
otomatik cihaz tarafından kapatıldı) 
BAŞKAN
– Tamamlayın, buyurun.
BEHİÇ
ÇELİK (Devamla) – Teşekkür ederim.
Bu,
Türk milletini düşürdükleri çukurun tamamıyla kanıtıdır, buradan çıkmalıyız.
Devlet, sahibinin elinde bereket yağmuru gibi yağar, ülkemiz huzurlu ve mutlu
insanlar ülkesi olabilir. Bu bahsi kapatırken dünyada eşitsizliğin çok ezici
olduğunu hep birlikte müşahede ediyoruz ve dünyada da Türkiye’de de maalesef
durum hiç de iç açıcı değil. 
Aslında
sürem olsaydı özellikle Sayın Cumhurbaşkanının 13 Kasım 2019 ABD ziyaretine de
değinmek istiyordum ama orayı atlıyorum. Burada temennimiz, bu görüşmelerde
inşallah Türkiye’nin aleyhine birtakım tavizler verilmemiş olsun, onu temenni
ediyoruz.
İYİ
PARTİ olarak, son olarak bunu söylüyorum, parlamenter sisteme dönüşün herkesin
hayrına olacağını düşünüyoruz ve böylece yönetmenin daha kolay olacağını
hatırlatıyor ve ikaz ediyoruz. 
Yüce
heyetinizi tekrar saygılarımla selamlıyorum. (İYİ PARTİ sıralarından alkışlar)
BAŞKAN
– Milliyetçi Hareket Partisi Grubu adına Konya Milletvekili Esin Kara...
Buyurun
Esin Hanım. (MHP sıralarından alkışlar) 
MHP
GRUBU ADINA ESİN KARA (Konya) – Sayın Başkan, büyük Türk milletinin değerli
milletvekilleri; görüşülmekte olan 128 sıra sayılı Dijital Hizmet Vergisi
Kanunu Teklifi’nin ikinci bölümü üzerine Milliyetçi Hareket Partisi Grubumuz
adına söz almış bulunmaktayım. Gazi Meclisimizi saygıyla selamlıyorum.
Kanun
teklifinin bazı maddeleri vergi kanunlarında değişiklik yaparak tüm gelir ve
kurumlar vergisi mükelleflerine uygulanmak üzere, bazı hükümleri ise sektör
bazında uygulanmak üzere düzenlemeler getirmektedir. Harçlar Kanunu’nda
değişiklik yapılarak gayrimenkullerin tapuda alım satım işlemlerinde emlak
vergisi değerinin yanında Tapu ve Kadastro Genel Müdürlüğünce yapılan ya da
yaptırılacak olan değerleme sonucunda belirlenmiş olan bir değer bulunması, bu
değerden az olmamak kaydıyla gerçek devir ve iktisap değeri üzerinden harç
alınacağı hükmünü düzenlemiştir. Ülkemizde gayrimenkullerin büyük çoğunluğunun
alım satımı banka kredili olarak gerçekleşmektedir. Bankalar gayrimenkul
kredisi verirken binalar için ekspertiz yaptırmakta, kredi verdikleri
kişilerden ekspertiz masrafı tahsil etmekte ve ekspertiz değerinin belli bir
yüzdesi kadar kredi kullandırmaktadırlar. Vergi daireleri geçmiş yıllarda banka
kredi kayıtları üzerinden denetim yaparak eksik tahsil edilen harçları tespit
etmişlerdir. Tapu ve Kadastro Genel Müdürlüğünün yapacağı değerlemenin bankalar
tarafından kabul edilmesine yönelik yapılacak bir düzenleme, kredi kullanan
vatandaşlarımızın cebinden fazladan ekspertiz masrafı çıkmasını
engelleyecektir. Ayrıca, Tapu ve Kadastro Genel Müdürlüğünün yapacağı
değerlemeler imar planlarında yapılan değişikliklerle güncellenmelidir. İmar
rantından dolayı gelir elde edenlerin vergilendirilmesi de bu çerçevede
düzenlenmelidir. Ekonominin sıkıntılı olduğu durumlarda ya da acil finansman
ihtiyacı nedeniyle gayrimenkuller gerçek değerinin altında alınıp
satılabilmektedir. Muvazaa olmaksızın yapılan bu işlemlerde alım satım devrini
yapanların gerçek değerinden daha fazla harç ödeme durumunda kalabileceklerini
de göz ardı etmememiz gerekmektedir. 
Kanun
teklifiyle, Türkiye’de bulunan mesken niteliğindeki taşınmazların bina vergi
değeri veya Tapu ve Kadastro Genel Müdürlüğünce belirlenen değeri 5 milyon Türk
lirası ve üzerinde olanlar değerli konut vergisine tabi tutulmaktadır. Bu gayrimenkullerde
paylı mülkiyet olması hâlinde maliklerin hisseleri oranında mükellef olacağı
hükme bağlanmıştır. Bu bağlamda, birden fazla maliki olan ve değeri 5 milyon
TL’nin üzerinde olan bir konuttan dolayı her malik hissesi oranında vergi
verirken tek kişiye ait olup değeri 4 milyon 900 bin TL olan bir konuttan
dolayı maliki ya da intifa hakkına sahip olan kişi vergi ödemeyecektir ya da
değeri 5 milyon TL’nin altında olan, toplamı ise 5 milyon TL’nin üzerinde olan
birçok konuta sahip olanlar vergi mükellefi olmayacaktır. Bu hüküm, servet
üzerinden vergi uygulamasında adalete ve eşitliğe aykırılık teşkil etmeyecek
şekilde düzenlenmelidir. 
Kanun
teklifinde, sıfır binek otomobillerin alımında gider olarak yazılabilen ÖTV ve
KDV tutarı 135 bin TL, amortismana tabi taşıt bedeli ise 250 bin TL’yle
sınırlandırılmıştır. Teklifte, bu durumun suistimal edilmesi gerekçe
gösterilmiştir. İşletmelerde kayıt altına alınan taşıtların muvazaalı olarak
başkalarına ait olduğunun tespit edilmesi hâlinde mükelleflere ağır ceza
getirilmesi daha uygun bir uygulama olacaktı. Sıfır araç alımı vergiden kaçırma
değil, vergiden kaçınma niyetinde olan mükelleflerin dönem sonlarında,
özellikle yılın son üç aylarında sıfır araç alma yoluyla daha az vergi ödemek
için başvurdukları yöntemlerden biridir. Bu maddeyle, mükellefler açısından
sıfır araç alımı cazibesini yitirecektir ki bu da otomotiv sektörünün
önümüzdeki yıllarda olumsuz etkilenmesine yol açabilecektir. Bu gerekçeyle
kanun maddelerinin etkilerinin iyi analiz edilmesi gerekmektedir. Sıfır
otomobil satışının etkilenmesi bütçe gelirleri içerisinde önemli yeri olan özel
tüketim vergisi ve katma değer vergisi gelirlerinde düşme yaşanmasına neden
olabilecektir. Bu maddenin uygulamaya girmesiyle vazgeçilen fayda-maliyet
analizi bize 2020 yılının sonunda ancak gerçek verilerini verecektir. Madde
yapılırken yerli otomobile bir istisna getirilerek yerli otomobillerin
satışının artmasına destek olacak düzenlemeler yapılabilirdi. 
Teklifte,
Toprak Mahsulleri Ofisine, tarımsal ürünlerle ilgili olmak üzere, üretimin
yetersiz kalması nedeniyle ürün fiyatlarında oluşabilecek dalgalanmaların
önlenmesi, fiyat istikrarının sağlanması için Kamu İhale Kanunu’nda istisnalar
getirilmesi düzenlenmiştir. Ülkemizin tarım ülkesi olması nedeniyle ithal edilmek
yerine, tarım politikalarımızın gözden geçirilip kendi tüketimimizi, kendi
çiftçimizin üretip fazlasının ihraç edilmesini, dışarıdan mahsul alımının ancak
beklenmeyen doğal afetler sonucu olmasını sağlayan millî bir tarım
politikasının düzenlenmesi esas alınmalıdır. 
Çiftçimizin
üretim yapabilmesi için Uluslararası Su Kanunu’na göre başka ülkelere akan
sularımızın dış havzalar yerine iç havzalara taşınmasına yönelik sulama proje
yatırımları acil olarak yapılmalıdır. 
Tarım
girdilerindeki her türlü verginin kaldırılarak çiftçimizin önünün açılması,
çiftçilerimizin tarımsal kredi borçlarının yeniden yapılandırılması ivedilik
arz etmektedir. Çiftçilerimizin en önemli sorunlarından birisi, hasat öncesinde
gelen yüklü elektrik ve su bedelleridir. Faturası ödenmeyen çiftçilerimizin
elektrik ve suyu kesilmektedir. Bu durum çiftçilerimizin hasadına az bir süre
kala bütün emeklerinin boşa gidip mahsulünün tarlada kurumasına yol açmaktadır.
Çiftçilerimizin elektrik ve su bedellerinin hasat sonunda olmasını sağlayan
düzenlemeler ivedi olarak yapılmalıdır.
Kuraklık
ve afet dönemlerinde bölgesel olarak tarımdan başka geliri olmayan çiftçimize
destekler verilmelidir. Özellikle Konya Ovası’na dış havzalardan su getirilmesi
sağlanır ise bereketli olan Konya Ovası, geçmişte olduğu gibi ülkemizin tahıl
ihtiyacını karşılamanın yanında, dünyanın tahıl ihtiyacının da büyük bir
kısmını karşılayacaktır. 
Kanun
teklifinde gelir vergisinde yapılan değişiklikle, tek işverenden elde ettikleri
ücretin Gelir Vergisi Kanunu’nun 103’üncü maddesinin dördüncü diliminin üzerine
çıkmış olan mükelleflerin beyanname vermesi düzenlenmiştir. Geliri sadece ücret
geliri olan mükelleflerin beyanname vermeleri vergisel açıdan onları
etkilemeyecektir ancak başka bir nedenle gelir vergisi veren mükellefler
istisnadan yararlanamayacaktır; bu da, geliri 499 bin TL olan kişi vergi ödemez
iken 501 bin TL olan kişinin yüksek miktarda vergi ödemesini sağlayacaktır. Bu
kısım ise 500 bin TL’lik kısma istisna getirilerek düzenlenebilirdi.
Yasa
teklifinde, vergi müfettişlerinin alanlarına göre ihtisaslaşması öngörülmekte
iken, her çıkan kanunu takip edip her sektörün mevzuatını bilerek uygulayan,
her sektörün uzmanı olan mali müşavirlerin de sorunlarına değinmek gerektiğini
düşünüyorum. 
Ülkemizde,
en çok vergi kanunları üzerinde düzenlemeler yapılmaktadır; bu durum, vergi
kanunlarımızın karmaşık, anlaşılması zor bir hâle gelmesine sebep olmuştur.
Vergi kanunlarımızın yeniden düzenlenmesi ve yeni bir vergi reformunun
yapılması ivedilik arz etmektedir. Kayıp ve kaçağın önlenmesine yönelik
reformlar yapılmalıdır. Vazgeçilen, zaman aşımına uğrayan ve tahsil edilmeyen
vergilerin önüne geçilmesi ülke bütçe gelirleri açısından önem arz etmektedir.
Kurumlar vergisi ve ücretliler haricinde gelir vergisi mükelleflerinden toplanan
vergilerin bütçemizin yüzde 10’luk payına tekabül etmesi ve gelir ve kurumlar
vergisi mükelleflerinin mali tablolarının büyük çoğunluğunun gerçeği
yansıtmaması kayıp ve kaçağın ne kadar yüksek olduğunu bizlere göstermektedir.
Kayıp ve kaçağın önüne geçmek ancak vergilerin tarhını, tahakkukunu yapan;
uygulamanın hem idare hem mükellef boyutunu çok iyi bilen serbest muhasebeci ve
mali müşavirler sayesinde olacaktır. Vergi reformu yapılırken meslek
mensuplarının da bulunduğu bir komisyonun kurulması ülkemiz gelirlerinde kayıp
ve kaçağın engellenmesini sağlayacak, adil ve eşit bir vergi reformunun önünü
açacaktır. 
Bu
yeni kanun teklifiyle, dijital hizmet vergisi, değerli konut vergisi ve
konaklama vergisi de hayatımıza girmektedir. Bu vergilerin beyannameleri,
bürolarında iş yoğunluğundan dolayı başlarını kaldıramayan meslek mensuplarına
yeni bir iş yükü getirecektir. Meslek mensupları acil olarak sorunlarının
çözümünü beklemektedir. Adı “mali tatil” olan ama beyanname verme süresini bir
gün bile uzatmayan Malî Tatil İhdas Edilmesi Hakkında Kanun’un yeniden
düzenlenmesi gerekmektedir. Mali müşavirler otuz, kırk günlük bir mali tatil
değil, sadece beyanname verme sürelerinin beş gün uzatılarak 31 Temmuz olmasını
beklemektedir.
Yine,
mücbir sebep olan düzenlemede eksiklikler bulunmaktadır. 
(Mikrofon
otomatik cihaz tarafından kapatıldı) 
BAŞKAN
– Buyurun, toparlayın Sayın Kara.
ESİN
KARA (Devamla) – Hastalık, doğum ve her meslek mensubuna ömründe bir kez olmak
üzere hac vazifesini yerine getirmek üzere, getireceği dönemi de içine alan
mücbir sebep düzenlemesi yeniden yapılmalıdır. Meslek mensuplarının meslekte on
beş yılını dolduranlarına yeşil pasaport hakkı verilmesi, meslek mensubundan
müteselsil sorumluluğun kaldırılması, katma değer vergisinin yüzde 8’e düşürülmesi
veya tevkifat uygulaması getirilmesi ve tahsilat sorunlarının da düzeltilmesi
gibi birçok sorunların mali reformla birlikte düzeltilmesi çok daha yerinde
olacaktır.
Milliyetçi
Hareket Partisi Grubumuz olarak 19 Haziranda siyanür ve insan sağlığına zararlı
maddelerin satışının internet ve diğer ortamlardan kolay bir şekilde erişimini
engelleyen bir yasa teklifi vermiştik. Ülkemizde son dönemde yaşanan, ruh
sağlığı yerinde olmayan aile fertlerinden birinin tüm aileyi cinayet işleyerek
öldürmesi ve en sonunda kendini intihar etmesiyle sonuçlanan bu cinayetlerin
son bulması için desteğinizi bekliyorum.
Gazi
Meclisimizi ve ekranları başında bizi izleyen büyük Türk milletini saygıyla
selamlıyorum. (MHP sıralarından alkışlar)
BAŞKAN
– Halkların Demokratik Partisi Grubu adına İzmir Milletvekili Serpil Kemalbay
Pekgözegü…
Buyurun.
(HDP sıralarından alkışlar)
HDP
GRUBU ADINA SERPİL KEMALBAY PEKGÖZEGÜ (İzmir) – Ben de Türkiye halklarını
sevgiyle saygıyla selamlayarak sözlerime başlamak istiyorum.
Değerli
milletvekilleri, Hükûmet niye yeni vergiler koyar? Bir yandan her şeyin iyiye
gittiğini söylüyorsunuz, öbür taraftan yeni vergiler koyuyorsunuz. Bize
diyeceksiniz ki: “Dijital Hizmet Vergisi Kanunu’nda vergiyi işletmelerden
alacağız, sermayeden alacağız.” Keşke buna inanabilsek çünkü ne yapıp
ediyorsunuz, dönüp dolanıyorsunuz vergi yükünü ücretliden, yoksuldan, emekçiden
alıyorsunuz. İşçi konfederasyonlarının söylediği gibi bu düzen adil değil.
Vergiler de ne adaletli toplanıyor ne de adaletli dağıtılıyor. Siz, emeğiyle
geçinen ücretli çalışanların ülkenin en büyük vergi mükellefleri olduğunu
biliyor musunuz? 2.020 lira alan bir asgari ücretli senede 4.500 liraya yakın
gelir ve damga vergisi ödüyor. 4.500 lira brüt maaş alan bir ücretliyse net
maaşının, aylığının üçte 1’ini vergi olarak ödüyor yani yıllık, net maaş
tutarının 3 aylığını vergi olarak ödüyor, yaklaşık olarak 10 bin lira. 
Buradan
İzmir’de “Kıdem tazminatı gasbına hayır, vergide adalet şimdi” diye sokakları
dolduran DİSK üyesi işçileri selamlamak istiyorum. DİSK, TÜRK-İŞ, HAK-İŞ
konfederasyonlarının basına deklare ettikleri “Kıdem tazminatı gasbına hayır,
vergide adalet şimdi” taleplerini sahiplendiğimizi burada belirtmek istiyorum.
Bize göre de asgari ücret her türlü vergiden muaf tutulmalıdır ve asgari ücret
4 kişilik bir ailenin yoksulluk sınırının en az yarısı kadar olmalıdır. 
Değerli
arkadaşlar, bu kanun teklifi merkezîleşme ve tekelleşmenin tezahürüdür. Teklif
geçtiğinde saray hem yerellerden yetki gasbı yapacak hem de ucu sosyal medyaya
uzanabilecek engeller getirecek. Bu kanun teklifi işletmelere yeni vergiler
getiren bir paket olarak takdim edilse de esasen halkın vergi yükünü
artıracağını düşünüyoruz. Bir kere, az kazanandan az, çok kazanandan çok vergi
almıyorsunuz, hep tersini yapıyorsunuz. Korkarım, bu torba yasada da tersini
yapacaksınız. Bu paketle yurttaşların payına refah ve özgürlük değil bilakis
daha çok vergi, daha çok otoriterleşme düşecek. 
Değerli
milletvekilleri, bu kanun paketinin en kötü maddelerinden bir tanesi de 47’nci
madde. Bu kanun teklifinin 47’nci maddesi, Cumhurbaşkanına geçici bir maddeyle
2019 yılı için 1/1/2019 tarihinden başlayarak geçerli olmak üzere 70 milyar
lira ilave borçlanma yetkisi getiriyor. Bu maddeyle Parlamentonun bütçe hakkı
açık bir şekilde gasbediliyor. Cumhurbaşkanına 70 milyar lira ek borçlanma
yetkisinin bu şekilde verilmesi kabul edilemez. Bütçe hakkı diye bir şey var ve
tüm dünyada halkların mücadelesiyle elde edilmiştir. Bütçe hakkı, halkın
seçtiği temsilcilerden oluşan Parlamento tarafından kullanılmalıdır ama burada
bütçe, kapalı kapılar arkasında sarayda yapılıp bu çatı altında virgülü dahi
değiştirilmeden “parmatokrasi”yle geçirilmeye çalışılıyor. Bu 70 milyarın
nereye harcandığı bilinmediği gibi 2020 vergi harcaması tahminleri tablolarında
da, Türkiye Büyük Millet Meclisine sunulan 2020 Yılı Merkezi Yönetim Bütçe
Kanunu Teklifi’nde yer almıyor. Halkın vergisi nerelere harcanacak halktan
gizleniyor, gizliyorsunuz. Böylesi düzenlemeler evrensel demokratik bir ilke
olan bütçe hakkının ihlalinden başka bir şey değildir. 
Değerli
milletvekilleri, bütçe tercihlerinden bu şekilde tasarruf edilmesi iktidarın da
tercihini gösteriyor. Biz Hükûmetin tercihlerinde sermayeye ayrıcalık, işçiye
güvencesizlik getirildiğini görüyoruz. Savaştan, mermiden, sermayeden, ranttan
ve talandan beslenenlere bu bütçe ayrılıyor. Örneğin 2020 Yılı Merkezi Yönetim
Bütçe Kanunu Teklifi’nde vergi alanından yapılan 196 milyar lira tutarında
ayrıcalıklar, muafiyetler ve istisnalar vergi harcaması tahmin ediliyor. Bu ne
demektir? Bu AKP iktidarı halkın bütçesinden 196 milyar alıp sermayeye
ayrıcalıklar, istisnalar ve muafiyetler sağlayacak demektir. Bu, AKP’nin
patronlara, Cengizgillere, onların lehine kamusal gelirin transfer edilmesi
anlamına gelmektedir. Patronlara gelince şıp diye kaynak aktaranlar, EYT için
10 kere düşünüyor, 10 kere analiz yapıyor. Bir de havuz medyasına sırtlarını
dayamışlar EYT’lileri hak etmedikleri bir şeyi almakla suçluyorlar. Bu
suçlamaların HDP’yi kriminalize etmek için yapılan suçlamalardan hiçbir farkı
yoktur. Değerli halklarımız, EYT birilerinin iddia ettiği gibi erken emeklilik
değildir, emeklilikte AKP’ye ve MHP’ye takılanlardan bahsediyoruz. EYT’liler
emeklilik hakları hükûmetlerce gasbedilmiş emekçilerdir. 
EYT’lileri
ne emekli ediyorsunuz ne de insana yakışır iş verebiliyorsunuz. Hiçbir
sorumluluk üstlenmiyorsunuz. Bunu nasıl yapabiliyorsunuz? Böyle bir lüksü nasıl
kendinizde görebiliyorsunuz? Çünkü tek adam rejimi bu şekilde işliyor
arkadaşlar. Bu Meclis bir an önce üstüne düşen görevi üstlenmelidir, halktan
aldığı iradeye sahip çıkmalıdır; tek adam rejiminden, saraydan bütçe hakkını
kurtarmalıdır. Bütçeyi kullanırken halkın yararına tercihler yapmalıdır, birkaç
para babası için değil, halk için bu bütçede tasarrufta bulunmalıdır.
Değerli
milletvekilleri, torba yasalarla yurttaşların payına refah ve özgürlük düşmez.
Bilakis daha çok vergi, daha çok otoriterleşme düşer. Otoriterleşmeye de
adaletsiz vergiye de “hayır” diyoruz. Tek adam sisteminde her şey Erdoğan’ın
iki dudağı arasındadır. Merkeziyetçi ve tekelci yapıyı güçlendirmek için her
yola başvuruyorsunuz. Cumhurbaşkanlığı hükûmet sistemi Parlamentoyu
işlevsizleştiriyor, noter pozisyonuna sokuyor. Bazen yanlışlıkla AKP sıralarına
“Siz Hükûmetsiniz.” diyoruz. Aslında bu Parlamentoda Hükûmet yok, sarayın
noterliği yapılıyor; bunun değişmesi gerekiyor.
Diyoruz
ki: Gelin bu yanlıştan hep beraber dönelim ve Parlamentoyu Cengizgillerin
değil, sarayın değil, halkların hizmetkârı yapalım.
Teşekkür
ediyorum. (HDP sıralarından alkışlar) 
BAŞKAN
– Sayın Kaboğlu...
IV.- AÇIKLAMALAR (Devam)
48.- İstanbul Milletvekili İbrahim Özden Kaboğlu’nun, 20 Kasım Dünya
Çocuk Hakları Günü vesilesiyle insan haklarının ihlal edildiği ve yok edildiği
bir ortamda mağdur ebeveyn çocuklarının hak ve özgürlüklerinden söz edilemeyeceğine
ilişkin açıklaması
İBRAHİM
ÖZDEN KABOĞLU (İstanbul) – Teşekkür ederim Sayın Başkan.
20
Kasım Dünya Çocuk Hakları Günü, sadece çocuk hakları sayılarak değil, insan
haklarının gerekleri ışığında anılmalı. Genel olarak insan haklarının saygı
görmediği, ihlal edildiği ve yok edildiği bir ortamda mağdur ebeveyn
çocuklarının hak ve özgürlüklerinden söz edilemez. Kaldı ki suçlu bile olsalar
ebeveynlerin işledikleri suçun mağduru çocuklar olmamalı. Suçluluğu bir yana,
hukukun genel ilkelerine göre suç oluşturmayan muhalif görüşlerin bile
cezalandırıldığı bir yönetim tarzında, çocuk hakları bir yana, insan
haklarından söz etmek mümkün değildir. Anayasal sorumluluğu bulunmayan tek kişi
yönetimini eleştirenlerin sanık sandalyesine oturtulması, özgür düşünen çocukları
değil, biat eden kuşakların yetiştirilmesi tehlikesini beraberinde getirir. Bu
nedenle Çocuk Hakları Günü’nde hesap verebilir bir yönetim öngören ve insan
haklarına...
(Mikrofon
otomatik cihaz tarafından kapatıldı) 
VII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- İstanbul Milletvekili Vedat Demiröz ve 97 Milletvekilinin Dijital
Hizmet Vergisi Kanunu ile Bazı Kanunlarda ve 375 Sayılı Kanun Hükmünde
Kararnamede Değişiklik Yapılması Hakkında Kanun Teklifi (2/2312) ile Plan ve
Bütçe Komisyonu Raporu (S. Sayısı: 128) (Devam)
BAŞKAN
– Cumhuriyet Halk Partisi Grubu adına Konya Milletvekili Abdüllatif Şener. (CHP
sıralarından alkışlar) 
Buyurun
Sayın Şener. 
CHP
GRUBU ADINA ABDÜLLATİF ŞENER (Konya) – Sayın Başkan, sayın milletvekilleri;
hepinizi saygıyla selamlıyorum. 
Dijital
Hizmet Vergisi Kanunu ve bazı kanunlarda değişiklik yapılması hakkındaki bu
kanun teklifi neden Türkiye Büyük Millet Meclisine gelmiştir? Yani iktidar
partisi böyle bir teklifi verme ihtiyacını nereden duymuştur? Bunun gerekçesi
açıktır, metni baştan sona okuduğumuzda hemen tespit ederiz. Ekonomiyi
yönetememişlerdir ve bir krize sokmuşlardır, bütçe dengelerini altüst
etmişlerdir, bütçe dikiş tutmaz hâle gelince bir kurtuluş çaresi bulmak
maksadıyla bu kanun teklifi Meclise gelmiştir.
Peki,
bütçe açıkları artan, ayyuka çıkan bu kanun teklifiyle ne yapacaklar? İsmine
baktığınız zaman 3 yeni vergi geliyor, vergi kanunlarında bazı değişiklikler
yapılıyor ve bir ek gelir temin etme maksadı varmış gibi gözüküyor. Yani
dijital hizmet vergisi, konaklama vergisi veya değerli konut vergisiyle veya
diğer vergi yasalarındaki düzenlemelerle bütçe açıklarını kapatmaya
çalıştıkları izlenimi veriliyor. Ama gerçekte durum bu değildir. Bu teklif
doğrudan doğruya cambaza bak teklifidir. Vergileri gösteriyorlar ama asıl
maksatları o değil. 47’nci maddeye bakıyoruz, 47’nci maddeyle bir borçlanma
yetkisi veriliyor.
Komisyonda
sorduk, dedik ki: Bu vergi düzenlemeleriyle kaç liralık bir vergi geliri elde
edeceksiniz? Cevap olarak denildi ki: “İşte 6-7 milyar.” Peki, 47’nci maddede
ne diyor? Hükûmete 70 milyar borçlanma yetkisi veriyor. Yani birçok maddesi var
bu teklifin, çoğunluğu vergilerle ilgili, bir maddesi de borçlanmayla ilgili.
Bütün vergi maddelerinden toplam yıllık 6-7 milyar lira gelir elde edecekseniz,
bir maddeyle de 70 milyar lira borçlanacaksanız bu teklifin maksadı nedir,
amacı nedir? Çok net, bu bir vergi paketi değildir, bu doğrudan doğruya
borçlanma paketidir.
Bakın,
2019 yılı bütçesinde 80 milyar liralık bir açık öngörülmüştü, şimdi açığın 125
milyara çıkacağını söylüyorlar. Yine, aynı şekilde, borçlanma olarak bir 80
milyar liralık borçlanma yetkisi vardı; Cumhurbaşkanının ve ilgili bakanının
yüzde 5’erden üzerine yeni ilave, ek borçlanma yetkisi vardır; toplam 90 milyar
lira borçlanacak bu Hükûmet, şu ana kadar yasal sınırını aşmıştır ve 90 milyar
lirayı aşmıştır. Bu kanunla getirilen 70 milyar liralık ilave borçlanmayla yıl
sonuna kadar 160 milyar lira borçlanacağını ilan ediyor. Bu ne demektir? Demek
ki bütçeniz 125 milyar liralık açıkla da kalmayacak; bütçeyi patlatmışsınız,
gelir gider dengesini bozmuşsunuz; yağmalamaktan, lüksten, israftan, talandan
bütçe dikiş tutmaz hâle gelmiş. Bir taraftan da vatandaş inim inim inliyor;
çiftçi perişan, esnaf perişan; işsizlik patlamış, cumhuriyet tarihinin en
yüksek işsizliği var ama Hükûmet, saray sefada, keyfinde; borç üstüne borç
almak suretiyle bu ihtişamı devam ettirmek istiyor. Bunun sürdürülebilirliği
yoktur değerli arkadaşlar. Açıkça buraya bir borçlanma kanunu getirseniz bu
daha dürüstçe bir davranış olurdu ama vergi paketi gelmişçesine bir tavır
sergilemek yanlıştır, hem Parlamentoyu yanıltma niyetidir hem de
vatandaşlarımızı yanıltma niyetidir. Bu bir vergi paketi olmaktan öte bir
borçlanma paketidir. 
Bakın,
ekonomiyi öylesine tahrip etmiş bir Hükûmet, bir iktidar var ki sadece 2019
yılına ilave borçlanma talep ederek 2019’u bile düzeltemediler. Hazinenin
kârına el koydular, o yetmedi yedek akçelerine el koydular, buna rağmen “Bütçe
açığı yıl sonu itibarıyla 125 milyar lira olacak.” diyorlar. 2020 bütçesi şu
anda Plan ve Bütçe Komisyonunda konuşuluyor, görüşmeler devam ediyor. 2020 yılı
için daha büyük bütçe açığı var, daha büyük bir delik var ve de daha büyük
borçlanma ihtiyacı var. 
Değerli
arkadaşlar, bakıyoruz rakamlara ne var diye. 2020 bütçesinde 140 milyar açık
var. 140 milyar borç, faiz ödemesi var. 220 milyar SSK’nin açığına bütçeden
transfer var. Her taraf açık, delik deşik; dört duvar yok, sadece sütunlar var.
Böyle bir çatı olmaz, böyle bir konut olmaz, böyle bir ev olmaz. 
Bu
kriz niye çıktı ve ne krizidir bu kriz? Bir borçlanma krizidir. Peki, bu
Hükûmet, bir yılı geçmiş olmasına rağmen 2018 Ağustosundan beri, şu borçlanma
meselesini çözdü mü? Hayır. Her geçen gün borç yumağı sürekli büyümektedir,
ülkeyi de Hükûmeti de sıkıştırmaktadır. Bakın, 2020 yılı için 352 milyar borç
ödemesi var, iç ve dış borç anapara ve faiz ödemesi var. 140 milyar da bütçe
açığı var 2020 yılında. Toplam 490 milyar borç çevirmeye ihtiyacı olan bir
hükümetten bahsediyoruz. Bunun anlamı nedir? Bunun anlamı şudur: Toplam borç
stokunun yüzde 40’ını bir senede çevirme ihtiyacına düşmüş, sıkıntısına düşmüş
ama lüksünden, israfından, sarayın ihtişamından bir türlü vazgeçmek istemeyen
bir Hükûmetten söz ediyorum. Bu doğru bir şey değil sayın arkadaşlar, değerli
arkadaşlar. Getireceğiniz paketleri muhalefetle tartışın, talimat üzerine
buraya kanun teklifi getirmeyin. Yanlış yapıyorsunuz, yanlış düzenlemeler
yapıyorsunuz. 
Bakın,
dijital hizmet vergisi. “Uluslararası birtakım kuruluşları vergilendireceğiz.”
diyorlar. Vergi alamayacakları için de bir madde koymuşlar. Diyorlar ki: “Eğer
kendilerinden vergiyi alamazsak Türkiye’deki irtibatlarından vergiyi alacağız,
ondan da vergiyi alamazsak erişimi engelleyeceğiz.” Türkiye’deki sosyal medyayı
engellemek için getirdikleri teklifi, buraya vergi teklifi diye getiriyorlar,
uluslararası birtakım şirketleri vergilendirme diye getiriyorlar. Onun için bu,
tam bir cambaza bak teklifidir.
Şimdi,
değerli konut vergisi. Önümüzdeki maddelerde bunları işleyeceğiz. Yani bir
düzenleme bu kadar korkunç olamaz, bu kadar yanlışları içermez. Değerli
arkadaşlar, tamam, değerli konutlar vergilendirilsin. Ama nasıl bir
vergilendirme getirmişler? Matrah karmaşası var. Bir taraftan “bina değeri üzerinden”
bir taraftan “Tapu ve Kadastro Genel Müdürlüğünün belirlediği değer üzerinden
vergi alınır.” deniliyor. Yani bir karar verin hangi değer üzerinden vergi
alınacağına. İki kavramı bir arada niye sıkıştırıyorsunuz?
Aynı
şekilde konuda bir karmaşa var. Konu karmaşasına bakıyorsunuz, bir kişinin
meskeni varsa, değeri 5 milyon liradan yukarıysa bu değerli konut vergisine
tabi ama bir kişinin bir iş yeri var da değeri 10 milyon liraysa değerli konut
vergisine tabi değil veya bir kişinin her biri 4 milyon değerinde 100 tane
konutu varsa, toplam değeri 400 milyonsa yine bu vergiye tabi değil.
Değerli
arkadaşlar, böyle düzenleme yapılmaz. Bu yanlış bir düzenleme. Mükellef
karmaşası var. 5 kişi 5 milyonluk bir konuta ortaksa, kişi başı 1 milyon
düştüğü hâlde değerli konut vergisi var ama bir kişi 4 milyon 900 bin lira
değerinde bir konuta sahipse vergiye tabi değil. Bunun neresinde adalet var
Allah aşkına? Bu nasıl düzenlemedir? İnsan oturur üzerinde çalışır, mesai
yapar, emir eri gibi kendisine verilen paketleri buraya “tekliftir” diye sunmaz
bari. Meclise saygılı olmak gerekir. Milletvekillerine saygılı olmak gerekir.
Gerekçeleri düzgünce ortaya koymak gerekir ve maddeleri de düzgün, kanun
tekniğine, hukuk tekniğine, Anayasa’nın 73’üncü maddesindeki…
(Mikrofon
otomatik cihaz tarafından kapatıldı) 
BAŞKAN
– Buyurun, toparlayın.
ABDÜLLATİF
ŞENER (Devamla) - …vergi adaletiyle ilgili düzenlemeye uygun olarak
getirirsiniz, verirsiniz ve biz de burada bunu tartışırız, konuşuruz ve
gerekirse yasalaştırırız. Ama bu usulden vazgeçmediğiniz sürece, bu rastgele
kanun teklifleriyle Meclisi boğma adetinizden, alışkanlıklarınızdan
vazgeçmediğiniz sürece Meclise de kötülük yapmaya devam edersiniz, Türk
milletine de kötülük yapmaya devam edersiniz.
Hepinize
saygılar sunuyorum. (CHP sıralarından alkışlar) 
BAŞKAN
– Şahsı adına ilk konuşmacı, İstanbul Milletvekili Erkan Baş.
Buyurun
Sayın Baş. (CHP sıralarından alkışlar)
ERKAN
BAŞ (İstanbul) – Teşekkür ediyorum Sayın Başkan.
Genel
Kurulu, ülkemizin tüm işçilerini, emekçilerini, alın teriyle yaşayan herkesi
sevgi ve saygıyla yürekten selamlıyorum.
Baştan
söyleyelim, yine vatandaşın sırtına yük olacak, cebindeki son kuruşu da almayı
hedefleyen bir kanun teklifiyle karşı karşıyayız. Kanunu elime alınca… Değerli
arkadaşlar, ben Almanya’da işçi bir ailenin çocuğu olarak doğdum. O zaman böyle
internet, uydu televizyonu falan yok, Türkiye’yle bütün bağımız VHS video
kasetleriydi. O yüzden iddialıyımdır yani 80’li, 90’lı yıllar arası Türkiye’de
çekilmiş her filmi üçer beşer kere seyretmişimdir. Şimdi, bu kanunu elime
alınca aklıma rahmetli Sadri Alışık’ın Şalvar Bank diye bir filmi var, o geldi.
Bilir misiniz filmi bilmiyorum, böyle elini her cebine attığında para çıkar. Bu
kanun da aslında bize şunu söylüyor. Saraydakiler bu Meclisi şalvar bank
zannediyor yani buraya her kanun attıklarında para çıkacak, her kanun
attıklarında para çıkacak. Onlar da o parayı alacaklar, eşe, dosta, yandaşa
peşkeş çekecekler. Gerçekten bu kanun bunun dışında sanki hiçbir şey
söylemiyor. Hani keşke hayat böyle Sadri Alışık filmleri kadar temiz ve saf
olsa ama üzülerek söylüyorum -bir buçuk yıldır bu Parlamentodayım- neredeyse
bankamatiğe çevirdiniz Parlamentoyu. Sürekli, halkın cebindeki son kuruşu da
alıp yandaşa verelim diye uğraşıyorsunuz.
Şimdi,
boş mu konuşuyoruz; bakın, rakam söyleyeyim size: On yedi yılda 1 trilyon 100
milyar dolar para patronlara aktarılmış. Bedava araziler var, “SSK prim
ödemeleri” diye sözde, İşsizlik Fonu’ndan güvence aktarımları var, kredi
bulamazsa Garanti Fonu var; say say bitmiyor yani sanki babanızın parasını
dağıtıyorsunuz bu patronlara. Gerçekten sormak istiyorum: Ya hangi hakla
veriyorsunuz bu parayı? Bu parayı size emanet edenlerin yüzüne nasıl
bakacaksınız diye sormak istiyorum.
Değerli
arkadaşlar, eğer hani bir umut yaptığının farkında olmayan varsa bu suça ortak
olmayın demek istiyorum. Bakın, Türkiye’deki servet dağılımını gösteren grafiğe
bir bakın: Şu en zengin yüzde 10, iktidara geldiğiniz günden bugüne her yıl
yüzde 68 almış, yüzde 70 almış, yüzde 72 almış, yüzde 73 almış, yüzde 81’e
kadar çıkartmışsınız, aşağıdakiler ise, geriye kalan yüzde 90, hepimiz her yıl
bu servetten daha az almışız. Başka grafikler de var. 
Değerli
arkadaşlar, ortalama yüzde 4,5 büyümüşüz, hadi sevinin, yüzde 4,5 büyüdük diye.
Cumhuriyet tarihinin ortalaması yüzde 5. Bizim gibi ülkeler, AKP’nin iktidarda
olduğu dönemde, dünyada ortalama yüzde 8 büyümüşler. Büyümüşüz de bu büyümeden
emekçilere, alın teriyle yaşayanlara hiçbir şey düşmemiş; anca ara sıra
enflasyon oranında, bazen altında zam yapılmış. Bu arada ne olmuş? Patronların
kurumlar vergisi yüzde 30’dan yüzde 20’ye düşmüş, işçilerden alınan ortalama
gelir vergisi yüzde 5 artmış yani patronlar sizin sayenizde yüzde 10 daha az
vergi öderken işçiler yüzde 5 daha fazla vergi ödemişler. Ve bugün geldiğimiz
noktada durum şu: Emekçiler, alın teriyle yaşayan insanlar, daha maaşlarını
almadan, bu ülkede patronların ödediği vergiden yüzde 30 daha fazla ödüyor
sayenizde. 
Şimdi,
bu ara tutturmuşlar “Vergiyi tabana yayalım.” “Vergiyi tabana yayalım.” diye
sürekli aynı lafı ediyorlar. Arkadaşlar, tabanı ezdiniz. Eğer utanmanız varsa
şuna bakın: Vatandaşı o hâle getirdiniz ki böbreğini satıyor. Daha neyini
alacaksınız vatandaşın? Bak, bugün çıkarttım bunları. Yoksulluktan borcum var
diye acil böbrek satan bir ülke yarattınız. “Sahibinden satılık böbrek.” diyor
ya. Hem de diyor ki: “Sağlıklıyım, sorunum yok, borcum var.” Başka bir tanesi
arkadaşlar, aile kendi içinde oturmuş konuşmuş, aile üyelerinden bir tanesi
alkol, sigara tüketiyormuş, “O satmasın böbreğini, onunki para etmez, sağlıklı
olan böbreğini satsın.” diyor. Memleketin geldiği hâle bakın. 
Şimdi,
tabii, siz de biliyorsunuz doğrusunun ne olduğunu. Az kazanandan az, çok
kazanandan çok vergi almak gerekir. O yüzden, bu kanun teklifi de o yandaş
sayfalarda, yandaş televizyonlarda büyük bir devrim, “Az kazanandan az, çok
kazanandan çok vergi alınacak.” diye pazarlanıyor. 
Şimdi,
Allah aşkına birisi elini vicdanına götürsün ve göstersin. Bu kanun teklifinde
az çalışanın hangi vergisini düşürüyorsunuz? Kanun teklifi içerisinde, bu kadar
madde içerisinde sizin sayenizde bir tane daha az vergi verecek yoksul insan
var mı? Tabii ki yok. Öbür taraftan, somut, eğer bu söylediğinize
inanıyorsanız, eğer bu söylediğinizin doğru olduğu konusunda ısrarcıysanız
bakın, ben size yapılması gerekeni söyleyeceğim. 
(Mikrofon
otomatik cihaz tarafından kapatıldı)
ERKAN
BAŞ (Devamla) – Bir cümleyle toparlayacağım Başkanım.
BAŞKAN
– Toparlayın. 
ERKAN
BAŞ (Devamla) – Eğer gerçekten vergi adaleti sağlamak istiyorsanız az
kazanandan az, çok kazanandan çok alacaksınız. Buyurun, hodri meydan, servet
vergisi çıkaralım. Servet vergisi çıkaralım, çok kazanandan, sayenizde zengin
olanlardan o servetlerinin vergisini alalım; şatafata, lükse, sefahate gitmesin
para, millî gelire kaydolsun. Alın size bir hodri meydan daha; asgari
ücretliden vergi almayalım, asgari ücreti tümden vergi dışı bırakalım. Temel
tüketim malzemelerini, suyu vergi dışı bırakalım, ekmeği vergi dışı bırakalım.
Adalet midir ya? Milyarlarca lira alan insanla 2 bin lirayla yaşamak zorunda
olan ekmek aldığında aynı vergiyi ödüyor. 
Eğer
gerçekten çok kazanandan çok, az kazanandan az vergi alınacaksa yapılması
gereken bellidir. Bunu yaparsak EYT’linin sorununu da çözeriz, atanamayan
öğretmeni de atarız, sözleşmeli öğretmene de iş buluruz, gençler ülkeden
kaçmaz, insanlar böbreğini satmaz, hep beraber huzurlu bir ülkede yaşarız
diyorum. 
Saygıyla
selamlıyorum. (CHP ve HDP sıralarından alkışlar) 
BAŞKAN
– Şahsı adına ikinci konuşmacı Giresun Milletvekili Cemal Öztürk. 
Cemal
Bey? Yok. 
MEHMET
AKİF HAMZAÇEBİ (İstanbul) – Cemal Öztürk olmadığı için şahsı adına ben talep
ediyorum Sayın Başkanım. 
BAŞKAN
– Şahıs yoksa verebiliyorum da… 
Sayın
Ünsal… 
IV.- AÇIKLAMALAR (Devam)
49.- Ankara Milletvekili Servet Ünsal’ın, 13 Aralık 2018 tarihinde
Ankara ilinde 9 kişinin hayatını kaybettiği tren kazasına ilişkin iddianamede
şüpheli olarak değerlendirilen Devlet Demiryolları yöneticilerinin terfi
ettirildiğine ilişkin açıklaması
SERVET
ÜNSAL (Ankara) – Teşekkür ederim Sayın Başkan. 
Değerli
arkadaşlar; günlerden 13 Aralık 2018, Ankara’da yüksek hızlı tren kazası
yaşandı. Kaza yerine ilk giden kişilerden biriyim sağlık merkezime çok yakın
olduğu için. Orada yaşananları çok yakından gördüm. 9 yurttaşımız hayatını
kaybetti, 86 yurttaşımız yaralandı ve aradan bir yıl geçti, durum ne? Kaza için
hazırlanan iddianamede şüpheli olarak değerlendirilen bazı Devlet Demiryolları
yöneticileri kazadan sonra terfi ettirildi. Kimler bunlar? Devlet Demiryolları
Trafik ve İstasyon Yönetim Daire Başkanlığı Şube Müdürü Recep Kutlay bugün
Başkan Yardımcısı, Devlet Demiryolları Genel Müdür Yardımcısı Ali İhsan Uygun
bugün Devlet Demiryolları Genel Müdürü. Demek ki ölüm sayısı 50’yi geçerse bu
sorumlu genel müdürler milletvekili olur, başka şeyler olur. Pamukova’da 41 kişinin
öldüğü kazadaki Genel Müdür bugün burada milletvekili.
Teşekkür
ediyorum. 
BAŞKAN
– Sayın Kılıç… 
50.- Kahramanmaraş Milletvekili İmran Kılıç’ın, Eskişehir’de sergilenen
Türkiye’nin ilk yerli otomobili Devrim’in ilgi odağı olmaya devam ettiğine
ilişkin açıklaması
İMRAN
KILIÇ (Kahramanmaraş) – Teşekkür ederim Sayın Başkanım. 
Türkiye’nin
ilk yerli otomobili Devrim’in üretilmesinin üzerinden elli sekiz yıl geçti.
1961’de Türk mühendis ve işçileri tarafından zor şartlarda üretilen ilk yerli
otomobil Eskişehir’de sergilendiği fabrikada yirmi ayda yaklaşık 250 bin kişi
tarafından ziyaret edilip herkesin ilgi odağı olmaya devam ediyor. Üretiminden
sonra trenle Ankara’ya götürülen, demiryolu kanunları gereğince deposuna az
akaryakıt konulan bu araç, test amacıyla kullanıldığı sırada yakıtı bitince
durdu. Tekrar Eskişehir’e getirilen otomobil üretildiği fabrika içerisinde bir
süre kullanıldı. Ziyarete açılan Devrim birçok özelliğiyle dikkat çekiyor. Bu
otomobilin serüvenine o gün bugün kimse akıl erdiremedi.
BAŞKAN
– Sayın Şahin…
51.- Hatay Milletvekili Suzan Şahin’in, Hatay ilinin tarihî yerlerinin
ve turizm çeşitliliğinin doğru tanıtılabilmesi için Kültür ve Turizm Bakanlığı
tarafından nasıl bir çalışma yapılacağının merak konusu olduğuna ilişkin
açıklaması
SUZAN
ŞAHİN (Hatay) – Teşekkürler Sayın Başkan.
Genelinde
426 adet sit alanı, 786 anıt yapı ve binlerce taşınmaz kültür varlığı
bulunmasına rağmen Hatay, mevcut kültür varlıklarını pazarlama noktasında
istenilen seviyelere ulaşamamış durumdadır. Kültür ve tarih turizminin önemli
uğrak noktası olmasına rağmen Hatay, eldeki kültür varlıklarının doğru
kullanılamaması ve reklam, tanıtım, organizasyon eksikliklerinden dolayı
Hükûmet tarafından üvey evlat konumunda bırakılmıştır. Turizm, kültür,
gastronomi, ticaret kenti Hatay’a ulaşım zor; uçak seferleri yetersizdir.
Direkt uçuşların sayısının artırılması ve sefer saatlerinin düzenlenmesi
gerekmektedir; direkt uçuşlar kent ekonomisine ve tanıtımına ciddi katkı
sağlayacaktır. 
Hatay’ın
özellikle, hak kazandığı EXPO öncesinde, tarihî yerlerinin, turizm
çeşitliliğinin doğru tanıtılması için Kültür ve Turizm Bakanlığı tarafından
nasıl bir çalışma yapılacağıysa merak konusudur. Sevgi, barış ve kültür
başkenti Hatay…
(Mikrofon
otomatik cihaz tarafından kapatıldı) 
BAŞKAN
– Sayın Tanal…
52.- İstanbul Milletvekili Mahmut Tanal’ın, kamu araçlarında kira
bedeliyle ilgili sınırlamanın olup olmadığını ve Meclisin tek bir kiralık araç
için ödediği rakamın ne olduğunu öğrenmek istediğine ilişkin açıklaması
MAHMUT
TANAL (İstanbul) – Sayın Başkanım, ben nezaketinizden dolayı size çok teşekkür
ediyorum yalnız soru soracağım ben; acaba soru-cevapta mı sorayım, şimdi mi? 
BAŞKAN
– Soru-cevap yok.
MAHMUT
TANAL (İstanbul) – Peki, o zaman şimdi sorabilir miyim, izninizle? 
BAŞKAN
– Tabii, tabii.
MAHMUT
TANAL (İstanbul) – Şimdi, efendim, bu teklifte özel araçlarla ilgili kira
bedeli 5.500 TL olarak getiriliyor; peki, kamu araçlarında bu sınırlama var
mıdır? 
İki:
Meclisteki araçların kirası aylık ne kadardır araç bazında? Bilgi verir misiniz.
Teşekkür
ederim.
BAŞKAN
– Sayın Taytak…
53.- Afyonkarahisar Milletvekili Mehmet Taytak’ın, 16 Kasım 2019
tarihinde New York Times gazetesi tarafından Çin Komünist Partisinin Uygur
Türklerine uyguladığı baskı politikasının belgelerle ortaya konulmasına ilişkin
açıklaması
MEHMET
TAYTAK (Afyonkarahisar) – Sayın Başkanım, 16 Kasım 2019’da New York Times
gazetesi, Çin Komünist Partisinin Uygur Türklerine uyguladığı baskı
politikasını belgelerle sızdırmıştır. Bu Amerikan gazetesinin sağduyusu acaba
yeni bir proje midir? Her fırsatta Türk’e düşman olanlar ne oldu da bu zulmü
servis ettiler? Çin Eğitim Merkezi adı altında toplama kamplarında tutulan
Türklere tecavüz, işkence, psikolojik baskı yapılmakta. Yapılan bu baskılara,
caniliklere dünya gözlerini kapamaktadır. Arif’in dizelerinde söylediği gibi
“Ey Müslüman, neden sesin duyulmuyor? Türkmen Türk diye mi ümmetten
sayılmıyor?” diyorum. Türk milletiyle uğraşmaktan vazgeçmeyenler her zaman
olduğu gibi Türk’ün tokadını enselerinde hissedeceklerdir. Büyük Turan coğrafyasında
gerçekleşen her şey bizim ilgi alanımız, can damarımızdır.
(Mikrofon
otomatik cihaz tarafından kapatıldı) 
BAŞKAN
– Sayın Ataş…
54.- Kayseri Milletvekili Dursun Ataş’ın, Aralık 2017’de Aile, Çalışma
ve Sosyal Hizmetler Bakanlığı, Şubat 2019’da İŞKUR ve Temmuz 2019’da SGK
tarafından gerçekleştirilen sınavların sonuçlarının neden hâlâ açıklanmadığını
öğrenmek istediğine ilişkin açıklaması
DURSUN
ATAŞ (Kayseri) – Teşekkürler Sayın Başkanım. 
Aile,
Çalışma ve Sosyal Hizmetler Bakanlığı tarafından Aralık 2017 tarihinde iş
müfettiş yardımcılığı sınavı yapılmış ancak sınav sonuçları iki yıl geçmesine
rağmen hâlen açıklanmamıştır. Türkiye İş Kurumu İŞKUR tarafından Şubat 2019
tarihinde gerçekleştirilen istihdam uzman yardımcılığı sınav sonuçları dokuz ay
geçmesine rağmen henüz açıklanmamıştır. Sosyal Güvenlik Kurumu SGK tarafından
Temmuz 2019 tarihinde gerçekleştirilen 400 kişilik SGK denetmen yardımcılığı
sınav sonuçları SGK Yönetmeliği’nde “Otuz gün içerisinde açıklanacaktır.”
ibaresi olmasına rağmen hâlâ açıklanmamıştır. Devlette öngörülebilirlik
esastır. Bu sınav sonuçlarının açıklanmamasının nedeni nedir? Aile, Çalışma ve
Sosyal Hizmetler Bakanlığı sınav sonuçlarını neden açıklamamaktadır? İnsanların
emeklerini hiçe sayarak sınav kazananların yerine liyakati bir tarafa bırakarak
yandaşları yine torpille işe almaya mı çalışıyorlar? 
Saygılarımla.
BAŞKAN
– Sayın Kabukcuoğlu…
55.- Eskişehir Milletvekili Arslan Kabukcuoğlu’nun, Dünya Antibiyotik
Farkındalık Haftası’na ilişkin açıklaması
ARSLAN
KABUKCUOĞLU (Eskişehir) – Teşekkür ederim Sayın Başkanım. 
18-25
Kasım Dünya Antibiyotik Farkındalık Haftası’dır. 1928 yılında Sir Alexander
Fleming tarafından penisilinin bulunmasıyla, tarihte insanların ölümüne neden
olan salgın hastalıklara yol açan enfeksiyonlar önlenmiş, insan, hayvan ve
diğer canlıların sağlığında yeni bir çığır açılmıştır. 1940 yılında antibiyotik
direnci fark edildi. Biz mikroorganizmalara antibiyotik kullandıkça onlarda da
direnç gelişmeye başladı, bir kısır döngüye girdik. Antibiyotik direnci nedeniyle
yılda 700 bin hasta yaşamını kaybetmektedir. Beşeriyet, tarım ve hayvancılıkta
aşırı antibiyotik kullanılması antibiyotik direncinin başta gelen nedenidir.
Tıpta, tarım ve hayvancılıkta kullanılan antibiyotikler sıkı kontrolle
geliştirilmeli, uygunsuz antibiyotik kullanılmamalıdır, aksi takdirde insanoğlu
1928’den önceki dönemi tekrar yaşayacaktır.
Teşekkür
ederim.
VII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- İstanbul Milletvekili Vedat Demiröz ve 97 Milletvekilinin Dijital
Hizmet Vergisi Kanunu ile Bazı Kanunlarda ve 375 Sayılı Kanun Hükmünde
Kararnamede Değişiklik Yapılması Hakkında Kanun Teklifi (2/2312) ile Plan ve
Bütçe Komisyonu Raporu (S. Sayısı: 128) (Devam)
BAŞKAN
– Soru-cevap için talep yok.
İkinci
bölüm üzerinde görüşmeler tamamlanmıştır.
Birleşime
on beş dakika ara veriyorum.
Kapanma Saati: 21.03
DÖRDÜNCÜ OTURUM
Açılma Saati: 21.38
BAŞKAN: Başkan Vekili Celal ADAN
KÂTİP ÜYELER: Burcu
KÖKSAL (Afyonkarahisar), Şeyhmus DİNÇEL (Mardin)
-----0-----
BAŞKAN
– Türkiye Büyük Millet Meclisinin 20’nci Birleşiminin Dördüncü Oturumunu
açıyorum.
128
sıra sayılı Kanun Teklifi’nin görüşmelerine devam ediyoruz. 
Komisyon
yerinde. 
Şimdi,
ikinci bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım. 
30’uncu
madde üzerinde aynı mahiyette 3 önerge vardır; önergeleri birlikte işleme
alacağım. 
Türkiye Büyük Millet Meclisi Başkanlığına
Görüşülmekte
olan Dijital Hizmet Vergisi Kanunu ile Bazı Kanunlarda ve 375 Sayılı Kanun
Hükmünde Kararnamede Değişiklik Yapılması Hakkında Kanun Teklifi’nin 30’uncu
maddesinin teklif metninden çıkarılmasını arz ve teklif ederiz. 
 Ayhan
Erel  Ümit Beyaz Mehmet Metanet Çulhaoğlu
 Aksaray İstanbul Adana
 Orhan
Çakırlar Hayrettin Nuhoğlu
 Edirne İstanbul
Aynı
mahiyetteki diğer önergenin imza sahipleri: 
 Mehmet
Akif Hamzaçebi Mehmet Bekaroğlu Cavit Arı
 İstanbul İstanbul Antalya
 Abdüllatif
Şener Bülent Kuşoğlu Kamil Okyay Sındır
 Konya Ankara İzmir
 Emine
Gülizar Emecan
 İstanbul

Aynı
mahiyetteki diğer önergenin imza sahiplerini okuyorum: 
 Muhammet
Emin Akbaşoğlu Ramazan Can Mehmet Doğan Kubat
 Çankırı Kırıkkale İstanbul
 Fehmi
Alpay Özalan Recep Özel Mehmet Cihat Sezal
 İzmir Isparta Kahramanmaraş
 Necip
Nasır
 İzmir
BAŞKAN
– Komisyon aynı mahiyetteki önergelere katılıyor mu?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Takdire bırakıyoruz
Sayın Başkanım.
BAŞKAN
– Aynı mahiyetteki önergeler hakkında söz isteyen İstanbul Milletvekili
Hayrettin Nuhoğlu…
MAHMUT
TANAL (İstanbul) – Soruma cevap verilmedi.
BAŞKAN
– Bir dakika Hayrettin Bey…
Komisyon
cevabını versin.
Buyurun.
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Sorunuz: “Kanunla araç
kiralamalarında 5.500 Türk liralık bir sınırlama getirilmektedir. Kamu
kiralamalarında bir sınırlama var mıdır?”
Bu
kanun teklifinde önerilen düzenlemede, vergi mükelleflerinin kiralayacakları
binek otomobillerin kira bedellerinin 5.500 Türk liralık kısmının gelir ve
kurumlar vergisi açısından gider olarak kabul edileceği, 5.500 liranın
üstündeki tutarın ise gider olarak kabul edilmeyeceği belirtilmiştir.
Diğer
taraftan, kamu kurumları gelir ve kurumlar vergisi mükellefi olmadıklarından,
bu kurumların kiraladıkları binek otomobiller için yapacağı kira ödemeleri
gelir ve kurumlar vergisi açısından gider yazılamayacaktır.
MAHMUT
TANAL (İstanbul) – Sınırsızdır yani sınırsız alabilir.
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Kamuda gelir vergisi yok
ki, hangi kamu kuruluşu olursa olsun.
MAHMUT
TANAL (İstanbul) – Yani sınırsız değil mi?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Sınırsız olur mu, hesabı
kitabı var. Hesabı kitabı yapılarak alınmıştır.
MAHMUT
TANAL (İstanbul) – Nasıl hesap kitap yani? Ben anlamadım.
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Teşekkür ediyorum.
BAŞKAN
– Aynı mahiyetteki önergeler hakkında ilk söz İstanbul Milletvekili Hayrettin
Nuhoğlu’na aittir.
Buyurun
Sayın Nuhoğlu. 
HAYRETTİN
NUHOĞLU (İstanbul) – Sayın Başkan, değerli milletvekilleri; görüşülmekte olan
kanun teklifinin 30’uncu maddesi üzerine söz aldım, selamlarımı sunarak
sözlerime başlıyorum. 
Anayasa’mızda
“Herkes kamu giderlerini karşılamak üzere mali gücüne göre vergi ödemekle
yükümlüdür.” ifadesi yer almaktadır. Bu ifadeden anlaşılacağı gibi kamu
harcamaları için herkese vergi yükümlülüğü getirilmekte fakat bu yükümlülük
herkesin mali gücüne göre olmaktadır. Aynı zamanda, bu vergilerle sağlanan
değerin adaletli olarak paylaşılması gerekmektedir. Ne yazık ki ülkemizde dar
ve sabit gelirli geniş kesimlerin beklentilerinin aksine vergi adaleti de gelir
dağılımındaki adaletli paylaşım da bir türlü gerçekleştirilememiştir. Kamu ve
özel sektörde çalışan milyonlarca memur ve işçinin gelir vergileri kaynağından
kesinti yapılarak toplanmaktadır. Gelir vergisi hasılatının önemli bir kısmını
oluşturan bu miktar, uygulanmakta olan tevkifat sistemiyle sağlanmaktadır. Bu
sistemde, vergi kesintilerinin yılbaşından itibaren artması ve dolayısıyla
ücretlinin gelirlerinin giderek azalmasının yanında, enflasyon sebebiyle satın
alma gücünde de azalma olmakta ve geçim sıkıntısı artmaktadır. Esasen yeni
vergiler getirilirken dikkat edilmesi gereken en önemli hususlardan biri de
tahsilat oranının artırılması olmalıdır. İşçi ve memur kesiminden tahsilat tam
olarak sağlanmasına rağmen diğer kesimlerden aynı oranda sağlanamamaktadır.
Gelir İdaresi Başkanlığının 2004 yılında yüzde 93 olarak gerçekleşen tahsilat
oranının azalarak 2018’de yüzde 81’e düşmüş olması konunun önemini ortaya
koymaktadır.
Değerli
milletvekilleri, bu kanunun tümü incelendiğinde şu hususlara da dikkat çekmek
istiyorum: Dijital hizmet vergisi ödemek zorunda bırakılanlar hizmetten
yararlananlar olurken kazancı elde edenler sorumlu tutulmamaktadır. İnternet
sitelerine erişimin engellenmesine Hazine ve Maliye Bakanlığının karar vermesi
tartışılacak bir konudur. Gelir vergisi oranları artırılırken indirimlerin
kısıtlanması ve indirilebilecek giderlerin neler olduğunun belirtilmemesi vergi
yükünü haksız bir şekilde artırmaktadır. Gayrimenkul değerlerinin hesaplanması
Tapu ve Kadastro Genel Müdürlüğüne bırakılırken hesaplanmaya kriterler
getirilmemiş olması vergilerin yasallığı ilkesine aykırıdır. 
Merkezî
idarenin, konaklama hizmeti karşılığında KDV ve -turizm katkı payı ödemeleri de
eklendiği için- ayrıca konaklama vergisi almasının turizmi olumsuz etkilemesi
kaçınılmaz olacaktır.
Değerli
milletvekilleri, konuşmamın bu bölümünü, kasım ayı çıkmadan, 10 Kasım günü
yaşanan bir olaya ayırmak istiyorum. Bu yıl Anıtkabir’de yapılan devlet töreni
sırasında Cumhurbaşkanı lehine slogan atıldı. Öğrendiğimiz bilgiye göre o sabah
tören dolayısıyla Anıtkabir alanına vatandaş alınmazken slogan atanlar oraya
nasıl ve kim tarafından alınmıştır? 29 Ekim Cumhuriyet Bayramı’nda da benzer
olaylar yaşanmış ve gruptan bazıları tarafından Rabia işareti yapılarak
Cumhurbaşkanı lehine “Türkiye seninle gurur duyuyor.” “Osmanlı torunu geri
döndü, Osmanlı da geri dönecek.” diye tezahürat yapılmıştır. Elbette dileyen
herkes her zaman Cumhurbaşkanına tezahürat yapabilir ama Anıtkabir’de
yapamazlar, yapılmasına da müsaade edilemez, iki sebepten edilemez; birincisi,
Anıtkabir Yönetmeliği izin vermez. Bu yönetmeliğin 35’inci maddesine göre orada
slogan atmak yasaktır. Bu sloganların atılmasının Cumhurbaşkanı tarafından da uygun
bulunmadığını düşünmek istiyorum.
İkinci
sebep, Türk milletinin ölülerine gösterdiği saygıdır, bu saygı tarihçilerin
naklettiği olaylardan anlaşılmaktadır; bunu, ziyaretlerde gösterilen saygılı
duruş ve huşuyla okunan dualarda görmek mümkündür.
Açık
hava müzesi görünümündeki Ahlat’ta ve diğer bütün mezarlıklarda mezar taşlarına
işlenen şekil ve yazılarda aynı durum görülebilir. Geçmiş dönemlerden günümüze
kadar değişmeyen bu davranış biçiminde mezarlıklara yapılan saygısızlık hakaret
olarak görülür. 
(Mikrofon
otomatik cihaz tarafından kapatıldı) 
BAŞKAN
– Buyurun Hayrettin Bey. 
HAYRETTİN
NUHOĞLU (Devamla) – Üstelik böyle bir gösteri hiç kimseye fayda
sağlamayacaktır.
Kurtuluş
Savaşı’mızın kahraman Başkomutanı, Cumhuriyetimizin kurucusu Büyük Önder Mustafa
Kemal Atatürk’e saygı göstermek için önce onu tanımak ve onun ülkülerini
anlamak gerekir.
Türkiye
Cumhuriyeti’nin milletler topluluğunun bağımsız, egemen, şerefli ve itibarlı
bir üyesi olması için ortaya koyduğu ve uyguladığı iradeyle 21’inci yüzyıla
ulaşmış olmak, ona hayranlık duymayanların bile saygı göstermesini gerektirir.
Türk tarihi ve kültürünün süzgecinden geçerek bugüne kadar gelen millî ve
manevi değerlere sahip olan her Türk böyle davranmak zorundadır, beklentimiz de
bu doğrultudadır. (İYİ PARTİ sıralarından alkışlar)
BAŞKAN
– Buyurun Sayın Akbaşoğlu.
IV.- AÇIKLAMALAR (Devam)
56.- Çankırı Milletvekili Muhammet Emin Akbaşoğlu’nun, İstanbul
Milletvekili Hayrettin Nuhoğlu’nun 128 sıra sayılı Kanun Teklifi’nin 30’uncu
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkanım.
Biraz
evvel konuşan hatibin ifadesini şu şekilde açıklığa kavuşturmak gerekir: 10
Kasımda Türk milletini ve Türk devletini temsil eden, devletin başı olarak
orada bizzat törende bulunan Sayın Cumhurbaşkanımıza vatandaşlar tarafından
sevgi gösterisinde bulunulmuştur. Bunu bir karşıtlık olarak algılamak ve başka
olaylara bağlamak, bağlamından koparmak doğru bir yaklaşım olmaz. Atatürk de
Türkiye Cumhuriyeti devletinin ilk Cumhurbaşkanıdır, Recep Tayyip Erdoğan da
Türkiye Cumhuriyeti'nin şu andaki Cumhurbaşkanıdır. Dolayısıyla, her ikisiyle
ilgili nezaketi, mehabeti hep beraber ortaya koyma durumunda olmuştur
vatandaşlarımız. Bunu bu şekilde algılamak gerekir.
Teşekkür
ederim.
VII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- İstanbul Milletvekili Vedat Demiröz ve 97 Milletvekilinin Dijital
Hizmet Vergisi Kanunu ile Bazı Kanunlarda ve 375 Sayılı Kanun Hükmünde
Kararnamede Değişiklik Yapılması Hakkında Kanun Teklifi (2/2312) ile Plan ve
Bütçe Komisyonu Raporu (S. Sayısı: 128) (Devam)
BAŞKAN
– Aynı mahiyetteki önergeler hakkında ikinci olarak söz isteyen, İstanbul
Milletvekili Mehmet Akif Hamzaçebi.
Buyurun
Sayın Hamzaçebi. (CHP sıralarından alkışlar) 
MEHMET
AKİF HAMZAÇEBİ (İstanbul) – Sayın Başkan, değerli milletvekilleri; bu teklif 3
tane yeni vergiyi getiriyor; artı, gelir vergisi tarifesinde yüzde 40’lık bir
dilimi oluşturmak suretiyle vergi oranlarını artırıyor, gelir vergisine tabi
olmayan bir kısım gelirleri de gelir vergisine tabi tutmak suretiyle vergi
hasılatını artırmayı amaçlıyor. Bunlarla yetinmiyor teklif, başka düzenlemeleri
de var, görüştüğümüz madde bunlardan biri. “Turpun büyüğü heybede.” derler ya,
işte o turp bu maddede saklı. 
Türkiye'deki
tüm gayrimenkul alım satımlarıyla ilgili olarak bir değerleme sisteminin
getirilmesini ve bu değerleme sistemi uyarınca, vatandaşın haberi olmadan
yükseltilen değerler üzerinden gayrimenkul alım satımında harç ödenmesini
öngörüyor. Madde son derece sorunlu. İki ayrı hukuk uygulanacak; aynı zamanda
iki ayrı vergi değeri, iki ayrı hukuk. Madde diyor ki: “Bir gayrimenkul alınıp
satılacak ise alım satımda alınacak harcın matrahı Harçlar Kanunu’na göre
belirlenen değer olur.” Vergi değeridir bu, emlak vergisi değerine gider bu.
“Ama orada Tapu ve Kadastro Genel Müdürlüğünce belirlenmiş bir değer var ise bu
değer esas alınır.” diyor. Türkiye’de gayrimenkul alım satımında aynı anda iki ayrı
matrah, iki ayrı hukuk olmaz. 
İkinci
konu; değerli konut vergisiyle de bağlantılı bu madde. Bu maddedeki gayrimenkul
alım satımında matrah olacak harca esas değerleri Tapu ve Kadastro Genel
Müdürlüğü belirleyecek veya özel değerleme şirketlerine belirletecek. Bu
değerlerin nasıl kesinleşeceğine ilişkin bir hüküm bu maddede yok, değerli
konut vergisiyle ilgili maddede var ama o değerli konut vergisinin kapsamına
giren taşınmazlar için. “Türkiye’de yılda 3 milyon gayrimenkul alım satımı
oluyor.” dedi Tapu ve Kadastro Genel Müdürü Komisyonda. Bu alım satım için Tapu
ve Kadastro Genel Müdürlüğünün belirlediği değerin vatandaşa tebliğ edilmesi
diye bir şey yok, ilan edilmesi diye bir şey yok. “Ben seni yakaladım, buradan
çatır çatır vergimi alırım.” diyor. 
Komisyonda
hatta şunu söyledim, şöyle bir benzetme yaptım, tutanaklarda vardır:
“Sanıyorum, bu maddeyi, AK PARTİ içerisindeki herhâlde AK PARTİ’yi iktidardan
düşürmek isteyen gizli CHP’liler, derin CHP’liler hazırlamış olabilir.” dedim.
(CHP sıralarından alkışlar) Çünkü vatandaşı karmaşaya, kaosa sokacak bir
düzenlemeydi. Bizim görevimiz iktidarı uyarmaktır daima; yanlış yapılmamasını,
buradan doğru işlerin, doğru kanunların çıkmasını sağlamaktır. Böylesine yanlış
bir maddeydi değerli arkadaşlar.
2002
yılında zamanın 57’nci Hükûmetine, o zamanki Maliye Bakanı Sayın Sümer Oral’a
buradan teşekkür etmek istiyorum. 2002 yılında Harçlar Kanunu’nun 63’üncü
maddesi değiştirildi. Gelir İdaresindeki arkadaşlar o maddeyi bilirler. Orada
diyor ki: “Bir gayrimenkul alınıp satılırken matrah, emlak vergisi değerinden
az olmamak üzere vatandaşın beyan ettiği değerdir.” Gayrimenkulü değerleyelim,
bunun gerçek değeri nedir, bunu bulalım; buna gitmeye hiç gerek yok. Neden?
Harç, devletin sunmuş olduğu bir hizmetten doğrudan yararlanan vatandaşın
ödediği bedeldir. Burada tapu kaydını devlet tutuyor, bir hizmet sunuyor
vatandaşa, buna da vatandaşın bir bedel ödemesi lazım. O hizmetten o vatandaş
doğrudan yararlanıyor. Vergiden farkı nedir? Doğrudan yararlanma. Vergide
doğrudan yararlanma yok, karşılıksız olarak alır devlet bunu vatandaştan. 
E,
tapu kaydını tutması nedeniyle, tapunun bir güven kurumu olması nedeniyle
ödenen bir bedelin, gayrimenkulün değeriyle ilgisi olmaması lazım. Efendim,
gerçek değer nedir, buna bakalım… Hayır, bu çok yanlış bir şey. Bu madde onu
düzenliyor. Doğru bir şey değil.
2002
yılındaki düzenleme esasında 2008 yılında değiştirildi, şimdi burada bir adım
daha ileri götürülmek suretiyle, hani o düşük geliriyle, ücretiyle,
tasarrufuyla ev almak isteyen vatandaş cezalandırılmak isteniyor; başka bir şey
değil.
(Mikrofon
otomatik cihaz tarafından kapatıldı) 
BAŞKAN
– Buyurun.
MEHMET
AKİF HAMZAÇEBİ (Devamla) – Sayın Başkan, değerli milletvekilleri; bugün vergi
rekortmenleri açıklandı. Bu gelir vergisi rekortmen listesine bakıyorum: İlk
100; 57 kişi isminin açıklanmasını istememiş, 43 kişi açıklanmış. Kurumlar
vergisi rekortmen listesine bakıyorum: 27 kişi unvanının açıklanmasını
istememiş, 73 kişi açıklanmış. Eskiden de “İsmimin açıklanmasını istemiyorum.”
diyenler açıklanmazdı ama sayıca bunlar çok sınırlıydı. Niye açıklanmasını
istemiyor bu vatandaşlar biliyor musunuz? Aslında istemesi lazım çünkü bu bir
ödüldür. “Türkiye’nin ilk 100’üne girdim, çok vergi ödüyorum.” bu muazzam bir
şeydir. İnsanlar bu listelere girmekten birincisi korkuyorlar “Başıma bir iş
gelir mi?” diye. İkincisi de belki iktidara yakın olup çok kazananlar “Acaba
ismimiz burada çıkarsa daha mı kötü oluruz?” endişesini yaşıyorlar. Bu eskiden
yoktu arkadaşlar. 
(Mikrofon
otomatik cihaz tarafından kapatıldı) 
MEHMET
AKİF HAMZAÇEBİ (Devamla) - Bakın, dolaysız vergilerden uzaklaşıp böyle dolaylı
vergilere kaydıkça, kayıt dışılık arttıkça, hukuk güvenliği azaldıkça bu
sonuçlar ortaya çıkıyor. 
Konuşmamı
bitiriyorum, hepinize saygılar sunuyorum. (CHP sıralarından alkışlar)
BAŞKAN
– Aynı mahiyetteki önergelerden 3’üncü önerge üzerinde söz isteyen? Yok. 
Gerekçeyi
okutuyorum:
Gerekçe:
Kanun
Teklifi’nin 30’uncu maddesinin metinden çıkarılması amaçlanmaktadır.
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Önergeler kabul edilmiştir.
30’uncu
madde kabul edilen önergeler doğrultusunda metinden çıkarılmıştır. 
Herhangi
bir karışıklığa mahal vermemek için mevcut madde numaralarından görüşmelere
devam edeceğiz. Kanun yazımında madde numaraları teselsül ettirilecektir.
31’inci
madde üzerinde 1 önerge vardır, önergeyi işleme alacağım.
Türkiye Büyük Millet Meclisi Başkanlığına
Görüşülmekte
olan 128 sıra sayılı Kanun Teklifi’nin çerçeve 31’inci maddesinin teklif
metninden çıkarılmasını ve diğer maddelerin buna göre teselsül ettirilmesini
arz ve teklif ederiz. 
 Muhammet
Emin Akbaşoğlu  Mehmet Doğan Kubat Recep Özel
 Çankırı İstanbul
 Isparta
 Fehmi
Alpay Özalan Fatih Şahin Ramazan Can
 İzmir
 Ankara  Kırıkkale
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Takdire bırakıyoruz
Sayın Başkanım.
BAŞKAN
– Önerge üzerinde söz isteyen? Yok. 
Gerekçeyi
okutuyorum:
Gerekçe:
Kanun
Teklifi’nin 31’inci maddesinin metinden çıkarılması amaçlanmaktadır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
31’inci
madde kabul edilen önerge doğrultusunda metinden çıkarılmıştır. Herhangi bir
karışıklığa mahal vermemek için mevcut madde numaralarından görüşmelere devam
edeceğiz. Kanun yazımında Başkanlıkça madde numaraları teselsül ettirilecektir.
32’nci
madde üzerinde 3 önerge vardır, önergeleri aykırılık sırasına göre işleme
alacağım.
Türkiye Büyük Millet Meclisi
Başkanlığına
Görüşülmekte olan 128 sıra sayılı Kanun Teklifi’nin
32’nci maddesinin kanun teklifi metninden çıkarılmasını arz ve teklif ederiz.
 Kemal
Peköz Murat Çepni Serpil Kemalbay Pekgözegü
 Adana İzmir İzmir
 Salihe
Aydeniz Semra Güzel
 Diyarbakır Diyarbakır
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Katılamıyoruz Sayın
Başkan.
BAŞKAN
– Önerge hakkında konuşmak isteyen Adana Milletvekili Kemal Peköz.
Buyurun
Sayın Peköz. (HDP sıralarından alkışlar) 
KEMAL
PEKÖZ (Adana) – Sayın Başkan, değerli milletvekilleri; hepinizi saygıyla
selamlıyorum.
Sözü
geçen kanun teklifinin 32’nci maddesi üzerine söz almış bulunuyorum. Bu
düzenlemeyle yeni bir vergi yaratılıyor ve 5 milyon Türk lirasının üzerinde
olan mesken nitelikli taşınmazlar için değerli konut vergisi almayı
planlıyorsunuz. Bununla, tabii, bütçenin açık bir alanını bir miktar daha
kapatmayı hedefliyorsunuz; bu, işe yarayabilir ancak bunun olabilmesi için iki
şeyin yapılması lazım, yapılmalıydı daha doğrusu: Buradan elde edilecek gelirin
yerel yönetimlerle paylaşılması, dolayısıyla adil bir dağılımın sağlanmasının
yolunun açılması gerekirdi. Aksi hâlde, bugüne kadar bütçeyi iktidar kimlere
kullandırdıysa bundan sonra da onlara kullandıracak, dolayısıyla da adaletten
uzaklaşmış olacak. Bu nedenle de bu maddenin tekliften çıkarılması gerektiğini
düşünüyoruz. Bu, vergi adaletsizliğini de beraberinde getirecek, ayrıntıları
arkadaşlar anlattıkları için tekrar oraya girmiyorum. O nedenle, yerel
yönetimlerle paylaşılması hâlinde bu olabilir, değilse kanun metninden
çıkarılmalıdır. 
Değerli
arkadaşlar, bugün Dünya Çocuk Hakları Günü. Şu anda 12-18 yaş arası 3.100 çocuk
cezaevlerinde, 830 çocuk anneleriyle beraber cezaevlerinde. Anne babası tutuklu
olup yakınlarının yanında yaşamını sürdürmeye çalışan ve geleceklerini bir
travmayla geçirmek durumunda kalacak olan yüzlerce çocuk var. Bunların olduğu
bir yerde çocuk haklarından söz etmek çok fazla mümkün değil. Türkiye’de
çocuklarla ilgili Ankara, Diyarbakır, Hatay, İstanbul, İzmir, Kayseri ve Tarsus’ta
olmak üzere cezaevleri var. Ayrıca, çocuk eğitimevleri var 4 tane, Ankara,
Elâzığ, İstanbul ve İzmir Urla’da. Türkiye’de resmî olmayan rakamlara göre, 2
milyonun üzerinde çocuk işçi bulunmaktadır. Son on yılda 16 tane çocuk zırhlı
araçların çarpması sonucu hayatını kaybetmiştir. Biz, burada çocuk haklarından
söz etmeye devam ediyoruz. 
Göçmen
çocuklar da ayrıca bir sorun. Suriye’de yaratılan ve iktidarın da destek olduğu
iç karışıklıklar nedeniyle 3 milyon 650 bin Suriyeli Türkiye’ye gelmiş,
bunların 1 milyon 600 bini çocuklardan oluşuyor ve bu çocukların 400 bin tanesi
eğitim alamamak durumuyla karşı karşıya. Bunların düzeltilmesi için -hem vergi
kanunlarındaki problemlerin aşılabilmesi için- hem de bu çocuklarla ilgili
sorunların ortadan kalkması için yapılması gereken iki üç şey var. 
Öncelikle,
eğer illaki bütçe denkleştirilmek isteniyorsa bunun için kayıt dışı ekonominin
bir düzene konması, kayıt dışı çalışan işletmelerin kayıt içerisine alınması
gerekir. 
İkincisi:
Bu işletmelerin büyük bir kısmında gerçek ücretler yansıtılmamakta, düşük
ücretler gösterilmekte, onun üzerinden sigorta ve emeklilik primleri ödenmekte,
o da ayrıca bir problem yaratmaktadır. Bunun için de emeklilikte yaşa
takılanlar -ki iktidar genellikle “erken emeklilik” diyor oysaki erken
emeklilik diye bir şey söz konusu değil- bu insanlar tabi oldukları kanunlar
sırasında hak ettikleri emekliliklerini kazanmak, yaşamlarını o şekilde
sürdürmek istiyorlar ama iktidar “erken emeklilik” diye her şeyi çarpıttığı
gibi bunu da çarpıtıyor. 
Değerli
arkadaşlar, Türkiye’nin önemli sorunlarından bir tanesi de cezaevlerindeki
insanlar. Cezaevlerinde çok sayıda, 1.130 civarında kendi başına hayatını
sürdüremeyecek olan tutuklu hastalar var. Bunların bir kısmı hükümlü, bir kısmı
tutuklu, bir kısmı hakkında raporlar da var “Kendi yaşamını tek başına
sürdüremez, cezaevinde kalmaya uygun değildir.” diye ama her hafta Adana İnsan
Hakları Derneği Şubesi bu konuda açıklama yapıyor olmasına rağmen bugüne kadar
bu konuda da ciddi bir adım atılmamış ve şu anda insanlar, iki kolu olmayan,
gözü olmayan, 80-90 yaşlarındaki insanların da içinde olduğu önemli bir kesim
cezaevlerinde hayatlarını yaşamaya, daha doğrusu yaşamlarını çürütmeye devam
ediyorlar. Bu, kanayan bir yaradır. Cezaevleri devletin kontrolündedir. Devlet,
cezaevlerindeki insanların yaşamlarını sürdürebilmeleri için onlara yapılması
gereken kolaylıkları sağlamak durumundadır. 
(Mikrofon
otomatik cihaz tarafından kapatıldı)
BAŞKAN
– Toparlayın Sayın Peköz. 
KEMAL
PEKÖZ (Devamla) – Dolayısıyla emeklilikte yaşa takılanlar olsun, çocuk hakları
olsun, hasta mahpuslar olsun, bunlarla ilgili ciddi bir düzenleme yapılmaz ise
hayatı düzene sokmak ve Türkiye’yi huzura kavuşturmak mümkün değildir. O
nedenle, gelin, bu düzenlemeleri zamanında yapalım, burada bir virgülünü bile
değiştiremediğimiz vergi kanunlarıyla uğraşmaktansa bunları bir an önce
düzeltelim ve birlikte yaşama iradesini sakatlamaktan vazgeçelim diyorum. 
Hepinizi
saygıyla selamlıyorum. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Şimdi
okutacağım iki önerge aynı mahiyettedir, bu önergeleri birlikte işleme
alacağım.
Türkiye Büyük Millet Meclisi Başkanlığına
Görüşülmekte
olan Dijital Hizmet Vergisi Kanunu ile Bazı Kanunlarda ve 375 Sayılı Kanun
Hükmünde Kararnamede Değişiklik Yapılması Hakkında Kanun Teklifi’nin 32’nci
maddesinde yer alan “eklenmiştir” ibaresinin “ilave edilmiştir” ibaresiyle
değiştirilmesini arz ve teklif ederim. 
 Ayhan
Erel Ümit Beyaz Enez Kaplan
 Aksaray
 İstanbul Tekirdağ
 Mehmet
Metanet Çulhaoğlu Orhan Çakırlar İbrahim Halil Oral 
 Adana Edirne Ankara
Aynı
mahiyetteki diğer önergenin imza sahipleri:
 Mehmet
Bekaroğlu Cavit Arı Bülent Kuşoğlu
 İstanbul Antalya Ankara
 Abdüllatif
Şener Kamil Okyay Sındır Emine Gülizar Emecan
 Konya İzmir İstanbul
 Turan
Aydoğan
 İstanbul
BAŞKAN
– Komisyon aynı mahiyetteki önergelere katılıyor mu?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) - Katılamıyoruz Sayın
Başkan. 
BAŞKAN
– Aynı mahiyetteki önergeler hakkında söz isteyen Ankara Milletvekili İbrahim
Halil Oral. 
Buyurun
Sayın Oral. (İYİ PARTİ sıralarından alkışlar)
İBRAHİM
HALİL ORAL (Ankara) – Sayın Başkan, değerli milletvekilleri; 128 sıra sayılı
Kanun Teklifi’nin 32’nci maddesi üzerine İYİ PARTİ Grubu adına söz almış
bulunuyorum. Yüce heyetinizi saygıyla selamlarım.
Saygıdeğer
milletvekilleri, görüştüğümüz teklifin 32 ile 39’uncu maddeleri değerli konut
vergisini ihdas eden maddelerdir; bu torba kanunla daha pek çok vergi
getirilmektedir. Keşke teklif sahipleri bu kanun teklifinin adını “Deli Dumrul
kanunu” koysaydı; bunca vergi getiren bir kanun teklifine ancak bu isim
yakışırdı. Deli Dumrul’un, köprüsünde can aldığı için Azrail’e meydan okuması
gibi iktidarın da “Türkiye’de bize sormadan neden öldünüz?” diye sorarak
vatandaştan vergi almaya başlamasından korkuyorum. 
Saygıdeğer
milletvekilleri, partimizin muhalefet şerhinde yer alan şu bilgiler çok
önemlidir: Türkiye’de 1960-2017 yılları arasında vergi kanunlarında 397 adet
değişiklik yapılmıştır; bu değişikliklerin 141 adedi 2002-2017 arasında yani AK
PARTİ iktidarları döneminde gerçekleşmiştir. AK PARTİ döneminde 9 adet de vergi
affı kanunu çıkarılmıştır. Vatandaşımız ne vergi düzenlemelerinin ne de af
kanunlarının hızına yetişmektedir. 
Değerli
konut vergisiyle, değeri 5 milyon Türk lirası ve üzerindeki konutlara vergi
konulmaktadır. Ancak bu düzenleme pek çok adaletsizliğe de kapı aralamaktadır.
1 milyon değerinde 50 tane evi olan vatandaş bu vergiyi ödemeyecek, 4 milyon
900 bin Türk lirası değerinde mülkü olan, bu vergiye muhatap olmayacak, aynı
değerlerdeki iş yerlerine sahip olanlar bu vergiyi vermeyecek ama 5 milyon
değerinde bir mülkü olan bu vergiyi ödemek zorunda kalacaktır. Adaletsizlik
fakire de yapılsa zengine de yapılsa adaletsizliktir.
Kıymetli
milletvekilleri, ülkemiz ekonomik kriz yaşarken olağanüstü bir durum olarak
mülkiyetten vergi almayı düşünüyor olabilirsiniz. Ancak bunu yaparken
vatandaşın alım gücünü nasıl yükselteceğinizi de düşünmelisiniz. Bizim
ülkemizde asgari ücretli vatandaştan gelir vergisi, SGK primi, İşsizlik Fonu
gibi vergiler alınmaktadır. Milyonlarca üniversite mezunu öğrenim kredilerini
ödeyememenin getirdiği vergi borcu altında ezilmektedir. Bu vebalden “Aynı
gemideyiz.” diyerek kurtulamazsınız. Aynı gemideysek siz bu geminin
kaptanısınız, gemi ise dev bir buz dağına doğru çarpmak üzeredir, oraya doğru
yönelmektedir. İktidar ekonomiyi düzeltmek istiyorsa önce fakiri fukarayı,
asgari ücretliyi, işçileri ekonomik prangalardan kurtarmalı ve vergi yükünü
azaltmalıdır.
Saygıdeğer
milletvekilleri, konuşmamı sonlandırırken başkentimizin Şereflikoçhisar
ilçesinin önemli bir sorununu dile getirmek istiyorum. Şereflikoçhisar
ilçemizin en önemli ekonomik kaynağı olan Tuz Gölü’nde ilginç şeyler oluyor.
Tuz Gölü’ndeki işletmeler 2006 yılında özelleştirilmişti. 2011 yılında bu yeni
işletmelerin açılması için ihale yapılmıştı. İkisi Koçhisarlı olmak üzere pek
çok firma MİGEM’e güvenerek ihaleye girmiş ve tuz üretimine başlamışlardı. Tuz
fiyatları o günlerde 60 Türk lirasından 18 TL’ye kadar düşmüştü. Akabinde ise
ÇED raporlarına dayanılarak idare mahkemesi ve Danıştay kararlarıyla bu
ihaleler iptal edilmiştir. Tuz fiyatları bugün 120 Türk lirasının üstüne çıkmış
durumdadır. İşin ilginç kısmı ise şu an mevcut olan tesislerin genişlemeye,
kapasite artırmaya hazırlanmasıdır. Madem burada çevreye zararlı bir durum
vardır, mevcut işletmeler nasıl genişleyecektir? 
Bir
diğer husus ise bu ihaleleri iptal eden hâkimlerin içinde etkin olarak
FETÖ’cülerin olduğu iddialarıdır. Bu iddialara Enerji Bakanlığı cevap
vermelidir, vermek zorundadır. 
Sayın
milletvekilleri, ekonomimizi vergiler koyarak değil, üretimi artırarak
düzeltebiliriz. Şereflikoçhisar’daki bu tuz meselesi siyasi partilerüstü bir
konsensüsle incelenmeli ve milletimizin lehine olacak şekilde çözüme
kavuşturulmalıdır. Bu konuyu hem İYİ PARTİ Şereflikoçhisar teşkilatımız hem de
bizler yakından takip edeceğiz. Şu bilinmelidir ki meselemiz siyasi rant elde
etmek meselesi değil, memleket meselesidir.
Teşekkür
ediyor, Genel Kurulu saygıyla selamlıyorum. (İYİ PARTİ sıralarından alkışlar)
BAŞKAN
– Teşekkür ederim.
Aynı
mahiyetteki önergeler hakkında söz isteyen İstanbul Milletvekili Turan Aydoğan.
Buyurun
Sayın Aydoğan. (CHP sıralarından alkışlar)
TURAN
AYDOĞAN (İstanbul) – Teşekkür ediyorum Sayın Başkanım.
Yüce
Meclisi saygıyla selamlıyorum.
Şair
diyor ki: “Herkesin bir derdi var. Kiminin ekmeği bayat, kiminin pırlantası
küçük.” Bayat ekmekle işinizin olduğunu zannetmiyorum, getirdiğiniz vergilerle
beraber ekmekle de çok da alakanızın olduğunu zannetmiyorum ama pırlantası
küçük olanı da artık vergilendirir hâle geldiniz. Dünya kadar vergi koydunuz,
farkında mısınız? Sadece vergi koyuyorsunuz, hiçbir şey üretmiyorsunuz ama
hiçbir şey üretmiyorsunuz. Memlekette katma değer yaratacak hiçbir şey
yapmıyorsunuz. 
İSMET
YILMAZ (Sivas) – 180 milyar dolarlık ihracatımız var. 
TURAN
AYDOĞAN (Devamla) - Sayın Bakan, oradan laf atıyorsunuz ama gelir anlatırsınız.

İSMET
YILMAZ (Sivas) – Üretmeden 180 milyar dolar ihracat yapılmaz.
TURAN
AYDOĞAN (Devamla) - Son dönemde cepte ne varsa onu da sattınız, döndünüz
vatandaşın elindekiler üzerinden yeniden vergi ihdas etmeye başladınız. Biraz
mahcup olasınız diye bir şeyler söyleyeceğim ben size, kendi ekonomi
programınızı hatırlatacağım. Bakın, orada ne diyor? Diyor ki: “Vergi mevzuatını
basitleştireceğiz. Vergi sayısı azaltılacak, vergi oranları düşürülecek,
verginin adil olması sağlanacak.” Adalet ve Kalkınma Partisinin ekonomi
programındaki şeyleri okudum size; sakın itiraz etmeyin mahcup ederim sizi.
Şimdi,
vergi sayısını 70 küsura çıkardınız; bu getirdiğiniz teklifin içerisinde de
internetten lüks konuta, ücretlilerden futbolcuya, hakeme, turizm sektörüne
kadar bir dünya vergi koydunuz. İşiniz gücünüz vergi koymak, işiniz gücünüz
vatandaşın elinin altındaki mala el koymak neredeyse.
Şimdi,
bu yaptıklarınız da -içinizde çok kıymetli hukukçular var, meslektaşlarım var;
biliyorum, onlar da bu söylediklerimi biliyorlar- Anayasa’nın 2’nci maddesinden
tutun 5’inci maddesine, 10’uncu maddesine, 73’üncü maddenin ikinci fıkrasına,
125’inci maddesine, 128’inci maddesine, 153’üncü maddesine aykırı, çok şeye
aykırı ama hani “Bir şeyi bilip de söylememek dilsiz şeytanlıktır.” derler ya,
o duruma Meclisi de düşürmemek lazım. Meclis bambaşka bir yerdir; Meclis, o çok
savunduğunuz erkler ayrılığının bir şekilde onurunu kurtarması gereken yerdir.
Şimdi
bakın, ben size söyleyeyim, henüz değerli konut işine geçmeden önce: Çevreyi
kirleten -bu baca sorunu olan- termik santrallerle ilgili süreyi uzatmak
istiyorsunuz; söz verdiniz millete, 2019’un sonunda bu işi bitireceğinize söz
verdiniz. Ben şairin dediği şekilde yine size söyleyeyim: “Henüz vakit varken
gülüm” Parlamentonun onuruna uygun bir iş yapın; başka yerlerden telkin
beklemeden bu maddeyi çıkartın, hemen çıkartın. Bakın, bir süre sonra çıkarmaya
kalkacaksınız bu sefer Parlamentonun onuruna çok uygun olmayacak bu işler.
İsterseniz de çıkarmayın, tarihe şöyle geçin: Vatandaşını zehirleyen Hükûmet
olarak geçin, doğasını zehirleyen Hükûmet olarak geçin, canlılarına zarar veren
Hükûmet olarak geçin. Bunun neyini savunuyorsunuz siz ya? 
Değerli
konut vergisi getiriyorsunuz, Anayasa’nın 128’inci maddesinde verginin nasıl
tahakkuk ettirileceği yazıyor; diyor ki: Kamu görevlileri ve memurlar eliyle
tahakkuk ettirilir. Şimdi, bu getirdiğiniz yerde bir değerleme uzmanı gelecek
bir rapor hazırlayacak, on beş gün içerisinde kesinleşecek. Ortada bir şekilde
kamu görevlileri yok, vergi memurları yok, verginin tahakkuk ve tahsilat diye
safhaları var ve bunların tamamı idari işlem. Anayasa’nın 125’inci maddesi de
çok açık; eğer bunu da bir idari işlem sayarsanız, 125’inci maddesinin son
fıkrasında diyor ki: “İdarenin tüm eylem ve işlemleri yargı denetimine
tabidir.” Burada yargı denetimi yok. Ne yapıyorsunuz siz ya! Vallahi, ne
yapıyorsunuz, aklımızı karıştırıyorsunuz ya! (CHP sıralarından alkışlar) Artı
yaptığınız işlem çok garip 5 milyonluk gayrimenkulü olan vatandaşa değer
vergisi koyuyorsunuz. Değer vergisi koyduğunuz bu 5 milyonluk vatandaşın 100
kat fazlası 4,99’luk, 4’lük, 4 milyonluk, toplamda 400 milyonluk varlığı olana
bir şey demiyorsunuz. Anayasa’daki eşitlik ilkesine aykırı, yaptığınız iş
ölçülülük ilkesine de aykırı, bunun farkındasınız herhâlde ya! Çok basit bir
şey. Niye bunu getiriyorsunuz kardeşim? 400 milyon değerde gayrimenkulü olan
adam 1 lira ödemiyor değer vergisi olarak 4x100 milyon, 5 milyon hasbelkader
değeri olan adam gelecek size bu vergiyi ödeyecek. Ha, bir de şöyle bir şey
var: Bu iştirak hâlinde mülkiyet olabilir, müşterek mülkiyet olabilir. Bu 5
milyonluk malın 20-30 tane hissedarı olabilir.
RAMAZAN
CAN (Kırıkkale) – Hisseleri oranında paylaştırılır.
TURAN
AYDOĞAN (Devamla) – Onlardan gene vergi alacaksınız, garibandan da alacaksınız
bu durumda değerli konut vergisi diye. Çok zekâ oyununa gerek yok, bu anlattıklarımı
iyi anlıyorsunuz. Yaptığınız işin vergi adaletiyle falan da hiçbir alakası yok.
Az önce size Anayasa’nın maddelerini sayarken ölçülülük ve adaletten bahsettim.
Ne anlıyorsunuz bilmiyorum. Sevgili mevkidaşım çıktı burada “Deli Dumrul
vergisi” dedi.
(Mikrofon
otomatik cihaz tarafından kapatıldı)
BAŞKAN
– Toparlayalım Sayın Turan.
TURAN
AYDOĞAN (Devamla) – Toparlıyorum.
Ben
de aynı şekilde katılıyorum. Niye mahcup ediyorsunuz kendinizi buralarda? Niye
bu kadar mahcup olur hâle düşüyorsunuz? Sayın Cumhurbaşkanı “Ben Suriyeliler
için 40 milyar dolar harcadım, gerekirse 40 milyar dolar daha harcarım.” dedi.
Ya, 40 milyar doları Suriye sorununu yaratıp oraya harcıyorsunuz da 5-6 milyar
TL toplamak için bu kadar adaletsiz işi niye yapıyorsunuz? Ayranınız yok içmeye
neden bu şekilde gidiyorsunuz Suriye’ye? İnsana sorarlar. (CHP ve İYİ PARTİ
sıralarından alkışlar) Niye bu ülkenin güvenlik harcamalarını 3 katına
çıkardıktan sonra, bu ülkede yatırımları engelleyecek şekilde turizm sektörüne
balta vuruyorsunuz, gayrimenkul sektörüne balta vuruyorsunuz, bütün sektörleri
baltalıyorsunuz. Hiç düşünmüyor musunuz bu ülkede bundan sonra kim üretecek, bu
kadar vergi koyuyorsunuz?
Hepinizi
saygıyla selamlıyorum. (CHP ve İYİ PARTİ sıralarından alkışlar) 
BAŞKAN
– Aynı mahiyetteki önergeleri oylarınıza sunuyorum: Kabul edenler... Kabul
etmeyenler... Önergeler kabul edilmemiştir. 
32’nci
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir.
33’üncü
madde üzerinde 2 önerge vardır, önergeleri aykırılık sırasına göre işleme
alacağım.
Türkiye Büyük Millet Meclisi Başkanlığına
Görüşülmekte
olan 128 sıra sayılı “Dijital Hizmet Vergisi ile Bazı Kanunlarda ve 375 Sayılı
Kanun Hükmünde Kararnamede Değişiklik Yapılması Hakkında Kanun Teklifi”nin
33’üncü maddesinin aşağıdaki şekilde değiştirilmesini arz ve teklif ederiz.
Saygılarımızla.
Madde
33 - 1319 sayılı Kanuna aşağıdaki madde ilave edilmiştir. 
"Vergiye
ait değerlerin tespiti; ilanı ve kesinleşmesi:
MADDE
43 - Tapu ve Kadastro Genel Müdürlüğünce ilgili mevzuat kapsamında yapılan veya
yaptırılan değerleme sonucunda belirlenen ve değeri 42 nci maddede yer alan
tutarı aşan (bu tutar dahil) mesken nitelikli taşınmazlar, ilgilileri
tarafından ulaşılabilecek şekilde Tapu ve Kadastro Genel Müdürlüğünün internet
sitesinde ilan edilir ve ilgilisine ayrıca tebliğ edilir. Tebliğ tarihinden
itibaren on beşinci günün sonuna kadar Tapu ve Kadastro Genel Müdürlüğüne
itiraz edilmeyen mesken nitelikli taşınmaz değeri kesinleşir. Süresinde yapılan
itirazlar, on beş gün içinde değerlendirilerek sonuçlandırılır ve kesinleşen
değer, aynı usulle ilan ve ilgilisine tebliğ edilir. Bu değer, değerli konut
vergisi uygulamasında Tapu ve Kadastro Genel Müdürlüğünce belirlenen değer
olarak kabul edilir. Mükelleflerin idari yargıya başvuru hakları saklıdır. 
Bu
vergi uygulamasında, Tapu ve Kadastro Genel Müdürlüğünce belirlenen bir değerin
bulunmaması durumunda, bina vergi değeri esas alınarak vergilendirme işlemleri
yapılır.
Bina
vergi değeri, 29 uncu maddeye göre belirlenen vergi değeridir.”
 Bülent
Kuşoğlu Cavit Arı Mehmet Bekaroğlu
 Ankara Antalya İstanbul
 Emine
Gülizar Emecan Kamil Okyay Sındır Abdüllatif Şener
 İstanbul İzmir Konya
 Süleyman
Girgin
 Muğla
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) - Katılamıyoruz Sayın
Başkan. 
BAŞKAN
– Önerge hakkında konuşmak isteyen Muğla Milletvekili Süleyman Girgin. 
Buyurun
Sayın Girgin. (CHP sıralarından alkışlar)
SÜLEYMAN
GİRGİN (Muğla) – Sayın Başkan, değerli milletvekilleri; hepinizi saygıyla
selamlıyorum. 
Sayın
Başkan, kamuoyuna “Az kazanan az, çok kazanan çok vergi verecek.” sloganıyla
sunulan bu kanun teklifi, bu tanımdan çok uzaktır. Çok kazanandan çok vergi
almak hedeflenmekte ancak az kazanandan az vergi almaya ilişkin bir düzenleme
yoktur. AKP ekonomik krizin faturasını vergi yükünü artırarak halka kesmeye
devam etmektedir. Üstelik, bu yükü halka “Vergide adalet sağlanacak.” yalanıyla
pazarlamaya çalışmaktadır. “Lüks konutlarda emlak vergisini artırıyoruz,
taşınmaz mallarda değer artışı için vergi getiriyoruz.” diyerek bir yandan
zenginlik ve lüks vergilendirilir gibi gözükürken asıl yükü çeken emekçilerden
alınan dolaylı vergilerle gelir vergileri artırılmaktadır. 
Diğer
yandan da şirketlerin ödeyeceği kurumlar vergisi düşürülmekle kalmayıp sonraki
düzenlemeler için, 70 milyar borçlanma için Cumhurbaşkanına yetki
verilmektedir. Cumhurbaşkanının bu yetkisini sermayenin lehine kullanacağından
şüphemiz yok. Oysa asgari ücretle çalışan işçiler, ücretli çalışan işçiler,
memurlar da dâhil olmak üzere, 7’nci aydan itibaren artan vergi dilimine
girerek daha çok gelir vergisi ödemektedirler. 
Sayın
milletvekilleri, iktidar vergiye doymuyor. Borç gırtlakta ve tulumbada su
bitti. Hazine ve Maliye Bakanlığı tarafından açıklanan kamu yönetimi raporuna
göre, ekim ayına kadar yapılan net borçlanma 2019 yılı için 114 milyar lira.
Yani 90 milyar liraya kadar borçlanma yetkisi alan yürütme organı, bu yetkisini
zaten aşmış vaziyette. Cumhurbaşkanına 70 milyar lira daha borçlanma hakkı
verilmesiyle birlikte, toplam borçlanma miktarı 160 milyar liraya çıkmaktadır.
Niye? Çünkü delik büyük, yama tutmuyor. Gerek 70 milyar borçlanma yetkisi gerek
konaklama vergisi, değerli konut vergisi ve gerekse bu torbayla getirilen diğer
vergiler yoksulun yükünü hafifletmek için değil, bütçe açığına para bulmak
içindir. Mesela ilgili maddelerin birinde de diyor ki: “Değerli konut
vergisinden de konaklama vergisinden de elde edilecek gelirler mahallî
idarelere verilecek payların hesabında dikkate alınmaz.” Ya nereye gidecek bu
paralar? Saraya gidecek. Yetecek mi pekâlâ? Tabii ki yetmeyecek. İtibardan
tasarruf olmadıkça vergiler, zamlar yine artacak ama yine “Aynı gemideyiz.”
demeye devam edilecek. Evet, aynı gemideyiz ancak siz güvertede lüks
kamaralarda, vatandaş makine dairesinde ateşleyici olarak. On yedi yıldır
maalesef vatandaş kazanı besleye besleye doyuramadı sizi. 
Şöyle
bir madde getirin isterseniz; üstelik geçici değil, kalıcı olsun: “Biz bütçeyi
tamamen Cumhurbaşkanı Erdoğan’a bırakıyoruz; limitsiz borçlanabilir, limitsiz
harcayabilir, limitsiz vergi getirebilir.” Böyle deyiverin olup bitsin. Hatta
“İtibardan da tasarruf etmemesini özellikle öneriyoruz.” deyin, bunu da
ekleyin, zaten de öyle değil mi? 
Diğer
yandan, Cumhurbaşkanı Erdoğan’ın maaşının artırılmasını da ekleyebilirsiniz.
Zira aile bütçesini de eğer devlet bütçesi gibi yönetiyorsa iki yakasının bir
araya gelmemesi de olasılıktır.
Sayın
milletvekilleri, değerli konut vergisinden vergi alınması kademeli
vergilendirme açısından olumlu olsa da bu taşınmazlara hizmet götüren yerel
yönetim paylarının verilmeyerek sadece merkezî bütçeye aktarılması yanlıştır
çünkü bu nitelikteki taşınmazların bulunduğu mahaller aynı kalitede hizmet
beklemektedirler. “Bu konutları yüksek vergilendireceğim.” diyorsanız emlak
vergisi oranlarında bir kademelendirmeyle yeni bir vergi ihdas etmeden
demokrasinin vazgeçilmezi olan yerel yönetimlerin öz gelirlerini artırmak
suretiyle bunu yapmak mümkün idi. 
Diğer
yandan, konaklama vergisinin uygulanma gerekçesi, bir beldeye, kente gelen
turistlerin o beldenin park bahçe, çöp toplama, itfaiye hizmetlerinden
faydalanmaları karşılığında bunun bedelini ödemelerine dayanmaktadır. Siz ne
yapıyorsunuz? Genel bütçeye aktarıyorsunuz. Hizmeti veren yerel yönetimler
açısından bu yaptığınız adaletsizliktir.
Muğla’mızdan
size bir örnek vermek istiyorum: Yazın 5 milyon nüfusa hizmet veren 1 milyon
nüfuslu Muğlalılar İller Bankasından kış nüfusuna göre para almaktadır; bu,
haksızlıktır. 
Değerli
milletvekilleri, Ekim 2019 tarihinden itibaren turizm katkı payı uygulaması
başlatılmış olup bir de konaklama vergisi gibi ilave vergi turizm
işletmelerinin fiyatlarını etkileyeceğinden rekabet ortamında turizm
gelirlerinin azalması sonucunu doğurabilecektir. 
(Mikrofon
otomatik cihaz tarafından kapatıldı) 
SÜLEYMAN
GİRGİN (Devamla) – Rica ediyorum…
BAŞKAN
– Toparlayınız.
SÜLEYMAN
GİRGİN (Devamla) – Toparlıyorum. 
Siz
diyorsunuz ki turist gelmesin, gitsin, rakip ülkelerde tatillerini yapsınlar.
Turizm sektörüne bu vergiler çelme takmaktır. Getirilen bu konaklama vergisi,
dişinden tırnağından artırıp taksitle tatile gidebilmeyi başarabilmiş
vatandaşlarımızın da omzuna yük bindirmektedir. Yabancı turist zaten genelde
paket turla geldiğinden ve uluslararası rekabetten dolayı bu vergi onlara
acentelerce yansıtılmayacak, olan yine bizim kendi vatandaşlarımıza olacaktır. 
Değerli
milletvekilleri, özetin özeti, bu kadar vergi, bu kadar borçlanmanın, özeti
şudur, tarih ileride AKP dönemini şöyle yazacaktır: “Halk ağır vergiler
içerisinde ezilirken yöneticiler sarayda lüks ve şatafat içindeydi.”
Teşekkür
ediyorum, saygılar sunuyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Dijital Hizmet Vergisi Kanunu ile Bazı Kanunlarda ve 375 Sayılı Kanun
Hükmünde Kararnamede Değişiklik Yapılması Hakkında Kanun Teklifi’nin 33’üncü
maddesinde yer alan "eklenmiştir” ibaresinin "ilave edilmiştir”
ibaresiyle değiştirilmesini arz ve teklif ederim. 
 Ayhan
Erel  Ümit Beyaz Mehmet Metanet Çulhaoğlu
 Aksaray
 İstanbul  Adana
 Arslan
Kabukcuoğlu  Aylin Cesur  Orhan Çakırlar
 Eskişehir
 Isparta  Edirne
 İsmail
Ok
 Balıkesir
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Katılamıyoruz Sayın
Başkan.
BAŞKAN
– Önerge hakkında konuşmak isteyen Isparta Milletvekili Aylin Cesur. (İYİ PARTİ
sıralarından alkışlar)
AYLİN
CESUR (Isparta) – Sayın Başkan, değerli milletvekilleri; yüce Meclisi saygıyla
selamlıyorum. 
Dijital
Hizmet Vergisi Kanunu Teklifi’ni görüşüyoruz. Bugün aynı zamanda Dünya Çocuk
Hakları Günü. Çocuklar, insanlığın en değerli varlığı. Çocuk, hem ailenin hem
milletin aslında hem de tüm insanlığın ortak varlığı. Dünya bu gerçeği anlamış
olmakla beraber bunun gereğini yapmakta hâlâ çok başarılı değil. 
Çocukların
dünyaya gelme hakkı, yaşam hakkı, gelişme hakkı, korunma hakkı, kültür ve
sosyal hayata eksiksiz katılma hakkı, dünya ölçüsünde ve en yüksek düzeyde
yerine getirilmesi gerekiyor. Bu düşüncelerle Dünya Çocuk Hakları Günü’nü
kutluyorum.
Aslında
tüm çabamız çocuklarımız için. Memleketimizi, bize bırakıldığı gibi bütün ve
milletimizi de birlik, beraberlik içinde yarınlara taşıma gayesindeyiz. Siyaset
de kurumları da bunun için var. Gelgelelim hâl böyleyken durum nasıl? Maalesef
gençlerimiz hiç olmadıkları kadar umutsuz ve kaygılı. Onları suçlayabilir
miyiz? Hayır, ancak durumdan vazife çıkarmamız lazım. Neden kaygılılar, neden
başka ülkelere gitme hayaliyle yanıp tutuşuyorlar? Cevap verelim. Kaybettiğimiz
huzur ve güven iklimi; aradığımız barış, huzur ve refah. 
Birkaç
gün evvel işsizlik rakamları açıklandı. Ağustosta işsizlik geçen yılın aynı
ayına göre 2,9 puanlık artışla yüzde 14 olmuş, işsiz sayısı geçen yılın aynı
dönemine göre 980 bin kişi artmış 4 milyon 650 bin olmuş ve işsizlik oranı ise
son on beş yılın rekorunu kırmış. 
İşsizlik,
Türkiye'nin en büyük sorunlarından biri ve gençlerimizin kaygı probleminin de
ana kaynağı. Gençlerimiz umutsuz ya hani, onlara uzaya yolculuk vaat ederken
genç işsizliği uzaya çıkmış. Genç nüfusta işsizlik oranı 6,6 puan artmış ve
yüzde 27,4 olmuş. Yükseköğrenim mezunu işsizlerin sayısı artmış, yüzde 14’ten
15,2’ye çıkmış. İstihdamda dibe vurmuşuz, 789 bin kişi azalmış ve istihdam oranı
2 puanlık azalışla yüzde 46,3’e düşmüş. 
Değerli
arkadaşlarım, durum vahim. Her yol aynı şeye çıkıyor: Türkiye güven ve huzur
iklimine geçmeden sorunlarımızı çözemeyiz. Çünkü bu ortam olmazsa yatırım
olmuyor, yatırım olmayınca üretim olmuyor, üretim olmayınca ekonomi krizde. Dış
borçla ve şu ortamda bulabileceğiniz en yüksek faizli dış borçla ve vergiyi
artırarak sorunu çözemezsiniz. Kamu harcamalarının, büyümenin ve kalkınmanın
sürdürülebilir finansman kaynağı vergiler. Bu amaçlarla alınan vergilerin ihdasında
oranlarının, istisnalarının ve muafiyetlerinin belirlenmesinde ve diğer
vergilendirme işlemlerinde tüm ülkeler tarafından dikkate alınan temel
vergilendirme prensiplerinden birisi mali güce göre vergi alınma prensibi.
Nitekim bu ilke ülkemizde de anayasal olarak hüküm altına alınmış. Kanunla
getirilen değerli konut vergisi mevcut vergi sisteminin başarısızlığını
gösteriyor aslında. Yıllardır genel bir vergi reformu gerçekleştirilmediğinden
ve vergi denetimi gereği gibi yapılmadığından gelir ve kazanç üzerinden
alınması gereken vergiler alınamamakta. Ağırlık verilen dolaylı vergilerde de
son dönemde istenen vergi tahsilatı gerçekleştirilemediğinden, siyasi irade
ortaya çıkan büyük bütçe açıklarını kapatmak amacıyla vergilendirebileceği
spesifik alanlara yönelmiş. Değerli konut vergisi düzenlemesi de bunlardan bir
tanesi, çok belli. Vergileme adalet ilkesi çerçevesinde kişilerin harcama ve
mülkiyet karşısındaki gelir durumu gözetilerek yapılır, aksi durumda kişiler
koyulan vergilere karşı kendini korumaya kalkar. Maddenin gerekçesinde de
belirtildiği gibi yapılan düzenlemenin mali güce göre vergilendirme ilkesiyle
yapıldığı savı doğru çıkmıyor. Düzenlemeyi getiren siyasi irade bu düzenlemeden
beklediği vergi tutarını hesap etmiş görünüyor. Dolayısıyla bütçe açıklarını
finanse etmek açısından ilk etapta beklediğinin önemli bir kısmını
gerçekleştirebilecek ama kısa vadede beklentiler karşılansa da orta ve uzun
vadede beklentiler ölçüsünde bir vergi sağlanması öngörülemez bu şekilde. 
Kişiler
ellerindeki bu kapsamdaki konutları çıkarabilecekleri gibi tasarrufları başka
alternatiflere de yönlendirebilirler. Daha da önemlisi son yıllarda görüldüğü
gibi cazip teklifler sunan dış ülkelerden konut alımlarını
yoğunlaştırabilirler. Sonuçta, oku atınca hedefi vurmak gerekiyor. Eğer gittiği
yerde düzeltilmesi zor yeni yaralar açacak olursanız durum çok daha kötü ve
vahim hâle geliyor. Yatırım olmadan, üretim olmadan vergiyi artırarak sadece
derinin üzerindeki yarayı tedavi ettiğiniz zaman içeri sirayet eden yara kangrene
yol açıyor, ve buradaki kangren tüm vücuda yayıldığı zaman maalesef
demokrasimiz kangren olmuş oluyor. Sonuçları ortada: İşsizlik, kaygı, buhran,
cinayet, şiddet, intiharlar, yalnızlık. 
(Mikrofon
otomatik cihaz tarafından kapatıldı) 
BAŞKAN
– Buyurun, toparlayın.
AYLİN
CESUR (Devamla) - Dünya ülkesi Türkiye iken neredeyse tek başına kalmış bir
Türkiye. Şu global dünyada dünyaya meydan okuyan Türkiye’den dünyanın sırtını
döndüğü Türkiye’ye gelirsiniz. Ki en başa dönüyorum şimdi: Çocuklarımız ve
gençlerimiz kaygı denizindeyken ne size ne bize rahat yok artık bundan sonra
gece uykularında. 
Türkiye
bir an önce parlamenter sisteme geri dönmeli ve demokratik kurumlarını,
yargısını, yasamasını, yürütmesini çalıştırmalı değerli arkadaşlar. 
Saygılar
sunuyorum. (İYİ PARTİ sıralarından alkışlar)
BAŞKAN
– Şimdi önergeyi oylarınıza sunuyorum: Kabul edenler... Kabul etmeyenler...
Önerge kabul edilmemiştir.
33’üncü
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir.
34’üncü
madde üzerinde 2 önerge vardır, önergeleri aykırılık sırasına göre işleme
alacağım.
Türkiye Büyük Millet Meclisi Başkanlığına
Görüşülmekte
olan 128 sıra sayılı Dijital Hizmet Vergisi Kanunu ile Bazı Kanunlarda ve 375
Sayılı Kanun Hükmünde Kararnamede Değişiklik Yapılması Hakkında Kanun
Teklifi’nin 34’üncü maddesinin aşağıdaki şekilde değiştirilmesini arz ve teklif
ederiz.
Saygılarımızla.
MADDE
34- 1319 sayılı Kanuna aşağıdaki madde ilave edilmiştir.
"Matrah
ve nispet:
MADDE
44- Verginin matrahı, bina vergi değeri ve Tapu ve Kadastro Genel Müdürlüğünce
belirlenen değerden yüksek olanıdır.
Değerli
konut vergisine tabi mesken nitelikli taşınmazlardan değeri; 
5.000.000
TL ile 7.500.000 TL arasında olanlar (Binde 3)
7.500.001
TL ile 10.000.000 TL arasında olanlar (Binde 6)
10.000.001
TL'yi aşanlar  (Binde
10)
oranında
vergilendirilir. 
Paylı
mülkiyette ve elbirliği mülkiyette, matrahın hesabında mesken nitelikli
taşınmazın toplam değeri esas alınır.
42
nci maddede yer alan tutar, ikinci fıkrada yer alan vergi oranlarına esas
mesken nitelikli taşınmaz değerlerinin alt ve üst sınırları ile Tapu ve
Kadastro Genel Müdürlüğünce belirlenen ve 42. maddede yer alan tutarı aşan (bu
tutar dahil) mesken nitelikli taşınmazların değeri her yıl bir önceki yıla
ilişkin olarak 213 sayılı Vergi Usul Kanunu hükümlerine göre belirlenen yeniden
değerleme oranında artırılır. Bu şekilde hesaplanan tutarların 10.000 Türk
lirasına kadar olan kesirleri dikkate alınmaz (Şu kadar ki; Tapu ve Kadastro
Genel Müdürlüğünce belirlenen taşınmaz değeri, değer tespitinin yapıldığı yıl
yeniden değerleme oranında artırılmaz.).”
 Mehmet
Akif Hamzaçebi Cavit Arı Bülent Kuşoğlu
 İstanbul Antalya Ankara
 Emine
Gülizar Emecan Kamil Okyay Sındır Abdüllatif Şener
 İstanbul İzmir Konya
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) - Katılamıyoruz Sayın
Başkan. 
BAŞKAN
– Önerge hakkında konuşmak isteyen İstanbul Milletvekili Mehmet Akif Hamzaçebi.

Buyurun
Sayın Hamzaçebi. (CHP sıralarından alkışlar) 
MEHMET
AKİF HAMZAÇEBİ (İstanbul) – Sayın Başkan, değerli milletvekilleri; Fransız
İktisatçı Thomas Piketty bu maddenin görüşülmesini izleseydi, herhâlde gözleri
yaşarırdı. Thomas Piketty 2003-2004, o yıllarda yazmış olduğu bir kitapta şöyle
bir değerlendirmede bulunur: “Kapitalizmin eşitsizlik yaratan dinamiklerinin
kontrol altına alınabilmesi, giderilebilmesi için artan oranlı bir servet
vergisinin gelmesi gerekir.” Thomas Piketty bunu o, kapitalizmin çok, son
derece kurumsallaştığı zengin ülkeler için aslında ortaya koymuştur. Bu
ülkelerde nüfusun yüzde 1’i nüfusun yüzde 99’unun sahip olduğu servete
sahiptir. Yine, Piketty şöyle der: “Bu ülkelerde, her ülkenin kendi nüfusunun
yüzde 1’i de kalan yüzde 99’unun toplumsal, siyasi ve ekonomik hayatını kontrol
edecek güçte bir parasal güce, bir servete sahiptir. Dolayısıyla bu eşitsizliği
gidermek için bir artan oranlı servet vergisi gerekir.”
Yine,
Piketty bu öneriyi gelişmiş ülkeler için yaptığına göre, o ülkelerdeki vergi
yüküne, toplam vergi hasılatına bakmak lazım. O ülkelerde toplanan vergilerin
gayrisafi yurt içi hasılaya oranı yüzde 35’ler düzeyindedir. Ortalama OECD
oranını söylüyorum, aslında gelişmiş ülkelerde bu yük biraz daha yukarıdadır.
Türkiye’de bu oran nerededir? Türkiye’de bu oran yüzde 25’lerdedir yani Türkiye
OECD ortalamasına göre 10 puan daha aşağıda vergi topluyor. Türkiye’de vergi
yükünün düşük olması az vergi toplandığı anlamına gelmiyor, kayıtlı olarak
faaliyet gösteren mükelleflerin omuzunda çok büyük bir vergi yükü olduğu
anlamına geliyor çünkü Türkiye’de kayıt dışı ekonomi o ülkelerle
kıyaslanamayacak ölçüde büyüktür. 
“Bu
bir servet vergisi mi?” dersek, hayır, yarım yamalak bir şey. Ne diyor: “Değeri
5 milyon lira ve üzerinde olan konutlar değerli konut vergisine tabidir.” Biraz
önce konuşan Sayın Turan Aydoğan örnek verdi. 4 milyon liradan 100 tane konutu
var, 400 milyon lira ediyor; vergiye tabi mi? Hayır. Daha ilginç olan, daha
çarpıcı olan bir şeyi örnek vereyim: Yüksek ücretli birisi, özel sektörde
çalışıyor, 5 milyon lira banka kredisi aldı, gitti 5 milyon liralık bir konut
aldı, yirmi yıl vadeyle ödeyecek. “Bu vergiyi ödeyeceksin.” diyorsunuz ona.
“Borcumu düş, başka da evim yok, 5 milyon lira banka kredi borcum var, bunu düş
buradan.” “Hayır, bunu düşmem, senden alırım.” 
Arkadaşlar,
bir vergiyi koyarken adaletli koyun, adaletli koyun. Örnek verdim, OECD
ülkelerinde vergi yükünün gayrisafi yurt dışı hasılaya oranı yüzde 35’lerde,
Türkiye’de yüzde 25’lerde yani kazanç üzerinden gelir ve kurumlar vergisi
alınamadığı için kimi yakalarsak gayrimenkulde ondan alalım diyorsunuz. Bu
olmaz, bu olmaz. Bu, ayrıca Anayasa’nın 128’inci maddesine de aykırı. Şu
şekilde aykırı: Vergiyi alıyorsunuz da matrahı nasıl belirleyeceksiniz? “Tapu
Kadastro Genel Müdürlüğünün teşkilatı yok, biz bunu değerleme şirketlerine
yaptıracağız.” Yaptırırsınız da Anayasa’ya aykırı olur. Komisyonda uyardım, bir
daha uyarıyorum, Anayasa’nın 128’inci maddesinin birinci fıkrası “Devletin kamu
iktisadî teşebbüslerinin ve diğer kamu tüzelkişilerinin genel idare esaslarına
göre gördükleri aslî ve sürekli kamu hizmetleri memurlar ve diğer sözleşmeli
personel eliyle yürütülür.” 
Tarh
ve tahakkuk işlemi bir idari işlemdir, matrah belirleme bir idari işlemdir.
Bunu bir özel sektör kuruluşuna yaptıramazsınız, yaptırırsanız Anayasa’ya
aykırı olur; ben uyarıyorum. Bu, kentsel rantları mı vergiliyor? Hayır, kentsel
rantlar vergilenmiyor. Size bir önerim var… Cumhurbaşkanımız Sayın Erdoğan 21
Ekim 2017’de demişti ki: “İstanbul’a ihanet ettik, bu ihanetten ben de
sorumluyum. Bu ihanet süreci de devam ediyor.” Bundan amaç… Yine bir
cümlesinde, demecinde söylemişti: “Ya, nefes alınacak tek yer mezarlıklar
kaldı.” Yani “İstanbul inşaata boğuldu.” diyor Sayın Erdoğan; güzel bir
cümleydi. Devamında, 2 Aralık 2017’de bir şey daha söyledi: “İstanbul’da binalar
5+1 katı geçmeyecek.”
(Mikrofon
otomatik cihaz tarafından kapatıldı) 
BAŞKAN
– Buyurun.
MEHMET
AKİF HAMZAÇEBİ (İstanbul) – Sayın Erdoğan’ın 21 Ekim 2017 tarihinde,
“İstanbul’a ihanet ettik.” dediği o cümlenin konuşulduğu tarihten bu yana
sadece Çevre ve Şehircilik Bakanlığının 100’ü aşkın imar planı tadilatında
imara açtığı alan tutarı 20 milyon metrekare arkadaşlar. (CHP sıralarından
alkışlar) Kentsel rantı vergileyeceksek gelin, bunu vergileyelim. Bir kalem
oyunuyla imara kapalı alanları imara açtılar, iktidar açtı; AK PARTİ Grubu açtı
demiyorum, iktidar açtı. Eğer rantı vergileyeceksek gelin, onu vergileyelim.
Kazlıçeşme’deki, İstanbul’un efsanevi silüetinin ortasına hançer gibi saplanmış
olan, o imar planı tadilatıyla yapılan yerleri vergileyelim; oradan doğan
kazançları vergileyelim. Bugüne kadar hiçbir iktidarın, hiçbir
Cumhurbaşkanının, hiçbir İstanbul Büyükşehir Belediye Başkanının aklına
gelmeyen bir şey yaptılar; iktidar yaptı. O efsanevi silüetin ortasına; Allah’ı
yücelten, ona doğru yükselen o minarelerin arasına ranta doğru yükselen
gökdelenleri koydunuz. Gelin, onları vergileyelim.
Teşekkür
ediyorum, saygılar sunuyorum. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Dijital Hizmet Vergisi Kanunu ile Bazı Kanunlarda ve 375 Sayılı Kanun
Hükmünde Kararnamede Değişiklik Yapılması Hakkında Kanun Teklifi’nin 34’üncü
maddesinde yer alan “eklenmiştir” ibaresinin “ilave edilmiştir” ibaresiyle
değiştirilmesini arz ve teklif ederiz.
 Ayhan Erel Mehmet
Metanet Çulhaoğlu Orhan Çakırlar
 Aksaray Adana Edirne
 Enez Kaplan Ümit
Beyaz Aylin Cesur
 Tekirdağ İstanbul Isparta
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Katılamıyoruz Sayın
Başkan. 
BAŞKAN
– Önerge hakkında konuşmak isteyen Isparta Milletvekili Aylin Cesur.
Buyurun
Aylin Hanım. (İYİ PARTİ sıralarından alkışlar)
AYLİN
CESUR (Isparta) – Sayın Başkan, değerli milletvekilleri; Genel Kurulu tekrar
saygıyla selamlıyorum.
Az
evvel gençlerimiz umutsuz dedik. Yatırım ve üretim dedik ilacımız. Bu olsa şu
elimde tuttuğum ve sadece birer örneğini sunacağım milyonlarca genç devletten
çare beklemezdi. Her gün kapanan fabrikalarla gelinen noktada gözlerini
devletten gelecek atamalara çeviren gençlerimizden söz etmek istiyorum. 
Biz,
ezelden beri bu topraklarda hüküm süren yüce bir milletiz, manevi değerlerimizi
de her şeyin üzerinde tutarız; biraz da devletçiyiz, güveniriz, severiz bizi
yönetenleri, şans veririz. Verdi de size defalarca bu millet, bir kere daha,
bir kere daha verdi; sözler verdiniz, bir kere daha verdi şans. Söz senet
çünkü. Ve baba kime denir? Koruyup kollayan, sırtınızı verdiğiniz, en
güvendiğiniz kimseye, değil mi? “Devlet baba” diyor milletimiz devlete. Başka
milletlerde bulamazsınız bunu. Devlete “baba” diyen ve her şeyin filizini de
“ana” dediği toprakta arayan tarım kesiminden bir cümle söz edeceğim. Herkes
çalışırken onlar da çalışır ama en çok onlar yorulur. Herkes yoksullaşırken
onlar da yoksullaşır ama en çok onlar yoksullaşır. Verin 2006’da çıkardığınız
kanunla belirlediğiniz ve hiç vermediğiniz yüzde 1’i bu sene. Çiftçiler her
geçen gün güç kaybediyor, bağırıyor köylümüz “Elimizi tutun.” diye ve o kutsal
eli tutun artık. 
Tarım
Bakanı Fakıbaba 1 Ocak 2018’de “3.500 personel alacağız.” dedi. 150 bin işsiz
ziraat, su, gıda mühendisi ve veteriner var. Sayın Pakdemirli 2019 ikinci
çeyreğine aktardı. Biz de dedik ki bu kürsüde, takip edeceğiz; ediyoruz,
defalarca dedik, olmadı, duyuramadık sesimizi. O hâlde, düşündüm taşındım
geceleri. Niye geceleri? Çünkü geceleri oturup gelen mesajları okuyabiliyorum,
yüzlerce, her gece ve sabah olmuyor onlara, bize de sabah olmuyor. Senelerdir
bekliyorlar ama son iki yıla odaklanmışlar, yirmi üç ay olmuş Sayın Bakan söz
vereli ve KPSS hakları yanacak gençlerimizin. Feryat ediyorlar, kimi “İntiharın
eşiğindeyim.” diyor, kimi evlenemiyor, ailelerinin yüzüne bakamıyorlar, hepsi
umutsuz. 
Ben
de defalarca dile getirdiğimiz bu sorunu bir türlü size anlatamadığımız için
düşündüm taşındım, her geceyi bir boncuk yapayım dedim ve saydım sizin için,
yan yana koydum, bu upuzun dize onları beklerken uyuyamadıkları her bir gece
için her bir boncuk. 
Evet,
EYT bekliyor senelerdir ama beklemeye devam edecekler sanırım, resmî
bekleyişleri dernek olarak Ocak 2015’ten beri, elli sekiz ayı geçmiş. Her biri
için bir boncuk yaptım, EYT’nin boncuğu çok uzun oldu. (CHP sıralarından
alkışlar) 
Evet,
bir tane mektupta “Sayın Vekilim, şikâyetimizi binlerce işsiz kardeşim adına
dile getirmek istiyorum. 2018 Mart ayında eski Aile ve Sosyal Politikalar
Bakanı Fatma Betül Sayan Kaya Hanımefendi 3 bin ASDEP personelinin istihdam
edileceği sözünü verdi. 2018 Mayıs ayında da Sayın Cumhurbaşkanımız bunun 4
bine çıktığını müjdeledi ama olmadı 2018’de. 2019’da, bu yıl içinde Zehra
Zümrüt Selçuk Hanımefendi alım ilanına çıkarak bini ASDEP, bini işçi 2.321
sözleşmeli alım ilanına çıkacağını bildirdi, müjde verdi, hâlen alım yayınlanmadı.
Bu alımı iki yıldır bekleyen biz gençler için bir şey yapar mısınız?” diyor.
Onları da mor zincir yaptım her bir uyumadıkları gece için. (CHP sıralarından
alkışlar) 
17
bin sağlıkçı atama bekliyor. En uzunundan on altı aylık bir dizi de sağlıkçılarımız
için, sarı boncuklar sağlıkçılarımız için geliyor. (İYİ PARTİ ve CHP
sıralarından alkışlar) 
“Ulaştırma
ve trafik hizmetleri bölümünü bitirmiş atanmayı bekleyen binlerce mezunlarız.”
diyor yine bir mektupta. “Bir yıldır atama bekliyoruz. Atanamadığımız için
ailelerimizle geçinemiyoruz. Çok zordayız. Kimimiz atanamadığı için çoban oldu,
kimimiz kapıcı, inşaatlarda çalışan olduk. Yaptığımız iş zorumuza gitmiyor ama
hayal kurduğumuz mesleği yapamıyoruz ya -o kara yollarıydı- mesleğimizi bize
verin.” diyorlar. Mavi boncuk yaptım onların uyumadığı her gece için. (İYİ
PARTİ ve CHP sıralarından alkışlar) 
Evet,
“Cebimizde olan en son parayla sırf sizlere sesimizi duyurmak için gazeteye
ilan verdik.” diyorlar. İlanları burada, burada onlar adına gösteriyorum size
ve bu da onların bir yılı içindi. 
“Mali
hizmetler uzman yardımcılığı sınavını dört, vergi müfettiş yardımcılığı
sınavını bir buçuk, gelir uzman yardımcılığı sınavını on sekiz aydır
bekliyoruz. KPSS sınavını bizden para almak için mi yapıyorsunuz?” diye
soruyorlar; öyle olmadığını umut ediyoruz. 
700
bin öğretmen atama bekliyor, 200 bin açık var; “Şubat ayında 60 bin atama
bekliyoruz.” diye feryat ediyorlar. Onlara boncuk sayacak kadar -o kadar uzun
tutacaktı ki- kürsüde yerim yok. 
Engelli
öğretmenler var; onlar da “40 bin öğretmen atandı ama yasal hakkımız bize
uygulanmadı.” diye feryattalar. Yüzde 3’ü engelliler olmalı bunun ama bu yasa
uygulanmıyor ve 5 bin de engelli öğretmen açığı var aslında. 
(Mikrofon
otomatik cihaz tarafından kapatıldı)
BAŞKAN
– Buyurun, toparlayın. 
AYLİN
CESUR (Devamla) – Engelleri onların hayallerine koşmasına engel olmamış, siz de
olmayın diyorum engelliler için… Ve rehabilitasyon öğretmenleri atama bekliyor,
denklik getirilsin istiyorlar emsalleri gibi. Doğa Koruma ve Millî Parklar ve
DSİ’de çalışan taşeron işçiler üç ay, altı ay, dokuz aylığına alınıyorlar ama
dokuz ay yirmi dokuz gün çalışma istiyorlar, emsalleri gibi özlük hakları olsun
istiyorlar ve “Sayın Vekilim, 2018 KPSS sınavından 90 puan aldım, inşaat
mühendislerinin sesi olur musunuz?” diyorlar; sesi olalım onların da.
RAMAZAN
CAN (Kırıkkale) – Önerge neydi, önerge?
AYLİN
CESUR (Devamla) – Devletseniz gereğini yapacaksınız; ya bu çocuklarımıza iş
imkânı sağlayacak yatırım iklimini sağlayacaksınız ya da verdiğiniz sözleri
tutup atama bekleyen gençlerin atamasını yapacaksınız; bu kısa vadede acil
çözüm. Uzun vadede..
RAMAZAN
CAN (Kırıkkale) – Önerge neydi, önerge?
AYLİN
CESUR (Devamla) – Hoşunuza gitmedi mi bu?
Yine
acil olan, aslında köklü çözümle yeni uykusuz gençler yaratmamak için önlem
almakta. 
MUSTAFA
CANBEY (Balıkesir) – Önerge boncuk oldu!
AYLİN
CESUR (Devamla) – Düğümün çözümü aslında demokraside. Derhâl işleyen demokrasi
ve işleyen devlet normlarına oturtalım demokrasimizi; bu da parlamenter sisteme
bir an önce geçmekle mümkün; her konuşmamda bunu söyleyeceğim. 
Hepinize
sevgiler, saygılar sunuyorum. (İYİ PARTİ ve CHP sıralarından alkışlar) 
MUSTAFA
CANBEY (Balıkesir) – Önergeden de bahsetseydiniz! 
BAŞKAN
– Teşekkür ederim.
Şimdi,
önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
34’üncü
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
35’inci
madde üzerinde 2 önerge vardır; önergeleri aykırılık sırasına göre işleme
alacağım. 
Türkiye Büyük Millet Meclisi
Başkanlığına
Görüşülmekte
olan Dijital Hizmet Vergisi Kanunu ile Bazı Kanunlarda ve 375 Sayılı Kanun
Hükmünde Kararnamede Değişiklik Yapılması Hakkında Kanun Teklifi”nin 35’inci
maddesinin aşağıdaki şekilde değiştirilmesini arz ve teklif ederiz.
Saygılarımızla.
MADDE
35- 1319 sayılı Kanun’a aşağıdaki madde eklenmiştir.
“Mükellefiyet:
MADDE
45- Değerli konut vergisini mesken nitelikli taşınmazların maliki, varsa intifa
hakkı sahibi, her ikisi de yoksa mesken nitelikli taşınmaza malik gibi tasarruf
edenler öder.
Bir
mesken nitelikli taşınmaza paylı mülkiyet hâlinde malik olanlar, hisseleri
oranında mükelleftirler. Elbirliği mülkiyette malikler vergiden müteselsilen
sorumlu olurlar.
Değerli
konut vergisi mükellefiyeti;
a)
Mesken nitelikli taşınmazın değerinin, bina vergi değeri veya Tapu ve Kadastro
Genel Müdürlüğünce belirlenen değerin 42 nci maddede belirtilen tutarı
aştığının (bu tutar dahil) belirlendiği tarihi,
b)
33 üncü maddenin (1) ila (7) numaralı fıkralarında yazılı vergi değerini tadil
eden sebeplerin doğması hâlinde bu değişikliklerin vuku bulduğu tarihi,
c)
Muafiyetin sukut ettiği tarihi, 
takip
eden yıldan itibaren başlar.
Yanan,
yıkılan, tamamen kullanılmaz hâle gelen veya vergiye tabi iken muaflık
şartlarını kazanan mesken nitelikli taşınmazlardan dolayı mükellefiyet, bu
olayların vuku bulduğu tarihi takip eden taksitten itibaren sona erer.”
 Bülent
Kuşoğlu Cavit Arı Mehmet Bekaroğlu
 Ankara Antalya İstanbul
 Emine
Gülizar Emecan Kamil Okyay Sındır Abdüllatif Şener
 İstanbul İzmir
 Konya
 Gökan
Zeybek
 İstanbul
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) - Katılamıyoruz Sayın
Başkan. 
BAŞKAN
– Önerge hakkında konuşmak isteyen İstanbul Milletvekili Gökan Zeybek.
Buyurun
Sayın Zeybek. (CHP sıralarından alkışlar) 
GÖKAN
ZEYBEK (İstanbul) – Sayın Başkan, sayın milletvekilleri; hepinizi saygıyla
selamlıyorum.
Emlak
vergilerinin tahakkukunu yapmak, tahsilatını yapmak uzun yıllardır Türkiye'deki
vergi toplama esasları bakımından yerel yönetimlerin yetki ve sorumluluk
alanına girmiş bir konudur. Çok özel dönemlerde 1999 depreminden hemen sonra
konut sahiplerinden, iş yeri sahiplerinden deprem vergisi adı altında
gayrimenkullerden o yıla özgü olarak bir vergi toplama işlemi yapılmıştı. Şimdi
merkezî Hükûmet yanlış uygulanan ekonomik politikalar, borç sarmalına
sürüklenmek, ödenen yüksek faizler, toplam bütçe içindeki faizlerin bütçeye
oranının yüzde 3’lerden 5’lere, 5’lerden 8’lere, şimdi de 8’den 13-14’lere
çıkması sonucunda gerçekten büyük bir çıkmaza sürüklenmiş durumda ve nereden
vergi bulabileceği, vergi toplayabileceği ve açıklarını nasıl kapatacağı
konusunda bir arayış içinde. 
Burada
aklıma gelen konu başlıklarından bir tanesi de özellikle 31 Mart ve 23 Haziran
seçimlerinden hemen sonra toplum tarafından ciddi biçimiyle uyarıldığı, seçmen
tarafından ağır bir tokatla cezalandırıldığı yerel yönetimlerin önemli gelir
kaynaklarına el atmak olduğunu görüyoruz.
Şimdi,
bakın, belediyeler dört yılda bir gayrimenkullerin ya da o bölgede bulunan
arazilerle ilgili sokak rayiçleri üzerinden, bina rayiçleri üzerinden bir değer
tespiti yaparlar. Biraz önceki maddeyle ilgili benden önce konuşan Sayın
Hamzaçebi aslında iktidarı son derece doğru bir biçimiyle uyardı ve dedi ki:
“Sizin elinizde devletin kurumları var.” Bugüne kadar gayrimenkullerin değer
tespitini yapma konusunda yetkili olan kurum kimdi? Büyükşehirlerde veya
belediyelerde yerel yönetimlerin kurduğu komisyonlar, ticaret odaları, o
bölgedeki emlak odaları, kamu tarafından belirlenmiş olan yetkili kurumların
tümünün birleşmesiyle bir gayrimenkul değer tespiti yapılıyor. 
Şimdi,
iktidarınız döneminde, şu anda içinizde belediye başkanlığından gelmiş çok
sayıda milletvekili var. Ben soruyorum sayın eski belediye başkanlarına: Görev
yaptığınız belediyelerde son bir yıl içinde verilen ruhsat sayısından haberiniz
var mı? İstanbul’dan gelen belediye başkanlarına soruyorum, Anadolu’dan gelen
belediye başkanlarına soruyorum, büyükşehir belediye başkanlarına soruyorum.
Son bir yıl içinde, 2019 yılı içinde sizin ilinizde belediyeniz tarafından,
yıllarca yönettiğiniz belediye tarafından verilmiş yeni inşaat ruhsat sayısı
bir elin parmaklarını geçmiyor.
Şimdi,
belediyenin en önemli gelir kalemlerinden biri olan inşaat, ruhsat, harç ve
iskân harçlarından zaten mahrum bıraktınız. İller Bankası eliyle siz yerel
yönetimlerin gelirlerinden ciddi biçimiyle bedel alıyorsunuz, kesintiye
uğratıyorsunuz. Şimdi döndünüz, belediyenin önemli bir gelir kalemi olan emlak
vergileri üzerinden bir değer tespiti yapacaksınız. Değer tespitini de
Anayasa’ya aykırı bir biçimde dışarıdan anlaşmalı firmalara yaptıracaksınız.
Bakın, buradan elde edilecek olan sonuç nedir biliyor musunuz? Herhangi bir
ilçede, herhangi bir ilde 100, 150, 200 daire… Mesela sizin partinizin içinde
yıllarca görev yapmış olanların Esenyurt’ta 500 dairesi, bin dairesi, 1.500
dairesi var ama bunlar 5 milyon değerinde olmadığı için siz onlardan vergi
almayacaksınız. Mesela, Küçükçekmece eski Belediye Başkanınızın Küçükçekmece’de
yaptığı yüzlerce işyeri ve konuttan vergi almayacaksınız, ya ne yapacaksınız?
Veraset yoluyla bir kişiye 5 milyon TL’nin üzerinde bir mülk kalmışsa bunun da
verasetle 8, 10, 15, 20 tane varisi varsa döneceksiniz, payı oranında vergi
almaya gideceksiniz. Şimdi siz lüks konuttan vergi almak istiyorsanız; 5
milyon, 10 milyon, 20 milyon, 50 milyonun üzerindeki lüks konutlardan vergi
almak istiyorsanız, önce buralarda oturanlara “Ya arkadaş, gel bakalım, sen bu
kadar malı mülkü nereden edindin? Yirmi sene önce biz iktidara geldiğimiz zaman
bir lokma bir hırka edebiyatı yaparken şimdi bu büyük gayrimenkullere nasıl
sahip oldun?” diye sormak yerine, şimdi dönüyorsunuz, açıklarınızı kapatmak
için vergi alma yoluna gidiyorsunuz. Anayasa’ya aykırı olduğunu söylediler. 
(Mikrofon
otomatik cihaz tarafından kapatıldı) 
BAŞKAN
– Buyurun, toparlayın. 
GÖKAN
ZEYBEK (Devamla) – Sayın Başkan, teşekkür ediyorum. 
Anayasa’ya
aykırı yasa yapma bir alışkanlık hâline geldi. Burada neye güveniyorsunuz, onu
çok anlamış değilim. Yani Anayasa hepimizin uymakla yükümlü olduğu kurallar
bütünü.
Ben
buradan bir kez daha sizi bu yasa içinde geçen ve gerçekten ciddi biçimiyle
sıkıntılar yaratacak olan… Mesela turizmde belediyelerin alması gereken
konaklama vergilerinin tümüne merkezî Hükûmet olarak göz koydunuz ve yasanın
içine koydunuz. Bir tek kişi çıksın ve burada “Dünyanın şu ülkesine gittik,
Avrupa'nın şu şehirlerine gittik ve orada ödediğimiz konaklama vergilerini,
adam başına verdiğimiz günlük otel konaklama vergilerini merkezî hükûmet
alıyor.” desin, örnek göstersin. 
Bakın,
bu belediyelerle uğraşmayın. Bu belediyelerin gelir kalemlerini merkezî
Hükûmete aktarmak için yaptığınız her adım size ilk yaşanacak olan seçimlerde
büyük bir tokat olarak yansıyacaktır diyorum.
Hepinizi
saygıyla selamlıyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan “Dijital Hizmet Vergisi Kanunu ile Bazı Kanunlarda ve 375 Sayılı Kanun
Hükmünde Kararnamede Değişiklik Yapılması Hakkında Kanun Teklifi”nin 35’inci
maddesinde yer alan “eklenmiştir” ibaresinin “ilave edilmiştir” ibaresiyle
değiştirilmesini arz ve teklif ederiz. 
 Ayhan
Erel Ümit Beyaz Mehmet Metanet Çulhaoğlu
 Aksaray İstanbul Adana
 Enez
Kaplan Dursun Ataş Orhan Çakırlar
 Tekirdağ Kayseri Edirne
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Katılamıyoruz Sayın
Başkan.
BAŞKAN
– Önerge hakkında konuşmak isteyen, Kayseri Milletvekili Dursun Ataş.
Buyurun
Sayın Ataş. (İYİ PARTİ sıralarından alkışlar)
DURSUN
ATAŞ (Kayseri) – Sayın Başkan, kıymetli milletvekilleri; görüşülmekte olan 128
sıra sayılı Kanun Teklifi’nin 35’inci maddesi üzerinde İYİ PARTİ Grubu adına
söz almış bulunuyorum. Genel Kurulu saygıyla selamlıyorum.
Değerli
milletvekilleri, ilgili kanun maddesinde Türkiye sınırları içerisinde bulunan
mesken niteliğindeki konutlara yeni bir vergi kalemi olarak eklenen değerli
konut vergisi üzerine düzenlemeler yapılmaktadır. Yani AKP Hükûmetinin
vatandaşlarımızın sırtına yüklediği vergilere yeni maddeyle bir yenisi daha
eklenmektedir. Bu görüşülen kanun teklifi yasalaşırsa vatandaşın ödediği
vergilere 3 yeni vergi daha eklenecektir. İktidar her ne kadar “Bu kanunla az
kazanandan az, çok kazanandan çok vergi alacağız.” diyerek algı oluşturmaya
çalışsa da bugün hâlâ asgari ücretten vergi kesintisi yapılmaya devam
edilmektedir. Her gün kişilerin harcamaları üzerinden alınan dolaylı vergilere
zam yapılmaktadır. Görülen o ki bu vergiler, yoksulun yükünü hafifletmek için
değil, sarayın bütçe açığını kapatmak için getiriliyor ama israf ve harcama o
kadar fazla ki bu vergiler, ülkemizin bir yıllık bütçe açığını kapatmayı
bırakın, bir aylık bütçe açığını bile kapatmaya yetmeyecektir. 
Değerli
milletvekilleri, siyasi iktidar her fırsatta “Kriz yok.” naraları atsa da,
damat “Kriz var.” diyenleri terörist ilan etse de, “Enflasyon düşüyor,
ekonomimiz büyüyor, uçuyor; işsizlik yok, kimse iş beğenmiyor.” dese de attığı
adımlar, aldığı kararlar ve çıkardığı kanunlar bu durumun tam tersini
gösteriyor. Bakınız, çıkarılan bu kanun maddesi dahi krizin varlığını ortaya
koyuyor. İktidar, bütçe açığını vatandaşın cebinden çalarak kapatmaya
çalışıyor; yeni vergiler koyuyor, olan vergileri artırıyor, zam üzerine zam
yapıyor ama kesinlikle yandaşlarına dokunmuyor. Tam aksine, yandaş şirketlere
ait vergi borçlarını siliyor, bakanlara özel teşvikler çıkarıyor, yandaşlarını
kurtaracak düzenlemeler yapıyor, kendi oluşturdukları zengin sınıfı daha da
zengin etmek için uğraşıyor. Yani mevcut iktidar, ülkemizi, sadece parası
olanın para kazandığı bir rant ekonomisine mahkûm ediyor. 
İktidar
tarafında bunlar yaşanırken vatandaşın yaşadığı geçim sıkıntısı, milyonlarca
işsiz gencimizin iş beklemesi, atanamayan üniversite mezunlarının feryatları,
iktidar sahiplerinin umurunda bile değil. İnsanlar, son günlerde, geçim
sıkıntısı yüzünden toplu intiharlara başladı. İstanbul’da aynı evde yaşayan 4
kardeş siyanür içerek intihar etti. Alanya’da yaşayan 4 kişilik Şimşek ailesi
yaşamına son verdi; baba Selim Şimşek’in geride bıraktığı mektupta “Herkesten
özür diliyorum ama artık yapacak bir şeyim yok, hayatımıza son veriyoruz.”
yazıyordu. Daha geçtiğimiz günlerde ise Bakırköy’de, karı koca ve 6 yaşındaki
çocuklarının cansız bedeni bulundu, ağır borç batağındaki aile ne yazık ki
yaşamlarına son verdi. Bu intiharlara ilaveten Samsun’da intihar eden baba,
adliyenin önünde intihar eden anne, çocuklarını ısıtamadığı için kendisinin
canına kıyan, asan anne, atanamadığı için kendi canına kıyan genç öğretmenler
artık Sayın Cumhurbaşkanıyla aynı gemide değiller. Tüm bunlar olurken şimdi
burada iktidar, yeni vergiler koyarak vatandaşı ezmeye devam ediyor. 
Değerli
milletvekilleri, maalesef, iktidarın vatandaşın sorunuyla ilgilenmek gibi bir
derdi bulunmuyor. İktidar, kendi yanlış politikalarının ve damadın neden olduğu
krizin bedelini emeğiyle geçinen yoksul kesimlere ödetmeye devam ediyor.
Vatandaş bu denli büyük bir krizle boğuşurken iktidar sahipleri “İtibardan
tasarruf olmaz.” diyerek savurganlık ve yolsuzluk içinde yaşamaya devam ediyor.
AKP’li belediyelere kadar uzayan bu savurganlık ve yolsuzluklar, Sayıştay
raporlarında açık bir şekilde yer alıyor. 
Halkı
tasarrufa çağıran yöneticiler büyük bir şatafat ve lüks içerisinde yaşamaya
devam ederken halkın yoksulluğa mahkûm edilmesini kabul etmiyoruz. Krizin
bedelinin zaten sıkıntıda olan halka, çiftçimize, işçimize, memurumuza,
emeklimize ödetilmesine “Hayır.” diyoruz ve Genel Kurulu saygıyla selamlıyorum.
(İYİ PARTİ sıralarından alkışlar)
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Sayın Akbaşoğlu, buyurun.
IV.- AÇIKLAMALAR (Devam)
57.- Çankırı Milletvekili Muhammet Emin Akbaşoğlu’nun, Kayseri
Milletvekili Dursun Ataş’ın 128 sıra sayılı Kanun Teklifi’nin 35’inci
maddesiyle ilgili önerge üzerinde yaptığı konuşmasındaki Hazine ve Maliye
Bakanıyla ilgili sözlerinin iftira olduğuna ilişkin açıklaması
MUHAMMET
EMİN AKBAŞOĞLU (Çankırı) – Çok teşekkür ederim Sayın Başkanım.
Biraz
evvel kürsüde konuşan hatip, “Ekonomik kriz var ve bu nedenle, bu şekilde
ekonomik krizle ilgili açıklama yapanları Maliye Bakanımız ‘terörist’ ilan
etti.” şeklinde bir beyanda bulundu, “Ekonomik kriz var diyenler
teröristlerdir.” demiş hatibin söylediğine göre.
Bunu
ispatlamayan müfteridir. Kendisinin bu konuyla ilgili açıklaması vardır. Böyle
bir cümle söz konusu değildir. Bu ancak bir iftiradır. Bunu açıklamak istedim.
Teşekkür
ederim.
VII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- İstanbul Milletvekili Vedat Demiröz ve 97 Milletvekilinin Dijital
Hizmet Vergisi Kanunu ile Bazı Kanunlarda ve 375 Sayılı Kanun Hükmünde
Kararnamede Değişiklik Yapılması Hakkında Kanun Teklifi (2/2312) ile Plan ve
Bütçe Komisyonu Raporu (S. Sayısı: 128) (Devam)
BAŞKAN
– Şimdi önergeyi oylarınıza sunuyorum: Kabul edenler… Kabul etmeyenler… Önerge
kabul edilmemiştir. 
35’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
Sayın
Şahin? Yok. 
Sayın
Ödünç? Yok. 
Sayın
Karaman…
IV.- AÇIKLAMALAR (Devam)
58.- Erzincan Milletvekili Süleyman Karaman’ın, Ankara Milletvekili
Servet Ünsal’ın 13 Aralık 2018 tarihinde Ankara ilinde 9 kişinin hayatını
kaybettiği tren kazasına yönelik ifadelerine ilişkin açıklaması
SÜLEYMAN
KARAMAN (Erzincan) – Teşekkür ederim Sayın Başkan.
CHP
milletvekilinin demir yollarındaki kazayla ilgili olarak yaptığı konuşmaya
açıklık getirmek istiyorum. Öncelikle şunu açıklamak isterim ki sayın
milletvekilinin açıklamasının gerçekle bir ilgisi yoktur. Beni buraya Erzincan
halkı seçerek göndermiştir, buradan tüm Erzincanlı hemşehrilerime teşekkür
ediyor, saygılarımı sunuyorum.
Bizim
demir yollarında neler yaptığımızı aziz milletimiz bilir. AK PARTİ hükûmetleri
döneminde Türkiye’ye hızlı trenler gelmiş, dünyanın 8’inci hızlı tren ülkesi
olmuş, Türkiye’de kıtalar denizin altından demir yollarıyla bağlanmış, artık
Çin’den İngiltere’ye kadar kesintisiz demir yolu ulaşımı sağlanmıştır. Bahsi
geçen tren kazasıyla ilgili, yargı, kararını vermiş, Genel Müdür hakkında
kovuşturmaya yer olmadığına hükmetmiştir. Şimdi, Servet Ünsal Tıp Merkezinde
vefat eden hastaların sorumlusu Servet Ünsal mıdır? Bizim ne yaptığımızı
milletimiz bilir. 
Yüce
Meclisi saygıyla selamlıyorum.
BAŞKAN
– Sayın Türkkan, söz mü istediniz?
LÜTFÜ
TÜRKKAN (Kocaeli) – Bir zahmet…
59.- Kocaeli Milletvekili Lütfü Türkkan’ın, Hazine ve Maliye Bakanının
ekonomik konularla alakalı olumsuz görüş beyan edenlerin, Türkiye aleyhinde
algı oluşturanların birer terörist olarak nitelendirilebileceğini ifade ettiğine
ilişkin açıklaması
LÜTFÜ
TÜRKKAN (Kocaeli) – Evet, Sayın Başkan, geçtiğimiz günlerde Hazine ve Maliye
Bakanı Sayın Berat Albayrak ekonomik konularla alakalı olumsuz görüş beyan
edenleri, algı yapanları birer terörist olarak nitelendirilebileceğini bizzat
kendisi ifade etmişti. Sayın Genel Başkanımız da bunu bir grup konuşmasında
dile getirdi. “Ekonominin iyi gitmediğini söylemek terörist olmak değildir.”
dedi. Bu konuda sayın hatip, konuşmacı, milletvekili arkadaşımız da bunu tekrar
etti. Burada normal giden düzende bir kanun geçiriyoruz. Sağa sola illa
yaranmak için, birilerine göz kırpmak için ona buna müfteri demenin de gereği
yok. Eğer öyle bir şeye başlayacaksak müfteri olanların kim olduklarını biz iyi
biliriz, burada dile getirmiyorsak edebimizden dile getirmiyoruz.
Sayın
Başkanın da yakın bir zamanda yaşadığı sıkıntının tezahürü olduğunu bu ifadenin
düşünüyorum, maksadını aşmıştır ifadesi.
Teşekkür
ediyorum.
SERVET
ÜNSAL (Ankara) – Sayın Başkan…
BAŞKAN
– Siz bir dakikalığına epey söz istiyorsunuz Sayın Milletvekilim.
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Sayın Akbaşoğlu, toparlayalım.
60.- Çankırı Milletvekili Muhammet Emin Akbaşoğlu’nun, her sözü kendi
bağlamında değerlendirmek gerektiğine ilişkin açıklaması
MUHAMMET
EMİN AKBAŞOĞLU (Çankırı) – Sayın Başkanım, çok teşekkür ederim.
Şimdi,
her sözü kendi bağlamında değerlendirmek gerekir. Biraz evvel İYİ PARTİ
milletvekilinin kürsüden yapmış olduğu açıklama Sayın Berat Albayrak’ın
açıklaması değildir. Bunu net bir şekilde ortaya koydum. “‘Ekonomik kriz var.’
diyenler teröristtir.” cümlesini çıkartıp ortaya koysunlar, böyle bir cümle
yok. Bununla beraber, birtakım uluslararası şebekelerin algısını, operasyonunu
Türkiye’de ekonomik olarak ortaya koymaya çalışanlar, evet, silahlı teröristler
gibi de ekonomik teröristlerin bir şubesi olarak çalışmış olabilirler. Ona dair
sözün bağlamından koparılarak başka bir söz söylemiş gibi Sayın Bakana
atfedilmesi iftiradır, doğru değildir, bunun tespitine ilişkin bir açıklamadır.
Teşekkür
ederim.
LÜTFÜ
TÜRKKAN (Kocaeli) – Sayın Başkan, müsaade ederseniz bir cevap vereyim.
BAŞKAN
– Buyurun Sayın Türkkan.
MAHMUT
TANAL (İstanbul) – Sayın Başkanım, sorumuza cevap verilmiş değil. Sorumu tekrar
sormak istiyorum yani Meclis araçlarını kaç paraya kiraladınız?
61.- Kocaeli Milletvekili Lütfü Türkkan’ın, Çankırı Milletvekili
Muhammet Emin Akbaşoğlu’nun yaptığı açıklamasındaki bazı ifadelerine ilişkin
açıklaması
LÜTFÜ
TÜRKKAN (Kocaeli) – Ben Sayın Bakanın açıklamasını okuyorum: “İsminin başında
‘ekonomist’ ‘profesör’ ve sair yazan ama bu ülkeye zarar vermeye çalışan, hangi
tabloları çizerek milleti korkutmaya, Türkiye aleyhinde bir algı oluşturmaya
çalışan bu kişilerin terör eylemlerinde gördüğümüz ekipten farkı yok. Türkiye
teröre yönelik operasyon yapıyor, birileri ne diyor? ‘Türkiye sivilleri
öldürüyor.’ diyor. İftira, operasyon, korkutma, Türkiye’yi uluslararası alanda
baskılama. Bunları görüyoruz.” Bakan Albayrak daha sonra, ekonomi aleyhinde
algı oluşturmaya çalışanlar ile terör operasyonları sırasında algı oluşturmaya
çalışanların birbirinden farksız olduğunu ifade ediyor. Yani burada, bakın...
MUHAMMET
EMİN AKBAŞOĞLU (Çankırı) – Bizi teyit ediyorsunuz, işte biraz evvel benim
söylediğimi teyit ediyorsunuz ama Sayın Vekilim, sayın milletvekilin söylediği
bambaşka bir şey, sizin okuduğunuz bambaşka bir şey.
LÜTFÜ
TÜRKKAN (Kocaeli) – Bakın, bir daha söylüyorum “Terör operasyonları sırasında
algı oluşturmaya çalışanlar ile ekonomi aleyhinde algı oluşturmaya çalışanlar.”
diyor. Bakın, ekonominin kötü gittiğini söylemek algı oluşturmak değil, bir
tespittir yani bunun için burada milletvekili olmaya gerek yok; sokaktaki
vatandaş, ilkokul mezunu bir vatandaş, tenceresini kaynatamayan bir vatandaş,
emekli bir vatandaş, bir öğrenci, herkes bunu söylüyor.
MAHMUT
TANAL (İstanbul) – Efendim, biz teklifle ilgili soru sorduk, ona cevap
verilmiyor ama arkadaşlara söz veriliyor, bu olmaz ki yani sorumuza cevap
versin Sayın Komisyon Sözcüsü oradan.
MUHAMMET
EMİN AKBAŞOĞLU (Çankırı) – Sayın Başkanım…
MAHMUT
TANAL (İstanbul) – Efendim, ben Meclisin araçlarının kaç paraya kiralandığını
sordum, cevap vermedi. 
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Sayın Başkan…
BAŞKAN
– Sayın Akbaşoğlu, buyurun. 
62.- Çankırı Milletvekili Muhammet Emin Akbaşoğlu’nun, Kocaeli Milletvekili
Lütfü Türkkan’ın yaptığı açıklamasında kendilerini teyit ettiğine ilişkin
açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkanım. 
Aslında,
biraz evvel Sayın Grup Başkan Vekilinin ortaya koymuş olduğu açıklamalarla
kürsüden konuşan İYİ PARTİ milletvekilinin açıklamalarının nasıl tezat teşkil
ettiği tutanaklara girmiş oldu. Bizim söylediğimizi teyit ettiniz. 
Teşekkür
ederim. 
İBRAHİM
HALİL ORAL (Ankara) – Aynı, aynı!
MAHMUT
TANAL (İstanbul) – Sayın Başkanım, bizim mevzuata gelelim yani biz burada
gündemimizde…
BAŞKAN
– Birleşime üç dakika ara veriyorum. 
Kapanma Saati: 23.11
BEŞİNCİ OTURUM
Açılma Saati: 23.13
BAŞKAN: Başkan Vekili Celal ADAN
KÂTİP ÜYELER: Burcu
KÖKSAL (Afyonkarahisar), Şeyhmus DİNÇEL (Mardin)
-----0-----
BAŞKAN
– Türkiye Büyük Millet Meclisinin 20’nci Birleşiminin Beşinci Oturumunu
açıyorum.
128
sıra sayılı Kanun Teklifi’nin görüşmelerine devam ediyoruz.
VII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- İstanbul Milletvekili Vedat Demiröz ve 97 Milletvekilinin Dijital
Hizmet Vergisi Kanunu ile Bazı Kanunlarda ve 375 Sayılı Kanun Hükmünde
Kararnamede Değişiklik Yapılması Hakkında Kanun Teklifi (2/2312) ile Plan ve
Bütçe Komisyonu Raporu (S. Sayısı: 128) (Devam)
BAŞKAN
- Komisyon? Yok. 
Ertelenmiştir.

Gündemimizde
başka bir iş bulunmadığından, alınan karar gereğince, kanun teklifleri ile
komisyonlardan gelen diğer işleri sırasıyla görüşmek için, 21 Kasım 2019
Perşembe günü saat 14.00’te toplanmak üzere birleşimi kapatıyorum. 
Kapanma Saati: 23.14




(X) 128 S. Sayılı Basmayazı 14/11/2019
tarihli 18’inci Birleşim Tutanağı’na eklidir.




