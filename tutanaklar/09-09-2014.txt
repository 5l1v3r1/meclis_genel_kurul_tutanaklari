



TBMM Tutanak Müdürlüðü





TÜRKİYE BÜYÜK MİLLET MECLİSİ
TUTANAK DERGİSİ

138’inci Birleşim
9 Eylül 2014 Salı (Olağanüstü)

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş bulunan
her tür belge ile konuşmacılar tarafından ifade edilmiş ve tırnak içinde
belirtilmiş alıntı sözler aslına uygun olarak yazılmıştır.)

İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- YOKLAMA
IV.- ÖNERİLER
A) Siyasi Parti Grubu Önerileri
1.-  MHP Grubunun, Genel Kurulun olağanüstü toplantı
çalışma gün ve saatleri ile olağanüstü toplantı çağrısına konu 642 ve 643 sıra
sayılı Azerbaycan Cumhuriyeti’yle imzalanmış olan uluslararası antlaşmalara
ilişkin Kanun Tasarıları’nın tümü üzerindeki parti grupları, Komisyon ve Hükûmet
adına yapılacak konuşmaların tasarıların önemine binaen otuzar dakika, üyeler
tarafından yapılacak konuşmaların on beşer dakika olmasına ilişkin önerisi
V.-SATAŞMALARA İLİŞKİN KONUŞMALAR
1.-  Kayseri Milletvekili Yusuf Halaçoğlu'nun, Kayseri
Milletvekili Mustafa Elitaş’ın MHP grup önerisi üzerinde yaptığı konuşması
sırasında şahsına sataşması nedeniyle konuşması
2.-  Kayseri Milletvekili Mustafa Elitaş'ın, Kayseri
Milletvekili Yusuf Halaçoğlu’nun sataşma nedeniyle yaptığı konuşması sırasında
şahsına sataşması nedeniyle konuşması
3.-  Kayseri Milletvekili Yusuf Halaçoğlu'nun, Kayseri
Milletvekili Mustafa Elitaş’ın sataşma nedeniyle yaptığı konuşması sırasında
şahsına sataşması nedeniyle konuşması
4.-  Manisa Milletvekili Özgür Özel'in, Kayseri
Milletvekili Mustafa Elitaş’ın MHP grup önerisi üzerinde yaptığı konuşması
sırasında şahsına sataşması nedeniyle konuşması
5.-  Amasya Milletvekili Mehmet Naci Bostancı'nın,
Tunceli Milletvekili Kamer Genç’in 639 sıra sayılı Kanun Tasarısı’na yeni
geçici madde ihdasına dair önerge üzerinde CHP Grubu adına yaptığı konuşması
sırasında Adalet ve Kalkınma Partisine sataşması nedeniyle konuşması
VI.-  KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- İş Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ile Ankara
Milletvekili İzzet Çetin ve 13 Milletvekilinin; Ankara Milletvekili İzzet
Çetin’in; İstanbul Milletvekili Ferit Mevlüt Aslanoğlu'nun; Yozgat Milletvekili
Sadir Durmaz ve Milliyetçi Hareket Partisi Grup Başkanvekili İzmir Milletvekili
Oktay Vural’ın; İstanbul Milletvekili Abdullah Levent Tüzel'in; Bingöl
Milletvekili İdris Baluken’in; Bursa Milletvekili Sena Kaleli ve 5
Milletvekilinin; Ankara Milletvekili İzzet Çetin’in; Tekirdağ Milletvekili
Candan Yüceer ve 3 Milletvekilinin; Kahramanmaraş Milletvekili Mesut Dedeoğlu
ile Milliyetçi Hareket Partisi Grup Başkanvekili İzmir Milletvekili Oktay
Vural’ın; Kırklareli Milletvekili Mehmet Siyam Kesimoğlu ve 4 Milletvekilinin;
Mersin Milletvekili Aytuğ Atıcı’nın; Konya Milletvekili Mustafa Kalaycı ve
Milliyetçi Hareket Partisi Grup Başkanvekili İzmir Milletvekili Oktay Vural’ın;
Adana Milletvekili Turgay Develi'nin; İzmir Milletvekili Musa Çam'ın; Bartın
Milletvekili Muhammet Rıza Yalçınkaya'nın; İstanbul Milletvekilleri Mahmut
Tanal ve Binnaz Toprak'ın; İstanbul Milletvekili Mahmut Tanal'ın; İstanbul
Milletvekilleri Mahmut Tanal ve Gürsel Tekin'in; İstanbul Milletvekili Celal
Dinçer'in; Manisa Milletvekili Erkan Akçay'ın; Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural'ın; Muğla Milletvekili Nurettin Demir'in; Ankara Milletvekili
Levent Gök'ün; Manisa Milletvekili Erkan Akçay ve Milliyetçi Hareket Partisi
Grup Başkanvekili Mersin Milletvekili Mehmet Şandır'ın; İstanbul Milletvekili
Ali Özgündüz'ün; Tekirdağ Milletvekili Bülent Belen ve Milliyetçi Hareket
Partisi Grup Başkanvekili Mersin Milletvekili Mehmet Şandır'ın; Ankara
Milletvekili İzzet Çetin'in; İstanbul Milletvekilleri Aydın Ağan Ayaydın ve
Ercan Cengiz'in; Kars Milletvekili Mülkiye Birtane'nin; Manisa Milletvekili
Erkan Akçay ve Milliyetçi Hareket Partisi Grup Başkanvekili Mersin Milletvekili
Mehmet Şandır ile 1 Milletvekilinin; Ankara Milletvekili İzzet Çetin'in;
Zonguldak Milletvekili Ali İhsan Köktürk'ün; İstanbul Milletvekili Mustafa
Sezgin Tanrıkulu'nun; İstanbul Milletvekili Mahmut Tanal'ın; İstanbul Milletvekili
Mahmut Tanal'ın; İstanbul Milletvekili Atila Kaya ve Milliyetçi Hareket Partisi
Grup Başkanvekili İzmir Milletvekili Oktay Vural ile 2 Milletvekilinin; Barış
ve Demokrasi Partisi Grup Başkanvekili Iğdır Milletvekili Pervin Buldan'ın;
Burdur Milletvekili Ramazan Kerim Özkan'ın; Hatay Milletvekili Mevlüt Dudu'nun;
Hatay Milletvekili Mevlüt Dudu'nun; Ankara Milletvekili Levent Gök'ün; Ankara
Milletvekili Levent Gök'ün; Kahramanmaraş Milletvekili Mesut Dedeoğlu ve
Milliyetçi Hareket Partisi Grup Başkanvekili Mersin Milletvekili Mehmet Şandır
ve 1 Milletvekilinin; Mersin Milletvekili Ali Öz ve Milliyetçi Hareket Partisi
Grup Başkanvekili Mersin Milletvekili Mehmet Şandır ile 1 Milletvekilinin;
Balıkesir Milletvekili Ayşe Nedret Akova'nın; Mersin Milletvekili Ali Öz ve
Milliyetçi Hareket Partisi Grup Başkanvekili Mersin Milletvekili Mehmet
Şandır'ın; İstanbul Milletvekili Durmuşali Torlak ve Milliyetçi Hareket Partisi
Grup Başkanvekili Mersin Milletvekili Mehmet Şandır ile 1 Milletvekilinin; İzmir
Milletvekili Musa Çam'ın; Hatay Milletvekili Adnan Şefik Çirkin'in; Manisa
Milletvekili Sakine Öz'ün; Diyarbakır Milletvekili Emine Ayna'nın; İstanbul
Milletvekilleri Gürsel Tekin ve Mahmut Tanal'ın; Erzincan Milletvekili Muharrem
Işık'ın; İstanbul Milletvekili Abdullah Levent Tüzel'in; İstanbul Milletvekili
Abdullah Levent Tüzel'in; Kocaeli Milletvekili Haydar Akar'ın; Cumhuriyet Halk
Partisi Grup Başkanvekili İstanbul Milletvekili Mehmet Akif Hamzaçebi ve
İstanbul Milletvekili Ferit Mevlüt Aslanoğlu'nun; İzmir Milletvekili Rahmi
Aşkın Türeli'nin; Manisa Milletvekili Özgür Özel'in; İzmir Milletvekili Rahmi
Aşkın Türeli'nin; Batman Milletvekili Ayla Akat Ata'nın; Bursa Milletvekili
Sena Kaleli'nin; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır ile 1 Milletvekilinin; Osmaniye
Milletvekili Hasan Hüseyin Türkoğlu ve Milliyetçi Hareket Partisi Grup
Başkanvekili Mersin Milletvekili Mehmet Şandır ile 3 Milletvekilinin;
Diyarbakır Milletvekili Altan Tan'ın; İzmir Milletvekili Rahmi Aşkın
Türeli'nin; İzmir Milletvekili Hülya Güven ve 34 Milletvekilinin; İstanbul Milletvekili
Sebahat Tuncel'in; Balıkesir Milletvekili Namık Havutça'nın; Trabzon
Milletvekili Mehmet Volkan Canalioğlu'nun; Trabzon Milletvekili Mehmet Volkan
Canalioğlu'nun; Kastamonu Milletvekili Emin Çınar ve Milliyetçi Hareket Partisi
Grup Başkanvekili İzmir Milletvekili Oktay Vural'ın; Kastamonu Milletvekili
Emin Çınar ve Milliyetçi Hareket Partisi Grup Başkanvekili İzmir Milletvekili
Oktay Vural'ın; Bursa Milletvekili Sena Kaleli'nin; İstanbul Milletvekili
Mahmut Tanal'ın; Trabzon Milletvekili Mehmet Volkan Canalioğlu'nun; Mersin
Milletvekili Mehmet Şandır ve Milliyetçi Hareket Partisi Grup Başkanvekili
İzmir Milletvekili Oktay Vural'ın; Kütahya Milletvekili Alim Işık ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Balıkesir
Milletvekili Ahmet Duran Bulut ve Milliyetçi Hareket Partisi Grup Başkanvekili
Kayseri Milletvekili Yusuf Halaçoğlu ile 20 Milletvekilinin; Trabzon
Milletvekili Mehmet Volkan Canalioğlu'nun; Barış ve Demokrasi Partisi Grup
Başkanvekili Bingöl Milletvekili İdris Baluken'in; İstanbul Milletvekili
Süleyman Çelebi'nin; Tekirdağ Milletvekili Candan Yüceer'in; Samsun Milletvekili
Cemalettin Şimşek'in; Balıkesir Milletvekili Ayşe Nedret Akova'nın; İzmir
Milletvekili Rahmi Aşkın Türeli'nin; İzmir Milletvekili Rahmi Aşkın Türeli'nin;
Balıkesir Milletvekili Ayşe Nedret Akova'nın; İstanbul Milletvekili Abdullah
Levent Tüzel'in; İzmir Milletvekili Aytun Çıray'ın; Balıkesir Milletvekili Ayşe
Nedret Akova'nın; Konya Milletvekili Mustafa Kalaycı ve Milliyetçi Hareket Partisi
Grup Başkanvekili İzmir Milletvekili Oktay Vural'ın; Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural'ın; Balıkesir Milletvekili Ayşe Nedret Akova'nın; Balıkesir
Milletvekili Ayşe Nedret Akova'nın; Ankara Milletvekili İzzet Çetin'in; Manisa
Milletvekili Hasan Ören'in; Çanakkale Milletvekili Mustafa Serdar Soydan'ın;
Manisa Milletvekili Hasan Ören'in; Manisa Milletvekili Özgür Özel'in; Bursa
Milletvekilleri Hüseyin Şahin ve Önder Matlı ile 8 Milletvekilinin; İzmir
Milletvekili Aytun Çıray'ın; Manisa Milletvekili Hasan Ören’in; Denizli
Milletvekili Mehmet Yüksel ve Çorum Milletvekili Cahit Bağcı ile 37
Milletvekilinin; Manisa Milletvekili Erkan Akçay ve Milliyetçi Hareket Partisi
Grup Başkanvekili İzmir Milletvekili Oktay Vural'ın; Manisa Milletvekili Sakine
Öz'ün; Cumhuriyet Halk Partisi Grup Başkanvekili İstanbul Milletvekili Mehmet
Akif Hamzaçebi'nin Benzer Mahiyetteki Kanun Teklifleri ve Plan ve Bütçe
Komisyonu Raporu ile Türkiye Büyük Millet Meclisi Başkanlığı ve Plan ve Bütçe
Komisyonu Başkanlığı Tezkereleri (1/931, 2/115, 2/139, 2/158, 2/195, 2/282,
2/297, 2/298, 2/324, 2/368, 2/399, 2/434, 2/439, 2/453, 2/524, 2/528, 2/555,
2/601, 2/640, 2/689, 2/691, 2/798, 2/885, 2/896, 2/944, 2/1019, 2/1063, 2/1103,
2/1131, 2/1156, 2/1200, 2/1202, 2/1203, 2/1217, 2/1222, 2/1227, 2/1236, 2/1242,
2/1245, 2/1248, 2/1258, 2/1260, 2/1301, 2/1302, 2/1345, 2/1350, 2/1364, 2/1372,
2/1383, 2/1414, 2/1422, 2/1426, 2/1431, 2/1437, 2/1442, 2/1488, 2/1496, 2/1498,
2/1506, 2/1514, 2/1516, 2/1525, 2/1540, 2/1595, 2/1652, 2/1655, 2/1657, 2/1677,
2/1688, 2/1716, 2/1747, 2/1765, 2/1775, 2/1794, 2/1797, 2/1799, 2/1808, 2/1837,
2/1869, 2/1899, 2/1906, 2/1924, 2/1932, 2/1938, 2/1954, 2/1957, 2/1963, 2/1983,
2/1997, 2/2000, 2/2032, 2/2041, 2/2051, 2/2056, 2/2057, 2/2065, 2/2069, 2/2083,
2/2146, 2/2156, 2/2158, 2/2176, 2/2178, 2/2186, 2/2187, 2/2190, 2/2191, 2/2192,
2/2198) (S. Sayısı: 639)
2.-  Türkiye Cumhuriyeti Hükümeti ile Azerbaycan
Cumhuriyeti Hükümeti Arasında Trans Anadolu Doğal Gaz Boru Hattı Sistemine
İlişkin Hükümetlerarası Anlaşmanın Eki Türkiye Cumhuriyeti Hükümeti ve The
Trans Anatolian Gas Pipeline Company B. V. Arasında Trans- Anadolu Doğal Gaz
Boru Hattı Sistemi Hakkında Ev Sahibi Hükümet Anlaşmasına İlişkin Değişikliğin
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu (1/947) ) (S. Sayısı: 642)
3.-  Türkiye Cumhuriyeti Hükümeti ile Azerbaycan
Cumhuriyeti Hükümeti Arasında Trans Anadolu Doğal Gaz Boru Hattı Sistemine İlişkin
Mutabakat Zaptının Onaylanmasının Uygun Bulunduğuna Dair Kanun Tasarısı ve
Dışişleri Komisyonu Raporu (1/948) (S. Sayısı: 643)
4.-  Kırıkkale Milletvekili Ramazan Can'ın; Ceza
Muhakemesi Kanununda Değişiklik Yapılması Hakkında Kanun Teklifi ve Adalet Komisyonu
Raporu (2/2282) (S. Sayısı: 641)
5.-  Türkiye Cumhuriyeti ile İran İslam Cumhuriyeti
Arasında Tercihli Ticaret Anlaşmasının Onaylanmasının Uygun Bulunduğuna Dair
Kanun Tasarısı ve Dışişleri Komisyonu Raporu (1/940) (S. Sayısı: 628)
VII.- KAPALI OTURUMLAR
İKİNCİ, ÜÇÜNCÜ VE DÖRDÜNCÜ OTURUMLAR
(Kapalıdır)
VIII.- USUL HAKKINDA GÖRÜŞMELER
1.-  Başbakan Yardımcısı Ali Babacan’ın 639 sıra sayılı
Kanun Tasarısı’na yeni geçici madde ihdasına dair vermiş olduğu önergenin
işleme alınmasının İç Tüzük hükümlerine uygun olup olmadığı hakkında
IX.- OYLAMALAR
1.-  (Sıra Sayısı 639) İş Kanunu İle Bazı Kanun ve
Kanun Hükmünde Kararnamelerde Değişiklik Yapılandırılmasına Dair Kanun
Tasarısı’nın oylaması
X.-YAZILI SORULAR VE CEVAPLARI
1.-  Bingöl Milletvekili İdris Baluken'in, TRT'nin,
Cumhurbaşkanı adayları ile ilgili haberlere ayırdığı yayın sürelerine ilişkin
sorusu ve Başbakan Yardımcısı Bülent Arınç’ın cevabı (7/48136)
2.-  Kütahya Milletvekili Alim Işık'ın, mobbing
iddiasıyla açılan davalara ilişkin sorusu ve Başbakan Yardımcısı Bülent
Arınç’ın cevabı (7/48138)
3.-  Kütahya Milletvekili Alim Işık'ın, Fethullah Gülen
Cemaatine karşı hazırlandığı iddia edilen eylem planı kapsamında yapılan
işlemlere ilişkin sorusu ve Enerji ve Tabii Kaynaklar Bakanı Taner Yıldız’ın cevabı
(7/48168)
4.-  Ankara Milletvekili Emine Ülker Tarhan'ın, yer
altı işletmesi olarak faaliyet gösteren maden ocaklarına ve denetimlerine
ilişkin sorusu ve Enerji ve Tabii Kaynaklar Bakanı Taner Yıldız’ın cevabı
(7/48170)
5.-  Bartın Milletvekili Muhammet Rıza Yalçınkaya'nın,
TRT'nin cumhurbaşkanı adayları için yayın akışında ayırdığı süreye ilişkin
sorusu ve Başbakan Yardımcısı Bülent Arınç’ın cevabı (7/48277)
6.-  İstanbul Milletvekili Mustafa Sezgin
Tanrıkulu'nun, TRT'nin reklam ihalesine ilişkin sorusu ve Başbakan Yardımcısı Bülent
Arınç’ın cevabı (7/48279)
7.-  İstanbul Milletvekili Mustafa Sezgin
Tanrıkulu'nun, TRT'nin reyting firmalarına ve yapım şirketlerine yaptığı
ödemelere ilişkin sorusu ve Başbakan Yardımcısı Bülent Arınç’ın cevabı
(7/48280)
8.-  Balıkesir Milletvekili Ayşe Nedret Akova'nın,
TRT'nin, Cumhurbaşkanı adayları ile ilgili haberlere ayırdığı yayın sürelerine
ilişkin sorusu ve Başbakan Yardımcısı Bülent Arınç’ın cevabı (7/48281)
9.-  İstanbul Milletvekili Mustafa Sezgin Tanrıkulu'nun,
RTÜK İzleme ve Değerlendirme Daire Başkanlığında görev yapan personele ve bazı
televizyon kanallarına uygulanan cezalara ilişkin sorusu ve Başbakan Yardımcısı
Bülent Arınç’ın cevabı (7/48283)
10.-  İstanbul Milletvekili Mustafa Sezgin
Tanrıkulu'nun, bir televizyon kanalının yayın izni ve frekans ihalesine ilişkin
sorusu ve Başbakan Yardımcısı Bülent Arınç’ın cevabı (7/48285)
11.-  İstanbul Milletvekili Mustafa Sezgin
Tanrıkulu'nun, TRT'nin mülkiyetindeki taşınmazlara ve harcamalarına ilişkin
sorusu ve Başbakan Yardımcısı Bülent Arınç’ın cevabı (7/48286)
12.-  İstanbul Milletvekili Umut Oran'ın, Basın İlan
Kurumunun resmi ilan ve reklamlarını kestiği gazetelere ilişkin sorusu ve
Başbakan Yardımcısı Bülent Arınç’ın cevabı (7/48570)
13.-  İstanbul Milletvekili Haluk Eyidoğan'ın,
İstanbul'daki vakıflara dair bazı verilere ilişkin sorusu ve Başbakan
Yardımcısı Bülent Arınç’ın cevabı (7/48571)
14.-  İstanbul Milletvekili Mustafa Sezgin
Tanrıkulu'nun, TRT'ye yapılan sözleşmeli personel alımına ilişkin sorusu ve Başbakan
Yardımcısı Bülent Arınç’ın cevabı (7/48572)
15.-  Ardahan Milletvekili Ensar Öğüt'ün, Ardahan'ın
Göle ilçesine bağlı bir köyün sakinlerinin elektrik borçları nedeniyle icraya
verilmesine ilişkin sorusu ve Enerji ve Tabii Kaynaklar Bakanı Taner Yıldız’ın
cevabı (7/48606)
16.-  Balıkesir Milletvekili Ayşe Nedret Akova'nın,
Marmara Adası'ndaki maden ocağı işletmelerine ilişkin sorusu ve Enerji ve Tabii
Kaynaklar Bakanı Taner Yıldız’ın cevabı (7/48607)
17.-  Şanlıurfa Milletvekili İbrahim Ayhan'ın, Şanlıurfa'nın
Haliliye ilçesindeki bir mahallede bulunan elektrik trafosunun patlamasına
ilişkin sorusu ve Enerji ve Tabii Kaynaklar Bakanı Taner Yıldız’ın cevabı
(7/48608)
18.-  Antalya Milletvekili Gürkut Acar'ın, Anadolu
Ajansı'nın 30 Mart 2014 Yerel Seçimlerindeki çalışmalarına ilişkin sorusu ve
Başbakan Yardımcısı Bülent Arınç’ın cevabı (7/48679)
19.-  Ankara Milletvekili Özcan Yeniçeri'nin, ulusal ve
yerel gazetelerle ilgili çeşitli veriler ile gazete okuma alışkanlığına ilişkin
sorusu ve Başbakan Yardımcısı Bülent Arınç’ın cevabı (7/48680)
20.-  Kütahya Milletvekili Alim Işık'ın, 2011-2014
yılları arasında hakkında inceleme ve soruşturma başlatılan personele ve çözüm
süreci çalışmaları nedeniyle personele baskı yapıldığı iddiasına ilişkin sorusu
ve Başbakan Yardımcısı Bülent Arınç’ın cevabı (7/48681)
21.-  Şırnak Milletvekili Hasip Kaplan'ın, kamu
kurumlarının bazı yazılı ve görsel basın kuruluşlarına ilan ve reklam vermediği
iddiasına ilişkin sorusu ve Başbakan Yardımcısı Bülent Arınç’ın cevabı
(7/48682)
22.-  İzmir Milletvekili Alaattin Yüksel'in, TRT Genel
Müdür Yardımcılığına atanan kişiye ilişkin sorusu ve Başbakan Yardımcısı Bülent
Arınç’ın cevabı (7/48683)
23.-  Antalya Milletvekili Gürkut Acar'ın, Konyaaltı
Sahiliyle ilgili Antalya Büyükşehir Belediyesi ile yapılan protokole ilişkin
sorusu ve Maliye Bakanı Mehmet Şimşek’in cevabı (7/48799)
24.-  Osmaniye Milletvekili Hasan Hüseyin Türkoğlu'nun,
TRT genel müdür yardımcılığı yapan bir kişinin aynı zamanda bir özel kanalın
yöneticisi olduğu iddiasına ilişkin Başbakan'dan sorusu ve Başbakan Yardımcısı
Bülent Arınç’ın cevabı (7/48884)
25.-  Kütahya Milletvekili Alim Işık'ın, TRT'nin,
Cumhurbaşkanı adayları ile ilgili haberlere ayırdığı yayın sürelerine ilişkin
sorusu ve Başbakan Yardımcısı Bülent Arınç’ın cevabı (7/48886)
26.-  Bursa Milletvekili Turhan Tayan'ın, Bursa'daki
vakıf sayısına ilişkin sorusu ve Başbakan Yardımcısı Bülent Arınç’ın cevabı
(7/48888)
9 Eylül 2014 Salı
BİRİNCİ OTURUM
Açılma Saati: 14.00
BAŞKAN: Başkan Vekili Sadık YAKUT
KÂTİP ÜYELER: Muharrem IŞIK (Erzincan), Fehmi KÜPÇÜ (Bolu)
-----0-----
BAŞKAN – Türkiye Büyük Millet
Meclisinin 138’inci Birleşimini açıyorum.
III.- YOKLAMA
BAŞKAN – Elektronik cihazla yoklama
yapacağız.
Yoklama için üç dakika süre veriyorum.
(Elektronik cihazla yoklama yapıldı)
BAŞKAN – Toplantı yeter sayısı vardır.
Gündeme geçiyoruz.
Başkanlığın Genel Kurula sunuşları
vardır.
Milliyetçi Hareket Partisi Grubunun İç
Tüzük’ün 19’uncu maddesine göre verilmiş bir önerisi vardır, okutup işleme
alacağım ve oylarınıza sunacağım.
IV.-
ÖNERİLER
A) Siyasi
Parti Grubu Önerileri
1.-  MHP
Grubunun, Genel Kurulun olağanüstü toplantı çalışma gün ve saatleri ile
olağanüstü toplantı çağrısına konu 642 ve 643 sıra sayılı Azerbaycan
Cumhuriyeti’yle imzalanmış olan uluslararası antlaşmalara ilişkin Kanun
Tasarıları’nın tümü üzerindeki parti grupları, Komisyon ve Hükûmet adına
yapılacak konuşmaların tasarıların önemine binaen otuzar dakika, üyeler
tarafından yapılacak konuşmaların on beşer dakika olmasına ilişkin önerisi
Türkiye Büyük
Millet Meclisi Başkanlığına
Danışma Kurulu 9/9/2014 Salı günü
(bugün) toplanamadığından grubumuzun aşağıdaki önerisinin İç Tüzük'ün 19'uncu
maddesi gereğince Genel Kurulun onayına sunulmasını arz ederim.
Saygılarımla.
 Yusuf
Halaçoğlu
 Kayseri
 MHP
Grup Başkan Vekili
Öneri:
Olağanüstü toplantı çağrısına konu, 642
ve 643 sıra sayılı Azerbaycan Cumhuriyeti’yle imzalanmış olan uluslararası
antlaşmalara ilişkin kanun tasarılarının tümü üzerindeki parti grupları,
Komisyon ve Hükûmet adına yapılacak konuşmaların tasarıların önemine binaen
otuzar dakika, üyeler tarafından yapılacak konuşmaların on beşer dakika olması,
Genel Kurulun bugünkü birleşiminde 639 sıra sayılı Kanun Tasarısı’nın
görüşmelerinin tamamlanmasına kadar;
10  Eylül 2014 Çarşamba günkü
birleşiminde 642 sıra sayılı Kanun Tasarısı’nın tamamlanmasına kadar;
11  Eylül 2014 Perşembe günkü
birleşiminde 643 sıra sayılı Kanun Tasarısı’nın tamamlanmasına kadar;
Haftalık çalışma günleri dışında 12
Eylül Cuma günü saat 14.00’te toplanarak 12 Eylül 2014 Cuma günkü birleşiminde
628 sıra sayılı Kanun Tasarısı’nın tamamlanmasına kadar;
Çalışmalarına devam etmesi
önerilmiştir.
BAŞKAN – Milliyetçi Hareket Partisi
grup önerisi lehinde söz isteyen Yusuf Halaçoğlu, Kayseri Milletvekili.
Buyurun Sayın Halaçoğlu. (MHP sıralarından
alkışlar) 
YUSUF HALAÇOĞLU (Kayseri) – Teşekkür
ederim Sayın Başkan.
Değerli milletvekilleri, olağanüstü
toplantı çağrısı yapıldı ve bu olağanüstü çağrının, dün söylediğimiz gibi,
sebebi, öğretmen atamalarının bir an önce gerçekleşmesi ve birtakım vergi affı
bekleyen grupların bundan faydalanarak vergilerini bir an önce yatırmasıydı.
Çünkü, ifade edildiği gibi, vergi affından yararlanmak düşüncesiyle vergilerini
vermeyen mükelleflerle bağlantılı ancak geçen ay yüzde 1,5 civarında vergi
toplandığı ifade ediliyordu. Bu sebeple, biz, Milliyetçi Hareket Partisi
olarak, bu konuda daha önce söz verilmiş olmasına rağmen, 1 Ekime kadar
çalışmaların tatile girmesi AKP tarafından önerilmiş ve kabul edilmesine
rağmen, olağanüstü toplantıya çağrılarak torba yasanın son kalan altıncı
bölümünün de Meclisten geçirilmesi ve gecikmiş olan öğretmen atamalarının
yerine getirilmesi için bu tekliflerini AKP’nin kabul ettik ve bu çerçeve
içerisinde de görüşmeler dün başladı. Ancak yeni madde ihdaslarından
kaçınılması ve bunun yapılmamasını istememize rağmen, hiç ama hiç Meclisi
ilgilendirmeyen, bir mahallenin bir parçasının bir belediyeye aktarılması gibi
bir konuda, aslında torba yasayla da doğrudan hiçbir alakasının olmadığı bir
konuda AKP Grubu bir öneri getirdi. Bu öneri bizim tarafımızdan dün Danışma
Kurulunda herhangi bir şekilde -torba yasanın bir an önce çıkması için- başka
bir madde ihdası yapılmaması isteğimize ve bunun da kabul edilmesine rağmen dün
yapılan bu uygulama aslında iyi niyetimizi istismar eden bir durum ortaya
çıkardı. Zira, Ümraniye’ye dâhil edilen küçük bir mahalle parçasının bir ranta
dönüşeceği kesindi. Bu yapılabilirdi, ekim ayında da yapılabilirdi, belediyenin
bizlerle hiç alakası yoktu, Milliyetçi Hareket Partisiyle hiç alakası yoktu ama
bu madde kabul edildi, CHP’li bir belediyenin mahallesinden bir bölüm AKP’li
bir belediyeye aktarıldı. O bölgeyi bilen insanlar şunu görür: Gişelerden çıkıp
Çamlıca’ya doğru gitmeye başladığınızda, aslında hiç imara verilmemesi gereken,
hemen yolun iki tarafında yani Fatih Sultan Mehmet Köprüsü’ne giden kısım ile
Boğaziçi Köprüsü’ne giden kısmın ortasında kalan bir bölüm imara açıldı,
Ağaoğlu tarafından devasa bir inşaata sahne oldu. Dolayısıyla bu verilen
bölümdeki arsanın da söylentilere göre aynı şahsa verileceği dolayısıyla
Cumhuriyet Halk Partisinden imar izni alamadıkları için AKP’li bir belediyeye
devri söz konusu edildi ve dün hiç gereği yokken burada böyle bir madde
geçirildi. Hâliyle, yapılan anlaşmaya da centilmenliğe de aykırı bir tutum
içerisine girdiler ve birtakım kişilerin rantı için Meclisi meşgul ettiler
dolayısıyla görüşmelerin uzamasına sebep oldular. Yani bugün öğretmen
atamalarının gerçekleşememesi veyahut da geç kalması aslında AKP Grubunun
yapmış olduğu bu türden hatalara bağlıdır. 
Aslında, gerek Soma madencileriyle
ilgili olsun gerek öğretmen atamaları olsun gerekse birtakım vergi aflarına
yönelik işler olsun, bunların tümü için biz MHP Grubu olarak şunu önermiştik bu
torba yasa başladığında, görüşmeler başladığında, dedik ki: “Bunun içerisinde
aslında Anayasa’ya ve diğer hukuki maddelere, hukuk maddelerine aykırı olan
yaklaşık 8-10 madde var. Bunları çıkarın, bu yasayı, torba yasayı üç gün
içerisinde geçirelim.” Ancak bu kabul edilmedi çünkü genelde AKP’nin yapmış
olduğu iş, birtakım, herkesin olumlu göreceği maddelerin, yasaların aralarına
kendi arzu ettikleri ve kendi çıkarları doğrultusunda Anayasa’ya da aykırı olan
birtakım maddeleri sokuşturmak ve bu maddeleri de bu vesileyle geçirme yolunu
izlemektir. Nitekim hukuksuzluk abidesi olan birtakım maddeler bu torba yasa
içerisinde geçirildi. Yok vakıflara birtakım imkânlar tanımak, TÜRGEV gibi
Başbakanın, eski, sabık Başbakanın oğlunun vakıflarına birtakım imkânlar
tanımak; yine “paralel yapılanma” adı altındaki birtakım icraatlarla bağlantılı
olarak hukuku ayaklar altına alan kararlar vermek yani mahkeme kararlarını
uygulamamak gibi birtakım maddeler konuldu. 
Yine, özelleştirmeyle ilgili maddeler
konuldu.
Yine, mali birtakım hususlarda, rüşvete
vesaire yol açacak konularda onlara imkân tanıyan, onları affeden birtakım
maddeler konuldu ve bunlar torba yasa içerisinde geçirildi. Dolayısıyla bu
dünkü son madde de, aynı şekilde hiç ama hiç gereği yokken, gerekiyorsa ekim
ayında da yapılabilirdi ama, onun yolu da Türkiye Büyük Millet Meclisi değildi,
il kanunlarına bağlı olarak yapılacak bir işti. Dolayısıyla biz bugün diyoruz
ki artık bundan böyle bu yasanın çıkarılması konusunda herhangi bir şekilde
bahaneye yer bırakmamak için süreleri uzatma yoluna gidiyoruz. Yani cuma gününe
kadar, tamamlanmasına kadar, biz bu yasaların geçirilmesi konusunda Milliyetçi Hareket
Partisi olarak gerekeni yapacağız.
Öte yandan bu olağanüstü toplantıda,
olağanüstü toplantının gerçekleşmesinde üç önemli sözleşme, uluslararası
sözleşme de gündeme getirildi. Bunlardan iki tanesi Azerbaycan’la ilgili hem
doğal gaz hem de petrol bağlantılarıyla ilgili idi. Bir diğeri de İran’la
ilgili olan uluslararası sözleşmeydi. Biz bunlara son derece büyük önem
veriyoruz. Yani gerek İran olsun gerekse kardeş Azerbaycan olsun, bunların hem
ekonomik gelişimi hem onların Türkiye’yle olan bağlantıları alanında bunlara
son derece önem veriyoruz. Ancak uluslararası sözleşmeler, Meclise geldikten
sonra, buradan herhangi bir değişikliğe meydan vermeden, değişiklik olmadan
geçmekte. Dolayısıyla, Meclisin bu konuda daha doğru bilgilenmesi ve bu konuda
milletvekilleri arasında gereken konuşmaların yapılarak, bu sözleşmelerin doğru
olup olmadığı göz önüne alınarak onaylanması için, bu uluslararası anlaşmalar,
sözleşmeler için tümü üzerinde parti gruplarının, Komisyonun ve Hükûmet adına
konuşacakların otuzar dakika konuşmasını öneriyoruz. Çünkü, böyle olduğu
takdirde o sözleşmelerle ilgili gerçek yönler ortaya konulabilir. Diğer
taraftan, diğer üyeler tarafından yapılacak konuşmaların da on beş dakikayla
sınırlandırılması teklifinde bulunuyoruz. 
Bu çerçeve içerisinde, Azerbaycan’la
ilgili iki sözleşme, yine İran’la ilgili olan bir sözleşmenin otuzar dakika
gruplar adına yapılacak konuşmalarla ve Hükûmet adına yapılacak konuşmalarla bu
sözleşmelerin niteliği, Türkiye’ye ne getirip ne götüreceği ve bununla ilgili
hususlar da çok daha geniş şekilde ele alınacaktır. 
Yine, 642 sayılı Kanun’un çarşamba
günkü birleşimde ele alınması ve tamamlanmasına kadar devamını, keza, 643,
628’in cuma günü de dâhil olmak üzere, tamamlanmasına kadar bu maddelerin
görüşülmesini ve Meclisin ondan sonra tatile girecekse girmesini teklif
ediyoruz. Bu teklifimizin kabul edileceğini umuyor, hepinize saygılar
sunuyorum. (MHP sıralarından alkışlar) 
BAŞKAN – Teşekkür ediyorum.
Milliyetçi Hareket Partisi grup önerisi
aleyhinde söz isteyen Abdullah Levent Tüzel, İstanbul Milletvekili. 
Buyurun Sayın Tüzel. (HDP sıralarından
alkışlar) 
ABDULLAH LEVENT TÜZEL (İstanbul) –
Teşekkür ederim. 
Sayın Başkan, değerli milletvekilleri;
hepinizi saygıyla selamlıyorum.
Genel Kurul, olağanüstü toplantısına
devam ediyor değişik kez aralarla birlikte. Hükûmet ve siyasi irade bu torba
yasayı çıkarma konusunda ısrarını sürdürüyor. Ancak, torba yasanın konusu olan
taşeron çalışma ve bu çalışmanın yaygınlaştırılmasını, iş cinayetlerini, insan
emeğini ve bu emeğin kan üzerinden sömürüsünü de konuşmaya devam ediyoruz. İşte
önceki gün Torunlar İnşaatta önceden 1 işçi, sonra 10 işçi yüksekten düşerek,
asansör düşerek hayatını kaybetti ve bütün bunlar olmasına rağmen, bir kez
daha, Hükûmet torba yasayı çıkartmakta ısrar ederek, yeni seçilen 62’nci
Hükûmetin Başbakanı da özellikle madencilerin, öğretmenlerin, kimi kamu
alacakları konusundaki toplumsal kesimlerin bu yasayı dört gözle beklediğini
ileri sürerek burada bizlerin onayını bekliyor. 
Öncelikle şunu belirtmek istiyorum ki muhalefet
olarak, Halkların Demokratik Partisi olarak, madencilerin, 301 madencinin, 13
Mayısta iş cinayetine ve katliama kurban edilen 301 madencinin acısı üzerinden
taşeron çalışmasını bu şekilde gündeme getirme fırsatçılığını yapan Hükûmetin
bu tutumunu onaylamadığımızı, madenciler için yapılacak şeyin, onlara yapılacak
sosyal yardımlar, çalışma süreleri, tazminatları, benzeri türde düzenlemelerin
ayrıca bir yasayla getirilebileceğini söyledik. Keza, aynı şekilde, bekleyen
öğretmen atamalarını muhalefetin geciktirdiği, muhalefetin engel olduğu
şeklindeki söylem de son derece ikiyüzlü ve gerçek dışıdır. Sayıları 400 bini
aşan ve atama bekleyen öğretmenlerin bir an önce kadrolarının verilmesi için bu
torba yasa beklemeyebilir, bunlar için de ayrı düzenleme getirilebilir.
Dolayısıyla, Hükûmet, artık acı, kan ve ihtiyaçlar üzerinden fırsatçılığa ve bu
kapitalist sistemin emek ve kan üzerinden sömürü mekanizmalarının devamına
artık bir son vermeli.
Değerli milletvekilleri, biz burada
çokça duyduk. Neydi o duyduğumuz söz? AKP rejiminin Türkiye’ye vadettiği insan
merkezli yaşam. Kentsel dönüşümde bunu duyduk, çıkartılan çeşitli yasalarda
bunu duyduk, her deprem felaketini andığımızda bunu duyduk ama insan merkezli
yaşam dediğimiz şeyde, bu devranın merkezinde, özellikle bu ekonominin
döndürülmesinde inşaat sektörünün bir numaralı çeviricisi şirket durumuna
dönüşmüş olan TOKİ, bakıyoruz son Mecidiyeköy’deki işçi katliamının arkasında
da bir numaralı sorumlu durumunda. Neden? Çünkü Ali Sami Yen Stadı’nın yani bir
kamu arazisinin yani halkın toplanma alanı olabilecek, yaşam alanı olabilecek
bir yeri bir kez daha siyasi çevrelere, Hükûmete, rant kesimlerine yakın bir
inşaat grubuna peşkeş çekmesiyle başlayan süreç, işte bugün 11 işçinin canını
alıyor, yarın başkaca iş cinayetlerinin, katliamların önü açık bir şekilde
devam ediyor. O nedenle, Meclis olağanüstü bir şekilde toplanıyor bu yasayı
canhıraş çıkartmak için ama orada da yine ölümlerin arkasında, bakıyoruz,
inşaat sektöründeki yaygın çalışma biçimi, taşeron sistemi ve bu taşeron
sistemini sözde iyileştirme adı altında bu torba yasayı geçirmek için iktidar
partisi uğraş içerisinde. Bu, kabul edilebilir bir durum değil. Eğer ki sahte
gözyaşları dökülmek istenmiyorsa, eğer ki gerçekten insana değer veren, insan
merkezli bir yaşam savunuluyorsa önce bu torba yasayı gündemden çıkartmak,
taşeron çalışmasını yasaklamak ve çok övündüğünüz “2012’de çıkarttık, 2014’te
yürürlüğe girdi.” dediğiniz İş Sağlığı ve Güvenliği Yasası’nın bir hiç ve
hikâye olduğunu görerek bunu yeni baştan düzenlemek ve ele almak gerektiğini
kabul etmek zorundasınız; yoksa, işte “Biz mesleki yeterlilikleri gözden
geçireceğiz, biz iş güvenliği eylem planı çıkartacağız…” Bunun üzerinden şeylerle
cinayetlerin, emek sömürüsünün, kan üzerinden dikilen -metrelerce ki- 160
metrelik kulelerin önüne geçemezsiniz.
Önce TOKİ, önce siyasi irade bu peşkeşi
açıklamalıdır. Niye orası metrelercelik kulelere, rezidanslara, iş
merkezlerine, lüks konutlara ayrılıyor, buna peşkeş çekiliyor? Niye bunlar?
Buradaki kazançlar, haksız kazançlar bir an önce Torunlar’ın kasasına girsin
diye Çevre Bakanlığı, il çevre müdürlüğü yirmi dört saat çalışma izni veriyor. 
HAYDAR AKAR (Kocaeli) – Kamu yararı…
ABDULLAH LEVENT TÜZEL (Devamla) - Yirmi
dört saat çalışma izni veriyor da, bu çalışma izninden, hesabının kitabının,
parasının hesabının hiçbir şekilde -farkında olmayan- Torunlar İnşaat da,
İstanbul Valiliği de, Çalışma Bakanlığı da farkında değil. Niye gece vakti orada
çalışılıyor? Niye gece vakti orada asansörün başında eleman yok? Ama bu
elemanlara baktığımızda, patron konuşuyor “Bunlar on altı saat iş güvenliği
eğitimi aldı.” diye ama biz gece yarısı bir buçukta kazayı duyar duymaz
gittiğimizde, orada işçiye sorduğumuzda “Eğitim falan yok. Bir saat gidiyoruz,
90 lirayı ödüyoruz, sertifikayı alıyoruz. Bunların eğitim dediği bu.” diye
söylüyorlar. 
Şimdi, birbirlerine devredilen
kusurlar, ihmaller açıklaması. İhmal falan hafif kalır değerli milletvekilleri,
aslında acımasız, vahşi, emek üzerinden sömürü sistemine devam eden kapitalist
sistem birinci derecede sorumludur ve bu kapitalist sistem egemen olduğu sürece
işçi cinayetleri, insan ölümleri hiç bitmeyecektir. Hani, gölgesini satamadığı
ağacı kesen o kapitalizm var ya… Burada, eğitim, işçi sağlığı güvenliği,
yasalar, mevzuat, hepsi hikâye, hepsi kitabına uyduruluyor, hepsi gözden
kaçırılıyor, hepsine göz yumuluyor. Denetim falan yok, denetim yapılsa da… O
zaman Çalışma Bakanlığına sormak gerekiyor: “Ey Çalışma Bakanlığı, siz bu iş
müfettişlerine eksik, yanlış gördüğünüz inşaatları durdurma vermeyeceksiniz,
süre tanıyacaksınız.” diye talimatı hangi hakka, hangi hukuka dayanarak
veriyorsunuz? Bu, inşaat şirketlerini koruma kollama değil midir? Ne pahasına
bu izni veriyorsunuz? Ne pahasına iş müfettişlerini tehdit edercesine bu
talimatlar veriliyor? 
İşçiler, günlerdir orada “Bu asansör
bozuk, bu asansör sık sık arıza yapıyor.” diyor, yakınıyorlar. Aileleriyle
konuştuklarında… Bugün basın yazıyor, muhabirler, her biri, ölen işçilerin
ailelerini bulmuş; Ordu’dan, Gümüşhane’den, Sivas’tan, Zonguldak’tan, emek
için, alın teri için, okuma paralarını karşılamak için, evlilik yapabilmek
için, doğacak bebeğinin rızkını sağlamak için yurtlarından göçüp gelmişler,
burada rezidanslarda çalışıyorlar. Yazık değil mi? “Yazık” dersiniz ama ihmal
falan yok. Soma’da olduğu gibi, Esenyurt’ta olduğu gibi, Erzurum’un gölünde
olduğu gibi, bütün iş cinayetlerinde olduğu gibi, hepsi göz göre göre
gelmiştir, siyasi iktidarın ve sermaye gruplarının bile bile lades dediği
şeklinde. Bütün bunlar yaşanmaktadır; onun için hesabı verilmelidir. 
13 Mayıstan bugüne -araştırma komisyonu
kuruldu, ulusal yaslar ilan edildi- ne oldu Soma’da, ne gelişme kaydedildi,
önleyici ne tedbirler alındı? İşte, İmbat madeninde geçen gün bir işçi yine
öldü. Soma’yı konuştuğumuzun hemen ertesinde Şırnak’ta, Zonguldak’ta işçiler
ölmeye devam etti ve sizin bu rejiminizde, bu kapitalist sistemde, bu AKP
rejiminde işçiler ölmeye devam edecek. 
Bu torba yasayı geri çekmelisiniz,
taşeron çalışmasında ısrar etmemelisiniz;  ölüm demektir, örgütsüzlük
demektir, kuralsızlık, denetimsizlik demektir; bu çok açık. “İş sağlığı,
güvenliği” dediğiniz şey, işçinin, sendikanın, örgütlü gücün merkezinde
olmadığı, bağımsız olmadığı hiçbir şey; burada denetim de olmaz, kural da
olmaz. 
(Mikrofon otomatik cihaz tarafından
kapatıldı)
ABDULLAH LEVENT TÜZEL (Devamla) – Bu
firma, bu “towers”ı, bu rezidansı denetleyen firma -Soma’da da adı çıktı- para
karşılığı iş yapıyor. Parasını veren patrona karşı “Sen bunu yanlış
yapıyorsun.” deme cesaretini, cüretini gösterebilir mi? Gösteremeyecektir tabii
ki. Nitelikli Cevaplar Akademisiymiş! Bunların ne kadar nitelikli olduğunu
bugün ölümler pahasına görüyoruz. Bu yasayı, bu torba yasayı geri çekmekten ve
işçinin, emekçinin acısını, yarasını kapatmaktan, sorumluları gerçekten
yargılayacak bir adalete kavuşmaktan başka önümüzde görev yoktur. 
Hepinize saygılar sunuyorum. (HDP ve
CHP sıralarından alkışlar)
BAŞKAN – Teşekkür ediyorum.
Milliyetçi Hareket Partisi grup önerisi
lehinde söz isteyen Haydar Akar, Kocaeli Milletvekili. 
Buyurun Sayın Akar. (CHP sıralarından
alkışlar)
HAYDAR AKAR (Kocaeli) – Sayın Başkan,
değerli milletvekilleri; öncelikle sözlerime İstanbul’da hayatlarını yitiren ve
asansör cinayetine kurban giden emekçi kardeşlerime Allah’tan rahmet,
ailelerine başsağlığı dileyerek başlamak istiyorum.
Bu konuşmayı, biz, Meclise
geldiğimizden beri -4’üncü yılımıza girdik-zaman zaman tekrarlayan periyotlarda
yapıyoruz. Nerede yapıyoruz? İşte, Karadon’da yaptık, Kozlu’da yaptık,
Afşin-Elbistan’da yaptık -belki bir kısmı bu periyodun içine girdi, belki
girmedi- Esenyurt’ta yaptık. En son, dünyanın en büyük maden kazalarından olan
Soma’da yaptık ve her konuşmamızın sonunda da Allah’tan bir daha böyle iş
kazalarını göstermemesini diledik, sadece işi Allah’a havale ettik, onun
dışında da bir şey yapmadık ve yapmamaya da devam ediyoruz. 
Bir Soma Araştırma Komisyonu kurdunuz.
Komisyondan çıkacak raporları zaten uygulamıyorsunuz, orada elde edilecek
sonuçları değerlendirmiyorsunuz, onunla ilgili kanuni düzenlemeleri
yapmıyorsunuz. Bunu niçin diyorum? 2010’da madenlerle ilgili bir araştırma
komisyonu kurulduğu için ve o komisyonda madenlerde gelen tehlikelere dikkat
çekilmiş olmasına rağmen hiçbir uygulamanın yapılmaması nedeniyle Soma’da
canlarımızı kaybettik. 
Şimdi, Soma’yı
da içeren, Soma’daki madencilerimizin ailelerini de içeren birtakım
düzenlemeleri bu torba kanunda yapıyoruz, yaklaşık da dört aydır bu çalışmayı
sürdürüyoruz.
Daha önceki
konuşmalarımda, tatilden önceki konuşmalarımda, yani olağanüstü toplantıya
gelmeden önceki konuşmalarımda da söylediğim gibi, bu kanunun niçin
geciktiğini, yani bekleyen 40 bin öğretmen atamasının niçin geciktiğini, yine
taşeron işçilerle ilgili “müjde” diye sunduğunuz ama taşeronlaşmayı kurumsal
hâle getirdiğiniz uygulamanın niçin çıkmadığını, emekliliğini bekleyen
annelerin telaşla bu kanunu beklemeleri ve niye çıkmadığını, yine ödeme zorluğu
içerisindeki esnaflarımızın bu kanun sonucunda faiz ödemelerinin bir kısmından
kurtulacağını bekler durumda olduğunu hepimiz biliyoruz ama gittiğiniz her
yerde bu kanunun çıkmamasını muhalefetle ilişkilendiriyorsunuz.
Biraz evvel
konuşmacı arkadaşlarımdan biri söyledi, dedi ki: “Plan Bütçe Komisyonunda
Soma’daki yapılacakları ayıralım, annelerimizin emeklilik kısmını ayıralım,
yine diğer toplumsal menfaat sağlayacak uygulamaları ayıralım ve bir günde
Meclisten çıkaralım.” Buna rağmen, siz her seferinde Meclisi garip bir şekilde
hem tatil ettiniz hem de zaman zaman tatil edebilmek için belki de Türkiye’de
ilk defa uygulaması görülen muhalefet partisi gibi karar yeter sayısı
istediniz. Evet, bu da bir gerçek. Karar yeter sayısı istediniz. Ne zaman
istediniz bunu? Yine Soma’yla ilgili madenlerde taşeronluğun kaldırılmasıyla
ilgili bir kanun teklifinde istediniz.
Garipsiyorum. Bu
torba kanunu bir rüşvet olarak getirdiniz, seçimlerde aldınız istediğinizi ama
niye hâlen bu torba kanunun çıkmaması için bir gayret içindesiniz, onu da
anlamış değilim. 
Yine, tatilden
önce yaptırdığım istatistiklerde Meclisin çalışmama saatlerinin, yani sizin
karar yeter sayısı sonucu Mecliste bulunmama saatlerinizin normal çalışma
saatlerinden neredeyse uzun olduğunu görüyoruz. Burada oturmuyorsunuz,
dışarıdasınız, bahçedesiniz ama gidiyorsunuz vatandaşa bizi şikâyet ediyorsunuz
bu torba kanun çıkmıyor diye.
Evet, bu torba kanunun biz çıkmasını
istiyoruz ama nelerin çıkmasını istiyoruz? Annelere emeklilik sağlayan
kolaylıkların çıkmasını istiyoruz, 40 bin öğretmenin atanmasını istiyoruz,
bunun gibi toplumsal fayda sağlayan maddelerin bir an evvel kanunlaşmasını
istiyoruz. Sizin gibi rantsal dönüşüm ya da rant sağlayacak kanunların
çıkmasını istemiyoruz. Bunu konuşmaya çalışıyoruz, bunu anlatmaya çalışıyoruz. 
Bakın, dün akşam ne oldu? Hepimiz
burada konuştuk, “Bir an evvel bu kanunu çıkartalım.” dedik. Biz, gereken
kolaylığı gösterdik. Siz, yine yangından mal kaçırdınız ve Cumhuriyet Halk
Partisi belediyesine ait olan bir mahalleyi AKP’li bir belediyeye bağladınız.
Ya, bu olabilir. Belki “Oradaki vatandaşın sıkıntıları var.” diye
düşünebilirsiniz. Mantıklı baktığınız zaman böyle bir sonuçla bakmanız
gerekiyor. Ama yaptığınız her uygulama bu torba kanunda bir rant uygulaması
olduğu için, meraların imara açılması, yine mahkeme kararlarının iptal ettiği
özelleştirmeleri ortadan kaldıran kanunlar çıkartılması, hepsinin bir rant
hesabı olduğunu açıkça görmekteyiz. Hele İstanbul’daki o dönüştürülen
mahallenin Türkiye'nin en rantabl alanı olduğunu, üzerinden çok büyük paralar
kazanılacağını, haksız kazançlar sağlanacağını hepimiz biliyoruz. Bu bir
realite, bu bir gerçek. Bunlardan vazgeçin, bunları yapmaktan vazgeçin. Artık
Türkiye’yi sömürmekten, Türkiye’yi yandaş vakıflarınıza, yandaş şirketlerinize
peşkeş çekmekten vazgeçin diyorum.
Evet, mahkeme kararlarını uygulamama
gerekçenizde şöyle söylüyorsunuz kanunu getirirken: Beş yıl geçti. Yahu, elli
yıllık cumhuriyet tarihinin kazanımı olan şirketleri özelleştirirken “Elli
yıllık şirket, bunu özelleştiremeyiz.” diyemiyorsunuz, demiyorsunuz. Beş yıl
özelleştirmişiz, vatandaş kullanmış, “Geri dönüştüremeyiz.” diyorsunuz. Ne
demek ya? Fizibilitesini yaparsınız, ne kadar değeri varsa, ne kadar ederi
varsa ödemesine bakarsınız, eksik kalan kısmını tamamlarsınız, yine devletin
malı olur, yine devlet bunu çalıştırmaya başlar.
Yine, taşeronlarla ilgili bana zaman
zaman… Benim bölgem sanayi bölgesi olduğu için taşeronlar telefon ediyorlar “Bu
kanun ne zaman çıkacak?” diye. Diyorum ki: “Niye merak ediyorsunuz? Yani
taşeronluğun kalktığını mı zannediyorsunuz? Bu kanunda size ne fayda sağlıyor?”
Bilmiyor vatandaş ve müjde gibi algılattığınız bu taşeronluğu
kurumsallaştırıyorsunuz. 
Bakın, iş kazalarının Türkiye’de her
yıl artmasının Türkiye’deki işçi sayısıyla doğru orantılı olduğunu
göreceksiniz. Eğer biraz merak ediyorsanız, bizim rakamlarımıza değil, girin
TÜİK’in sayfasına taşeron işçi artışına bakın, Türkiye’deki iş kazalarının
artışına bakın. Eğer utanmıyorsanız, eğer burada yaptığınız milletvekilliğinin
hakkını vermek istiyorsanız Türkiye’deki iş kazalarının dünyada 3’üncü sırada,
Avrupa’da 1’inci sırada olmasından utanç duyarsınız; duymuyoruz. Böyle bir şey
olabilir mi? Niye oluyor bu iş kazaları? 2 nedenden oluyor, asıl 2 önemli
nedeni var; biri taşeronlaşma; iki, sendikasızlaştırma. 
Eğer ciddi bir şirkette, ciddi bir
üretim yapan tesiste sendika varsa iş kazası yoktur arkadaşlar. Ben yirmi üç
yıl endüstride çalışmış bir insanım. Ama siz iktidara geldikten sonra, 12 Eylül
rejiminden bile daha katı bir şekilde, insanların örgütlenmesinin önüne
geçtiniz, “2 sendika” deyip, ileri demokrasi havarisi kesilip sendikal
faaliyetler içinde bulunan insanların ya da örgütlenme faaliyeti içinde olan
insanların ekmeksiz, işsiz kalmasına neden oldunuz çıkardığınız kanunlarla.
Yine, İş Sağlığı ve Güvenliği Kanunu’yla da ne yaptınız? İşvereni bu işe ortak
etmeyerek daha çok işçinin ölmesine neden oldunuz. Eğer siz bu kanunda işvereni
bu işe ortak etmezseniz, eğer bu kanunda sermayeyi bu işe ortak etmezseniz iş
kazalarını önleme şansınız olmaz. 
Bakın, Türkiye’de niye
sendikasızlaştırılıyorlar, niye taşeronlaştırılıyorlar? Çünkü “maliyet”
deyince, “bir ürünün maliyeti” deyince, yani “üretilen bardağın maliyeti”
deyince herkesin aklına direkt işçilik gelir. Aslında, baktığınız zaman,
Türkiye yüzde 7 işçilik ortalamasıyla dünyanın en geri ülkelerinden bir tanesi ama
sermaye “Tasarruf yapacağım.” dediği zaman, “Ürün maliyetini düşüreceğim.”
dediği zaman aklımıza hemen ne geliyor? İşçilik maliyetleri geliyor. Köle gibi
çalıştırdığınız insanlardan üç kuruş daha, beş kuruş daha nasıl keseriz diye
bakıyorsunuz, bunu da en çok devlette yapıyorsunuz. Devlete baktığınız zaman
özel sektörden daha fazla taşeron işçinin çalıştığını görüyoruz.
Çok uzağa gitmiyorum, yine bir
komisyonda Eti Bor tartışılırken, oradaki maden çıkarma işleminin
özelleştirilmesi tartışılırken Genel Müdüre sorduğum soru şuydu: “İşçilik
maliyetiniz nedir?” dedim, “Yüzde 3.” dedi. Yüzde 3’lük işçilik maliyeti olan
bir tesisin işçiliğini hizmet alımı yöntemiyle yapmaya çalışan bir zihniyetin,
bir kafanın Türkiye’de iş kazalarını önleme şansı yoktur arkadaşlar. Onun için
diyorum ki: Gelin, gerçekten bunlar sizin kardeşlerinizse, bunlar Türkiye
Cumhuriyeti vatandaşıysa, bu ülkenin evlatlarıysa bundan sonra daha çok kayıp
vermenin önüne geçelim, bir an evvel İş Sağlığı ve Güvenliği Yasası’ndaki
değişiklikleri yapalım, öyle eğitim falan değil, adam gibi bir değişiklik
yapalım, biz de destek verelim size ve diyelim ki: Türkiye gerekeni yapmıştır.
Biz de size buradan kalkıp doğrunun o olduğunu söyleyelim ama bunların
hiçbirine yanaşmıyorsunuz. Sizin yanaştığınız tek bir konu var: Nerede rant
alanı var, nerede satılabilecek bir alan var, nerede yandaşlarınıza para
kazandırırsınız, yaptığınız tek iş bu Türkiye’de.
Teşekkür ediyor, hepinize sevgiler
saygılar sunuyorum. (CHP ve MHP sıralarından alkışlar)
BAŞKAN – Teşekkür ediyorum.
Milliyetçi Hareket Partisi grup önerisi
aleyhinde söz isteyen Mustafa Elitaş, Kayseri Milletvekili.
Buyurun Sayın Elitaş. (AK PARTİ
sıralarından alkışlar)
MUSTAFA ELİTAŞ (Kayseri) – Sayın
Başkan, değerli milletvekilleri; yüce heyetinizi saygıyla selamlıyorum.
Öncelikle bir hususu dile getirmekte
fayda olduğunu ifade etmek istiyorum. Milliyetçi Hareket Partisi Grup Başkan
Vekili arkadaşımız sık sık AK PARTİ grup başkan vekillerinin verdikleri
sözlerde durmadıkları yolundaki -imadan öte sert bir şekilde altını çize çize-
bu ifadeyi kullanıyor. Bunun doğru olmadığını hem yüce Meclisin değerli üyeleri
hem de kamuoyuyla paylaşmak istiyorum.
Bakınız, 13 Ağustos tarihinde yapılan
toplantıda Türkiye Büyük Millet Meclisinin tatile girmesiyle ilgili bir anlaşma
yapıldı, bu anlaşma İç Tüzük’ün 5’inci maddesinin paraleli doğrultusunda
yapıldı. İç Tüzük’ün 5’inci maddesinde der ki: “Türkiye Büyük Millet Meclisi,
Danışma Kurulunca başka bir karar alınmadığı takdirde 1 Temmuz günü tatile
girer.” Biz Danışma Kurulu olarak aldığımız karar gereğince 1 Temmuz günü tatil
yapmamasını ve Türkiye Büyük Millet Meclisinin çalışmasına karar verdik,
arkasından 13 Ağustos tarihinde yine siyasi parti grup başkan vekillerinin
imzası doğrultusunda bu tatil kararına devam etme niyetiyle bir tatil kararı
ortaya çıktı. Onun için, yapılması gereken şuydu: Türkiye Büyük Millet
Meclisinin yani İç Tüzük’ün 5’inci maddesine uygun olarak tatil kararını iptal
etme gerekçesinin paralelinde Türkiye Büyük Millet Meclisinin o doğrultuda 1 Ekime
kadar kapanmasıyla ilgili görüşme yapıldı. O gün görüşen grup başkan vekili
arkadaşımızla, sizlerin de birlikte olduğunuz ortamda telefonda görüşüldü. “Biz
bu tatil kararını aldıktan sonra herhangi bir şekilde Türkiye Büyük Millet
Meclisini çalıştıracak mıyız?” Aynen ifade şu: Eylül ayının başında Hükûmet
onaylandıktan sonra torba yasayı çıkarmak üzere Türkiye Büyük Millet Meclisini
olağanüstü toplantıya çağırmayı düşünüyoruz. Çünkü, bu kanun tasarısı
içerisinde, torba yasa dediğimiz kanun teklifi ve tasarısı içerisinde büyük bir
kesimi ilgilendiren düzenlemeler var. Milliyetçi Hareket Partisinin itiraz
ettiği maddeler olabilir, Cumhuriyet Halk Partisinin itiraz ettiği maddeler
olabilir, HDP’nin itiraz ettiği maddeler olabilir ama bu maddelerin ötesinde kamuoyunun
büyük bir beklenti içerisinde bir an önce yasalaşmasını beklediği maddeler var.

MUSA ÇAM (İzmir) – Niye tatile
soktunuz?
MUSTAFA ELİTAŞ (Devamla) – Bunlardan
birincisi: Soma’da hayatını kaybeden 301 işçiyle ilgili ve taşeron işçilerle
ilgili yapılan düzenlemeleri kamuoyu olağanüstü bir şekilde bekliyor. 
İkincisi, yine bu yasa içerisinde var
olan 40 bin öğretmen atamasıyla ilgili düzenlemeyi öğretmenlerimiz bekliyor. O
süre içerisinde biz arkadaşlarımıza bunun olması gerektiğini ifade ettik. Fakat,
değerli milletvekilleri “1 Ekime kadar bunu çalışmayalım.” diye söylediler. Ama
ne yazık ki, Cumhuriyet Halk Partisinin bir milletvekili, Somalı işçileri de
getirerek Türkiye Büyük Millet Meclisi Basın Toplantısı Salonunda, İç Tüzük’e
de aykırı, teamüllere ve aldığımız kararların dışında yaptığı bir işlemle
Somalı işçilerle birlikte yaptığı basın toplantısında AK PARTİ iktidarının bu
yasayı uyutmak için Türkiye Büyük Millet Meclisini tatile soktuğu ile ilgili
bir iddia ortaya çıktı. Bunun üzerine, hem öğretmenlerden hem kamuoyundan hem
de bu konuyla ilgili yeniden yapılandırmadan faydalanacak insanlardan büyük bir
baskı oluşarak “Bu yasayı niye çıkarmıyorsunuz? Siz bizi aldatıyorsunuz,
kandırıyorsunuz.” şeklinde baskılar ortaya çıktı.
ÖZGÜR ÖZEL (Manisa) – Evet, ben yaptım,
ben. İsim ver, cevap vereyim; ben yaptım toplantıyı.
MUSTAFA ELİTAŞ (Devamla) – Bunu değerli
milletvekilleriyle paylaştık. Nitekim, bu çerçevede olağanüstü toplantı
çağrısını gerçekleştirmiş olduk. 
Değerli milletvekilleri, kamuoyunun beklediği
bir yasada sizin birkaç tane yasayla ilgili, maddesiyle ilgili itirazlarınızın
olabilir olduğunu söyledim. Bunun çeşitli yolları var. Anayasa’ya aykırılık
iddialarınız var. Biz Anayasa Mahkemesi değiliz, Anayasa Mahkemesinin müracaat
yolları da mevcut. Ya ana muhalefet partisi müracaat etme hakkına sahiptir ya
da 110 milletvekili imza ettiği takdirde, imzayı bulduğu takdirde Anayasa
Mahkemesine müracaat etme hakkı mevcuttur. Nitekim, Cumhuriyet Halk Partisi
isterse ana muhalefet partisi olarak, sayıya bağlı olmadan, 20 milletvekili de
olsa ana muhalefet partisi olduğu takdirde Anayasa Mahkemesine itiraz etme
hakkı mevcut. Milliyetçi Hareket Partisi diğer milletvekilleriyle bir araya
gelip 110 imzayı buldukları takdirde Anayasa Mahkemesine giderler. Siz, buna
Anayasa’ya aykırı diye yaptığınız iddialarla birlikte -bu kanun tasarısı
içerisinde çok önemli diye gördüğümüz 3 veya 5 madde, 10 madde- 10 maddesine
itiraz etme ve Anayasa Mahkemesi yolu açık olmasına rağmen, bununla ilgili
herhangi bir engel bulunmamasına rağmen bazı insanlara, bu kanundan faydalanan
insanlara haksızlık yapıyorsunuz, işkence yapıyorsunuz. 
Nitekim, bu kanun dört ay süreyle
görüşülmeye çalışılıyor. Önergelere bakın Allah aşkına, kamuoyu ve bize baskı
yapan hem taşeron işçiler hem Soma madenindeki işçilerle ilgili konudan
faydalananlar hem de yeniden yapılandırmayla ilgili bu tasarıdan faydalananlar,
aynı zamanda 40 bin öğretmen atamasıyla ilgili dört gözle bu kanunun çıkmasını
bekleyenler Türkiye Büyük Millet Meclisi tutanaklarını incelesinler. Biz bir an
önce bu kanunun çıkması için gayret gösteriyoruz ama bizim burada bütün
zamanımız… İç Tüzük’ün verdiği imkânları suistimal ederek kullanan, özellikle
Milliyetçi Hareket Partisinin verdiği önergeleri okuyun. Önergelerin sadece okunma
süresi yedi dakika, sekiz dakika ama önergedeki değişiklik maddesi, ilgi
maddesi bir cümle veya bir kelime. 
Değerli vatandaşlarım, bu kanunu kimin
engellediğini, sizin menfaatinize olan bir düzenlemeyi kimin ortadan
kaldırdığını öğrenmek istiyorsanız Türkiye Büyük Millet Meclisi tutanaklarına
bakmanız gerekir. 
ERKAN AKÇAY (Manisa) – Evet, aynen
öyle. 
MUSTAFA ELİTAŞ (Devamla) – Sayın
Halaçoğlu geldi, konuşmasında dedi ki: “AK PARTİ şöyle yaptı, böyle yaptı, onun
için biz bu kanunu engelliyoruz.” Sayın Hocam, bu bir günah çıkarmadır. Siz
kendi yüklerinizi, kendi sorumluluklarınızı başkasına pas etmek için farklı bir
yöntem uyguluyorsunuz, bu da doğru bir şey değildir. 
HASAN HÜSEYİN
TÜRKOĞLU (Osmaniye) – Sizin günahlarınız var, sizin günahlarınız. Siz o günahları
çıkaramazsınız bile. Günah akıyor her yerinizden. 
MUSTAFA ELİTAŞ
(Devamla) - Dünkü konuşmaya gelince, dünkü konuşmamızda “Önergeniz var mı?”
dediniz. “Önergemiz var, 8-10 tane önerge.” “Madde ihdası var mı?” dediniz. “Şu
anda bilmiyorum ama arkadaşlarımla konuşacağım, madde ihdası olduğu takdirde
sizi bilgilendireceğim.” dedim. Nitekim, 3 madde geçtikten sonra madde ihdası
yapılma mecburiyeti olduğundan dolayı, arkadaşımızı gönderdim, sizi
bilgilendirmeye çalıştım. Sonra dediniz ki: “Bizi aldattınız.” Biz kimseyi
aldatmadık, siz aldanılmış hissine kapılıyorsunuz. Kimseyi aldatmadık, ne
söylediysek doğru söyledik. 
Gelelim Ümraniye
meselesine. Bakın değerli milletvekilleri, hakkın, hukukun, adaletin yanında
olmamız gerekir. Hakkın, hukukun, adaletin yanında olmayarak, onları tamamen
bir tarafa bırakarak, hakkı, hukuku, adaleti öteleyerek, rafa kaldırarak rant
peşinde koşanların ekmeğine siz yağ sürüyorsunuz, değirmenine su taşıyorsunuz. 
ERKAN AKÇAY
(Manisa) – Ayıp, ayıp ya!
ALİ UZUNIRMAK
(Aydın) – Vay, vay!
MUSTAFA ELİTAŞ
(Devamla) – Bakın, 2008 yılında Büyükşehir Kanunu’nu çıkardık. Sayın Uzunırmak,
siz büyükşehir belediye başkanı adayıydınız. 2008 yılında Büyükşehir Belediyesi
Kanunu’nu çıkardık, “Ataşehir” diye bir ilçe kurulmasına karar verdik. Ataşehir
ilçesinin doğal sınırlarını tespit ettik. Doğal sınırları ne? O-4 ve E-80 kara
yollarının kestiği kısım. 2009 yılında, şu anda tartışmalı olan kısımdaki
vatandaşlarımız Ataşehir Belediyesine oy kullanmak için gitmediler, Ümraniye
Belediye Başkanlığı seçimleri için oy kullanmak için gittiler. 2014 yılının
Mayıs ayına kadar o bölgedeki arsa, araziler, o bölgedeki binalar emlak
vergilerini Ümraniye Belediyesine yatırdı. 
Yine, 2014 yılı
seçimlerinde o bölgede yaşayan, ikamet eden insanlar Yüksek Seçim Kurulu
tarafından Ümraniye Belediyesine oy vermek üzere seçmen listesine
kaydedildiler. Siz, bu çerçevede bir bakıyorsunuz, Ataşehir Belediyesi vergi
mahkemesine müracaat ediyor, “Böyle, böyle, bizim doğal sınırlarımız tam olarak
belirlenmemiştir, yasada bir sorun ortaya çıkmıştır. Bu sorunun düzenlenmesi ve
şu bölgeler dâhilinde olan, ‘benim mahallelerimin uzantısı’ diye ifade edilen
kısımların emlak vergilerinin ve harçlarının bana yatırılması” diye dava
ediyor. Her ne hikmetse, niye yapılıyorsa, vergi mahkemesi bu konuda Ataşehir
Belediyesinin lehine, Ümraniye Belediyesinin aleyhine karar veriyor ve aynı
şeyi Kadıköy Belediyesinin de yapma imkânı mevcut çünkü bu haritada, 2008
yılında yapılan kanun gereğince Ataşehir Belediyesinin bir kısmı Kadıköy Belediyesini
ve Ümraniye Belediyesini ilgilendiriyor. Bu süreçte ortaya çıkan durumda,
Ümraniye Belediyesinin 2008 yılından bu tarafa yaptığı imar planları, izinleri,
uygulama imar planları, topladığı vergiler, topladığı harçlar şu anda müthiş
bir ihtilaf konusu hâline gelecek. Bizim yaptığımız, 2008 yılındaki kanun
tasarısından farklı bir şey değil. 2008 yılındaki yapılan kanun tasarısının
uygulayıcılar tarafından, vergi mahkemeleri tarafından farklı bir şekilde
yorumlanmasından dolayı, 2008 yılındaki fiilî durumu, 2008 yılındaki net durumu
daha bir şekilde olgunlaştırabilmek ve hukuka aykırı bir şekilde karar vermiş
mahkemelerin önündeki engeli kaldırmak için yapılan bir iştir. Sadece, açıkça
söylüyorum, açın bakın 2008 yılındaki büyükşehir belediyesi kurulmasıyla ilgili
kanunu, o kanunda göreceksiniz, Ataşehir Belediyesi, Ümraniye Belediyesi…
(Mikrofon otomatik cihaz tarafından
kapatıldı) 
MUSTAFA ELİTAŞ (Devamla) – …Kadıköy
Belediyesiyle ilgili sınırların O-4 ve E-80 kara yollarıyla ilgili doğal sınır
olduğunu göreceksiniz. Bizim rantla, herhangi bir şekilde meseleyle ilgimiz
yok. 
ALİ UZUNIRMAK (Aydın) – Kupon arsalar
kime, niçin yapılıyor? Bir telefon konuşması var, “Kupon arsayı nasıl benden
habersiz…”
MUSTAFA ELİTAŞ (Devamla) – Orada kim ne
yaparsa yapsın ama önemli olan hadise, hakkı, hukuku, adaleti egemen kılmaktır.
Yoksa, “Şu şuna şu rantı vermiş, bu buna rantı vermiş ve harçlar, vergiler…”
ALİ UZUNIRMAK (Aydın) – Bu kupon arsayı
bir anlat!
MUSTAFA ELİTAŞ (Devamla) – Bu harçlar
ve vergilerin farklı bir şekilde toplanması mümkün değil. Zaten bunlar
matbudur. Ne yazılması gerektiği kanunda tanımlanmıştır. 
Yüce Meclisi saygıyla selamlıyorum. (AK
PARTİ sıralarından alkışlar)
HASAN HÜSEYİN TÜRKOĞLU (Osmaniye) –
Sizin bakanınız açıkladı. “Mecidiyeköy’deki binayı müze yapalım.” dendiğinde
“Orada rant var.” diyen sizin Başbakanınız…
BAŞKAN – Teşekkür ediyorum. 
YUSUF HALAÇOĞLU (Kayseri) – Sayın
Başkan…
BAŞKAN – Buyurun Sayın Halaçoğlu.
YUSUF HALAÇOĞLU (Kayseri) – Tamamen
Meclisi yanıltan ve tarafımı suçlayan bir konuşma söz konusu oldu. Sataşmadan
söz istiyorum. 
BAŞKAN – Buyurun, iki dakika söz
veriyorum sataşma nedeniyle. 
V.-SATAŞMALARA
İLİŞKİN KONUŞMALAR
1.-  Kayseri
Milletvekili Yusuf Halaçoğlu'nun, Kayseri Milletvekili Mustafa Elitaş’ın MHP
grup önerisi üzerinde yaptığı konuşması sırasında şahsına sataşması nedeniyle
konuşması
YUSUF HALAÇOĞLU (Kayseri) – Teşekkür
ederim Sayın Başkan. 
Değerli milletvekilleri, şurada,
Türkiye Büyük Millet Meclisinde olan herkes her şeyi görüyor. Aslında, bakın,
yavuz hırsız ev sahibini bastırır hesabı bir konuşma izledik burada. 
Şimdi, buna birçok kişi de şahittir,
Sayın Başkan Vekili de şahittir konuşmalarımıza.
Şimdi, onları
bir yana bırakıyorum. Allah aşkına, bana söyler misiniz, 13 Ağustosta Meclisin
tatile girmesiyle ilgili teklifi kim yaptı? AKP Grubu yaptı. Siz 21 Ağustosa
kadar da çalışma kararı almıştınız -cumartesi, pazar da dâhildi bunun
içerisine- biz de “Tamam.” dedik. “Cumartesi, pazar dâhil 21’ine kadar oturup
bunu bitireceğiz.” dedik. Ama teklifi yapan sizdiniz. Bize geldiniz, dediniz
ki: “Beşinci bölümü bitirelim, tatile girelim.” Teklifi yapan sizsiniz. Biz de
“Tamam, nasıl isterseniz, 21’ine kadar bitirmemiz söz konusu olabilir ama
istemiyorsanız böyle yapabiliriz.” dedik.
Bakın, ondan
sonra, hiçbir zaman açılma konusu yani eylül ayında açılması söz konusu bile
edilmedi. Zaten, niye o zaman ekime kadar tatile girme kararı alınsın? 
İkincisi, şimdi
“günah çıkarma” diyorsunuz. Günahı falan biz çıkarmıyoruz, biz elhamdülillah
Müslümanız. Ancak, Hristiyan olursanız siz çıkarırsınız. Biz elhamdülillah
Müslümanız, günah çıkarmayız.
AHMET YENİ
(Samsun) – Lafa bak ya, nasıl konuşuyor Başkan?
YUSUF HALAÇOĞLU
(Devamla) – Ama bize söyleyen…
AHMET YENİ
(Samsun) – Ayıp, ayıp şeyler.
YUSUF HALAÇOĞLU
(Devamla) – Bak, lafını ediyor, günah çıkarmaktan bahsediyor bize.
AHMET YENİ
(Samsun) – Yazık ya; ayıp, çok ayıp.
YUSUF HALAÇOĞLU
(Devamla) – Bizi Hristiyan yapıyor, elhamdülillah Müslümanız. 
AHMET YENİ
(Samsun) – Çok ayıp, çok.
YUSUF HALAÇOĞLU
(Devamla) – Gerçekten ayıbı yapan kendi grup başkan vekiliniz.
Sonra,
Ataşehir-Ümraniye… Allah aşkına, bu kanunu kim çıkardı? Siz. Kaç yılında? 2008
yılında çıkardınız. Sınırları kim belirledi? Siz belirlediniz. 
MUSTAFA ELİTAŞ
(Kayseri) – Doğru.
YUSUF HALAÇOĞLU
(Devamla) – Niye o zaman ayarlamadınız?
MUSTAFA ELİTAŞ
(Kayseri) – Ayarlı, ayarlı.
YUSUF HALAÇOĞLU
(Devamla) – Görmediniz mi? “Efendim yanıldık, efendim yanlış yaptık.” Hep bu
sizin bahanenizdir.
ERKAN AKÇAY
(Manisa) – Çok safmışsınız; devamlı saflık yapıyorlar.
YUSUF HALAÇOĞLU
(Devamla) – Siz sadece bu bahanelerle kendinizi kurtarmaya çalışıyorsunuz.
BÜLENT TURAN
(İstanbul) – Anlattılar ya.
YUSUF HALAÇOĞLU
(Devamla) – Sözünüzde durmayan sizsiniz.
(Mikrofon
otomatik cihaz tarafından kapatıldı)
YUSUF HALAÇOĞLU
(Devamla) – Ondan sonra “Efendim, belediye başkanlığı seçiminde Atakent oraya
vermiş, Ümraniye’ye vermiş.” O zaman, Ataşehir’e bağlı olan bir yerin seçmenine
size oy verdirdiyseniz, bu da sizin suçunuzdur. (AK PARTİ sıralarından “Allah
Allah!” sesleri)
AHMET YENİ
(Samsun) – Hocam, bile bile konuşuyorsunuz yahu.
YUSUF HALAÇOĞLU
(Devamla) – Eğer, bir bölgenin seçim için belirlenmesinde oyu başka yere
verdirtiyorsanız bu suç iktidar olarak size aittir.
ÜNAL KACIR
(İstanbul) – Bitti, süre bitti.
CELAL ADAN
(İstanbul) – Başkan, hemşehrin, bir dakika ver ya.
YUSUF HALAÇOĞLU
(Devamla) – Ayrıca, Meclis Başkanımız Cemil Çiçek, bu torba yasanın
görüşmelerinden önce, Komisyona, 100’den fazla madde için “İç Tüzük’ün şu
maddelerine aykırı, görüşülemez.” diye liste verdi mi? Verdi. İşte, bizim söylediğimiz,
aslında…
BAŞKAN – Evet, teşekkür ediyorum Sayın
Halaçoğlu. 
YUSUF HALAÇOĞLU (Devamla) – …bu
saydığımız 76, 91, 100, 112, 114, 124 hepsi bunun içine dâhildir. Ondan sonra
konuşuyorsunuz. (MHP sıralarından alkışlar)
MUSTAFA ELİTAŞ (Kayseri) – Sayın
Başkan…
ERKAN AKÇAY (Manisa) – Sayın Elitaş, tövbe,
istiğfar et; günah çıkarma! 
BAŞKAN – Buyurun Sayın Elitaş. 
MUSTAFA ELİTAŞ (Kayseri) – Sayın
Başkan, Sayın Halaçoğlu benim kullandığım bir deyimle ilgili, farklı bir
noktaya getirerek, iyi niyetli olmayan bir şekilde, farklı bir noktaya
getirerek kendisini…
YUSUF HALAÇOĞLU (Kayseri) – İyi niyeti
mi var? Günah çıkarmaktan bahsediyorsunuz?
BAŞKAN – Buyurun Sayın Elitaş, size de
sataşma nedeniyle iki dakika söz veriyorum. (AK PARTİ sıralarından alkışlar) 
ERKAN AKÇAY (Manisa) – Günah çıkarma;
tövbe, istiğfar et Sayın Elitaş!
2.-  Kayseri
Milletvekili Mustafa Elitaş'ın, Kayseri Milletvekili Yusuf Halaçoğlu’nun
sataşma nedeniyle yaptığı konuşması sırasında şahsına sataşması nedeniyle
konuşması
MUSTAFA ELİTAŞ (Kayseri) – Sayın
Halaçoğlu, tövbe, istiğfar etmek için bu konuşmaları yapıyorsun. 
ERKAN AKÇAY (Manisa) – Sen tövbe,
istiğfar edeceksin! 
MUSTAFA ELİTAŞ (Devamla) - Biz, hiç
kimseyle dininin ne olduğunu konuşmayız, herkesin dini kendine. Senin dinin
sana, benim dinim bana. Herkes her şeye inanmakta serbesttir. O anlamda, hiç
kimsenin hiç kimseyi…
YUSUF HALAÇOĞLU (Kayseri) – Benim neye
inandığımı nereden biliyorsun o zaman?
MUSTAFA ELİTAŞ (Devamla) - ...sorgulaması
da haksızdır. 
Bakın, 2008 yılındaki çıkan kanunda
hiçbir ihtilaf yok, 2014 yılının Mayıs ayına kadar ihtilaf yok. Ümraniye
Belediyesi o bölgelerde, Ataşehir’in iddia ettiği bölgelerde temizlik
hizmetlerini yapmış, emlak vergilerini toplamış, Yüksek Seçim Kurulu demiş ki:
“Siz Ümraniye Belediyesinin sınırları içerisindesiniz, Ümraniye Belediye
seçimlerine oy kullanacaksınız.” Bu düzenlemeler varken, her şey ortadayken,
emlak vergisi yapılmış, uygulama imar planları uygulanmış, yapılmış -Ümraniye
Belediyesi bunları yapıyor- ama bir vergi mahkemesi diyor ki: “Vergiyle ilgili
olan, “Topladığınız vergiler, emlak vergileri ve bunlarla ilgili yaptığınız,
ruhsatlarla ilgili harçlar sizin hakkınız değil.” Kimin hakkı diyor? “Ataşehir
Belediyesinin hakkı.” diyor. Siz diyorsunuz ki: “Bu sizin suçunuz. O adamlar
niye Ataşehir’de oy kullanmadı da Ümraniye’de oy kullandı?” Değerli Grup Başkan
Vekili, yaptığımız kanun doğru. Yaptığımız kanunda oy kullanılması gereken yer
Ümraniye, bağlı olması gereken yer Ümraniye, temizlik hizmetlerini yapması
gereken Ümraniye, uygulama imar planlarını yapması gereken Ümraniye, emlak
vergilerini toplaması gereken yer Ümraniye ama vergi mahkemesi Türkiye Büyük
Millet Meclisinin üstüne çıkarak kanun koyucu gibi “Ben bunu böyle anladım, siz
hiç yoksunuz.” diyor, siz bunun bile farkında değilsiniz. Türkiye Büyük Millet
Meclisinin koyduğu kanunun itibarını korumak için bu önergeye destek vermeniz
gerekirdi ama farklı durumu yaptınız.
Yüce heyetinizi
saygıyla selamlıyorum. (AK PARTİ sıralarından alkışlar)
YUSUF HALAÇOĞLU
(Kayseri) – Sayın Başkan…
BAŞKAN –
Buyurun.
YUSUF HALAÇOĞLU
(Kayseri) – Sataşmadan söz istiyorum. Tekrar şahsıma karşı farklı bir üslup
kullandı.
BAŞKAN – Nasıl
farklı bir üslup kullandı Sayın Halaçoğlu?
YUSUF HALAÇOĞLU
(Kayseri) – Efendim, “Farkında değilsiniz.” dedi ve inancımızdan söz etti. 
MUSTAFA ELİTAŞ
(Kayseri) – Siz de tasdik ettiniz canım ben söylerken. Hayır, söylerken tasdik
etti, kafasını salladı.
YUSUF HALAÇOĞLU
(Kayseri) – Ben bir şey söyledim, kendisinin sözüyle söyledim, onun için
sataşmadan söz istiyorum.
BAŞKAN – Anladım
da, sataşma söz konusu mu? Yoksa eleştiri niyetindeki her şey sataşma olmaz ki
Sayın Halaçoğlu.
YUSUF HALAÇOĞLU
(Kayseri) – Sataşmadan söz istiyorum, daha nasıl sataşacak?
BAŞKAN – Buyurun
Sayın Halaçoğlu.
3.-  Kayseri
Milletvekili Yusuf Halaçoğlu'nun, Kayseri Milletvekili Mustafa Elitaş’ın
sataşma nedeniyle yaptığı konuşması sırasında şahsına sataşması nedeniyle
konuşması
YUSUF HALAÇOĞLU
(Kayseri) – Teşekkürler Sayın Başkan.
Değerli
milletvekilleri, efendim, şimdi, günah çıkardığımdan bahseden kişi ardından
bana tövbe, istiğfardan bahsetmeye başladı.
Bakın, tabirler
kişilerin ne olduklarıyla alakalıdır. Bir Müslüman kişi vefat ederse “Toprağı
bol olsun.” denmez, “Allah rahmet eylesin.” denir. Bu, İslam’ın temel hukukunda
yer alır ama siz bana günah çıkarmadan bahsediyorsanız, günah çıkarma
Hristiyanların yaptıkları bir işlemdir. Günah çıkarma tabirini kullanamazsınız
benim için. Ben elhamdülillah Müslümanım ve bu konuda da sizin inanıp
inanmamanız beni hiç ilgilendirmez, siz hangi dinden olursanız olun, o da beni
ilgilendirmez ama ben elhamdülillah Müslümanım ve bana günah çıkarmadan söz
edemezsiniz, bu birincisi.
İkincisi, ben
her şeyin farkındayım, merak etmeyin. Siz, “2008’den 2014’e kadar bir şey
olmadı.” diyorsunuz. Siz biliyor musunuz, 2008’den itibaren orada imar
yasasının çıktığını, o karşıdaki devasa Ağaoğlu’nun yaptığı ucubenin bir
parçasının da orası olacağını biliyor musunuz? O zamana kadar tabii ki
başvurmazdınız, o zamana tabii ki mahkemeye de başvurmadınız. Siz mahkeme kararlarını
bir tarafa atıyorsunuz, mahkeme kararlarına inanmıyorsunuz.
MUSTAFA ELİTAŞ
(Kayseri) – Mahkemeye başvuran biz değiliz, karıştırıyorsunuz,
karıştırıyorsunuz; Türkiye Büyük Millet Meclisinin iradesini yok sayıyorsunuz.
YUSUF HALAÇOĞLU
(Devamla) - Ondan sonra mahkeme kararlarını siz Mecliste değiştirmeye
çalışıyorsunuz. İşte, yeni Türkiye’nin durumu budur. Yani hukuku ayaklar altına
alan bir Türkiye. Siz burada çok konuşuyorsunuz daha buna benzer. Siz kendi
yaptığınız hataları, kendi yaptığınız yanlışları bir şekilde başkasının üzerine
atarak ortadan sıyrılmayı düşünüyorsunuz. Kanunları çıkarın, iki ay sonra, üç
ay sonra, bir gün sonra değiştirmeye kalkışın, ondan sonra da suçu muhalefete
yüklemeye kalkışın. Siz önce kendinizle bir tartışın, kendinizi bir yoklayın,
ondan buraya çıkıp konuşun.
Teşekkür
ediyorum. (MHP ve CHP sıralarından alkışlar)
BAŞKAN –
Teşekkür ediyorum.
ÖZGÜR ÖZEL
(Manisa) – Sayın Başkan…
BAŞKAN – Buyurun
Sayın Özel. Hayırdır?
ÖZGÜR ÖZEL
(Manisa) – Sayın Başkanım, Sayın Elitaş biraz önce kürsüde benim olduğuma hiç
şüphe bırakmayacak şekilde “Meclis tatile girdikten bir gün sonra Soma’dan
getirdiği 4 madenciyle…” diyerek benim yaptığım bir basın toplantısını
hatırlatıp daha sonra da beni kamuoyunu yanıltmakla suçlamıştır. Cevap hakkımı
istiyorum efendim.
MUSTAFA ELİTAŞ
(Kayseri) – İsim falan zikretmedim Sayın Başkanım.
BAŞKAN – Sayın
Elitaş, Sayın Özel’i mi kastettiniz basın toplantısı…
MUSTAFA ELİTAŞ
(Kayseri) – Hayır efendim, isim zikretmedim, dedim ki…
HASAN HÜSEYİN
TÜRKOĞLU (Osmaniye) – Tabii onu kastetti, kimi kastedecek? Başka yok ki, ben mi
getirdim madencileri? Toplantı yapan o.
BAŞKAN – Bir
saniye sayın milletvekilleri.
MUSTAFA ELİTAŞ
(Kayseri) - …bu konuyla ilgili bizim grup başkan vekilleriyle aldığımız karar
doğrultusunda “Tamam, 1 Ekime yapalım.” dedik “Fakat yanlış algılamalara
sebebiyet verecek şekilde bunu farklı noktalara götürüp ‘AK PARTİ iktidarı bunu
düyuna kaldırdı, rafa kaldırdı.’ gibi ifadeler kullanmak yanlıştır. Kamuoyu
baskısını bizim üzerimize yönelttiler ve bunu da biz düzelteceğiz ve olağanüstü
toplantı çağrısını bunun için yaptık.” dedik. Burada bir şey yok.
BAŞKAN –
Teşekkür ediyorum.
Sayın Özel,
yerinizden açıklama vereceğim.
Buyurun.
ÖZGÜR ÖZEL
(Manisa) – Hayır, hiçbir şüpheye yer bırakmayacak şekilde benden bahsediyor
efendim.
BAŞKAN – Hayır,
isim zikretmediğini, sizi kastetmediğini söyledi, yerinizden açıklama
vereceğim.
Buyurun.
ÖZGÜR ÖZEL
(Manisa) – Hayır, beni kastetmediğini söylemedi, ismimi zikretmediğini söyledi.
BAŞKAN – Evet,
isminizi zikretmedi, ben de sordum zaten.
ÖZGÜR ÖZEL
(Manisa) – Ama beni kastettiği çok açık.
BAŞKAN –
İsminizi zikretmediğini söyledi, ben de biliyorum. 
Sayın Özel,
yerinizden söz vereceğim.
Buyurun.
ÖZGÜR ÖZEL
(Manisa) – Efendim, yerimden niye söz kullanayım, İç Tüzük’e göre oradan
yapılan…
BAŞKAN – Ama
isminizi kullanmadı. Tutanakları isteyeceğim o zaman Sayın Özel.
ÖZGÜR ÖZEL
(Manisa) – Açın tutanağı…
BAŞKAN –
Tutanakları isteyeceğim efendim, evet.
ÖZGÜR ÖZEL
(Manisa) – Hayır, İç Tüzük’ü isteyin önce, İç Tüzük’ü. İç Tüzük’te ne yazıyor
bir bakın.
BAŞKAN –
Teşekkür ediyorum.
IV.-
ÖNERİLER (Devam)
A)
Siyasi Parti Grubu Önerileri (Devam)
1.-  MHP
Grubunun, Genel Kurulun olağanüstü toplantı çalışma gün ve saatleri ile
olağanüstü toplantı çağrısına konu 642 ve 643 sıra sayılı Azerbaycan
Cumhuriyeti’yle imzalanmış olan uluslararası antlaşmalara ilişkin Kanun
Tasarıları’nın tümü üzerindeki parti grupları, Komisyon ve Hükûmet adına
yapılacak konuşmaların tasarıların önemine binaen otuzar dakika, üyeler
tarafından yapılacak konuşmaların on beşer dakika olmasına ilişkin önerisi
(Devam)
BAŞKAN -
Milliyetçi Hareket Partisi grup önerisini oylarınıza sunuyorum…
ÖZGÜR ÖZEL
(Manisa) – Efendim, İç Tüzük çok açık, benim kastedildiğimden hiçbir şüphe yok.

BAŞKAN –
Tutanakları isteyeceğim efendim, ondan sonra konuşacağız. 
ÖZGÜR ÖZEL
(Manisa) – İnkâr etmiyor ki niye tutanak istiyorsunuz?
YUSUF HALAÇOĞLU
(Kayseri) – Karar yeter sayısı.
BAŞKAN – Karar
yeter sayısı arayacağım.
Kabul edenler…
Kabul etmeyenler…
Kâtip üyeler
arasında uyuşmazlık olduğu için bir dakika süre veriyorum.
(Elektronik
cihazla oylama yapıldı)
BAŞKAN – Sayın milletvekilleri, karar
yeter sayısı vardır, önerge kabul edilmemiştir.
Sayın Özel, buyurun, sataşma nedeniyle
iki dakika söz veriyorum.
V.-SATAŞMALARA
İLİŞKİN KONUŞMALAR (Devam)
4.-  Manisa
Milletvekili Özgür Özel'in, Kayseri Milletvekili Mustafa Elitaş’ın MHP grup
önerisi üzerinde yaptığı konuşması sırasında şahsına sataşması nedeniyle
konuşması
ÖZGÜR ÖZEL (Manisa) – Sayın Başkan,
değerli milletvekilleri; hepinizi saygıyla selamlıyorum. 
Tabii, Sayın Elitaş keşke burada
olsaydı, biraz önce şöyle bir şey söylüyor… Aslında bu, bütün muhalefet
milletvekilleri için bir gurur vesilesi. Zaman zaman basın toplantıları
yaparız, “Bunu kim duyuyor, kim biliyor, ne işe yarıyor?” diye düşünenler
olabilir. Koskoca iktidar partisi grubu Özgür Özel’in yaptığı basın
toplantısının yarattığı kamuoyu baskısından ötürü muhalefet partilerine verdiği
1 Ekime kadar çalışmayalım ve Meclisi tatil edelim sözünden vazgeçmiş. Bu,
etkin muhalefet anlamında bizim için olsa olsa gurur vesilesidir ama iktidar
partisinin gurur duyamayacağı bir tabloyla karşı karşıyayız. Sayın Elitaş
sadece buralara verdiği sözden dönmüyor veya biz iktidar partisini, niye
Meclisi toplantıya çağırıyorsunuz ya da niye kapatıyorsunuz diye eleştirmedik,
aksine, o kapatma kararının alındığı gece de bu tartışılmadı. Bizim iktidar
partisine yaptığımız yoğun eleştiri, Soma’ya verilen onca söz, onca bekleyen
gözü yaşlı ana, onca bekleyen emekçi varken 16 maddelik Soma kanununu şeker
yapıp hukuku askıya alan; içeriye, yandaşa peşkeş çekmeler dâhil olan birçok
zehrin üstüne Soma’yı şeker yapma gibi bir konudaki samimiyetsizliğini
eleştirdik. İktidar partisinin grubu da bu konuda iktidar partisini yönetenler
tarafından kullanılıyor zaten. Yoksa, buna, bu gruptaki çok sayıdaki
milletvekilinin vicdanları karşı çıkar. Şimdi, samimiyseniz şunu yapın: Geçen
gün Soma’da bir kişi daha öldü. Gözünüzün içine baka baka söylüyorum Sayın Grup
Başkan Vekili, Soma’da ölen son madenci Metin bu kanundan yararlanamayacak
çünkü siz Soma’ya başka bir açıyla bakıyorsunuz; önce ölenlere “Erken
öldünüz.”, Metin kardeşimin ailesine de “Ölmekte geç kaldı.” diyorsunuz.
Amacınız Soma’daki 301 kişinin isyanını bir yöntemle susturmak ama amacınız
madenciye sahip çıkmak değil. O zaman Metin’e de sahip çıkardınız.
Saygılar sunuyorum. (CHP sıralarından
alkışlar)
BAŞKAN – Teşekkür ediyorum.
Olağanüstü
toplantı çağrı önergesine konu kanun tasarı ve tekliflerini görüşmek için
gündemin “Kanun Tasarı ve Teklifleri ile Komisyonlardan Gelen Diğer İşler”
kısmına geçiyoruz.
1’inci sırada
yer alan, İş Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı ile Benzer Mahiyetteki 108 Adet Kanun Teklifi
ve Plan ve Bütçe Komisyonu Raporu’nun görüşmelerine kaldığımız yerden devam
ediyoruz.
VI.-  KANUN
TASARI VE TEKLİFLERİ İLE KOMİSYONLARDAN GELEN DİĞER İŞLER
A) Kanun
Tasarı ve Teklifleri
1.-
İş Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı ile Ankara Milletvekili İzzet Çetin ve 13
Milletvekilinin; Ankara Milletvekili İzzet Çetin’in; İstanbul Milletvekili
Ferit Mevlüt Aslanoğlu'nun; Yozgat Milletvekili Sadir Durmaz ve Milliyetçi
Hareket Partisi Grup Başkanvekili İzmir Milletvekili Oktay Vural’ın; İstanbul
Milletvekili Abdullah Levent Tüzel'in; Bingöl Milletvekili İdris Baluken’in;
Bursa Milletvekili Sena Kaleli ve 5 Milletvekilinin; Ankara Milletvekili İzzet
Çetin’in; Tekirdağ Milletvekili Candan Yüceer ve 3 Milletvekilinin;
Kahramanmaraş Milletvekili Mesut Dedeoğlu ile Milliyetçi Hareket Partisi Grup
Başkanvekili İzmir Milletvekili Oktay Vural’ın; Kırklareli Milletvekili Mehmet
Siyam Kesimoğlu ve 4 Milletvekilinin; Mersin Milletvekili Aytuğ Atıcı’nın;
Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural’ın; Adana Milletvekili Turgay
Develi'nin; İzmir Milletvekili Musa Çam'ın; Bartın Milletvekili Muhammet Rıza
Yalçınkaya'nın; İstanbul Milletvekilleri Mahmut Tanal ve Binnaz Toprak'ın;
İstanbul Milletvekili Mahmut Tanal'ın; İstanbul Milletvekilleri Mahmut Tanal ve
Gürsel Tekin'in; İstanbul Milletvekili Celal Dinçer'in; Manisa Milletvekili
Erkan Akçay'ın; Konya Milletvekili Mustafa Kalaycı ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Muğla Milletvekili
Nurettin Demir'in; Ankara Milletvekili Levent Gök'ün; Manisa Milletvekili Erkan
Akçay ve Milliyetçi Hareket Partisi Grup Başkanvekili Mersin Milletvekili
Mehmet Şandır'ın; İstanbul Milletvekili Ali Özgündüz'ün; Tekirdağ Milletvekili
Bülent Belen ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Ankara Milletvekili İzzet Çetin'in; İstanbul
Milletvekilleri Aydın Ağan Ayaydın ve Ercan Cengiz'in; Kars Milletvekili
Mülkiye Birtane'nin; Manisa Milletvekili Erkan Akçay ve Milliyetçi Hareket
Partisi Grup Başkanvekili Mersin Milletvekili Mehmet Şandır ile 1
Milletvekilinin; Ankara Milletvekili İzzet Çetin'in; Zonguldak Milletvekili Ali
İhsan Köktürk'ün; İstanbul Milletvekili Mustafa Sezgin Tanrıkulu'nun; İstanbul
Milletvekili Mahmut Tanal'ın; İstanbul Milletvekili Mahmut Tanal'ın; İstanbul
Milletvekili Atila Kaya ve Milliyetçi Hareket Partisi Grup Başkanvekili İzmir
Milletvekili Oktay Vural ile 2 Milletvekilinin; Barış ve Demokrasi Partisi Grup
Başkanvekili Iğdır Milletvekili Pervin Buldan'ın; Burdur Milletvekili Ramazan
Kerim Özkan'ın; Hatay Milletvekili Mevlüt Dudu'nun; Hatay Milletvekili Mevlüt
Dudu'nun; Ankara Milletvekili Levent Gök'ün; Ankara Milletvekili Levent Gök'ün;
Kahramanmaraş Milletvekili Mesut Dedeoğlu ve Milliyetçi Hareket Partisi Grup
Başkanvekili Mersin Milletvekili Mehmet Şandır ve 1 Milletvekilinin; Mersin
Milletvekili Ali Öz ve Milliyetçi Hareket Partisi Grup Başkanvekili Mersin
Milletvekili Mehmet Şandır ile 1 Milletvekilinin; Balıkesir Milletvekili Ayşe
Nedret Akova'nın; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; İstanbul Milletvekili
Durmuşali Torlak ve Milliyetçi Hareket Partisi Grup Başkanvekili Mersin
Milletvekili Mehmet Şandır ile 1 Milletvekilinin; İzmir Milletvekili Musa
Çam'ın; Hatay Milletvekili Adnan Şefik Çirkin'in; Manisa Milletvekili Sakine
Öz'ün; Diyarbakır Milletvekili Emine Ayna'nın; İstanbul Milletvekilleri Gürsel
Tekin ve Mahmut Tanal'ın; Erzincan Milletvekili Muharrem Işık'ın; İstanbul
Milletvekili Abdullah Levent Tüzel'in; İstanbul Milletvekili Abdullah Levent
Tüzel'in; Kocaeli Milletvekili Haydar Akar'ın; Cumhuriyet Halk Partisi Grup
Başkanvekili İstanbul Milletvekili Mehmet Akif Hamzaçebi ve İstanbul
Milletvekili Ferit Mevlüt Aslanoğlu'nun; İzmir Milletvekili Rahmi Aşkın
Türeli'nin; Manisa Milletvekili Özgür Özel'in; İzmir Milletvekili Rahmi Aşkın
Türeli'nin; Batman Milletvekili Ayla Akat Ata'nın; Bursa Milletvekili Sena
Kaleli'nin; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır ile 1 Milletvekilinin; Osmaniye
Milletvekili Hasan Hüseyin Türkoğlu ve Milliyetçi Hareket Partisi Grup
Başkanvekili Mersin Milletvekili Mehmet Şandır ile 3 Milletvekilinin;
Diyarbakır Milletvekili Altan Tan'ın; İzmir Milletvekili Rahmi Aşkın
Türeli'nin; İzmir Milletvekili Hülya Güven ve 34 Milletvekilinin; İstanbul
Milletvekili Sebahat Tuncel'in; Balıkesir Milletvekili Namık Havutça'nın;
Trabzon Milletvekili Mehmet Volkan Canalioğlu'nun; Trabzon Milletvekili Mehmet
Volkan Canalioğlu'nun; Kastamonu Milletvekili Emin Çınar ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Kastamonu
Milletvekili Emin Çınar ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Bursa Milletvekili Sena Kaleli'nin; İstanbul
Milletvekili Mahmut Tanal'ın; Trabzon Milletvekili Mehmet Volkan
Canalioğlu'nun; Mersin Milletvekili Mehmet Şandır ve Milliyetçi Hareket Partisi
Grup Başkanvekili İzmir Milletvekili Oktay Vural'ın; Kütahya Milletvekili Alim
Işık ve Milliyetçi Hareket Partisi Grup Başkanvekili İzmir Milletvekili Oktay
Vural'ın; Balıkesir Milletvekili Ahmet Duran Bulut ve Milliyetçi Hareket
Partisi Grup Başkanvekili Kayseri Milletvekili Yusuf Halaçoğlu ile 20
Milletvekilinin; Trabzon Milletvekili Mehmet Volkan Canalioğlu'nun; Barış ve
Demokrasi Partisi Grup Başkanvekili Bingöl Milletvekili İdris Baluken'in;
İstanbul Milletvekili Süleyman Çelebi'nin; Tekirdağ Milletvekili Candan
Yüceer'in; Samsun Milletvekili Cemalettin Şimşek'in; Balıkesir Milletvekili
Ayşe Nedret Akova'nın; İzmir Milletvekili Rahmi Aşkın Türeli'nin; İzmir
Milletvekili Rahmi Aşkın Türeli'nin; Balıkesir Milletvekili Ayşe Nedret
Akova'nın; İstanbul Milletvekili Abdullah Levent Tüzel'in; İzmir Milletvekili
Aytun Çıray'ın; Balıkesir Milletvekili Ayşe Nedret Akova'nın; Konya
Milletvekili Mustafa Kalaycı ve Milliyetçi Hareket Partisi Grup Başkanvekili
İzmir Milletvekili Oktay Vural'ın; Konya Milletvekili Mustafa Kalaycı ve
Milliyetçi Hareket Partisi Grup Başkanvekili İzmir Milletvekili Oktay Vural'ın;
Balıkesir Milletvekili Ayşe Nedret Akova'nın; Balıkesir Milletvekili Ayşe
Nedret Akova'nın; Ankara Milletvekili İzzet Çetin'in; Manisa Milletvekili Hasan
Ören'in; Çanakkale Milletvekili Mustafa Serdar Soydan'ın; Manisa Milletvekili
Hasan Ören'in; Manisa Milletvekili Özgür Özel'in; Bursa Milletvekilleri Hüseyin
Şahin ve Önder Matlı ile 8 Milletvekilinin; İzmir Milletvekili Aytun Çıray'ın;
Manisa Milletvekili Hasan Ören’in; Denizli Milletvekili Mehmet Yüksel ve Çorum
Milletvekili Cahit Bağcı ile 37 Milletvekilinin; Manisa Milletvekili Erkan
Akçay ve Milliyetçi Hareket Partisi Grup Başkanvekili İzmir Milletvekili Oktay
Vural'ın; Manisa Milletvekili Sakine Öz'ün; Cumhuriyet Halk Partisi Grup
Başkanvekili İstanbul Milletvekili Mehmet Akif Hamzaçebi'nin Benzer Mahiyetteki
Kanun Teklifleri ve Plan ve Bütçe Komisyonu Raporu ile Türkiye Büyük Millet
Meclisi Başkanlığı ve Plan ve Bütçe Komisyonu Başkanlığı Tezkereleri (1/931, 2/115,
2/139, 2/158, 2/195, 2/282, 2/297, 2/298, 2/324, 2/368, 2/399, 2/434, 2/439,
2/453, 2/524, 2/528, 2/555, 2/601, 2/640, 2/689, 2/691, 2/798, 2/885, 2/896,
2/944, 2/1019, 2/1063, 2/1103, 2/1131, 2/1156, 2/1200, 2/1202, 2/1203, 2/1217,
2/1222, 2/1227, 2/1236, 2/1242, 2/1245, 2/1248, 2/1258, 2/1260, 2/1301, 2/1302,
2/1345, 2/1350, 2/1364, 2/1372, 2/1383, 2/1414, 2/1422, 2/1426, 2/1431, 2/1437,
2/1442, 2/1488, 2/1496, 2/1498, 2/1506, 2/1514, 2/1516, 2/1525, 2/1540, 2/1595,
2/1652, 2/1655, 2/1657, 2/1677, 2/1688, 2/1716, 2/1747, 2/1765, 2/1775, 2/1794,
2/1797, 2/1799, 2/1808, 2/1837, 2/1869, 2/1899, 2/1906, 2/1924, 2/1932, 2/1938,
2/1954, 2/1957, 2/1963, 2/1983, 2/1997, 2/2000, 2/2032, 2/2041, 2/2051, 2/2056,
2/2057, 2/2065, 2/2069, 2/2083, 2/2146, 2/2156, 2/2158, 2/2176, 2/2178, 2/2186,
2/2187, 2/2190, 2/2191, 2/2192, 2/2198) (S. Sayısı: 639) (x)
BAŞKAN –
Komisyon ve Hükûmet? Yerinde.
Dünkü
birleşimde, İç Tüzük’ün 91’inci maddesine göre temel kanun olarak görüşülen
tasarının altıncı bölümünde yer alan 138’inci maddesi kabul edilmişti.
Şimdi 139’uncu maddenin kapalı oturumda
yapılmasına dair bir önerge vardır, önergeyi okutuyorum:
TBMM
Başkanlığına
Görüşülmekte olan 639 sıra sayılı Kanun
Tasarısı’nın 139’uncu maddesinin İç Tüzük’ün 70’inci maddesine göre kapalı
oturumda yapılmasını arz ederim.
 Yusuf
Halaçoğlu
 Kayseri
 MHP
Grup Başkan Vekili
BAŞKAN – Sayın milletvekilleri, kapalı
oturumda Genel Kurul salonunda bulunabilecek sayın üyeler dışındaki
dinleyicilerin ve görevlilerin dışarıya çıkmaları gerekmektedir. 
Sayın idare amirlerinden salonun
boşaltılmasını temin etmelerini rica ediyorum. 
Yeminli stenografların ve diğer yeminli
görevlilerin salonda kalmalarını oylarınıza sunuyorum: Kabul edenler… Kabul
etmeyenler… Kabul edilmiştir.
Kapanma Saati:
15.07
VII.-
KAPALI OTURUMLAR
İKİNCİ,
ÜÇÜNCÜ VE DÖRDÜNCÜ OTURUMLAR
(Kapalıdır)
BEŞİNCİ OTURUM
Açılma Saati: 15.46
BAŞKAN: Başkan Vekili Sadık YAKUT
KÂTİP ÜYELER: Muharrem IŞIK (Erzincan), Fehmi KÜPÇÜ (Bolu)
-----0-----
BAŞKAN – Türkiye Büyük Millet
Meclisinin 138’inci Birleşiminin kapalı oturumdan sonraki Beşinci Oturumunu
açıyorum. 
639 sıra sayılı Tasarı’nın
görüşmelerine kaldığımız yerden devam edeceğiz. 
Komisyon ve Hükûmet yerinde. 
139’uncu madde üzerinde üç adet önerge
vardır, okutuyorum: 
Türkiye Büyük
Millet Meclisi Başkanlığına
Görüşülmekte olan 639 sıra sayılı Kanun
Tasarısı ile 19/4/2012 tarihli ve 6292 sayılı Orman Köylülerinin
Kalkınmalarının Desteklenmesi ve Hazine Adına Orman Sınırları Dışına Çıkarılan
Yerlerin Değerlendirilmesi ile Hazineye Ait Tarım Arazilerinin Satışı Hakkında
Kanuna geçici madde eklenmesini öngören Çerçeve 139'uncu maddenin üçüncü
fıkrasında yer alan "amacıyla kullanılır" ifadesinin "amacı
kapsamında kullanılır" şeklinde değiştirilmesini arz ve teklif ederiz.
 Pervin Buldan Nursel
Aydoğan Sebahat Tuncel
 Iğdır Diyarbakır İstanbul
 Erol Dora Nazmi
Gür Hasip Kaplan 
 Mardin  Van Şırnak
 İdris Baluken 
 Bingöl
Türkiye Büyük
Millet Meclisi Başkanlığına
Görüşülmekte olan 639 sıra sayılı Kanun
Tasarısı’nın 139’uncu maddesinin son fıkrasına aşağıdaki cümlenin eklenmesini
arz ve talep ederiz. 
 Münir Kutluata Mustafa
Kalaycı Zühal Topcu
 Sakarya  Konya
 Ankara
 Ali Öz  Alim
Işık
 Mersin  Kütahya
“Tahsis edilen bu alan Toplu Konut
İdaresi Başkanlığı veya diğer kurumlar tarafından belirtilen amaç dışında
kullanılamaz.”
Türkiye Büyük Millet Meclisi
Başkanlığına
Görüşülmekte olan 639 Sıra Sayılı
Kanun Tasarısının 139. Maddesi ile 6292 sayılı kanuna eklenen geçici 3 üncü
maddeye aşağıdaki cümlelerin eklenmesini arz ve teklif ederiz.
Bülent Kuşoğlu  Celal
Dinçer  İzzet Çetin
 Ankara  İstanbul
 Ankara
 Müslim Sarı  İdris
Yıldız  Musa Çam 
 İstanbul  Ordu
 İzmir 
 Erdal Aksünger 
 İzmir
“Açılan davalar sonucunda hazine
adına tescil edilip orman sınırları içerisinde kalan veya hazine adına orman
sınırları dışına çıkarılan yerlerde bulunan gerçek ve tüzel kişilere ait zabıt,
iskân kayıtlarına ait kayıtlar yok hükmünde olup tapu sicilinden terkin edilir.
Konu ile ilgili açılmış bütün davalar bu kanunun yayını tarihinde düşer.”
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ SALİH
KOCA (Eskişehir) – Katılmıyoruz.
BAŞKAN – Hükûmet katılıyor mu? 
KÜLTÜR VE TURİZM BAKANI ÖMER ÇELİK
(Adana) – Katılmıyoruz.
BAŞKAN – Önerge üzerinde söz isteyen
Erdal Aksünger, İzmir Milletvekili.
Buyurun Sayın Aksünger. (CHP
sıralarından alkışlar) 
ERDAL AKSÜNGER (İzmir) – Sayın
Başkan, değerli milletvekilleri; hepinizi saygıyla selamlıyorum. 
Aslında bu önergemiz, AKP İzmir
milletvekilleri tarafından İzmir’de önerilen, bu cümleyle söylenen konuydu
çünkü dün akşam burada Ataşehir’den alınıp Ümraniye’ye bağlanmak istenen
bölgenin belki de 50 katı, 100 katı, 200 katı bir bölgeden bahsediyoruz ve bir
kişiye bedelsiz olarak verileceği konudan bahsediyoruz. Arazinin büyüklüğü 280
bin dönüm, içerisinde binlerce insan yaşıyor ve 1950’lere dayanan bir
hikâyesi var ama bir gece yarısı -işte yine biraz önce konuyla ilgili
bahsettiğimiz üzere- 6292 sayılı Kanun’da torbayla ilgili konu geldiğinde 7’nci
maddeye bir (a) fıkrası ekleyerek, bu, bir şehir kurulacak olan arazi ve içinde
30 bin-40 bin kişinin yaşadığı yer bir vatandaşa peşkeş çekiliyor. 
Aslında, burada söylediğimiz şu: Açılan
davalarla ilgili diyor ki: Hazineye kaydedilmiş veya orman vasfından çıkarılıp
hazineye verilmiş bütün araziler ve orman hükmünde sayılan bütün arazilerle
ilgili daha önceki zabıt kayıtlarının iptali yargı kararlarıyla yok hükmünde
sayılmış. Yani bunların hepsi ya hazineye geçmiş ya Ormana geçmiş ve bunlar bir
üst mahkemeye de gitmişler, üst mahkemelerde yıllar boyunca bunların hepsi
normalde düşmüş kardeşim ama nasıl bir hikmetse birileri yine bu, 6292’de,
torba yasada bir gece yarısı 7’nci maddesine (a) fıkrasını ekleyerek bir
vatandaşa milyarlarca dolarlık yeri peşkeş çekiyor. Sadece buradan
bahsetmiyorum, Türkiye'nin nerelerinde var bunlar kim bilir. Peki, bu iş
yapılırken şöyle bir şeyden mi bahsedildiğini düşünüyordu insanlar: “Ya,
garibanların 300 metrekare arsası var, 500 metrekare arsası var, 3 dönüm arsası
var.” Bunlardan mı bahsediliyor? Hayır, bundan bahsedilmiyor. Bir gruba ve o grubun
otelinde toplantılar yapılarak bu maddenin nasıl yapılması gerektiği
birilerinin eline tutuşturularak, bir gece 6292’nin 7’nci maddesine (a) fıkrası
eklenerek 200 bin dönümün üzerinde arazinin bedelsiz olarak hazineden ve
Ormandan bu vatandaşın üzerine tescil edilmesi isteniyor. Kaldı ki dün akşam
konuşulan konu, Ataşehir’den Ümraniye’ye bağlanacak olan konu bunun binde 1’i
bile değil. Ne yapmak isteniyor bununla ilgili? Birileri çıkıp bunun hesabını
versin. 
Ayrıca, bu yerel seçimden önce
arkadaşlar “Gaziemir Sarnıç” dediğimiz bu bölgeye gelip “Evet, biz bu yasayı bu
torba kanun içerisine koyarak çözeceğiz.” dedi. Biraz önce verdiğimiz teklif
aslında onların, yani AKP İzmir milletvekili arkadaşlarımızın önerdiği konuydu
zaten. Üzerinde en küçük bir oynama yapmadan getirdim ben bunu. Madem böyleyse,
madem İzmir düşünülüyorsa, madem bu insanların hakları düşünülüyorsa gelin bunu
kabul edin. Zaten geçen yıl ve evvelki yıl arkadaşlara söyledik. Dedim ki
arkadaşlarımıza, AKP milletvekili arkadaşlara: “Gelin bu işi
siyasallaştırmayalım, beraber konuşalım, bunu basına yansıtmayalım, hiçbir
yerde konuşmayalım.” Kendileri bilirler. Hiçbir yerde ilk önce konuşmadık.
Aradan altı ay, yedi ay, bir sene geçti, bunun çözümü olmadıktan sonra bir iş
adamına peşkeş çekilen bu yerle ilgili çıkıp basına konuştuk, ondan önce
konuşmadık, ondan önce hiçbir yerde siyasallaşmadı bu konu. Madem çözüm
isteniyor, yerel seçimden önce de bu kelimeler kullanılarak çözüleceği
söylendi. Sizin söylediğiniz konunun aynısıdır bu, aynısıdır bu arkadaşlar. 
RIFAT SAİT (İzmir) – Kim o isim?
ERDAL AKSÜNGER (Devamla) – Cevahir’e
verilecek bunların hepsi. Kim olduğunu arkadaşlar biliyorlar zaten, davayı
kimin açacağını. Şu anda adamın normalde hazineden alacağı bir konu yok ki ama
bu madde burada durduğu sürece bu adam bu koca şehir büyüklüğündeki yeri
alacak. Ben tabii, İstanbul’un Boğazı’nda, Antalya sahillerinde, Mersin
sahillerinde, diğer yerlerde buna benzer hangi konular olduğunu bilmiyorum.
Vardır böyle konular ama orada kim bilir, üzerinde yaşayan insanlar var mı yok
mu kimse bilmiyor ama burada 35 bin kişi mağdur. Eğer aksini iddia eden arkadaş
varsa ben bir şey söylemiyorum, gelsin, yerel seçim öncesinde 3 tane bakanla
birlikte “Bunun sözünü veriyoruz.” dediği yere bu iyiliği yapsınlar. Aksine bir
şey söylemiyoruz ki arkadaşlar. Burada nedir konu? Eğer halktan yanaysanız,
milletten yanaysanız -280 bin dönüm araziden bahsediyoruz, bir ülke gibi yerden
bahsediyoruz- madem samimiyseniz, gelin bu işi çözelim diyorum. Çözmüyorsanız
da çıkın hesabını verin o zaman bununla ilgili. 3 bakanla bunun sözünü
veriyorsunuz, bu yerel seçimden önce söylüyorsunuz bunları. Ne yazık ki bunlar
dün akşamkinden daha cinnet konulardır. Bir an önce bunu temizlemenizi rica
ederim. 
Hepinize selamlar, saygılar. (CHP sıralarından
alkışlar) 
BAŞKAN – Teşekkür ediyorum.
Önergeyi oylarınıza sunuyorum: Kabul
edenler... Kabul etmeyenler... Önerge kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 639 sıra sayılı Kanun
Tasarısı’nın 139’uncu maddesinin son fıkrasına aşağıdaki cümlenin eklenmesini
arz ve talep ederiz. 
Alim Işık
(Kütahya) ve arkadaşları
“Tahsis edilen bu alan Toplu Konut İdaresi Başkanlığı veya
diğer kurumlar tarafından belirtilen amaç dışında kullanılamaz.”
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ SALİH
KOCA (Eskişehir) – Katılmıyoruz Sayın Başkan.
BAŞKAN – Hükûmet katılıyor mu?
KÜLTÜR VE TURİZM BAKANI ÖMER ÇELİK
(Adana) – Katılmıyoruz Sayın Başkan.
BAŞKAN – Önerge üzerinde söz isteyen
Münir Kutluata, Sakarya Milletvekili.
Buyurun Sayın Kutluata.
MÜNİR KUTLUATA (Sakarya) – Sayın
Başkan, sayın milletvekilleri; yüce Meclisi saygılarımla selamlıyorum.
Değerli milletvekilleri, Sakarya’nın
bir bölgesinde yaşanmakta olan bir sosyal problemin yer aldığı, onunla ilgili
olarak düzenlenmiş bulunan 139’uncu madde üzerinde söz almış bulunuyorum.
Değerli milletvekilleri, bir sosyal
problem, bir yara kanun maddesi hâline getirilir ve yasalaştırılmaya
kalkışılırsa bunun çözümü beklenir, çözümü için olduğu düşünülür. Hâlbuki bu
maddenin bu problemin istismarıyla ilgili olduğu görülmektedir. 
Bakın, ilgili madde diyor ki -biraz
önce kapalı oturumda Sayın Halaçoğlu’nun da ifade ettiği gibi- Sakarya ili
Kocaali ilçesinde bulunan ve Melen Barajı rezervuar alanı ile mutlak koruma
alanında kalan yerleşim yerindeki halkın iskân edilmesi maksadıyla ormandan
belirli alan çıkarılıyor ve TOKİ’ye tahsis ediliyor. Şimdi, böyle bir uygulama,
bu bölgede baraj alanı altında arazileri kalan 1.172 doğrudan nüfus ve
etkilenenlerle birlikte 2.550 kişiyi ilgilendiren bir iskân konusu mevzubahis.
Bu konu yıllardır devam ediyor. Bu konu gündeme geldiği zaman iktidardan
sorduk, ilgili bakanlıklardan istedik “Bu insanlara iskân için yer gösterecek
misiniz?” diye. Alınan cevaplar: “Bu insanlar istimlak bedellerini aldıkları
için, bunlar için yapacağımız bir şey yok.” denildi. Hâlbuki bu insanların
çevreleriyle beraber, muhitleriyle beraber, yaşama tarzları ve
alışkanlıklarıyla beraber bir yere nakledilmesi gerekiyordu. 
O tarihte Sakarya’da Tarım Bakanlığına
bağlı “TİGEM” adı verilen çiftliklerden bir tanesi vardı, bu çiftlik on yıldır
atıl hâlde bırakılmış ve bu işe çok da müsaitti. Bu taleplerimiz, bu
iddialarımız da cevap bulmadı ve bu 3.670 dönümlük çiftlik sonunda birilerine
içindeki binalarıyla, tesisleriyle, 700 küsur dönümlük fındık bahçeleriyle
yıllık -dikkatinizi çekiyorum- 815 bin lira bedelle verildi. 700 dönüm fındık
bahçesinin bile bu bölgede yıllık verimi 140 dönüm, bu yılın fiyatlarıyla
geliri de 1 milyon 400 bin liradır. Dolayısıyla, bu satışı önce bu yönüyle
dikkatlerinize sunuyorum. 
Bu iş bu şekilde sonuca ulaşmadıktan ve
satışlar böyle yapıldıktan sonra şimdi “Orman arazisi bu işe tahsis edildi.”
deniyor ve TOKİ’ye veriliyor. Dikkat çekici olması, bu insanlar bahane edilmek
suretiyle o bölgenin en önemli özel alanı, denize sıfır olan, aradan sadece bir
kara yolunun geçtiği orman alanı -1.200 dekar olarak bildiğimiz bir alan- bu
işe tahsis ediliyor.
Değerli milletvekilleri, buraya sadece
TOKİ’nin bina yapıp bu insanlara “Siz de alıyorsanız alın, size bazı
kolaylıklar sağlayacağız.” demesi suretiyle mesele hallolmuyor. Bu bölgedeki
orman arazisi o bölgenin turistik potansiyeli açısından… O bölgede 40 dönüme
yakın, Sakarya ve Melen Nehirleri arasında, kesintisiz, Türkiye’nin en büyük
sahilleri vardır ve Antalya Kemer gibi bir turizm planlamasının yarın bu
bölgede yapılması zaruri iken ve bu arazinin de en tamamlayıcı unsur
pozisyonunda olduğu bilinirken boş bir çiftlik arazisini bu işe tahsis etmeyip
orman arazisini TOKİ yoluyla buraya vermenin ileride büyük sıkıntılar
çıkaracağını, burada problemin çözülmediğini, köylünün istismar edildiğini
gördüğümüz için biz değişiklik -ilave- önergemizde şunu söyledik: Mademki bu
tahsis yapıldı, “Bu alan bu maksat dışında, Ortaköy ahalisine tahsis edilmek
dışında başka bir işte kullanılamaz.” diye…
(Mikrofon otomatik cihaz tarafından
kapatıldı)
MÜNİR KUTLUATA (Devamla) – …bir
cümlenin buraya eklenmesi lazım ki Türkiye’de yaşanmakta olan ve çoğu hâlde
TOKİ’nin içinde bulunduğu olumsuzlukların ve şaibelerin bölgemize ve bu
ilçemize sirayet etmesinin önü kesilsin. O bakımdan, önergemize destek
istiyoruz, son derece masumdur ve son derece makuldür. 
Hepinize saygılar sunuyorum. (MHP
sıralarından alkışlar)
BAŞKAN – Teşekkür ediyorum. 
Önergeyi oylarınıza sunuyorum: Kabul
edenler…
MEHMET GÜNAL (Antalya) – Karar yeter
sayısı…
BAŞKAN – Karar yeter sayısı arayacağım.

Kabul etmeyenler… Karar yeter sayısı
yoktur. 
Birleşime beş dakika ara veriyorum. 
Kapanma Saati:
16.01
ALTINCI OTURUM
Açılma Saati: 16.11
BAŞKAN: Başkan Vekili Sadık YAKUT
KÂTİP ÜYELER: Muharrem IŞIK (Erzincan), Fehmi KÜPÇÜ
(Bolu)
-----0-----
BAŞKAN – Sayın milletvekilleri, Türkiye
Büyük Millet Meclisinin 138’inci Birleşiminin Altıncı Oturumunu açıyorum. 
Sakarya Milletvekili Münir Kutluata ve
arkadaşlarının önergesinin oylanmasında karar yeter sayısı bulunamamıştı. 
Şimdi önergeyi tekrar oylarınıza
sunacağım ve karar yeter sayısı arayacağım: Kabul edenler… Kabul etmeyenler…
Karar yeter sayısı vardır, önerge kabul edilmemiştir. 
639 sıra sayılı Kanun Tasarısı’nın
görüşmelerine devam edeceğiz. 
Komisyon ve Hükûmet yerinde. 
Diğer önergeyi okutuyorum: 
Türkiye Büyük
Millet Meclisi Başkanlığına
Görüşülmekte
olan 639 sıra sayılı Kanun Tasarısı ile 19/4/2012 tarihli ve 6292 sayılı Orman
Köylülerinin Kalkınmalarının Desteklenmesi ve Hazine Adına Orman Sınırları
Dışına Çıkarılan Yerlerin Değerlendirilmesi ile Hazineye Ait Tarım Arazilerinin
Satışı Hakkında Kanuna geçici madde eklenmesini öngören Çerçeve 139'uncu
maddenin üçüncü fıkrasında yer alan "amacıyla kullanılır" ifadesinin
"amacı kapsamında kullanılır" şeklinde değiştirilmesini arz ve teklif
ederiz.
Erol Dora (Mardin) ve arkadaşları
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ
MEHMET YÜKSEL (Denizli) – Katılmıyoruz Sayın Başkan.
BAŞKAN – Hükûmet katılıyor mu? 
KÜLTÜR VE TURİZM BAKANI ÖMER ÇELİK
(Adana) – Katılmıyoruz Başkanım.
BAŞKAN – Önerge üzerinde söz isteyen
İdris Baluken, Bingöl Milletvekili.
Buyurun Sayın Baluken.
İDRİS BALUKEN (Bingöl) – Sayın
Başkan, değerli milletvekilleri; verdiğimiz önerge üzerinde söz almış
bulunmaktayım. Hepinizi saygıyla selamlıyorum. 
Öncelikle, Mecidiyeköy’deki iş
cinayetinde yaşamını yitiren bütün işçi, emekçi kardeşlerimize Allah’tan
rahmet, ailelerine ve tüm halkımıza başsağlığı diliyorum. Gerçekten böylesi
acılarla karşılaşınca burada ne konuşacağımızı da bilmiyoruz. Yüreğimiz
kanıyor, vicdanımız sızlıyor ve burada maalesef gereksiz gündemlerle vakit
geçiriyoruz, önümüze sürekli olarak bu tarz acı hadiseler gelmeye devam ediyor.
Bu Meclis, âdeta bir cinayet filmi izler gibi sürekli iş cinayetlerinde
yaşamını yitiren insanların dramına tanıklık ediyor ama maalesef gerekli yasal
düzenlemeleri yapma, gerekli tedbirleri alma konusunda da kendi üzerine düşen
hiçbir sorumluluğu yerine getirmiyor. Neoliberal bu acımasız, pervasız
politikalar devrede olduğu sürece bu iş cinayetleriyle pek çok insanımızı
kaybetmeye devam edeceğiz. Defalarca bu kürsüden dile getirdik, taşeronlaştırma
sistemi, sendikasızlaştırma, güvencesiz çalışmayla ilgili köklü tedbirleri,
köklü çözümleri ele almadığımız sürece biz bu acı hadiseleri -demin dediğim
gibi- cinayet filmi izler gibi bu Meclis sıralarından izlemeye devam edeceğiz.
Ama ne yazık ki, içinizde vicdanı sızlayan kişi sayısı az. Milletvekillerinin
pek çoğunun yoksul, emekçi, işçi ailelerinden geldiğini bilmemize rağmen, böyle
bir gerçekliğin arka planda olmasını bilmemize rağmen bu acılarla ilgili bir
duyarsızlık içerisinde olmasını biz kabul edilemez buluyoruz. Burada tek tek önergeler, tek
tek torba kanunu içerisindeki gerekçeler üzerine konuşmaya gerek yok.
Taşeronlaştırma sistemiyle ilgili ne yapacağız? Bu taşeronlaştırma sistemi emek
sömürüsü demektir, sermayeyi kayırmak demektir, iş cinayetlerinde işçilerin,
emekçilerin yaşamını yitirmesi demektir. Niye bu Meclis, bütün gündemini bir
hafta süresince, bir hafta boyunca bu taşeron sistemi üzerine kurgulayıp
gerekli yasal düzenlemeleri yapmıyor? Bunu kaçımız kendimize soruyoruz? Böyle
bir pervasızlıkla, kapitalist sistemin çarklarını devam ettirmeye çalışan
düzenlemelerle bu halkın hiçbir sorununa buradan çözüm bulunması mümkün değil. 
Bakın, görüştüğümüz torba yasa
Soma’daki katliam üzerine, Soma’daki insan eliyle oluşturulmuş katliam üzerine
getirilmiş bir yasa tasarısı ama içerisinde Soma’dan başka her şey konuşuluyor.
Soma için buraya yasal düzenleme getiriyorsunuz, Soma’da madenci emekçileri
yaşamını yitirmeye devam ediyor. Burada görüşmeler devam ettiği süre içerisinde
Zonguldak’ta, Balıkesir’de, Konya’da, Şırnak’ta maden işçileri, maden
emekçileri yaşamını yitirmeye devam etti; inşaat işçileri, mevsimlik tarım
işçileri yaşamını yitirmeye devam ediyor. Bundan hiçbirinizin vicdanı
sızlamıyor mu? Buraya çıkıp bu tiyatroya bir son vermemiz gerektiğini, çalışma
hayatıyla, emekle ilgili köklü birtakım yasal düzenlemeler yapmamız gerektiğini
söylemenin ağır sorumluluğunu siz omuzlarınızda hissetmiyor musunuz? Bunu
hissetmediğiniz sürece biz bu ülkenin maalesef, hiçbir sorununu çözemeyiz. 
“Gerekli yasal düzenlemeler yapılacak.”
şeklinde her iş cinayetinden sonra açıklamalar yapılıyor. E, tabii ki yasal
düzenlemeler yapılacak. Ama, niye yapmıyorsunuz? Soma’dan sonra da “Gerekli
yasal düzenlemeleri yapacağız.” dediniz. Şimdi Mecidiyeköy’de 10 can daha
gitti, ilgili bakanlar, Hükûmet yetkilileri “Gerekli yasal düzenlemeleri
yapacağız.” diyor. Bu Meclis şimdi olağanüstü çağrıyla toplanmış durumda, niye
bu yasal düzenlemeleri konuşmuyoruz, niye taşeronlaştırmanın,
sendikasızlaştırmanın, iş cinayetlerinin boyutunu tartışmıyoruz? Sadece ağustos
ayında 158 işçiyi, emekçiyi bu şekilde ihmallerin ve açık cinayetlerin
getirdiği bir pervasızlıkla kaybetmişiz. Sadece 2014 yılı içerisinde iş
cinayetlerinde yaşamını yitiren işçi sayısı 1.200’ü geçmiş. Böyle vahim bir
tabloyla karşı karşıyayız.
Dolayısıyla burada tek tek böyle torba
yasasının maddeleri ya da önergeleri üzerine konuşmak yerine bunu derhâl geri
çekip çalışma hayatının tamamını masaya yatırmak gerektiğini buradan ifade
ediyorum. 
Hepinizi vicdana davet ediyorum. 
Genel Kurulu saygıyla selamlıyorum.
(HDP sıralarından alkışlar) 
BAŞKAN – Teşekkür ediyorum. 
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir. 
Maddeyi oylarınıza sunuyorum: Kabul
edenler… Kabul etmeyenler… Madde kabul edilmiştir.
Sayın milletvekilleri, birleşime beş
dakika ara veriyorum. 
Kapanma Saati:
16.18
YEDİNCİ OTURUM
Açılma Saati:
16.25
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER:
Muharrem IŞIK (Erzincan), Fehmi KÜPÇÜ (Bolu)
-----0-----
BAŞKAN – Sayın milletvekilleri, Türkiye
Büyük Millet Meclisinin 138’inci Birleşiminin Yedinci Oturumunu açıyorum. 
639 sıra sayılı Kanun Tasarısı’nın
görüşmelerine devam edeceğiz.
Komisyon burada.
Hükûmet burada.
140’ıncı madde üzerinde üç adet önerge
vardır, okutuyorum:
Türkiye Büyük
Millet Meclisi Başkanlığına
Konya Milletvekili Mustafa Kalaycı ve
Milliyetçi Hareket Partisi Grup Başkanvekili İzmir Milletvekili Oktay Vural’ın;
Manisa Milletvekili Erkan Akçay ve Milliyetçi Hareket Partisi Grup Başkanvekili
Mersin Milletvekili Mehmet Şandır'ın; Tekirdağ Milletvekili Bülent Belen ve
Milliyetçi Hareket Partisi Grup Başkanvekili Mersin Milletvekili Mehmet
Şandır'ın; Manisa Milletvekili Erkan Akçay ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; İstanbul Milletvekili Atila
Kaya ve Milliyetçi Hareket Partisi Grup Başkanvekili İzmir Milletvekili Oktay
Vural'ın; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; İstanbul Milletvekili
Durmuşali Torlak ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Manisa Milletvekili Erkan Akçay ve Milliyetçi
Hareket Partisi Grup Başkanvekili İzmir Milletvekili Oktay Vural'ın Benzer
Mahiyetteki Kanun Teklifleri ve Plan ve Bütçe Komisyonu Raporu ile Türkiye
Büyük Millet Meclisi Başkanlığı ve Plan ve Bütçe Komisyonu Başkanlığı
Tezkerelerinin (1/931, 2/115, 2/139, 2/195, 2/282, 2/297, 2/298, 2/324, 2/368,
2/399, 2/434, 2/439, 2/453, 2/524, 2/528, 2/555, 2/601, 2/640, 2/689, 2/1131,
2/1156, 2/1200, 2/1202, 2/1203, 2/1217, , 2/1227, 2/1236, 2/1808, 2/1837,
2/1869, 2/1899, 2/1906, 2/1924, 2/1932, 2/1938, 2/1954, 2/1957, 2/1963, 2/1983,
2/1997, 2/2000, 2/2032, 2/2041, 2/2051, 2/2056, 2/2057, 2/2065, 2/2069, 2/2083,
2/2146, 2/2156, 2/2158, 2/2176, 2/2178, 2/2186, 2/2187, 2/2190, 2/2191, 2/2192,
2/219 140'ncı maddesinin aşağıdaki şekilde değiştirilmesini arz ve teklif
ederiz
MADDE 140 –
14/3/2013 tarihli ve 6446 sayılı Elektrik Piyasası Kanununun 15 inci maddesinin
üçüncü fıkrası aşağıdaki şekilde değiştirilmiştir. 
"(3)
Bakanlık, Kurum ve DSİ bu Kanun kapsamındaki denetim yükümlülükleri ile ilgili
olarak, sonuçları itibarıyla Bakanlık, Kurum ve DSİ açısından bağlayıcı
olmayacak ve yaptırım içermeyecek şekilde inceleme, tespit ve raporlama yapmak
üzere konuda ihtisas sahibi kamu kurum ve kuruluşları ile üniversitelerden
hizmet alabilirler."
 Erkan Akçay  Alim
Işık  Seyfettin Yılmaz 
 Manisa  Kütahya
 Adana 
 Ali
Halaman  
 Adana

BAŞKAN – Sayın
milletvekilleri, şimdi okutacağım iki önerge aynı mahiyette bulunduğundan
önergeleri birlikte işleme alacağım. 
Türkiye Büyük
Millet Meclisi Başkanlığına
Görüşülmekte olan 639 Sıra Sayılı Kanun
Tasarısının, 14/3/2013 tarihli ve 6446 sayılı Elektrik Piyasası Kanununun 15
inci maddesinde değişiklik öngören 140'ıncı maddesinin tasarı metninden
çıkarılmasını arz ve teklif ederiz. 
 Hasip Kaplan Nazmi
Gür Adil Zozani
 Şırnak Van Hakkâri

 Erol Dora Sebahat
Tuncel Nursel Aydoğan
 Mardin İstanbul Diyarbakır

 Pervin Buldan
 Iğdır
Aynı mahiyetteki diğer önergenin imza
sahipleri: 
 Rahmi Aşkın Türeli Vahap
Seçer Erdal Aksünger
 İzmir Mersin İzmir

 Musa Çam Haluk
Ahmet Gümüş Ümit Özgümüş
 İzmir Balıkesir Adana
BAŞKAN – Aynı
mahiyetteki önergelere Komisyon katılıyor mu?
PLAN VE BÜTÇE
KOMİSYONU SÖZCÜSÜ MEHMET YÜKSEL (Denizli) – Katılmıyoruz Sayın Başkan. 
BAŞKAN –
Hükûmet? 
KÜLTÜR VE TURİZM
BAKANI ÖMER ÇELİK (Adana) – Katılmıyoruz Sayın Başkan. 
BAŞKAN – Peki,
önergeler üzerine Hakkâri Milletvekili Sayın Adil Zozani konuşacak. 
Buyurun. 
ADİL ZOZANİ
(Hakkâri) – Teşekkür ederim Sayın Başkan. 
Biz, bu tasarı
maddesinin kanun tasarısından çıkarılmasını önerdik; sebebi şu: Bu konuda daha
ciddi, daha kalıcı bir çözüm üretmek gerektiğine inanıyoruz, buna da dikkat
çekmek için söz aldım. 
Şimdi,
Türkiye’de hem elektrik üretimi hem elektrik üretiminden sonraki elektrik
sarfiyatıyla ilgili çok ciddi problemlerimiz var. Elektrik sarfiyatı Türkiye’de
uzun süredir tartışma konularından bir tanesidir. Maalesef, elektriğin,
elektrik enerjisinin üretildiği bölge ve o bölgedeki kullanım oranı ile
Türkiye’nin diğer bölgeleri arasında ciddi bir oransızlık var, bir dengesizlik
var. Geçmişte, daha önceki dönemlerde, bu konuda görüşlerimizi ifade ettik.
Şimdi, en son dün, Enerji Bakanı açıklama yapıyor, kayıp kaçak meselesini
tekrar gündeme getiriyor, Türkiye’nin belli bölgelerinde elektrik sarfiyatından
dolayı tahsilatın yapılamadığına ilişkin ifadeler kullanıyor. İlk defa
kullanmıyor, daha önce de bu suçlayıcı nitelikteki değerlendirmeleri, beyanları
Sayın Bakanın olmuştu. Özellikle, bazı bölgelerde yüzde 80’e varan bir kayıp
kaçak meselesinden söz ediliyor. Bu bölgeler arasında, benim de vekil olduğum
il de bunların içerisinde geliyor. Fakat, Sayın Bakan bu konuyla ilgili
değerlendirme yaparken hep kaçağa vurgu yapıyor, kayıpla ilgili hiçbir değerlendirmede
bulunmuyor. Sadece bir rakam vereceğim, neden Sayın Bakanın kayıp noktasına hiç
işaret etmediğine ilişkin bir emare olur, bir ipucu olur, siz de bunun üzerine
bir değerlendirme yaparsınız diye düşünüyorum. Hakkâri-Yüksekova enerji nakil
hattında Erziki noktası ile Yüksekova girişi arasında yaklaşık 35 kilometrelik
bir mesafe var. Bu 35 kilometre mesafede herhangi bir yerleşim yerine ara
hattan bir enerji verme söz konusu değildir. Ancak, çıkış noktası ile varış
noktası arasında yaklaşık 10 bin kilovatsaat enerji kaybı söz konusudur. Bunu
kayıp kaçağa yüklüyor, kayıp kaçak oranı olarak, kaçak oranı olarak Sayın Bakan
ifade ediyor. Nedenine gelince, neden kayıp noktasında hiç işin üzerinde
durmadığı nokta: Devlet 1980’den bu yana bu bölgede enerji nakil hatlarına
ilişkin herhangi bir iyileştirmede bulunmamış. Nakil hatlarının eskimiş olması
bu kayba bir sebebiyettir. 
Kaçaklara ilişkin olarak da şunu
geçenlerde burada ifade ettim: Siz askerî noktalardaki kaçak enerjiyi
faturalandırın, kayıt altına alın, biz de halk nezdindeki kayıp kaçağı, en
azından bir yüzde 50 oranında katkı sunalım, bunu da asgariye indirelim. Peki,
bu çözüm mü? Bu da çözüm değil, palyatif çözümlerden söz ediyoruz sadece. Çözüm
şu… Son dönemlerde, Urfa’dan tutun da Mardin’e kadarki bölgede, özellikle köy
tüzel kişiliklerinin köylerin içme suyunu temininde kullandığı elektriğin
kesilmesi durumunda köylüler hem elektriksiz hem susuz; probleme dönüştü,
günlerce süren eylemlere dönüştü bu. En son, Hükûmet bu konuda geçici bir çözüm
üreterek “Şimdi enerjiyi verelim, tahsilatı yapalım.” Yapamayacaksınız, keşke
yapabilseniz, bu tahsilatı yapabilseniz ama yapamayacaksınız, gerçekçi
değildir. 
Daha açık bir
teklifte bulunuyoruz size. Bakın, Keban Barajı’nı Elâzığ Belediyesine
devredelim, Keban Barajı’nın elektrik üretiminden Elâzığ Belediyesi sorumlu
olsun. Karakaya ve Atatürk Barajlarını Urfa Büyükşehir Belediyesine devredelim.
Onlar üretsin bu enerjiyi, tahsilatı da onlar yapsın. 
BEDRETTİN
YILDIRIM (Bursa) – Belediye mi yapsın barajları? 
ADİL ZOZANİ
(Devamla) – Evet, belediye yapsın. Tahsilattan, üretimden, üretim aşamalarından
da belediyeler sorumlu olsun. Nasıl su tahsilatını belediyeye yaptırıyorsak
elektrik sarfiyatından dolayı tahsilatı da belediyelere yükleyelim ama bir
koşulla: Siz, özel şirketlere hangi koşullarda bu devri yapıyorsanız,
belediyelere de bu devri bu koşullarda yapın.
(Mikrofon
otomatik cihaz tarafından kapatıldı)
ADİL ZOZANİ
(Devamla) – Belediyeler bundan sorumlu olsun, siz de bu dertten kurtulmuş
olursunuz. Böylelikle enerji kayıpları da gündemimizden çıkmış olur. 
Teşekkür ederim.
(HDP sıralarından alkışlar)
BAŞKAN –
Teşekkür ederim.
Aynı mahiyette
önerge olduğu için, diğer konuşmacı kim olacak Sayın Altay? Sayın Sarıbaş
buradalar mı?
ENGİN ALTAY
(Sinop) – Sayın Sarıbaş yok, Sayın Kuşoğlu konuşacak.
BAŞKAN – Ankara
Milletvekili Sayın Bülent Kuşoğlu, buyurun.
BÜLENT KUŞOĞLU
(Ankara) – Teşekkür ederim Sayın Başkan. 
Değerli
arkadaşlarım, hepinizi saygıyla selamlıyorum. 
Bu vesileyle
kürsüye çıktım. Bugün 9 Eylül, İzmir’in kurtuluşu. Bütün İzmirlileri ve
Kurtuluş Savaşı’nın nihayete erdiği o noktayı da bu vesileyle gündeme
getiriyorum, kutluyorum. 
Değerli
arkadaşlarım, siyaset hizmet için yapılır. Bizler de bunun mutluluğunu,
zevkini, gururunu tatmak için siyaset yapıyoruz, uğraşıyoruz hepimiz. Bir
şeyler üretmeye çalışıyoruz. Kendi bölgelerimize, toplumumuza hizmet etmeye,
hizmet vermeye çalışıyoruz. Bunu da bir yasama organı içerisinde yapıyoruz.
Bizler kanun yapmaya, Hükûmeti denetlemeye çalışıyoruz. Hükûmet de icra makamı,
malum, onlar da icra yapıyorlar, bir şeyler üretmeye çalışıyorlar. 
Bu torba yasa,
galiba Meclis tarihinin en sıkıntılı maratonlarından bir tanesi oldu. Çok daha
uzun kanunlar var. Mesela Ticaret Kanunu, hatırladığım kadarıyla 1.700’e yakın
madde, geçici maddelerle 1.700 küsura yakın madde ama bu kadar uzun sürmedi, bu
kadar tartışılmadı, konuşulmadı. Bunun içerisinde çok farklı kanunlar var, çok
farklı konular var. Halkın da bizden beklediği çok şey vardı bunun içerisinde,
toplumun beklediği. Birçok toplum kesimi kendisi için kadro bekledi, birçok
toplum kesimi kendisiyle ilgili iyilik bekledi, kendi sorunlarının çözümünü
bekledi. 
Torba yasa 148
madde, yeni maddeler de ihdas ettik, ilave ettik, onlarla birlikte 150’yi
geçiyor. Tabii ki birçok toplum kesiminin sorununa çözüm getirdi ama onun
haricinde büyük de sorunlara sebep oldu, büyük sorunlar da çıkaracak, öyle
görünüyor. Bunu en başından beri tasarlayamadık. Başından sonuna kadar, ne
olması gerektiğini, neyle ilgili olması gerektiğini bir türlü halledemedik.
Soma’yla ilgili olarak getirdik, biraz önce bahsettiğim gibi, 40’tan fazla,
hatta 50 kanunu ilgilendiren bir torbaya dönüştü, sıkıntılar oluştu. 
Bunlar arasında sizlerin de dikkatinizi
çekmek istediğim bazıları var. Mesela biz, buradan, hem alt komisyondan hem de
Genel Kuruldan bunu geçirirken bazı tarihler saptadık. Mesela, vergi aflarıyla
ilgili olarak en son 30 Nisan tarihini saptadık, 30 Nisana kadar olan vergi
borçlarını kapsama aldık. Ama, ondan sonra birçok kişi vergi affı çıkacak diye
ödemelerini yapmadı, aksattı. Bugün 9 Eylül, muhtemelen bu -Cumhurbaşkanlığına
gidecek, incelenecek, bayağı da kapsamlı, Mecliste tabii incelenecek önce -
eylül sonunda ekim başında ancak yayımlanacak Resmî Gazete’de, yürürlüğe
girecek. Vergi aflarıyla ilgili dolayısıyla sıkıntı söz konusu olacak. Sosyal
Güvenlik Kurumu alacaklarıyla ilgili -o da 30 Nisan en son tarih olarak
belirlenmiş vaziyette- sıkıntı olacak. Trafik cezalarıyla ilgili olarak olacak;
orada da bir tarih getirmişiz, 82’nci maddede. Gümrük ve Ticaret Bakanlığıyla
ilgili, gümrük alacaklarıyla ilgili getirdik, orada da bir tarih var; orada da
yine sorunlar, sıkıntılar olacak. Bu süre içerisinde geçen zamanda kimse
ödemelerini yapmadı, aksattı. Bunları da aslında düşünerek bu kanunu yeniden
düzenlememiz, bazı maddelerde tekriri müzakere yapmamız lazım diye düşünüyorum
ama zannediyorum böyle bir düşünce yok gördüğüm, konuştuğum kadarıyla. Bunu
gündeme getirmemiz lazım. Madem bu kadar sıkıntıya girdik, geceleri uğraştık,
kavga ettik, tartıştık, birçok konuyu gündeme getirdik; bari sonuç alıcı bir
şey yapalım, doğru dürüst, işe yarar bir şey yapalım, yaptığımız işe değsin.
Bana göre, bunları tekrar gündeme getirip, bu tarihleri en azından düzeltmemiz
gerekir diye düşünüyorum ya da bu vesileyle eksik kalan birçok madde var,
onları da tekrar gündeme getirmemiz lazım. Ben bundan sonraki konuşmamda
bunları tek tek getireyim, anlatayım. Maddelerle ilgili olarak da -en fazla bir
gün sürer- bir düzeltme yapalım, yaptığımız işe değsin, bir sonuç alalım. 
Bunu gündeme getirmek istemiştim. Bu
vesileyle herkese saygılar sunuyorum. (CHP sıralarından alkışlar)
BAŞKAN – Teşekkür ederim.
Önergeleri oylarınıza sunuyorum: Kabul
edenler… Kabul etmeyenler… Önergeler kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Konya Milletvekili Mustafa Kalaycı ve
Milliyetçi Hareket Partisi Grup Başkanvekili İzmir Milletvekili Oktay Vural’ın;
Manisa Milletvekili Erkan Akçay ve Milliyetçi Hareket Partisi Grup Başkanvekili
Mersin Milletvekili Mehmet Şandır'ın; Tekirdağ Milletvekili Bülent Belen ve
Milliyetçi Hareket Partisi Grup Başkanvekili Mersin Milletvekili Mehmet
Şandır'ın; Manisa Milletvekili Erkan Akçay ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; İstanbul Milletvekili Atila
Kaya ve Milliyetçi Hareket Partisi Grup Başkanvekili İzmir Milletvekili Oktay
Vural'ın; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; İstanbul Milletvekili
Durmuşali Torlak ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Manisa Milletvekili Erkan Akçay ve Milliyetçi
Hareket Partisi Grup Başkanvekili İzmir Milletvekili Oktay Vural'ın Benzer
Mahiyetteki Kanun Teklifleri ve Plan ve Bütçe Komisyonu Raporu ile Türkiye
Büyük Millet Meclisi Başkanlığı ve Plan ve Bütçe Komisyonu Başkanlığı
Tezkerelerinin (1/931, 2/115, 2/139, 2/195, 2/282, 2/297, 2/298, 2/324, 2/368,
2/399, 2/434, 2/439, 2/453, 2/524, 2/528, 2/555, 2/601, 2/640, 2/689, 2/1131,
2/1156, 2/1200, 2/1202, 2/1203, 2/1217, 2/1227, 2/1236, 2/1808, 2/1837, 2/1869,
2/1899, 2/1906, 2/1924, 2/1932, 2/1938, 2/1954, 2/1957, 2/1963, 2/1983, 2/1997,
2/2000, 2/2032, 2/2041, 2/2051, 2/2056, 2/2057, 2/2065, 2/2069, 2/2083, 2/2146,
2/2156, 2/2158, 2/2176, 2/2178, 2/2186, 2/2187, 2/2190, 2/2191, 2/2192, 2/219
140'ncı maddesinin aşağıdaki şekilde değiştirilmesini arz ve teklif ederiz.
Erkan Akçay (Manisa) ve arkadaşları
MADDE 140- 14/3/2013 tarihli ve 6446
sayılı Elektrik Piyasası Kanununun 15 inci maddesinin üçüncü fıkrasının
aşağıdaki şekilde değiştirilmiştir.
"(3) Bakanlık, Kurum ve DSİ bu
Kanun kapsamındaki denetim yükümlülükleri ile ilgili olarak, sonuçları
itibarıyla Bakanlık, Kurum ve DSİ açısından bağlayıcı olmayacak ve yaptırım
içermeyecek şekilde inceleme, tespit ve raporlama yapmak üzere konuda ihtisas
sahibi kamu kurum ve kuruluşları ile üniversitelerden hizmet alabilirler."
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ SALİH
KOCA (Eskişehir) – Katılmıyoruz Sayın Başkanım.
BAŞKAN – Hükûmet?
KÜLTÜR VE TURİZM BAKANI ÖMER ÇELİK
(Adana) – Katılmıyoruz Sayın Başkan.
BAŞKAN – Önerge üzerinde Sayın Alim
Işık konuşacak, Kütahya Milletvekili. (MHP sıralarından alkışlar)
Buyurun.
ALİM IŞIK (Kütahya) – Sayın Başkan,
değerli milletvekilleri; 639 sıra sayılı Kanun Tasarısı’nın 140’ıncı maddesinin
değiştirilmesi amacıyla vermiş olduğumuz önerge hakkında söz aldım. Bu
vesileyle yüce Meclisi saygıyla selamlıyorum.
Değerli milletvekilleri, bu madde 14
Mart 2013 tarihinde yüce Meclisin çıkardığı 6446 sayılı Elektrik Piyasası
Kanunu’nun 15’inci maddesinin 3’üncü fıkrasını değiştirmeyi öngören bir madde.
Söz konusu kanunun yürürlükteki 3’üncü fıkrası, elektrik piyasasıyla ilgili
üretim ve dağıtım işlemlerinde gerekli denetimlerin yapılması amacıyla
Bakanlığı, EPDK’yı -Kurumu- ve DSİ’yi yetkili kılıyor ve yönetmelik çıkarmaya,
hizmet almaya ve her türlü kontrolü, incelemeyi yapmaya bu kurumları yetkili
kılmış.
Şimdi, torba yasa tasarısındaki gelen
öneride Devlet Su İşleri devre dışı bırakılıyor. Şimdi, söz konusu maddenin
2’nci fıkrasında Devlet Su İşlerine şu görev verilmiş: “Bu kanun ve su kullanım
hakkı anlaşması çerçevesinde elektrik enerjisi üretmek maksadıyla yapılacak
olan üretim tesislerinin su yapısıyla ilgili kısımları ile gerçek ve tüzel
kişiler tarafından yapılacak baraj, gölet ve regülatör gibi su yapılarının
inşasının inceleme ve denetimi DSİ tarafından yapılır.” Bu hüküm aynen kalıyor
ama bununla ilgili yönetmelik çıkarma ve diğer işlemlerde DSİ’nin söz hakkı
elinden alınıyor; olmaz bu. Onun için, devletin kurumları ile onların anayasal
görevleriyle oynamayalım. Önergemiz bunu düzeltmeyi amaçlayan bir önerge ve
kesinlikle Devlet Su İşlerinin de içinde bulunacağı bu devlet kurumları
tarafından yapılacak inceleme ve denetimlerde, konusunda ihtisas sahibi olan
kamu kurum ve kuruluşları ile üniversitelerden hizmet alabilmeyi öngören bir
önerge. Dolayısıyla, bununla ilgili her türlü düzenleme yetkisi de bunlarda
olacaktır. 
Bir taraftan Devlet Su İşlerinin
inceleme ve denetim yetkisi kanunen yerinde duruyor; diğer taraftan da (3)’üncü
fıkrada Devlet Su İşlerinin bu konudaki yükümlülüğünü elinden alıyorsunuz. O
zaman, bir yerde bir sıkıntı var. Şu anda, HES’lerin denetimiyle ilgili, bazı
yandaş firmaların yaptığı uygulamalardaki haksızlıkları, Devlet Su İşleri
çıkartılacak yönetmelikle engellemek istiyor. Bunu devre dışı bırakarak
yandaşlara rant sağlama yine burada amaçlanıyor. Bu doğru değil, yüce Meclisin
bu işe alet edilmesi hiç doğru değil. Bunun düzeltilmesi amacıyla önergemiz
verildi. Doğru, mantıklı ve makul bir önerge olduğunu düşünüyoruz. 
Bu vesileyle, şu anda toplumun bizden
beklediği ve gerçekten, büyük kitlelerin “Acaba bizim de derdimize bir derman
olunabilir mi?” diye kulağını buraya diktiği birkaç konuyu da sizlerle paylaşmak
istiyorum: Şu anda, Tarım Bakanlığının kullanmadığı bazı kadrolar dâhil olmak
üzere bu kadrolara atanmayı bekleyen ziraat mühendisleri, gıda mühendisleri, su
ürünleri mühendisleri, balıkçılık teknolojisi mühendisleri ve veteriner
hekimler buradan kadro tahsisi bekliyor. Bununla ilgili, toplamda 20 bin
kadronun tahsis edilmesini öngören bir teklifimiz, ek madde önerimiz olacak.
Umarım yüce Meclis bunu değerlendirecektir. Bu konuyu çözmemiz gerektiğini
düşünüyoruz. Çünkü, bu yılki üniversite yerleşim rakamlarına baktığınız zaman,
değerli milletvekilleri, bahsettiğim mesleklerdeki bölümler kontenjanlarını
dolduramadı. Yani, devletin iş kapısı yaratmadığı bir meslek artık taraftar
bulmuyor, çok sayıda bölüm, çok sayıda fakülte bu konuda sıkıntı çekiyor. Bunu
çözmemiz gerektiğini düşünüyoruz.
Yine, üniversite öğretim elemanlarının
özlük haklarının iyileştirilmesiyle ilgili düzenlemenin acilen bu Meclisten
çıkması gerekiyor. Bu torba yasaya bunun da ilave edilmesinin yararlı olacağını
düşünüyoruz. 
Bir başka öneri de: Sözleşmeli
memurlara kadro verildi ve bu kadro verilmesiyle birlikte de beş yıl o yerden
yer değiştirmeme şartı getirildi hatırladığınız gibi. Şimdi, bu durumdaki
birçok memurun eş durumu ve hastalık nedenleriyle mazeretten dolayı bunun esnetilmesi
talebi vardır. 
(Mikrofon otomatik cihaz tarafından
kapatıldı)
ALİM IŞIK (Devamla) – Bunun da yerinde
bir talep olduğunu düşünüyoruz. Buna da çözümün getirilmesi yerinde olacaktır. 
Saygılar sunuyorum. (MHP sıralarından
alkışlar) 
BAŞKAN – Teşekkür ederim. 
YUSUF HALAÇOĞLU (Kayseri) – Karar yeter
sayısı…
BAŞKAN – Önergeyi oylarınıza sunacağım
ve karar yeter sayısı arayacağım. 
Kabul edenler… Kabul etmeyenler… Karar
yeter sayısı yoktur. 
Birleşime on dakika ara veriyorum. 
Kapanma Saati:
16.51
SEKİZİNCİ OTURUM
Açılma Saati: 17.02
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Muharrem IŞIK (Erzincan), Fehmi KÜPÇÜ (Bolu)
-----0-----
BAŞKAN
– Sayın milletvekilleri, Türkiye Büyük Millet Meclisinin 138’inci Birleşiminin
Sekizinci Oturumunu açıyorum. 
Kütahya
Milletvekili Alim Işık ve arkadaşlarının önergesinin oylanmasında karar yeter
sayısı bulunamamıştı.
Şimdi
önergeyi tekrar oylarınıza sunacağım ve karar yeter sayısı arayacağım. 
Kabul
edenler… Kabul etmeyenler… 
Elektronik
cihazla oylama yapalım.
İki
dakika süre veriyorum. 
(Elektronik
cihazla oylama yapıldı) 
BAŞKAN – Karar yeter sayısı vardır,
önerge kabul edilmemiştir. 
639 sıra sayılı
Kanun Tasarısı’nın görüşmelerine devam edeceğiz.
Komisyon ve
Hükûmet burada.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
141’inci maddede
üç adet önerge vardır, okutuyorum:
Türkiye Büyük Millet Meclisi
Başkanlığına
Görüşülmekte
olan 639 Sıra Sayılı İş Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile Ankara Milletvekili İzzet Çetin
ve 13 Milletvekilinin; Ankara Milletvekili İzzet Çetin'in; İstanbul
Milletvekili Ferit Mevlüt Aslanoğlu'nun; Yozgat Milletvekili Sadir Durmaz ve
Milliyetçi Hareket Partisi Grup Başkanvekili İzmir Milletvekili Oktay Vural'ın;
İstanbul Milletvekili Abdullah Levent Tüzel'in; Bingöl Milletvekili İdris
Baluken'in; Bursa Milletvekili Sena Kaleli ve 5 Milletvekilinin; Ankara
Milletvekili İzzet Çetin'in; Tekirdağ Milletvekili Candan Yüceer ve 3 Milletvekilinin;
Kahramanmaraş Milletvekili Mesut Dedeoğlu ile Milliyetçi Hareket Partisi Grup
Başkanvekili İzmir Milletvekili Oktay Vural'ın; Kırklareli Milletvekili Mehmet
Siyam Kesimoğlu ve 4 Milletvekilinin; Mersin Milletvekili Aytuğ Atıcı'nın;
Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Adana Milletvekili Turgay
Develi'nin; İzmir Milletvekili Musa Çam'ın; Bartın Milletvekili Muhammet Rıza
Yalçınkaya'nın; İstanbul Milletvekilleri Mahmut Tanal ve Binnaz Toprak'ın;
İstanbul Milletvekili Mahmut Tanal'ın; İstanbul Milletvekilleri Mahmut Tanal ve
Gürsel Tekin'in; İstanbul Milletvekili Celal Dinçer'in; Manisa Milletvekili
Erkan Akçay'ın; Konya Milletvekili Mustafa Kalaycı ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Muğla Milletvekili
Nurettin Demir'in; Ankara Milletvekili Levent Gök'ün; Manisa Milletvekili Erkan
Akçay ve Milliyetçi Hareket Partisi Grup Başkanvekili Mersin Milletvekili
Mehmet Şandır'ın; İstanbul Milletvekili Ali Özgündüz'ün; Tekirdağ Milletvekili
Bülent Belen ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Ankara Milletvekili İzzet Çetin'in; İstanbul
Milletvekilleri Aydın Ağan Ayaydın ve Ercan Cengiz'in; Kars Milletvekili
Mülkiye Birtane'nin; Manisa Milletvekili Erkan Akçay ve Milliyetçi Hareket
Partisi Grup Başkanvekili Mersin Milletvekili Mehmet Şandır ile 1
Milletvekilinin; Ankara Milletvekili İzzet Çetin'in; Zonguldak Milletvekili Ali
İhsan Köktürk'ün; İstanbul Milletvekili Mustafa Sezgin Tanrıkulu'nun; İstanbul
Milletvekili Mahmut Tanal'ın; İstanbul Milletvekili Mahmut Tanal'ın; İstanbul
Milletvekili Atila Kaya ve Milliyetçi Hareket Partisi Grup Başkanvekili İzmir
Milletvekili Oktay Vural ile 2 Milletvekilinin; Barış ve Demokrasi Partisi Grup
Başkanvekili Iğdır Milletvekili Pervin Buldan'ın; Burdur Milletvekili Ramazan
Kerim Özkan'ın; Hatay Milletvekili Mevlüt Dudu'nun; Ankara Milletvekili Levent
Gök'ün; Ankara Milletvekili Levent Gök'ün; Kahramanmaraş Milletvekili Mesut
Dedeoğlu ve Milliyetçi Hareket Partisi Grup Başkanvekili Mersin Milletvekili
Mehmet Şandır ve 1 Milletvekilinin; Mersin Milletvekili Ali Öz ve Milliyetçi
Hareket Partisi Grup Başkanvekili Mersin Milletvekili Mehmet Şandır ile 1 Milletvekilinin;
Balıkesir Milletvekili Ayşe Nedret Akova'nın; Mersin Milletvekili Ali Öz ve
Milliyetçi Hareket Partisi Grup Başkanvekili Mersin Milletvekili Mehmet
Şandır’ın; İstanbul Milletvekili Durmuşali Torlak ve Milliyetçi Hareket Partisi
Grup Başkanvekili Mersin Milletvekili Mehmet Şandır ile 1 Milletvekilinin;
İzmir Milletvekili Musa Çam'ın; Hatay Milletvekili Adnan Şefik Çirkin'in;
Manisa Milletvekili Sakine Öz'ün; Diyarbakır Milletvekili Emine Ayna'nın;
İstanbul Milletvekilleri Gürsel Tekin ve Mahmut Tanal'ın; Erzincan Milletvekili
Muharrem Işık'ın Kanun Teklifleri ile; Benzer Mahiyetteki Kanun Teklifleri ve Plan ve Bütçe Komisyonu
Raporunun çerçeve 141. maddesindeki “ve 2464 sayılı Belediye Gelirleri
Kanunu’nun 81’inci maddesi” ibaresinin madde metninden çıkarılmasını arz ve
teklif ederiz.
 Rahmi Aşkın Türeli  Musa
Çam  Haluk Ahmet Gümüş
 İzmir  İzmir
 Balıkesir
 Uğur Bayraktutan  Ümit
Özgümüş  Erdal Aksünger
 Artvin  Adana
 İzmir
 Vahap Seçer 
 Mersin 
BAŞKAN – Sayın milletvekilleri, şimdi
okutacağım iki önerge aynı mahiyette olduğundan birlikte işleme alacağım.
Türkiye Büyük
Millet Meclisi Başkanlığına
Görüşülmekte olan 639 Sıra Sayılı Kanun
Tasarısının, 9/5/2013 tarihli ve 6475 sayılı Posta Hizmetleri Kanununun 21 inci
maddesinde düzenleme öngören 141’inci maddesinin tasarı metninden çıkarılmasını
arz ve teklif ederiz.
 Pervin Buldan  Nursel
Aydoğan  Sebahat Tuncel
 Iğdır  Diyarbakır
 İstanbul
 İdris Baluken  Hasip
Kaplan  Erol Dora 
 Bingöl  Şırnak
 Mardin
 Nazmi Gür  Ertuğrul
Kürkcü
 Van  Mersin
Aynı mahiyetteki diğer önergenin imza
sahipleri:
 Erkan Akçay  Reşat
Doğru  Alim Işık
 Manisa  Tokat
 Kütahya
 Seyfettin Yılmaz  Ali
Halaman  Zühal Topcu
 Adana  Adana
 Ankara
BAŞKAN – Komisyon önergelere katılıyor
mu?
PLAN VE BÜTÇE KOMİSYONU SÖZCÜSÜ SALİH
KOCA ( Eskişehir) – Katılamıyoruz Sayın Başkanım.
BAŞKAN – Hükûmet?
KÜLTÜR VE TURİZM BAKANI ÖMER ÇELİK
(Adana) – Katılmıyoruz Sayın Başkan.
BAŞKAN – Önerge üstünde Sayın Ertuğrul
Kürkcü konuşacak, Mersin Milletvekili.
Buyurun. (HDP sıralarından alkışlar)
ERTUĞRUL KÜRKCÜ (Mersin) – Sayın
Başkan, sevgili arkadaşlar; bu 141’inci maddenin tasarı metninden çıkarılmasını
Halkların Demokratik Partisi adına istiyoruz. Bu metnin tasarıdan çıkartılması
ihtiyacı bütünüyle şununla ilgilidir: Çünkü bu maddenin kabul edilmesi hâlinde
Türkiye Cumhuriyeti Posta ve Telgraf Teşkilatı Anonim Şirketinin iş yeri
açarken belediyelerden izin alması ve harç ödemesi mecburiyeti kaldırılmak
istenmektedir. Doğrusu, bu yasayı Hükûmet Programı’nda çokça dile getirilen
merkezî idare ve yerel yönetimler ilişkileri bakımından da programla
bağdaştırmak neredeyse imkânsızdır çünkü Hükûmet Programı’nda merkez-yerel
ilişkilerinden söz ederken program, merkezî idarenin yetkileri bakımından şöyle
diyor: “Merkezin görev ve yetkilerini tarif etmek, kalan bütün konularda yerel
yönetimleri yetkilendirmek.”
Şimdi, şu ana kadar yerel yönetimlerin
sahip oldukları gelir getirici kaynaklardan birinden yerel yönetimleri mahrum
bırakmanın bu yaklaşımla ne gibi bir ilgisi olabilir? Genel eğilim, partimizin
eğilimi, Türkiye'deki genel gidişat, hemen hemen artık ortak bir kabul görmüş
bulunduğu gibi, yerel yönetimlerin hem karar alma yetkilerinin hem
kaynaklarının artırılması ve güçlendirilmesini hem de bu kaynakların
tasarrufları önündeki engellerin kaldırılmasını gerektirmektedir. Oysa bununla
birlikte karşı karşıya kaldığımız mesele, PTT teşkilatının giderek artan
kârlılığının önündeki bir engeli daha kaldırmak, zorunlu bir masraf kapısını
PTT bütçesinden dışarı çıkartmakla ilgili belediyelerin gelir kalemlerinden birisini
de ortadan kaldırmak sonucunu verecek son derece buyurgan, merkezci, yukarıdan,
otoriter bir yaklaşımdır. O nedenle, hem Hükûmetin topluma teklif ettiği
uzlaşmayla ilgisizdir bu yaklaşım hem de ticari açıdan da artık bir şirket
olmuş olan ve şirketleşmesine ilişkin yasa Mecliste görüşülürken öteki
şirketlerle rekabet ve onlarla eşit koşullarda yarışma için kendi yapısının
değiştirildiği bu şirket, şimdi diğer şirketlerle rekabet açısından da haksız
bir biçimde güçle donatılmaktadır. Diğerleri harç ödeyecekler ve belediyelerden
izin alacaklar ancak PTT teşkilatı almayacak. Niçin? Bir kamu iktisadi
teşekkülü olduğu için. Kamu iktisadi teşekkülü olmuş olması yerel yönetim
bakımından ne fark eder? Hiçbir şey fark etmez. İşgal ettiği yer, yerel yönetime
yüklediği yük ve bunun için yerel yönetimin talep etmesi gereken hizmet
bedelleri öteki şirketler için neyse bir kamu iktisadi teşebbüsü için de o
olması gerekir. Dolayısıyla, bunun, baştan sona tutarsız, toplumun genel
gidişatıyla ilgisiz, sadece, PTT bütçesinin biraz daha fazla vermesinden
başka, kârlılık oranlarının arttırılmasından başka hiçbir amaç gütmeyen bu
yasanın buraya konmasının ne kamu yararıyla ne posta hizmetlerinin
iyileştirilmesiyle ne de yerel yönetimlere vadedilen kaynak artırımı ve kaynakların
tasarrufu önündeki engellerin kaldırılmasıyla bir ilgisi yoktur. O nedenle, biz
Halkların Demokratik Partisi olarak, daima yerel yönetimlerin merkezî idareden
özerkliği ve kendi kaynaklarını tasarruf etmelerinin mutlak hakkında ısrar eden
bir politik hareket olarak bu tasarıdan bu maddenin çıkartılmasını ve yerel
yönetimlerin olan gelirlerin yerel yönetimlere iade edilmesini istiyoruz.
Hepinizi saygı
ve sevgiyle selamlıyorum. Hükûmet partisindeki arkadaşların da vaatleri ile
eylemleri arasındaki tutarlılık üzerinde bir kere daha düşünmelerini istiyorum.
Teşekkür ederim.
İyi günler. (HDP
sıralarından alkışlar)
BAŞKAN –
Teşekkür ederim.
Diğer önerge
üzerinde Ankara Milletvekili Sayın Zühal Topcu konuşacak. 
Buyurun. (MHP
sıralarından alkışlar)
ZÜHAL TOPCU (Ankara) – Teşekkür
ediyorum.
639 sıra sayılı Kanun Tasarısı’nın
141’inci maddesiyle ilgili verdiğimiz önerge üzerinde Milliyetçi Hareket
Partisi Grubu adına söz almış bulunuyorum. Hepinizi saygıyla selamlıyorum.
Evet, biraz önce AKP Grup Başkan Vekili
Sayın Mustafa Elitaş’ın sarf etmiş olduğu bir cümle gerçekten bizleri çok üzdü,
özellikle öğretmen atamalarını Milliyetçi Hareket Partisinin engellediği
yönünde talihsizce ve samimiyetsiz bir ifadeyle bu cümleyi sarf etmiştir.
Şimdi, biz, MHP olarak -aslında, ben,
gerçekten bazı rakamları da vermek istiyorum- üç yılda özellikle öğretmenlerle
ilgili 27 kanun teklifi, 11 de araştırma önergesi vermiş bulunuyoruz; bunların
hepsi de Adalet ve Kalkınma Partisi milletvekilleri tarafından burada
reddedilmiştir; biz, bunu bütün kamuoyuyla paylaşmak istiyoruz.
Şimdi, özellikle, 2002 yılında iktidara
gelmeden önce, o zaman Adalet ve Kalkınma Partisi Genel Başkanı olan Sayın
Recep Tayyip Erdoğan’ın sarf etmiş olduğu cümleyi de paylaşmak istiyoruz.
Özellikle atanamayan öğretmenlere verdiği “Ben iktidara gelirsem, eğer bana oy
verirseniz, bütün hepinizi atayacağım.” şeklindeki sözün hâlâ yerine
getirilmediğini ve şu anda alınan kadroların ihtiyaca karşılık olmadığını da
belirtmek istiyoruz. 
Özellikle üç yılı aşkın süredir eğitim
camiasının bütün sorunları üzerinde en fazla eğilen bir partiyiz, onu paylaşmak
istiyoruz. Daha on beş gün önce, Milliyetçi Hareket Partisi Grubu olarak bir
kanun teklifi verdik. Kanun teklifi burada. 350 bin atanamayan öğretmene
karşılık, Sayın Bakanın da ifade ettiği 126 bin ihtiyaca karşılık 120 bin
öğretmen 30 Aralığa kadar atansın şeklinde, böyle bir teklifimiz var. Şu anda
teklif ediyoruz, eğer bunu gerçekten samimiyetle istiyorsanız o zaman şu anda
bu kanun teklifimizin yerine getirilmesi ve sizin tarafınızdan da kabul
edilmesi gerekmektedir, bunu paylaşmak istiyoruz.
RAMAZAN CAN (Kırıkkale) – Popülizme yer
yok!
ZÜHAL TOPCU (Devamla) – Yine, torba
yasanın görüşmeleri sırasında 40 bin olarak çıkan öğretmen kadrosunun 35 bin
olarak belirlendiğini paylaşmak istiyoruz. 
Yine, komisyon görüşmeleri sırasında
Milliyetçi Hareket Partisinin teklif ettiği 100 bin kadronun da dikkate
alınmadığını da belirtmek istiyoruz burada. Yani, yine, MHP olarak o zaman biz,
100 bin öğretmen ataması olarak teklif vermiştik, bunu da kabul etmediniz. 
Ve şimdi, şu ana baktığımızda görüyoruz
ki özellikle bu torba yasa Meclise getirildiğinde, Soma’da meydana gelen
kazanın problemlerinin, ihtiyaçlarının giderilmesi için böyle bir kanun teklifi
gündeme geldiğinde 60 maddeyle geldi ama daha sonra 149 maddeye çıktığını
gördük. Şu anda da Meclisin acilen toplanma gerekçesi olarak öğretmen atamaları
gündeme getirilirken -dün akşam hep birlikte, bütün kamuoyuyla paylaştık-
gerçekten öğretmen atamalarıyla ilgisi olmayan ama araya sıkıştırılmak istenen,
geçirilmek istenen ve gündemden de kaçırılmak istenen bazı maddelerin de
olduğunu görebiliyoruz. İşte, Ataşehir’de yapılmak istenen uygulamalar gibi
veya TİB Kanunu’nda eklemeler yapılması gibi bunların da gündeme getirildiği
görebiliyoruz.
Şimdi, baktığımızda, öğretmenlerle
ilgili olarak, özellikle eğitim camiasının sorunlarının giderilmesine yönelik
olarak biz, Milliyetçi Hareket Partisi olarak, özellikle maaş düzenlenmesinden
tutun öğretmen atamalarındaki sayının artırılmasına yönelik, ek göstergelere
yönelik ve çalışma şartlarının düzenlenmesine yönelik olarak birçok seferde
vermiş olduğumuz veya gündeme getirmiş olduğumuz kanun teklifleri ve araştırma
önergelerinin her defasından Adalet ve Kalkınma Partisi tarafından da reddedildiğini
burada paylaşmak istiyoruz; özellikle kamuoyuyla ve Sayın Adalet ve Kalkınma
Partisi milletvekilleriyle paylaşmak istiyoruz.
Hepinize teşekkür ediyorum. (MHP
sıralarından alkışlar) 
BAŞKAN – Teşekkür ederiz.
Önergeleri oylarınıza sunuyorum: Kabul
edenler… Kabul etmeyenler… Önergeler kabul edilmemiştir.
Diğer önergeyi okutuyorum: 
Türkiye Büyük
Millet Meclisi Başkanlığına
Görüşülmekte olan 639 Sıra Sayılı İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Ankara Milletvekili İzzet Çetin ve 13 Milletvekilinin;
Ankara Milletvekili İzzet Çetin'in; İstanbul Milletvekili Ferit Mevlüt
Aslanoğlu'nun; Yozgat Milletvekili Sadir Durmaz ve Milliyetçi Hareket Partisi
Grup Başkanvekili İzmir Milletvekili Oktay Vural'ın; İstanbul Milletvekili
Abdullah Levent Tüzel'in; Bingöl Milletvekili İdris Baluken'in; Bursa
Milletvekili Sena Kaleli ve 5 Milletvekilinin; Ankara Milletvekili İzzet
Çetin'in; Tekirdağ Milletvekili Candan Yüceer ve 3 Milletvekilinin;
Kahramanmaraş Milletvekili Mesut Dedeoğlu ile Milliyetçi Hareket Partisi Grup
Başkanvekili İzmir Milletvekili Oktay Vural'ın; Kırklareli Milletvekili Mehmet
Siyam Kesimoğlu ve 4 Milletvekilinin; Mersin Milletvekili Aytuğ Atıcı'nın;
Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Adana Milletvekili Turgay
Develi'nin; İzmir Milletvekili Musa Çam'ın; Bartın Milletvekili Muhammet Rıza
Yalçınkaya'nın; İstanbul Milletvekilleri Mahmut Tanal ve Binnaz Toprak'ın; İstanbul
Milletvekili Mahmut Tanal'ın; İstanbul Milletvekilleri Mahmut Tanal ve Gürsel
Tekin'in; İstanbul Milletvekili Celal Dinçer'in; Manisa Milletvekili Erkan
Akçay'ın; Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Muğla Milletvekili Nurettin
Demir'in; Ankara Milletvekili Levent Gök'ün; Manisa Milletvekili Erkan Akçay ve
Milliyetçi Hareket Partisi Grup Başkanvekili Mersin Milletvekili Mehmet
Şandır'ın; İstanbul Milletvekili Ali Özgündüz'ün; Tekirdağ Milletvekili Bülent
Belen ve Milliyetçi Hareket Partisi Grup Başkanvekili Mersin Milletvekili
Mehmet Şandır'ın; Ankara Milletvekili İzzet Çetin'in; İstanbul Milletvekilleri
Aydın Ağan Ayaydın ve Ercan Cengiz'in; Kars Milletvekili Mülkiye Birtane'nin;
Manisa Milletvekili Erkan Akçay ve Milliyetçi Hareket Partisi Grup Başkanvekili
Mersin Milletvekili Mehmet Şandır ile 1 Milletvekilinin; Ankara Milletvekili
İzzet Çetin'in; Zonguldak Milletvekili Ali İhsan Köktürk'ün; İstanbul
Milletvekili Mustafa Sezgin Tanrıkulu'nun; İstanbul Milletvekili Mahmut
Tanal'ın; İstanbul Milletvekili Mahmut Tanal'ın; İstanbul Milletvekili Atila
Kaya ve Milliyetçi Hareket Partisi Grup Başkanvekili İzmir Milletvekili Oktay
Vural ile 2 Milletvekilinin; Barış ve Demokrasi Partisi Grup Başkanvekili Iğdır
Milletvekili Pervin Buldan'ın; Burdur Milletvekili Ramazan Kerim Özkan'ın;
Hatay Milletvekili Mevlüt Dudu'nun; Ankara Milletvekili Levent Gök'ün; Ankara
Milletvekili Levent Gök'ün; Kahramanmaraş Milletvekili Mesut Dedeoğlu ve
Milliyetçi Hareket Partisi Grup Başkanvekili Mersin Milletvekili Mehmet Şandır
ve 1 Milletvekilinin; Mersin Milletvekili Ali Öz ve Milliyetçi Hareket Partisi
Grup Başkanvekili Mersin Milletvekili Mehmet Şandır ile 1 Milletvekilinin;
Balıkesir Milletvekili Ayşe Nedret Akova'nın; Mersin Milletvekili Ali Öz ve
Milliyetçi Hareket Partisi Grup Başkanvekili Mersin Milletvekili Mehmet
Şandır'ın; İstanbul Milletvekili Durmuşali Torlak ve Milliyetçi Hareket Partisi
Grup Başkanvekili Mersin Milletvekili Mehmet Şandır ile 1 Milletvekilinin;
İzmir Milletvekili Musa Çam'ın; Hatay Milletvekili Adnan Şefik Çirkin'in;
Manisa Milletvekili Sakine Öz'ün; Diyarbakır Milletvekili Emine Ayna'nın;
İstanbul Milletvekilleri Gürsel Tekin ve Mahmut Tanal'ın; Erzincan Milletvekili
Muharrem Işık'ın Kanun Teklifleri ile; Benzer Mahiyetteki Kanun Teklifleri ve
Plan ve Bütçe Komisyonu Raporunun çerçeve 141. maddesindeki “ve 2464 sayılı
Belediye Gelirleri Kanununun 81 inci maddesi” ibaresinin madde metninden
çıkarılmasını arz ve teklif ederiz.
Rahmi Aşkın Türeli (İzmir) ve arkadaşları 
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ SALİH
KOCA (Eskişehir) – Katılmıyoruz Sayın Başkanım.
BAŞKAN – Hükûmet?
GÜMRÜK VE TİCARET BAKANI NURETTİN
CANİKLİ (Giresun) – Katılmıyoruz Sayın Başkanım.
BAŞKAN – Önerge üzerinde Sayın Uğur
Bayraktutan konuşacak, Artvin Milletvekili
Buyurun. (CHP sıralarından alkışlar)
UĞUR BAYRAKTUTAN (Artvin) – Sayın
Başkan, değerli milletvekilleri; aslında ben torba yasa üzerinde konuşacaktım
ama -son gelişme Artvin’de- şu kısa saatler içerisinde bir bilgi geldi bana.
Bu Parlamentoda Cerattepe’ye ilişkin
çok konuşma yaptım, sizi bıktırdığımı da biliyorum ama şimdi, Oruçlu köyünde
geçen hafta içerisinde, geçen aylar içerisinde bir yol çalışması yapılmak
istendi madenle ilgili olarak. Biraz önce de Kafkasör’de, bir doğa cenneti
olan, Artvin’in üzerinde yer alan, bir millî park niteliğinde olan yerde
Cerattepe madeni bahane edilerek Oruçlu köyüne giden yolda bir genişletme
çalışması yapılmasıyla ilgili olarak Orman Bölge Müdürlüğünün damgalama
çalışması yaptığına ilişkin bir bilgi geldi değerli arkadaşlarım.
Bakın, Artvinliler tarih boyunca
devletle hiç karşı karşıya gelmediler Sayın Bakan. Yarın üzücü olaylar olabilir
Artvin’de. Buradan, Türkiye Büyük Millet Meclisinden bütün Türkiye’ye
sesleniyorum: Artvinliler hiçbir dönemde devletle, milletle karşı karşıya
gelmediler, onu da başardınız. Nasıl başardığınızı bilmiyorum, bakın. 
Şimdi, gelinen noktada Orman Bölge
Müdürlüğü damgalama çalışması yapıyor Oruçlu köyüne doğru 15 metre yol
genişliğinde, ki ihtiyaç da yok, madenle ilişkili yapılmakta olan bir yol
çalışması. Bir de idare mahkemesinde dava devam ediyor. ÇED raporu içerisinde
yol genişletilmesine ilişkin herhangi bir ibare, herhangi bir beyan da yok.
Yeşil Artvin Derneği çırpınıyor, bu saatte Artvin Valiliğinin, makamının önünde
bekliyorlar. Aldığımız bilgilere göre, yarın bu yol çalışmasıyla ilişkili
olarak ilgili kurumlar gerekli çalışmayı yapacaklar. Artvinliler de yarın orada
olacaklar. Artvinliler ile güvenlik güçlerinin karşı karşıya geleceğine ilişkin
elimizde ciddi emareler var, ciddi duyumlar var, bizleri uyarıyorlar. 
Orman Bölge Müdürüne, Artvin Orman
Bölge Müdürüne sesleniyorum: Dün Yeşil Artvin Derneğinin Başkanı Orman Bölge
Müdürlüğüne bir dilekçe veriyor “Bakın, burada yasaya aykırı işlem
yapıyorsunuz.” diye. Orman Bölge Müdürü, Yeşil Artvin Derneği Başkanına diyor
ki: “Yarın buna cevap vereceğim.” Bugün Dernek yetkilileri kalkıyorlar, Orman
Bölge Müdürlüğüne gidiyorlar. Orman Bölge Müdürü diyor ki: “Ben on beş gün
içerisinde cevap vermek zorundayım.” Bakın, bugün öğleden sonra Orman Genel
Müdürünü aradım. 
Değerli arkadaşlarım, Türkiye’de ormanı
katledenlerin kimler olduğunu biliyoruz. 6831’in ne olduğunu bilirim. Yıllarca
avukatlık yaptım ama ormanı orman dairesinin katlettiğine ilişkin bir örneği
görmedim değerli arkadaşlarım. Devlet eliyle ormanı yok etmeye çalışıyorsunuz
Artvin’de, Artvin’de bir cinayet işleniyor.
Bakın, ben, Cerattepe’ye ilişkin
ihalelerin nasıl yapıldığını, ihaleye nasıl fesat karıştırıldığını bu Türkiye
Büyük Millet Meclisinde onlarca kez anlattım. Bütün kulaklar sağır, duvarlara
çarptım ama gelinen noktada görülüyor ki yarından itibaren Artvin’e yeni bir
bomba atıyorsunuz siz.
Lütfen -biraz önce milletvekilime de söyledim-
Valilik yetkililerine buradan sesleniyorum, AKP’nin yetkililerine sesleniyorum,
Sayın Bakana sesleniyorum: Bakın, yarın eğer Artvin’de üzücü bir olay olursa,
değerli arkadaşlarım, bütün Artvinlilerin iki eli yakanızdadır. Eğer orada bir
tek üzücü olay olursa bunun sorumlusu Hükûmettir değerli arkadaşlarım; bunu
buradan uyarıyorum. 
Bu yörenin milletvekiliyim ben.
Artvin’i gören milletvekili arkadaşlarım var, iktidar partisi içerisinde de
milletvekili arkadaşlarım var. Yüzde 70 eğimli bir coğrafyanın üzerinde
beynimize kurşun sıkılmasına izin vermeyeceğiz, bize bedeli ne olursa olsun
vermeyeceğiz. (CHP sıralarından “Bravo!” sesleri, alkışlar) O ihaleyi alan o
firmanın yetkililerine de sesleniyorum, o bana mesaj atan Cengizlere,
Özaltınlara da sesleniyorum: Bize bedeli ne olursa olsun Artvin’i yok etmenize
izin vermeyeceğiz değerli arkadaşlarım. Ben milletvekili olarak burada şov
yapmıyorum, Artvin’i yok ediyorlar değerli arkadaşlarım, Artvin’i yok
ediyorlar. 
OSMAN ÇAKIR (Düzce) – Şov yapıyorsun,
şov. 
UĞUR BAYRAKTUTAN (Devamla) – Öyle
zannediyorsunuz siz Artvin’i görmediğiniz için. Size göre şov yapmak değil mi
ormanı savunmak? Doğayı savunmak size göre şov yapmak değil mi? 
Ben buradan Orman ve Su İşleri Bakanına
sesleniyorum: Sayın Bakan, benim ulaşamadığım, çok önemli bir toplantıda olan
Orman Genel Müdürüne lütfen talimat veriniz, yarın ormana uzanan o kirli elleri
lütfen ormandan uzaklaştırınız diyorum. 
Artvin huzurlu bir kent, bu ülkenin
örnek kentlerinden bir tanesi, cumhuriyetin de en güzel kentlerinden birisi.
Neden Artvin’e bomba atıyorsunuz değerli arkadaşlarım, neden Artvin’i peşkeş
çektiriyorsunuz? 
MUSA ÇAM (İzmir) – Bombacı bunlar,
bombacı! 
UĞUR BAYRAKTUTAN (Devamla) – Neden
böyle yapıyorsunuz değerli arkadaşlarım? Artvin’in milletvekili olarak bunu
buradan bütün Türkiye’ye haykırıyorum: Bütün Artvinlilerin gözü kulağı yarın
Artvin’de olsun, Artvin’deki bu cinayette olsun. 
Bakın, Murgul’da da -en güzel
yerlerimizden bir tanesi- aynı şirket siyanür barajı kurmak istiyor. Ölümler
olacak, binlerce ölüm olacak, belki heyelanlar olacak. Bakın, Soma’yla ilgili
olayı Özgür Özel burada konuştuğu zaman gülüp geçiyordunuz. Ben de Artvin’i
buradan konuşuyorum. Yarın eğer Artvin’de bir tek ölüm olursa, değerli
arkadaşlarım, onun vebali sizlerin üzerindedir. 
O nedenle, Sayın Bakan, Orman Genel
Müdürünü lütfen arayın. Bakın, lütfen arayın. Eğer bunu yapmazsanız bu kürsüye
kendimi zincirleyeceğim. Bakın, bunu yapmazsanız bu kürsüye kendimi
zincirleyeceğim değerli arkadaşlarım. 
OSMAN KAHVECİ (Karabük) – Tehdit etme,
tehdit etme. 
UĞUR BAYRAKTUTAN (Devamla) – Bu
nedenle, lütfen, Artvin’e uzanan bu elleri kıralım diyorum, duyarlılığınızı
bekliyor, hepinizi saygıyla selamlıyorum. (CHP ve MHP sıralarından alkışlar) 
BAŞKAN – Teşekkür ederim. 
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir. 
Maddeyi oylarınıza sunuyorum: Kabul
edenler… Kabul etmeyenler… Madde kabul edilmiştir. 
Sayın milletvekilleri, yeni madde
ihdasına dair bir önerge vardır. Önergeyi okutup Komisyona soracağım. Komisyon
önergeye salt çoğunlukla yani 21 üyesiyle katılırsa önerge üzerinde yeni bir
madde olarak görüşme açacağım. Komisyonun salt çoğunlukla katılmaması hâlinde
ise önergeyi işlemden kaldıracağım. 
Şimdi önergeyi okutuyorum:
Türkiye Büyük Millet
Meclisi Başkanlığına
Görüşülmekte olan 639 sıra sayılı İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Manisa Milletvekili Erkan Akçay'ın; Konya Milletvekili
Mustafa Kalaycı ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Yozgat Milletvekili Sadir Durmaz ve Milliyetçi
Hareket Partisi Grup Başkanvekili İzmir Milletvekili Oktay Vural'ın;
Kahramanmaraş Milletvekili Mesut Dedeoğlu ile Milliyetçi Hareket Partisi Grup
Başkanvekili İzmir Milletvekili Oktay Vural'ın; Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural'ın; Manisa Milletvekili Erkan Akçay ve Milliyetçi Hareket Partisi
Grup Başkanvekili Mersin Milletvekili Mehmet Şandır'ın; Tekirdağ Milletvekili
Bülent Belen ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Manisa Milletvekili Erkan Akçay ve Milliyetçi
Hareket Partisi Grup Başkanvekili Mersin Milletvekili Mehmet Şandır'ın;
İstanbul Milletvekili Atila Kaya ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Kahramanmaraş Milletvekili
Mesut Dedeoğlu ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Mersin Milletvekili Ali Öz ve Milliyetçi Hareket
Partisi Grup Başkanvekili Mersin Milletvekili Mehmet Şandır'ın; Kastamonu
Milletvekili Emin Çınar ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Kastamonu Milletvekili Emin Çınar ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Mersin
Milletvekili Mehmet Şandır ve Milliyetçi Hareket Partisi Grup Başkanvekili
İzmir Milletvekili Oktay Vural'ın; Kütahya Milletvekili Alim Işık ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Manisa
Milletvekili Erkan Akçay ve Milliyetçi Hareket Partisi Grup Başkanvekili İzmir
Milletvekili Oktay Vural'ın Benzer Mahiyetteki Kanun Teklifleri ve Plan ve
Bütçe Komisyonu Raporu ile Türkiye Büyük Millet Meclisi Başkanlığı ve Plan ve
Bütçe Komisyonu Başkanlığı Tezkerelerinin (1/931, 2/115, 2/139, 2/195, 2/282,
2/297, 2/298, 2/324, 2/368, 2/399, 2/434, 2/439, 2/453, 2/524, 2/528, 2/555,
2/601, 2/640, 2/689, 2/691, 2/798, 2/885, 2/896, 2/944, 2/1019, 2/1063, 2/1103, 2/1131,
2/1156, 2/1200, 2/1202, 2/1203, 2/1217, 2/1222, 2/1227, 2/1236, 2/1242, 2/1747,
2/1765, 2/1775, 2/1794, 2/1797, 2/1799, 2/1808, 2/1837, 2/1869, 2/1899, 2/1906,
2/1924, 2/1932, 2/1938, 2/1954, 2/1957, 2/1963, 2/1983, 2/1997, 2/2000, 2/2032,
2/2041, 2/2051, 2/2056, 2/2057, 2/2065, 2/2069, 2/2083, 2/2146, 2/2156, 2/2158,
2/2176, 2/2178, 2/2186, 2/2187, 2/2190, 2/2191, 2/2192, 2/2198) nin 141 inci
maddesinden sonra gelmek üzere aşağıdaki maddenin eklenmesini, sonraki maddelerin
buna göre teselsül edilmesini arz ve teklif ederiz.
 Erkan Akçay Mustafa
Kalaycı Alim Işık
 Manisa Konya Kütahya
 Yusuf Halaçoğlu Münir
Kutluata
 Kayseri Sakarya
"MADDE 142- 6475 sayılı Posta Hizmetleri Kanunun 22 nci
maddesinin 1 inci fıkrasının sonunda yer alan "tebligat ve telgraf
hizmetine ilişkin faaliyetler ile" ibaresinden sonra gelen "esas
sözleşmesinde" ibaresi "ana statüsünde" olarak değiştirilmiş, 3
üncü fıkrası madde metninden çıkarılmış ve aşağıdaki fıkra eklenmiştir.
"(5) PTT bünyesinde 657 sayılı kanuna ve 399 sayılı
Kanun Hükmünde Kararnamenin eki (II) sayılı cetvele tabi olarak çalışanlar ile
PTT'de idari hizmet sözleşmesi ile istihdam edilenlerden; şehir içinde postayı
yerinde kabul eden ve dağıtımını yapanlar resmî idareler, belediyeler ve
ortaklıklar tarafından alınan yolculuk ücretlerini ve bu ücretlere zammolunan
vergi ve resimleri vermekten muaftırlar. PTT'nin kendi taşıtları da özel idare
ve belediyelerce alman resimlerden muaftır."
BAŞKAN – Komisyon, önergeye salt
çoğunlukla katılıyor musunuz?
PLAN VE BÜTÇE KOMİSYONU SÖZCÜSÜ SALİH
KOCA (Eskişehir) – Komisyon üyelerimizi buraya davet ediyoruz.
Sayın Başkanım, salt çoğunluğumuz
yoktur, katılamıyoruz.
BAŞKAN – Komisyon önergeye salt
çoğunlukla katılmamış olduğundan önergeyi işlemden kaldırıyorum.
Sayın milletvekilleri, 142’nci maddede
üç adet önerge vardır, okutuyorum…
YUSUF HALAÇOĞLU (Kayseri) – Sayın
Başkanım, bir şey arz etmek istiyorum.
Şimdi, komisyonu davet ettiler ama
Mecliste karar yeter sayısı yok.
ÖZGÜR ÖZEL (Manisa) – Toplantı yeter
sayısı yok.
YUSUF HALAÇOĞLU (Kayseri) – Toplantı
yeter sayısı yok. Bu şekilde üyelerin burada olmadığı bir ortamda böyle bir
çağrı geçerli değil.
ÖZGÜR ÖZEL (Manisa) – Meşru değil
efendim, meşru değil.
BAŞKAN – Komisyonun, üyelerini madde
ihdasında komisyonu oluşturmak için çağırdığında toplantı yeter sayısı
arandığını ben hiç görmedim, buna tanık olmadım. 
YUSUF HALAÇOĞLU (Kayseri) – Ama, bütün
üyelerin olmadığı bir ortamda komisyon üyelerinin gelmesi zaten mümkün değil.
Öncelikle Mecliste toplantı yeter sayısının olması gerekir bu çağrının
yapılabilmesi için. 
BAŞKAN – Ben böyle bir usulü ne pratik
olarak yaşadım ne de Tüzük’te böyle bir şeyi gördüm. 
YUSUF HALAÇOĞLU (Kayseri) – Pratik
olması başka bir şey, şu an karar yeter sayısı bile yok toplantı yeter sayısını
bırakın. Dolayısıyla, hâliyle böyle bir kararın verilmesi mümkün değil. 
BAŞKAN – Teşekkür ederim.
Önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 639 Sıra Sayılı İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Ankara Milletvekili İzzet Çetin ve 13 Milletvekilinin;
Ankara Milletvekili İzzet Çetin'in; İstanbul Milletvekili Ferit Mevlüt
Aslanoğlu'nun; Yozgat Milletvekili Sadir Durmaz ve Milliyetçi Hareket Partisi
Grup Başkanvekili İzmir Milletvekili Oktay Vural'ın; İstanbul Milletvekili
Abdullah Levent Tüzel'in; Bingöl Milletvekili İdris Baluken'in; Bursa
Milletvekili Sena Kaleli ve 5 Milletvekilinin; Ankara Milletvekili İzzet
Çetin'in; Tekirdağ Milletvekili Candan Yüceer ve 3 Milletvekilinin;
Kahramanmaraş Milletvekili Mesut Dedeoğlu ile Milliyetçi Hareket Partisi Grup
Başkanvekili İzmir Milletvekili Oktay Vural'ın; Kırklareli Milletvekili Mehmet
Siyam Kesimoğlu ve 4 Milletvekilinin; Mersin Milletvekili Aytuğ Atıcı'nın;
Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Adana Milletvekili Turgay
Develi'nin; İzmir Milletvekili Musa Çam'ın; Bartın Milletvekili Muhammet Rıza
Yalçınkaya'nın; İstanbul Milletvekilleri Mahmut Tanal ve Binnaz Toprak'ın;
İstanbul Milletvekili Mahmut Tanal'ın; İstanbul Milletvekilleri Mahmut Tanal ve
Gürsel Tekin'in; İstanbul Milletvekili Celal Dinçer'in; Manisa Milletvekili
Erkan Akçay'ın; Konya Milletvekili Mustafa Kalaycı ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Muğla Milletvekili
Nurettin Demir'in; Ankara Milletvekili Levent Gök'ün; Manisa Milletvekili Erkan
Akçay ve Milliyetçi Hareket Partisi Grup Başkanvekili Mersin Milletvekili
Mehmet Şandır'ın; İstanbul Milletvekili Ali Özgündüz'ün; Tekirdağ Milletvekili
Bülent Belen ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Ankara Milletvekili İzzet Çetin'in; İstanbul
Milletvekilleri Aydın Ağan Ayaydın ve Ercan Cengiz'in; Kars Milletvekili
Mülkiye Birtane'nin; Manisa Milletvekili Erkan Akçay ve Milliyetçi Hareket
Partisi Grup Başkanvekili Mersin Milletvekili Mehmet Şandır ile 1
Milletvekilinin; Ankara Milletvekili İzzet Çetin'in; Zonguldak Milletvekili Ali
İhsan Köktürk'ün; İstanbul Milletvekili Mustafa Sezgin Tanrıkulu'nun; İstanbul
Milletvekili Mahmut Tanal'ın; İstanbul Milletvekili Mahmut Tanal'ın; İstanbul
Milletvekili Atila Kaya ve Milliyetçi Hareket Partisi Grup Başkanvekili İzmir
Milletvekili Oktay Vural ile 2 Milletvekilinin; Barış ve Demokrasi Partisi Grup
Başkanvekili Iğdır Milletvekili Pervin Buldan'ın; Burdur Milletvekili Ramazan
Kerim Özkan'ın; Hatay Milletvekili Mevlüt Dudu'nun; Ankara Milletvekili Levent
Gök'ün; Ankara Milletvekili Levent Gök'ün; Kahramanmaraş Milletvekili Mesut
Dedeoğlu ve Milliyetçi Hareket Partisi Grup Başkanvekili Mersin Milletvekili
Mehmet Şandır ve 1 Milletvekilinin; Mersin Milletvekili Ali Öz ve Milliyetçi
Hareket Partisi Grup Başkanvekili Mersin Milletvekili Mehmet Şandır ile 1
Milletvekilinin; Balıkesir Milletvekili Ayşe Nedret Akova'nın; İzmir
Milletvekili Musa Çam'ın; Hatay Milletvekili Adnan Şefik Çirkin'in; Manisa
Milletvekili Sakine Öz'ün; Diyarbakır Milletvekili Emine Ayna'nın; İstanbul
Milletvekilleri Gürsel Tekin ve Mahmut Tanal'ın; Erzincan Milletvekili Muharrem
Işık'ın Kanun Teklifleri ile; Benzer Mahiyetteki Kanun Teklifleri ve Plan ve
Bütçe Komisyonu Raporunun 142. maddesinin aşağıdaki şekilde değiştirilmesini
arz ve teklif ederiz.
 Rahmi Aşkın Türeli  Musa
Çam  Vahap Seçer
 İzmir  İzmir
 Mersin
 Erdal Aksünger Ümit
Özgümüş  İlhan Demiröz 
 İzmir  Adana
 Bursa
 Haluk Ahmet Gümüş 
 Balıkesir 
"MADDE 142- 7/11/2013 tarihli ve
6502 sayılı Tüketicinin Korunması Hakkında Kanunun 70 inci maddesinin birinci
fıkrasının sonuna aşağıdaki cümle eklenmiştir.
"Tüketici hakem heyetleri
tarafından vekâlet ücreti ödenmesine karar verilemez."
Türkiye Büyük
Millet Meclisi Başkanlığına
Konya Milletvekili Mustafa Kalaycı ve
Milliyetçi Hareket Partisi Grup Başkanvekili İzmir Milletvekili Oktay Vural'ın;
Yozgat Milletvekili Sadir Durmaz ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Kahramanmaraş Milletvekili
Mesut Dedeoğlu ile Milliyetçi Hareket Partisi Grup Başkanvekili İzmir Milletvekili
Oktay Vural'ın; Konya Milletvekili Mustafa Kalaycı ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Manisa
Milletvekili Erkan Akçay ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Tekirdağ Milletvekili Bülent Belen ve Milliyetçi
Hareket Partisi Grup Başkanvekili Mersin Milletvekili Mehmet Şandır'ın; Manisa
Milletvekili Erkan Akçay ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; İstanbul Milletvekili Atila Kaya ve Milliyetçi
Hareket Partisi Grup Başkanvekili İzmir Milletvekili Oktay Vural'ın;
Kahramanmaraş Milletvekili Mesut Dedeoğlu ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; İstanbul Milletvekili D. Ali
Torlak ve Milliyetçi Hareket Partisi Grup Başkanvekili Mersin Milletvekili
Mehmet Şandır'ın; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; Osmaniye Milletvekili Hasan
Hüseyin Türkoğlu ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Kastamonu Milletvekili Emin Çınar ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Kütahya
Milletvekili Alim Işık ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Konya Milletvekili Mustafa Kalaycı ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Manisa
Milletvekili Erkan Akçay ve Milliyetçi Hareket Partisi Grup Başkanvekili İzmir
Milletvekili Oktay Vural'ın Benzer Mahiyetteki Kanun Teklifleri ve Plan ve
Bütçe Komisyonu Raporu ile Türkiye Büyük Millet Meclisi Başkanlığı ve Plan ve
Bütçe Komisyonu Başkanlığı Tezkerelerinin (1/931, 2/115, 2/139, 2/195, 2/282,
2/297, 2/298, 2/324, 2/368, 2/399, 2/434, 2/439, 2/453, 2/524, 2/528, 2/555,
2/601, 2/640, 2/689, 2/691, 2/798, 2/885, 2/896, 2/944, 2/1019, 2/1063, 2/1103,
2/1131, 2/1156, 2/1200, 2/1202, 2/1203, 2/1217, 2/1222, 2/1227, 2/1236, 2/1242,
2/1245, 2/1248, 2/1258, 2/1260, 2/1301, 2/1302, 2/1345, 2/1350, 2/1364, 2/1372,
2/1383, 2/1414, 2/1422, 2/1426, 2/1431, 2/1437, 2/1442, 2/1488, 2/1496, 2/1498,
2/1506, 2/1516, 2/1525, 2/1540, 2/1595, 2/1652, 2/1655, 2/1657, 2/1677, 2/1688,
2/1716, 2/1747, 2/1765, 2/1775, 2/1794, 2/1797, 2/1799, 2/1808, 2/1837, 2/1869,
2/1899, 2/1906, 2/1924, 2/1932, 2/1938, 2/1954, 2/1957, 2/1963, 2/1983, 2/1997,
2/2000, 2/2032, 2/2041, 2/2051, 2/2056, 2/2057, 2/2065, 2/2069, 2/2083, 2/2146,
2/2156, 2/2178, 2/2186, 2/2187, 2/2190, 2/2191, 2/2192, 2/2198) 142 nci
maddesinin aşağıdaki şekilde değiştirilmesini arz ve teklif ederiz.
 Erkan Akçay Reşat
Doğru Alim Işık
 Manisa Tokat Kütahya
 Seyfettin Yılmaz Ali
Halaman Mustafa Kalaycı
 Adana Adana Konya
MADDE 142-
7/112013 tarihli ve 6502 sayılı Tüketicinin Korunması Hakkında Kanunun 70 inci
maddesinin birinci fıkrasının sonuna aşağıdaki cümle eklenmiştir.
“Tüketici hakem
heyetleri vekâlet ücreti ödenmesine karar veremez."
Türkiye Büyük
Millet Meclisi Başkanlığına
Görüşülmekte olan 639 Sıra Sayılı Kanun
Tasarısının 142 nci maddesinin tasarı metninden çıkarılmasını arz ve teklif
ederiz. 
 Pervin Buldan İdris
Baluken Hasip Kaplan
 Iğdır  Bingöl Şırnak
 Demir Çelik Erol
Dora Nazmi Gür
 Muş Mardin Van
 Sebahat Tuncel Altan
Tan
 İstanbul Diyarbakır

BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ SALİH
KOCA (Eskişehir) – Katılmıyoruz Sayın Başkanım. 
BAŞKAN – Hükûmet?
GÜMRÜK VE TİCARET BAKANI NURETTİN
CANİKLİ (Giresun) – Katılmıyoruz Sayın Başkanım. 
BAŞKAN – Önerge üzerinde Sayın Hasip
Kaplan konuşacak, Şırnak Milletvekili. 
Buyurun. 
HASİP KAPLAN (Şırnak) – Değerli
arkadaşlar, tüketicilerin haklarının korunması, 21’inci yüzyılda, çevre hakları
gibi, gelişmiş hak arama özgürlüklerinin en çok yaygınlaştığı bir alandır ve
özellikle Türkiye’de enerji, gıda, su, dolaylı vergiler, kredi kartları,
telefon, GSM, İnternet, İnternet üzerinden yapılan alışverişler, bütün bunlar
dikkate alındığı zaman son derece önemli bir konu. Ancak bir gerçeğin altını
çizmek istiyoruz: Türkiye’de tüketici dernekleri gönüllü bir çalışma yapıyor ve
bu gönüllü çalışma içinde mağduriyeti olan vatandaşlar bu dernekler kanalıyla
ve avukatlar kanalıyla hak arama yoluna gidiyorlar. Bu hak arama yolunda
açılan, hakem kuruluna gidilen davaların da yüzde 90’ı avukatlarla takip
ediliyor çünkü vatandaşın hakem kuruluna gitmesi, dilekçe yazması, hakkını
araması, mevzuatı bilmesi mümkün değil arkadaşlar.
Şimdi, bu kanunla “tüketici hakem
kurullarında avukatlara avukatlık ücretinin ödenmemesi” diye bir hüküm
getiriliyor. Arkadaşlar, bedava su var mı Türkiye’de? Bir yere bir dilekçe
yazdığınız zaman A4 kâğıdı bile para değil mi? Bunun gideri yok mu? Bunun harcı
yok mu? Bunu takip eden bir avukatın orada bilgisini sunduğu zaman, o hakkı
aradığı zaman o yurttaşın Anayasa’nın 172’nci maddesine göre tüketicileri
koruma hakkını kullanmasından daha doğal bir şey var mı? Şimdi, Anayasa’nın
hükmü, Anayasa’nın 90’ıncı maddesi, uluslararası sözleşmeler… 
Sayın Bakan, hayırlı olsun, 28’inci
fasılla tanışacaksınız. 28 Mayıs 2014’te bu Tüketici Yasası’nı daha yeni
çıkardınız, daha üç ay dolmadı. Üç ay geçmedi arkadaşlar, bu Tüketici Kanunu’nu
konuştuk burada. Bu Tüketici Kanunu’nu konuştuğumuz zaman vatandaş hak aramasın
diye, hakem kurullarında ücret ödenmesin diye bir kural tartışıldı mı,
konuşuldu mu, komisyona geldi mi, uzmanlara soruldu mu? Niye bunu torba kanuna
koyuyorsunuz? 
Şimdi, Yargıtay’ın aldığı kararlar var.
Bakın, elektrik kayıp kaçaklarıyla ilgili hakem kurullarına yapılan
başvurularda vatandaşın yaptığı başvuruları haklı buldu. 
Yine, size bir şey daha söyleyeyim.
BDDK’nın tüketicilerle ilgili şu an bir yönetmelik taslağı var, şu an bütün
tüketici dernekleri bunu tartışıyorlar. Bu tüketici derneklerinde kredi
kartlarından alınan 26 kalem ücret ve masraf… Bakın, dikkat edin, bunları
belirleyecek olan BDDK. Bunu neyle belirleyecek? Yönetmelikle. Yönetmelikle de
belirlenirse sonuçta bir ihtilaf doğduğu zaman vatandaşın avukat tutma
özgürlüğü yok mu? “Avukat tutmayın.” mı diyeceksiniz vatandaşa. Dünya Ticaret
Merkezindeki hakem kurullarının davaları avukatsız mı yapılıyor, oraya bakanlar
mı giriyor davaya? 
Arkadaşlar, Türkiye’de hak arama
özgürlüğünün yolunu kapatmak, bilinçli bir toplumun önünü kesmek, sivil toplum
örgütlerinin önünü kesmek ve bu şekilde belli bir kesimi yani bir hırsızlık
yapan, ayıplı mal satan, dolandırıcılık yapan… İnternet siparişlerinde,
gazetelerde okudunuz, Marmaris Tüketiciler Derneği Başkanının bir açıklaması
var, cep telefonu siparişi verip cep telefonu yerine nelerin çıktığını basında
okudunuz. Şimdi, arkadaşlar, Allah için Türkiye’de Meclisin “vatandaşı korumak”
diye bir görevi yok mu? Niye bu yolu kesiyorsunuz, kimin için kesiyorsunuz? Bu
Meclis sadece bu hile, dolandırıcılık, vatandaşa, tüketiciye ayıplı mal satan…
GSM operatörleri durmadan zam yapıyor, İnternet abonesine otomatikman her gün
zam yapılıyor; çocuklarınızın ek kredi kartları var, onlara yüzde 50 masraf
çıkarılıyor. 10 kişilik bir aile, hiç çalışmadan, yılda kişi başına 500 lira
banka kredi kartı aidatı ödüyor. 
Şimdi, siz burada “Avukatlar girmesin
davaya, ücret almasın.” diyorsunuz. Hangi mahkemede masrafsız, zamansız,
emeksiz bir hak aranabilir söyleyebilir misiniz? Yanlış yapıyorsunuz. AKP’li
hukukçulara buradan sesleniyorum, elim yakanızdadır.
(Mikrofon otomatik cihaz tarafından
kapatıldı)
HASİP KAPLAN (Devamla) – AKP’li
hukukçular, elim yakanızdadır, hepinizi teşhir edeceğim; listenizi çıkaracağım,
bütün hukukçuları teşhir edeceğim. Olmaz böyle şey. Bu kadar yanlış şey
yapmanın gereği yok arkadaşlar, bunu geri çekin. (HDP sıralarından alkışlar)
BAŞKAN – Sayın Kaplan, teşekkürler.
YUSUF HALAÇOĞLU (Kayseri) – Karar yeter
sayısı istiyorum.
BAŞKAN – Önergeyi oylarınıza sunacağım
ve karar yeter sayısı arayacağım.
Kabul edenler… Kabul etmeyenler…
Karar yeter sayısı yoktur.
Beş dakika ara veriyorum.
Kapanma Saati:
17.51
DOKUZUNCU OTURUM
Açılma Saati: 18.01
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Muharrem IŞIK (Erzincan), Fehmi KÜPÇÜ (Bolu)
-----0-----
BAŞKAN – Sayın milletvekilleri, Türkiye
Büyük Millet Meclisinin 138’inci Birleşiminin Dokuzuncu Oturumunu açıyorum.
Şırnak Milletvekili Hasip Kaplan ve
arkadaşlarının önergesinin oylamasında karar yeter sayısı bulunamamıştı. Şimdi
önergeyi tekrar oylarınıza sunacağım ve karar yeter sayısı arayacağım.
Kabul edenler... Kabul etmeyenler...
Karar yeter sayısı vardır, önerge kabul edilmemiştir.
639 sıra sayılı Kanun Tasarısı’nın
görüşmelerine devam edeceğiz.
Komisyon ve Hükûmet burada.
Diğer önergeyi okutuyorum:
Türkiye Büyük
Millet Meclisi Başkanlığına
Konya Milletvekili Mustafa Kalaycı ve
Milliyetçi Hareket Partisi Grup Başkanvekili İzmir Milletvekili Oktay Vural'ın;
Yozgat Milletvekili Sadir Durmaz ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Kahramanmaraş Milletvekili
Mesut Dedeoğlu ile Milliyetçi Hareket Partisi Grup Başkanvekili İzmir
Milletvekili Oktay Vural'ın; Konya Milletvekili Mustafa Kalaycı ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Manisa
Milletvekili Erkan Akçay ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Tekirdağ Milletvekili Bülent Belen ve Milliyetçi
Hareket Partisi Grup Başkanvekili Mersin Milletvekili Mehmet Şandır'ın; Manisa
Milletvekili Erkan Akçay ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; İstanbul Milletvekili Atila Kaya ve Milliyetçi
Hareket Partisi Grup Başkanvekili İzmir Milletvekili Oktay Vural'ın;
Kahramanmaraş Milletvekili Mesut Dedeoğlu ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; Mersin Milletvekili Ali Öz
ve Milliyetçi Hareket Partisi Grup Başkanvekili Mersin Milletvekili Mehmet
Şandır'ın; Osmaniye Milletvekili Hasan Hüseyin Türkoğlu ve Milliyetçi Hareket
Partisi Grup Başkanvekili Mersin Milletvekili Mehmet Şandır'ın; Kastamonu Milletvekili
Emin Çınar ve Milliyetçi Hareket Partisi Grup Başkanvekili İzmir Milletvekili
Oktay Vural'ın; Kütahya Milletvekili Alim Işık ve Milliyetçi Hareket Partisi
Grup Başkanvekili İzmir Milletvekili Oktay Vural'ın; Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural'ın; Manisa Milletvekili Erkan Akçay ve Milliyetçi Hareket Partisi
Grup Başkanvekili İzmir Milletvekili Oktay Vural'ın Benzer Mahiyetteki Kanun
Teklifleri ve Plan ve Bütçe Komisyonu Raporu ile Türkiye Büyük Millet Meclisi
Başkanlığı ve Plan ve Bütçe Komisyonu Başkanlığı Tezkerelerinin (1/931, 2/115,
2/139, 2/195, 2/282, 2/297, 2/298, 2/324, 2/368, 2/399, 2/434, 2/439, 2/453,
2/524, 2/528, 2/555, 2/601, 2/640, 2/689, 2/691, 2/798, 2/885, 2/896, 2/944,
2/1019, 2/1063, 2/1103, 2/1131, 2/1156, 2/1200, 2/1202, 2/1203, 2/1217, 2/1222,
2/1227, 2/1236, 2/1242, 2/1245, 2/1248, 2/1258, 2/1260, 2/1301, 2/1302, 2/1345,
2/1350, 2/1364, 2/1372, 2/1383, 2/1414, 2/1422, 2/1426, 2/1431, 2/1437, 2/1442,
2/1488, 2/1496, 2/1498, 2/1506, 2/1516, 2/1525, 2/1540, 2/1595, 2/1652, 2/1655,
2/1657, 2/1677, 2/1688, 2/1716, 2/1747, 2/1765, 2/1775, 2/1794, 2/1797, 2/1799,
2/1808, 2/1837, 2/1869, 2/1899, 2/1906, 2/1924, 2/1932, 2/1938, 2/1954, 2/1957,
2/1963, 2/1983, 2/1997, 2/2000, 2/2032, 2/2041, 2/2051, 2/2056, 2/2057, 2/2065,
2/2069, 2/2083, 2/2146, 2/2156, 2/2178, 2/2186, 2/2187, 2/2190, 2/2191, 2/2192,
2/2198) 142 nci maddesinin aşağıdaki şekilde değiştirilmesini arz ve teklif
ederiz.
Mustafa Kalaycı (Konya) ve arkadaşları
 MADDE 142- 7/112013 tarihli ve 6502
sayılı Tüketicinin Korunması Hakkında Kanunun 70 inci maddesinin birinci
fıkrasının sonuna aşağıdaki cümle eklenmiştir.
“Tüketici hakem
heyetleri vekâlet ücreti ödenmesine karar veremez."
BAŞKAN – Komisyon
önergeye katılıyor mu?
PLAN VE BÜTÇE
KOMİSYONU SÖZCÜSÜ SALİH KOCA (Eskişehir) – Katılmıyoruz Sayın Başkanım.
BAŞKAN –
Hükûmet?
GÜMRÜK VE
TİCARET BAKANI NURETTİN CANİKLİ (Giresun) – Sayın Başkanım, izniniz olursa bu
konuyla ilgili kısa bir açıklama yapmak istiyorum. 
Bu madde,
“Türkiye Barolar Birliğinin tüketici hakem heyetlerinin kararlarıyla ilgili
olarak avukatlık ücretine hükmedilir.” şeklinde ücret tarifesine bir hüküm
dercetmesiyle ortaya çıkan bir konudur. Bu ifade yani tüketici hakem
heyetlerinin kararlarıyla ilgili olarak “Tüketici hakem heyetleri tarafından
avukatlık ücretine hükmedilir.” ifadesinin tarifeye dâhil edilmesinden sonra
Bakanlığımız ve Tüketici Dernekleri Federasyonu tarafından bu bölümün iptali
için dava açılmıştır. Bu davayla ilgili olarak Danıştay 8. Dairesi yürütmeyi
durdurma kararı vermiştir. Yürütmeyi durdurma kararında -ki, tarihi de 4 Temmuz
2014’tür- Danıştay, bu hususla ilgili olarak ve tartıştığımız konuyla ilgili
olarak, vekille takip edilen davalarda mahkemelerce avukatlık ücretine
hükmedileceği, tüketici hakem heyetlerinin yargısal bir merci olmadığı, bu
nedenle, çözüme kavuşturdukları uyuşmazlıklarda vekâlet ücretine
hükmedemeyecekleri, bu konuda üst hukuk normlarında da herhangi bir hüküm
bulunmadığı, ayrıca Anayasa Mahkemesinin 20/03/2008 gün ve 2008/84 sayılı
kararında da aynı yönde bir karar verildiği çok açık bir şekilde
belirtilmiştir. Dolayısıyla bu madde, bu doğrultuda, mahkeme kararları, oturmuş
içtihat kararlarıyla örtüşmektedir ve uyumludur. Tüketici hakem heyetlerinin
mahkeme olmadığı ve bu nedenle vekâlet ücretine hükmedemeyecekleri gerçeğinden
yola çıkarak bu düzenleme getirilmektedir. Yoksa ne avukatlara ya da o
meslekteki arkadaşlarımıza yönelik en ufak bir düzenleme, bir adım söz konusu
değildir, böyle değerlendirilmemesi gerekir. 
Teşekkür ederim.
Katılmıyoruz Sayın Başkanım. 
BAŞKAN – Katılmıyorsunuz. 
Önerge üzerinde Sayın Mustafa Kalaycı
konuşacak, Konya Milletvekili. (MHP sıralarından alkışlar)
MUSTAFA KALAYCI (Konya) – Sayın Başkan,
değerli milletvekilleri; hepinizi saygılarımla selamlıyorum. 
Görüştüğümüz maddede, biraz önce Sayın
Bakanın da izahat verdiği üzere, tüketici hakem heyetlerince vekâlet ücreti
ödenmesine yönelik karar verilemeyeceği düzenlenmektedir. 
Değerli milletvekilleri, tüketici hukukunun
temeli tüketicinin korunması anlayışına dayanmaktadır. Oysa ülkemizde geçen yıl
çıkarılan Tüketicinin Korunması Hakkında Kanun’da bu anlayış terk edilmiş,
bankaların ve firmaların istekleri doğrultusunda hazırlandığı anlaşılan bu
kanunla tüketici hakları geriye götürülmüş, ücret ve komisyonların önemli bir
bölümü yasal hâle getirilmiştir. Tüketicinin kaderi Bankacılık Düzenleme ve
Denetleme Kurumunun insafına bırakılmış, kredi kartı yıllık ücreti ve kredi
masraflarının önü açılmıştır. Bu kanunla BDDK’nın “Alınabilir.” dediği bir
masraf için tüketici hak arama mercilerine dahi başvuramayacaktır. 
Bu kanunda olduğu gibi, Bankacılık
Düzenleme ve Denetleme Kurumunun İnternet sitesinde kamuoyunun görüşüne
sunulan, finansal tüketicilerden faiz dışında alınacak ücret, komisyon ve
masraflara ilişkin usul ve esaslar hakkında yönetmelik taslağının da bankaların
talepleri doğrultusunda hazırlandığı görülmektedir. BDDK bankaların aldığı
ücret, komisyon ve masrafları 20 kalemle sınırlandırmış, 26’sını kaldırmıştır.
Ancak söz konusu ücretlerin neredeyse tamamı aslında tüketicinin hukuk
mücadelesiyle elde ettiği kazanımlardır. Yönetmelik taslağı mevcut hâliyle
tüketicilerin beklentilerine cevap vermemektedir. 
Kredi sözleşmeleri için alınan dosya
masrafı güya kaldırılmış ama yerine kredi tahsis ücreti konulmuştur.
Tüketicinin kredi talebinde bulunduğu, bankanın da krediyi tahsis ettiği bir
ortamda bankanın ücret almasını haklı kılacak bir hizmet ortada yoktur. 
Taslağa göre, taşınır ve taşınmaz rehni
tesisiyle gayrimenkul ekspertizi işlemlerinden alınacak ücretin üçüncü şahıslar
üzerinden tüketicilere yüklenmesi de kabul edilebilir bir durum değildir. Oysa
bu tür işlemler bankaların menfaatine olup onların ödemesi gerekmektedir. 
Taslakta bazı işlemler bir defalığına
ücret dışı tutulmuştur, devamı yine ücrete tabidir. Ücretler bankaların keyfine
bırakılmıştır. Kredi kartlarından alınan yıllık ücretlerin yasal yolu
açılmıştır. Ek karta da yüzde 50’ye varan ücret öngörülmektedir. 
Yine, bu taslakta, kredi veren
kuruluşlar uyguladıkları ücretlerde yıllık yüzde 20’ye varan artış
yapabileceklerdir. Asgari ücretliye, çalışana ve emekliye kılı kırk yararak
belirlenen düşük zamlar reva görülürken bankalara bu bonkörlük hangi hukuka
dayandırılmaktadır? 
Taslak, mevduat hesaplarından alınan
hesap işletim ücretini yasal hâle getirmektedir. Tüketiciyle sözleşme yapan,
diğer mal ve hizmet satan şirketlerin tuttukları kayıt için ücret
alınmamaktadır. Bankaların kendi kayıtlarını tutma sorumluklarını tüketiciye
fatura etmeleri hukukla bağdaşmamaktadır. Bu örnekleri çoğaltmak mümkündür. 
Değerli milletvekilleri,
hatırlayacağınız üzere bankaların aldığı ücret ve komisyonlarla ilgili olarak
dönemin Sayın Başbakanı ve bakanlarının sanki kendileri iktidarda değilmiş
gibi, tüketicilerin soyulduğunu, halkın sömürüldüğünü, kanının emildiğini
söyleyerek ahlaktan, edepten yoksun dedikleri hatta vampirlik olarak
nitelendirdikleri uygulamaların engelleneceği ve gerekenin yapılacağı yönünde
yaptıkları konuşmalar, söyledikleri sözler havada kalmıştır. Sonuçta faiz
lobisi sevindirilmiş ve haksız kazançlar yasal hâle getirilmiştir.
Değerli milletvekilleri, bu tasarıda
zor durumdaki birçok vatandaşımızın beklentileri yer almamaktadır. Bu yıl peş
peşe yaşadığı afetler nedeniyle iyice zor duruma düşen çiftçimizin ve
üreticimizin sorunlarına AKP Hükûmeti duyarsız kalmaktadır. Çiftçiler elektrik
borçlarına kolaylık getirilmesini beklerken AKP Hükûmeti işi gücü bırakmış
elektrik şirketlerinin tahsildarlığına soyunmuştur.
Yine, başta belediyelere ait olmak
üzere kamuya ait taşınmazların kiracısı olan vatandaşlarımız da ödeyemedikleri
kira borçları nedeniyle zor durumda bulunmaktadır. Bu tasarının kendilerini
niye kapsamadığını sormakta ve kapsama alınmayı umutla beklemektedir. Kamuya
ait, belediyelere ait iş yeri kirasını ödeyemeyen vatandaşlarımızın, ecrimisil
borçlarını ödeyemeyen çiftçilerimizin borçları da bu tasarının kapsamına
alınmalıdır. 
Teşekkür ediyor, saygılarımı sunuyorum.
(MHP sıralarından alkışlar) 
BAŞKAN – Teşekkür ederim.
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir.
Diğer önergeyi okutuyorum: 
Türkiye Büyük
Millet Meclisi Başkanlığına
Görüşülmekte olan 639 Sıra Sayılı İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına Dair
Kanun Tasarısı ile Ankara Milletvekili İzzet Çetin ve 13 Milletvekilinin;
Ankara Milletvekili İzzet Çetin'in; İstanbul Milletvekili Ferit Mevlüt
Aslanoğlu'nun; Yozgat Milletvekili Sadir Durmaz ve Milliyetçi Hareket Partisi
Grup Başkanvekili İzmir Milletvekili Oktay Vural'ın; İstanbul Milletvekili
Abdullah Levent Tüzel'in; Bingöl Milletvekili İdris Baluken'in; Bursa
Milletvekili Sena Kaleli ve 5 Milletvekilinin; Ankara Milletvekili İzzet
Çetin'in; Tekirdağ Milletvekili Candan Yüceer ve 3 Milletvekilinin; Kahramanmaraş
Milletvekili Mesut Dedeoğlu ile Milliyetçi Hareket Partisi Grup Başkanvekili
İzmir Milletvekili Oktay Vural'ın; Kırklareli Milletvekili Mehmet Siyam
Kesimoğlu ve 4 Milletvekilinin; Mersin Milletvekili Aytuğ Atıcı'nın; Konya
Milletvekili Mustafa Kalaycı ve Milliyetçi Hareket Partisi Grup Başkanvekili
İzmir Milletvekili Oktay Vural'ın; Adana Milletvekili Turgay Develi'nin; İzmir
Milletvekili Musa Çam'ın; Bartın Milletvekili Muhammet Rıza Yalçınkaya'nın;
İstanbul Milletvekilleri Mahmut Tanal ve Binnaz Toprak'ın; İstanbul
Milletvekili Mahmut Tanal'ın; İstanbul Milletvekilleri Mahmut Tanal ve Gürsel
Tekin'in; İstanbul Milletvekili Celal Dinçer'in; Manisa Milletvekili Erkan
Akçay'ın; Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Muğla Milletvekili Nurettin
Demir'in; Ankara Milletvekili Levent Gök'ün; Manisa Milletvekili Erkan Akçay ve
Milliyetçi Hareket Partisi Grup Başkanvekili Mersin Milletvekili Mehmet
Şandır'ın; İstanbul Milletvekili Ali Özgündüz'ün; Tekirdağ Milletvekili Bülent
Belen ve Milliyetçi Hareket Partisi Grup Başkanvekili Mersin Milletvekili
Mehmet Şandır'ın; Ankara Milletvekili İzzet Çetin'in; İstanbul Milletvekilleri
Aydın Ağan Ayaydın ve Ercan Cengiz'in; Kars Milletvekili Mülkiye Birtane'nin;
Manisa Milletvekili Erkan Akçay ve Milliyetçi Hareket Partisi Grup Başkanvekili
Mersin Milletvekili Mehmet Şandır ile 1 Milletvekilinin; Ankara Milletvekili
İzzet Çetin'in; Zonguldak Milletvekili Ali İhsan Köktürk'ün; İstanbul Milletvekili
Mustafa Sezgin Tanrıkulu'nun; İstanbul Milletvekili Mahmut Tanal'ın; İstanbul
Milletvekili Mahmut Tanal'ın; İstanbul Milletvekili Atila Kaya ve Milliyetçi
Hareket Partisi Grup Başkanvekili İzmir Milletvekili Oktay Vural ile 2
Milletvekilinin; Barış ve Demokrasi Partisi Grup Başkanvekili Iğdır
Milletvekili Pervin Buldan'ın; Burdur Milletvekili Ramazan Kerim Özkan'ın;
Hatay Milletvekili Mevlüt Dudu'nun; Ankara Milletvekili Levent Gök'ün; Ankara
Milletvekili Levent Gök'ün; Kahramanmaraş Milletvekili Mesut Dedeoğlu ve
Milliyetçi Hareket Partisi Grup Başkanvekili Mersin Milletvekili Mehmet Şandır
ve 1 Milletvekilinin; Mersin Milletvekili Ali Öz ve Milliyetçi Hareket Partisi
Grup Başkanvekili Mersin Milletvekili Mehmet Şandır ile 1 Milletvekilinin; Balıkesir
Milletvekili Ayşe Nedret Akova'nın; İzmir Milletvekili Musa Çam'ın; Hatay
Milletvekili Adnan Şefik Çirkin'in; Manisa Milletvekili Sakine Öz'ün;
Diyarbakır Milletvekili Emine Ayna'nın; İstanbul Milletvekilleri Gürsel Tekin
ve Mahmut Tanal'ın; Erzincan Milletvekili Muharrem Işık'ın Kanun Teklifleri
ile; Benzer Mahiyetteki Kanun Teklifleri ve Plan ve Bütçe Komisyonu Raporunun
142. maddesinin aşağıdaki şekilde değiştirilmesini arz ve teklif ederiz.
"MADDE 142- 7/11/2013 tarihli ve
6502 sayılı Tüketicinin Korunması Hakkında Kanunun 70 inci maddesinin birinci
fıkrasının sonuna aşağıdaki cümle eklenmiştir.
"Tüketici hakem heyetleri
tarafından vekâlet ücreti ödenmesine karar verilemez."
İlhan Demiröz
(Bursa) ve arkadaşları
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ ABDULLAH NEJAT KOÇER (Gaziantep) - Katılmıyoruz Sayın Başkan.
BAŞKAN –
Hükûmet?
GÜMRÜK VE TİCARET BAKANI NURETTİN
CANİKLİ (Giresun) – Katılmıyoruz Sayın Başkan. 
BAŞKAN - Bursa Milletvekili Sayın İlhan
Demiröz konuşacak önerge üzerinde. 
Buyurun. (CHP sıralarından alkışlar) 
İLHAN DEMİRÖZ (Bursa) – Sayın Başkan,
değerli milletvekilleri; görüşülmekte olan 639 sıra sayılı Yasa Teklifi’nin
142’nci maddesinde vermiş olduğumuz önerge üzerine söz almış bulunuyorum.
Hepinizi saygı ve sevgiyle selamlıyorum. 
Bu önergeyle “Tüketici hakem heyetleri
tarafından vekâlet ücreti ödenmesine karar verilemez.” ifadesinden hareketle
üretici ve tüketici arasındaki dengenin ne kadar önemli olduğunu vurgulamak
isterim ama gelin görün ki üretici ile tüketici arasındaki bu makas daha çok
aracılar lehine gelişmektedir. 
Ülkemiz çok zengin bir ülke, 78 milyon
hektar yüz ölçümümüz var, 28 milyon hektar tarım alanımız var. Dünyadaki 8 gen
merkezinin 3’ü bizde. 13 bin bitki çeşidimiz var, 4 bin endemik türü bitkimiz
var, doğudan batıya, kuzeyden güneye zengin biyoçeşitliliğimiz var. Tarıma
gayrisafi yurt içi hasılada yüzde 8, istihdamda yüzde 25 katkı veriyoruz. 
Değerli milletvekilleri, torba yasada
ne ararsanız bulabilirsiniz. En son dün akşam müteahhitlerin istekleri
doğrultusunda mahalle sınırlarını da değiştirdik. Değişmeyen, ilgilenilmeyen
bir kesim varsa bu da çiftçilerimiz ve köylülerimiz. Çok mu hayatlarından
memnun? Hayır, ama Gıda, Tarım ve Hayvancılık Bakanına bakarsanız, tarımsal
gelir açısından dünyada 7’nci sırada olduğunu her fırsatta ifade eder ancak
Kanada’da 43 bin dolar, Fransa’da 41 bin dolar, Hollanda’da 33 bin dolar,
Malezya’da 7 bin dolar ve Türkiye’de 3.600 dolar kişi başına çiftçi gelirinde
22’nci sırada olduğumuzu Sayın Bakan ne hikmetse hiç söylemez. Yine başka bir
şey daha söylemez Sayın Bakan, son on bir yılda gayrisafi yurt içi hasılada
yılda ortalama yüzde 5 büyümemize rağmen tarımda yüzde 2,3 büyüdük. Türkiye’de
birey başına millî gelir 10.469 dolarken tarımda birey başına 3.602 dolar
olduğunu söylemek istiyorum. 
Bu tabloyu şunun için çizdim değerli
arkadaşlar: Biz, Plan ve Bütçe Komisyonunda ve alt komisyonda çiftçilerimizin
sıkıntısını bildiğimiz için üç tane önerge verdik ama Plan ve Bütçe
Komisyonunda bu reddedildi. Burada da, şu anda Genel Kurulda da 148’inci
maddeden sonra, geçici 1’inci maddeden sonra bu önergelerimizi verdik. Dilerim
burada, madde ihdasında 21 Komisyon üyesi arkadaşımız gelerek çiftçilerimizin
bu sorunlarına eğilirler. Nedir bu önergeler, ne istiyoruz? 
Arkadaşlar, birinci olarak istediğimiz,
sulama kooperatiflerinin, çiftçilerin TEDAŞ’a borcu var ve bu borcun, bu
faizlerin silinmesini, anaparanın en az beş yıl taksitlendirilmesini istiyoruz.
Bu arkadaşlarımızın yapmış olduğu çalışma üretimle ilgili, tarımla ilgili. Bu
bakımdan bu borçların silinmesini istiyoruz.
İkinci istediğimiz husus şu: Sulama
kooperatiflerinin ve sulama birliklerinin, çiftçilerimizin Ziraat Bankasına,
tarım kredi kooperatiflerine borcu var. Şimdi, bazı yetkililer şunu ifade
edebilir: “Efendim, bu konuyla ilgili bazı önlemler aldık.” Ama bu aldığınız
önlemler her yıl faiz yumağı gibi büyüyor. 
Arkadaşlar, istediğimiz şu, çiftçiler
adına: Faizlerin silinmesi, anaparanın tekrar taksitlendirilmesi. 
Son olarak, sulama birliklerinin ve sulama
kooperatiflerinin hem üst birliklere hem de bu birliklere çiftçilerin borcu
var. Üretim yapıyor bu arkadaşlarımız, bu borçlarının da faizlerinin silinerek
anaparanın taksitlendirilmesini istiyoruz. Çünkü, bu torba yasada herkese
yakından ve uzaktan bir kısım nasiplenme var ama çiftçilerin bu konuda hiçbir
sorununa çözüm gelmediğinin altını özellikle çizmek istiyorum. 
Son olarak da sözlerimi şöyle bitirmek
istiyorum: Kurban Bayramı yaklaşıyor, Gıda, Tarım ve Hayvancılık Bakanlığı
yetkililerini uyarıyoruz, sakın ha gümrükleri sıfırlayarak hayvan ithalatına
izin vermesinler diyor, hepinizi saygıyla ve sevgiyle selamlıyorum. (CHP ve MHP
sıralarından alkışlar) 
BAŞKAN – Teşekkür ederim. 
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir. 
Maddeyi oylarınıza sunuyorum: Kabul
edenler… Kabul etmeyenler… Madde kabul edilmiştir.
143’üncü maddede üç adet önerge vardır,
okutuyorum:
Türkiye Büyük
Millet Meclisi Başkanlığına
Görüşülmekte olan 639 Sıra Sayılı İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Ankara Milletvekili İzzet Çetin ve 13 Milletvekilinin;
Ankara Milletvekili İzzet Çetin'in; İstanbul Milletvekili Ferit Mevlüt
Aslanoğlu'nun; Yozgat Milletvekili Sadir Durmaz ve Milliyetçi Hareket Partisi
Grup Başkanvekili İzmir Milletvekili Oktay Vural'ın; İstanbul Milletvekili
Abdullah Levent Tüzel'in; Bingöl Milletvekili İdris Baluken'in; Bursa
Milletvekili Sena Kaleli ve 5 Milletvekilinin; Ankara Milletvekili İzzet Çetin'in;
Tekirdağ Milletvekili Candan Yüceer ve 3 Milletvekilinin; Kahramanmaraş
Milletvekili Mesut Dedeoğlu ile Milliyetçi Hareket Partisi Grup Başkanvekili
İzmir Milletvekili Oktay Vural'ın; Kırklareli Milletvekili Mehmet Siyam
Kesimoğlu ve 4 Milletvekilinin; Mersin Milletvekili Aytuğ Atıcı'nın; Konya
Milletvekili Mustafa Kalaycı ve Milliyetçi Hareket Partisi Grup Başkanvekili
İzmir Milletvekili Oktay Vural'ın; Adana Milletvekili Turgay Develi'nin; İzmir
Milletvekili Musa Çam'ın; Bartın Milletvekili Muhammet Rıza Yalçınkaya'nın;
İstanbul Milletvekilleri Mahmut Tanal ve Binnaz Toprak'ın; İstanbul
Milletvekili Mahmut Tanal'ın; İstanbul Milletvekilleri Mahmut Tanal ve Gürsel
Tekin'in; İstanbul Milletvekili Celal Dinçer'in; Manisa Milletvekili Erkan
Akçay'ın; Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Muğla Milletvekili Nurettin
Demir'in; Ankara Milletvekili Levent Gök'ün; Manisa Milletvekili Erkan Akçay ve
Milliyetçi Hareket Partisi Grup Başkanvekili Mersin Milletvekili Mehmet
Şandır'ın; İstanbul Milletvekili Ali Özgündüz'ün; Tekirdağ Milletvekili Bülent
Belen ve Milliyetçi Hareket Partisi Grup Başkanvekili Mersin Milletvekili
Mehmet Şandır'ın; Ankara Milletvekili İzzet Çetin'in; İstanbul Milletvekilleri
Aydın Ağan Ayaydın ve Ercan Cengiz'in; Kars Milletvekili Mülkiye Birtane'nin;
Manisa Milletvekili Erkan Akçay ve Milliyetçi Hareket Partisi Grup Başkanvekili
Mersin Milletvekili Mehmet Şandır ile 1 Milletvekilinin; Ankara Milletvekili
İzzet Çetin'in; Zonguldak Milletvekili Ali İhsan Köktürk'ün; İstanbul
Milletvekili Mustafa Sezgin Tanrıkulu'nun; İstanbul Milletvekili Mahmut
Tanal'ın; İstanbul Milletvekili Mahmut Tanal'ın; İstanbul Milletvekili Atila
Kaya ve Milliyetçi Hareket Partisi Grup Başkanvekili İzmir Milletvekili Oktay
Vural ile 2 Milletvekilinin; Barış ve Demokrasi Partisi Grup Başkanvekili Iğdır
Milletvekili Pervin Buldan'ın; Burdur Milletvekili Ramazan Kerim Özkan'ın;
Hatay Milletvekili Mevlüt Dudu'nun; Ankara Milletvekili Levent Gök'ün; Ankara
Milletvekili Levent Gök'ün; Kahramanmaraş Milletvekili Mesut Dedeoğlu ve
Milliyetçi Hareket Partisi Grup Başkanvekili Mersin Milletvekili Mehmet Şandır
ve 1 Milletvekilinin; Mersin Milletvekili Ali Öz ve Milliyetçi Hareket Partisi
Grup Başkanvekili Mersin Milletvekili Mehmet Şandır ile 1 Milletvekilinin;
Balıkesir Milletvekili Ayşe Nedret Akova'nın; İzmir Milletvekili Musa Çam'ın;
Hatay Milletvekili Adnan Şefik Çirkin 'in; Manisa Milletvekili Sakine Öz'ün;
Diyarbakır Milletvekili Emine Ayna'nın; İstanbul Milletvekilleri Gürsel Tekin
ve Mahmut Tanal'ın; Erzincan Milletvekili Muharrem Işık'ın Kanun Teklifleri
ile; Benzer Mahiyetteki Kanun Teklifleri ve Plan ve Bütçe Komisyonu Raporunun
143. maddesinin aşağıdaki şekilde değiştirilmesini arz ve teklif ederiz.
 Rahmi Aşkın Türeli Musa
Çam Vahap Seçer
 İzmir İzmir Mersin

 Erdal Aksünger Ümit
Özgümüş
 İzmir Adana
"MADDE 143- 8/6/1984 tarihli ve
233 sayılı Kamu İktisadi Teşebbüsleri Hakkında Kanun Hükmünde Kararnamenin
"Diğer haklar" başlıklı 61 inci maddesinin birinci fıkrasına
aşağıdaki bent eklenmiştir.
4) Faaliyette bulunduğu il sınırları
içerisinde olan bir organize sanayi bölgesinin müteşebbis heyetine katılım
sağlayabilirler." 
BAŞKAN – Sayın
milletvekilleri, şimdi okutacağım önergeler aynı mahiyettedir, birlikte işleme
alacağım.
Türkiye Büyük
Millet Meclisi Başkanlığına
Görüşülmekte olan 639 Sıra Sayılı Kanun
Tasarısının, 8/6/1984 tarihli ve 233 sayılı Kamu İktisadi Teşebbüsleri Hakkında
Kanun Hükmünde Kararnamede düzenleme öngören 143'üncü maddesinin tasarı
metninden çıkarılmasını arz ve teklif ederiz.
 Pervin Buldan İdris
Baluken Nazmi Gür
 Iğdır Bingöl Van
 Nursel Aydoğan Hasip
Kaplan Erol Dora
 Diyarbakır Şırnak Mardin
 Sebahat Tuncel Abdullah
Levent Tüzel
 İstanbul İstanbul
Aynı mahiyetteki diğer önergenin imza
sahipleri:
 Erkan Akçay Ali
Halaman Alim Işık
 Manisa Adana Kütahya
 Necati Özensoy Seyfettin
Yılmaz Reşat Doğru
 Bursa Adana Tokat
BAŞKAN – Komisyon önergelere katılıyor
mu?
PLAN VE BÜTÇE KOMİSYONU SÖZCÜSÜ
ABDULLAH NEJAT KOÇER (Gaziantep) – Katılmıyoruz Sayın Başkan. 
BAŞKAN – Hükûmet?
GÜMRÜK VE TİCARET BAKANI NURETTİN
CANİKLİ (Giresun) – Katılmıyoruz Sayın Başkan.
BAŞKAN – Önerge üzerinde Sayın Levent
Tüzel konuşacak, İstanbul Milletvekili.
ABDULLAH LEVENT TÜZEL (İstanbul) –
Sayın Başkan, değerli milletvekilleri; hepinizi saygıyla selamlıyorum. 
Torba yasanın bu maddesine ayrıntılı
girmek istemiyorum çünkü ülkemiz iş cinayetlerini konuşuyor, sorguluyor,
tartışıyor, olmaması için herkes temennide bulunuyor. Bu konuda en büyük görev
ve sorumluluğun Mecliste olması gerekir. Bütün dünyada yani bu kapitalist,
emperyalist sistemde her gün 6.300 işçinin iş kazası ya da bağlı meslek
hastalıklarından dolayı öldüğü iddia ediliyor ya da raporlar bunu gösteriyor.
Bu demektir ki her on beş saniyede bu dünyadan 1 insan göçüp gidiyor.
Türkiye'deki karşılığı, günde 4 işçi, emekçi hayatını bu şekilde kaybediyor.
Rakamlar çokça telaffuz edildi. Son ağustosta 158 işçi iş cinayetlerine kurban
gitmiş. Tabii, inşaat sektörü bu açıdan en fazla kayıp veren sektör. 
Önceki gün, bu ağır koşullarda çalışan
ve Mecidiyeköy’deki katliamdan sonra isyan eden işçiler sokağa çıktılar.
Onların nedenleri de çok çarpıcıydı; yemeklerinde böcek çıktı, kurt çıktı ve
“Artık yeter!” diyerek sokaklara çıktılar, isyan ettiler. Kurtlu yemek,
hayvanların dahi barınmayacağı yerlerde yatmaya zorlanmaları… İşte, bu Torunlar
Towers’ta, rezidansta, yerin eksi 4’üncü katında, havasız, kimsenin
yaşayamayacağı, nefes alamayacağı yerlerde, koğuşlarda, kendilerinin
“hapishane” adı verdikleri yerlerde yaşamaya zorlanıyor 1.500 işçi; işte
aralarından 10 tanesi, 11 tanesi hayatını kaybetti. 
Torunlar İnşaat, işçilerin “hapishane”
dediği yer birkaç gündür âdeta TOMA’larla, polis güçleriyle birlikte kuşatılmış
durumda. Neden? Çünkü insanlar orada protesto yapmasın, protesto yapanlar da
susturulsun, görülmesin. 
Nedir bu korunan müteahhitlerin hükmü,
hukuku? Son AKP iktidarı döneminde 15 tane müteahhit -bunlardan bir tanesi
Cengiz-Kolin-Limak ortaklığı- biliyorsunuz bunların -işte, Torunlar da
bunlardan bir tanesiydi- taşeron sistemiyle, özelleştirme yoluyla aldığı
firmalardan bir tanesi Elektrik Dağıtım, BEDAŞ. BEDAŞ’ta işçiler iş sağlığı ve
güvenliği talep ettiği için, İstanbul Avcılar’da 26 işçi “Ben tek başıma
elektrik kesme, arıza giderme, sayaç okuma işlemi yapmayayım; bu güvenlikli
olmuyor, yanımda bir tane daha işçi olmalı.” dediği için, “İş sağlığı güvenliği
hükümleri uygulansın.” dedi diye kapıya konuldu.
Bunu yapan Cengiz-Limak-Kolin
ortaklığı, baraj kapaklarını açarak, Antalya’da kanala devrilen işçi
servislerini çalıştırarak, Samsun’da yine tonlarca ağırlıktaki o kapağın
işçilerin üzerine devrilmesini sağlayarak, Adana’da Gökdere Barajı’nda
işçilerin ölümüne yol açarak, en son İstanbul Boğazı’ndaki üçüncü köprü
inşaatında, bütün buralarda, dünya zengini durumuna gelmiş bu 15 inşaat
firmasından bir tanesi durumundaki bu konsorsiyum, işçileri cinayetle, kölece
çalışmayla karşı karşıya getirmiş durumda. 
Torunlar da bu dünya zenginlerinden bir
tanesi, Mecidiyeköy’deki bu TOKİ inşaatını ve ihalesini alan. Forbes’in
listelerinde 78’inci sırada. “Bunlara kim kol kanat geriyor?” dediğimizde,
elbette arkasında, 62’nci Hükûmetin yeni Türkiye vadettiği, işte bu işçi
cinayetleriyle, işçi ölümleriyle aslında acımasız bir manzara söz konusu. 
Fırsatçılık bugün bu yasa
görüşmelerinde de karşımıza geliyor. İşte, kamu düzeni ihtiyacı diye işçi yirmi
dört saat çalıştırılıyor ama bir başka zaman kamu düzeni cam işçilerinin
grevini yasaklamayı gerektiriyor. Bir başka zaman, burada olduğu gibi, bütün
İnternet dünyasını kontrol altına alıp istediği vakit ona müdahale etme hakkını
ya da müteahhitlere yeni rant alanları peşkeş çekmek üzere ilçe sınırlarını,
mahalle sınırlarını değiştirmeyi beraberinde getiriyor. Bu cinayet, bu korku,
bu şiddet düzeni elbette değişecek ama işçi mücadelesiyle, işçilerin
örgütlenmesiyle, hak aramasıyla değişecek
(Mikrofon otomatik cihaz tarafından
kapatıldı) 
ABDULLAH LEVENT TÜZEL (Devamla) -
Yoksa, Meclis aynı tas aynı hamam devam etmek niyetinde. Bunları sizlerle
paylaşmak istedim. 
Teşekkür ediyorum. (HDP sıralarından
alkışlar) 
BAŞKAN – Teşekkürler.
Diğer konuşmacı Necati Özensoy, Bursa
Milletvekili.
Buyurun. (MHP sıralarından alkışlar) 
NECATİ ÖZENSOY (Bursa) – Sayın Başkan,
değerli milletvekilleri; 143’üncü maddeyle ilgili verdiğimiz önerge üzerinde
söz aldım. Hepinizi saygıyla selamlıyorum.
Bu madde yine bu torba yasaya girmiş en
gereksiz maddelerden bir tanesi. Neymiş? Kamu iktisadi teşebbüsleri bulunduğu
bölgelerdeki organize sanayi müteşebbis heyetlerinde yer alabileceklermiş.
Yani, bu maddeyle bütün kamu iktisadi teşebbüslerinin durumları düzelecek; TKİ,
TTK 500 milyon zarardan kurtulacak; TKİ’deki, TTK’daki iş güvenliği artacak;
bütün maden kazaları son bulacak sanki. Bu torba yasa kamuoyuna sunulurken ne
diye sunuldu? Özellikle Soma’da meydana gelen o korkunç kazada 301 canımızın
gitmesinden sonra iş sağlığı ve iş güvenliğiyle ilgili tedbirlerin alınmasıyla,
o kazadan zarar görenlerin zararlarının telafi edilmesiyle alakalı 60 maddeyle
başlandı, Komisyonda ve Genel Kurulda ilave edilen maddelerle 150’yi bulduk,
150’yi de geçeceğiz herhâlde bu gidişle. 
Bakın, bütün bu ilavelere rağmen,
Komisyondaki görüşmelere rağmen, soruyorum şimdi, madenlerde çalışan işçi
kardeşlerimizin iş sağlığı ve iş güvenliğinde bir arpa boyu yol alındı mı? Yine,
hâlâ madenlere işçilerimiz karbonmonoksit maskesiyle giriyor, maske değiştirme
istasyonları hâlâ yapılmadı. Yine, bugünlerde, Soma Madenciliğe ait kapalı olan
Işıklar Maden Ocağı açılmak üzere. Aradan dört ay geçti, bir arpa boyu yol
alamadık. Yine, araştırma komisyonu kuruldu, bu araştırma komisyonunun
içerisinde de yer aldım. Bu araştırma komisyonunda acil tedbirler alınmasıyla
ilgili öneriler sunduk, vay efendim, araştırma komisyonunun görevi değilmiş
böyle tekliflerde bulunmak diye, iktidar mensubu arkadaşlar “Bunları geri
çevirelim.” şeklinde bize geri döndüler. 
Şimdi, bakın, ifade ettiğim gibi dört
ay geçti ama yavaş yavaş o acılar siliniyor, yakında da unutulacak. 2010
yılında Kemalpaşa Bükköy’de maden kazası meydana geldiğinde, bana gelen bilgiler
doğrultusunda, belgeleriyle beraber, o madende yapılan teftişin, altı ay sonra
yapılacak olan teftişin yine o kurul tarafından iptal edilmiş olması ve
zamanında teftiş yapılmadığından dolayı o kazanın meydana geldiğini ortaya
koymama rağmen orada hiçbir şey yapılmadı.
Bakın, şimdi de biliyorsunuz, son, 10
insanımızın canının gittiği o asansör kazasında yine birtakım ihmaller ortada.
Ağustos sonunda, yine, kontrolleri bitmiş olmasına rağmen yapılmadığı ortada
ama bu iş güvenliğiyle alakalı, yarın öbür gün aradan bir iki ay geçince yine
unutulup gidecek.
Bakın, Bursa’da bir hizmet yapıldı.
Yani, hizmet fakiri olan Bursa’ya, benim de oturduğum yerde, Dobruca’dan
İnkaya’ya, Uludağ yoluna bir bağlantı yapıldı. Daha ilk haftada 2 tane ölümlü
kazada 5 canımızı kaybettik, 38 kişi yaralandı. Şimdi yetkililer, Valilik
açıklama yapıyor. “Efendim, eğim çok fazla. Yukarıdan gelirken işte büyük
araçların girmemesi lazım.” Yol kapatıldı. Peki, bu yol yapılana kadar bunun
eğimini bilmiyor muydunuz? Bu tür kazalar olabileceğini… Hem de aynı yerde…
Demek ki bu yol yapımında bir hata var, demek ki burada bir ihmal var.
Bakın, maden kazaları gibi, asansör
kazası, yol yapımından kaynaklanan kazalardaki bu vurdumduymazlık… Yani, dün
Sayın Elitaş dedi: “İşte, ne kadar kanun da çıkarsanız uygulamada aksaklıklar
oluyor.” Evet, sorumluluk olmazsa, sadece yetki verirseniz bunlar böyle devam
eder gider.
Hepinize saygılar sunuyorum. (CHP
sıralarından alkışlar)
BAŞKAN – Teşekkür ederim.
Önergeleri oylarınıza sunuyorum: Kabul
edenler… Kabul etmeyenler... Önergeler kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 639 Sıra Sayılı İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Ankara Milletvekili İzzet Çetin ve 13 Milletvekilinin;
Ankara Milletvekili İzzet Çetin'in; İstanbul Milletvekili Ferit Mevlüt
Aslanoğlu'nun; Yozgat Milletvekili Sadir Durmaz ve Milliyetçi Hareket Partisi
Grup Başkanvekili İzmir Milletvekili Oktay Vural'ın; İstanbul Milletvekili
Abdullah Levent Tüzel'in; Bingöl Milletvekili İdris Baluken'in; Bursa
Milletvekili Sena Kaleli ve 5 Milletvekilinin; Ankara Milletvekili İzzet
Çetin'in; Tekirdağ Milletvekili Candan Yüceer ve 3 Milletvekilinin;
Kahramanmaraş Milletvekili Mesut Dedeoğlu ile Milliyetçi Hareket Partisi Grup
Başkanvekili İzmir Milletvekili Oktay Vural'ın; Kırklareli Milletvekili Mehmet
Siyam Kesimoğlu ve 4 Milletvekilinin; Mersin Milletvekili Aytuğ Atıcı'nın;
Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Adana Milletvekili Turgay
Develi'nin; İzmir Milletvekili Musa Çam'ın; Bartın Milletvekili Muhammet Rıza
Yalçınkaya'nın; İstanbul Milletvekilleri Mahmut Tanal ve Binnaz Toprak'ın; İstanbul
Milletvekili Mahmut Tanal'ın; İstanbul Milletvekilleri Mahmut Tanal ve Gürsel
Tekin'in; İstanbul Milletvekili Celal Dinçer'in; Manisa Milletvekili Erkan
Akçay'ın; Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Muğla Milletvekili Nurettin
Demir'in; Ankara Milletvekili Levent Gök'ün; Manisa Milletvekili Erkan Akçay ve
Milliyetçi Hareket Partisi Grup Başkanvekili Mersin Milletvekili Mehmet
Şandır'ın; İstanbul Milletvekili Ali Özgündüz'ün; Tekirdağ Milletvekili Bülent
Belen ve Milliyetçi Hareket Partisi Grup Başkanvekili Mersin Milletvekili
Mehmet Şandır'ın; Ankara Milletvekili İzzet Çetin'in; İstanbul Milletvekilleri
Aydın Ağan Ayaydın ve Ercan Cengiz'in; Kars Milletvekili Mülkiye Birtane'nin;
Manisa Milletvekili Erkan Akçay ve Milliyetçi Hareket Partisi Grup Başkanvekili
Mersin Milletvekili Mehmet Şandır ile 1 Milletvekilinin; Ankara Milletvekili
İzzet Çetin'in; Zonguldak Milletvekili Ali İhsan Köktürk'ün; İstanbul
Milletvekili Mustafa Sezgin Tanrıkulu'nun; İstanbul Milletvekili Mahmut
Tanal'ın; İstanbul Milletvekili Mahmut Tanal'ın; İstanbul Milletvekili Atila
Kaya ve Milliyetçi Hareket Partisi Grup Başkanvekili İzmir Milletvekili Oktay
Vural ile 2 Milletvekilinin; Barış ve Demokrasi Partisi Grup Başkanvekili Iğdır
Milletvekili Pervin Buldan'ın; Burdur Milletvekili Ramazan Kerim Özkan'ın;
Hatay Milletvekili Mevlüt Dudu'nun; Ankara Milletvekili Levent Gök'ün; Ankara
Milletvekili Levent Gök'ün; Kahramanmaraş Milletvekili Mesut Dedeoğlu ve Milliyetçi
Hareket Partisi Grup Başkanvekili Mersin Milletvekili Mehmet Şandır ve 1
Milletvekilinin; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır ile 1 Milletvekilinin; Balıkesir
Milletvekili Ayşe Nedret Akova'nın; İzmir Milletvekili Musa Çam'ın; Hatay
Milletvekili Adnan Şefik Çirkin 'in; Manisa Milletvekili Sakine Öz'ün;
Diyarbakır Milletvekili Emine Ayna'nın; İstanbul Milletvekilleri Gürsel Tekin
ve Mahmut Tanal'ın; Erzincan Milletvekili Muharrem Işık'ın Kanun Teklifleri
ile; Benzer Mahiyetteki Kanun Teklifleri ve Plan ve Bütçe Komisyonu Raporunun
143. maddesinin aşağıdaki şekilde değiştirilmesini arz ve teklif ederiz.
Özgür Özel
(Manisa) ve Arkadaşları
"MADDE 143- 8/6/1984 tarihli ve
233 sayılı Kamu İktisadi Teşebbüsleri Hakkında Kanun Hükmünde Kararnamenin
"Diğer haklar" başlıklı 61 inci maddesinin birinci fıkrasına
aşağıdaki bent eklenmiştir.
4) Faaliyette bulunduğu il sınırları
içerisinde olan bir organize sanayi bölgesinin müteşebbis heyetine katılım
sağlayabilirler."
BAŞKAN – Komisyon önergeye katılıyor
mu? 
PLAN VE BÜTÇE KOMİSYONU BAŞKAN VEKİLİ
SÜREYYA SADİ BİLGİÇ (Isparta) – Katılmıyoruz Sayın Başkan. 
BAŞKAN – Hükûmet? 
EKONOMİ BAKANI NİHAT ZEYBEKCİ (Denizli)
– Katılmıyoruz. 
BAŞKAN – Önerge üzerinde Manisa
Milletvekili Sayın Özgür Özel konuşacak. (CHP sıralarından alkışlar) 
ÖZGÜR ÖZEL (Manisa) – Teşekkür ederim
Sayın Başkan. 
Değerli milletvekilleri, hepinizi
saygıyla selamlıyorum. 
Birkaç gündür, Meclisin olağanüstü
toplantıya çağrılmasıyla ilgili konuşurken iktidar partisi sözcüleri, grup
başkan vekilleri, şahsıma ve dolayısıyla grubumuza sürekli iltifatta
bulunuyorlar, diyorlar ki: “Meclisin kapanması gerekmişti, bu konuda biz bir
irade koyduk ama Özgür Özel bir basın toplantısı yaptı, üzerimize kamuoyu
baskısı geldi, bu yüzden Meclisi acil toplantıya çağırdık.” 
Eğer buranın toplanmasına, burada bu
torba kanunun çıkmasına biz vesile olduysak Soma’daki işçiler adına, madenciler
adına, atanamayan öğretmenler adına, SGK ve vergi borçlarının
yapılandırılmasını bekleyenler adına çok mutluyuz. Bu, bizim açımızdan bir
gurur vesilesi. Ama yandaşa çektiğiniz peşkeşlere bakarsak, hukuku askıya
almanıza bakarsak o zaman da bu benim açımdan bir utanç vesilesine dönüşüyor.
Bu kadar paradoksal bir durumu yönetmeye çalışıyorsunuz ama bilin ki artık bu
sefer iş elinize yüzünüze bulaştı. Kendi grubunuza dahi anlatamayacak bir
noktaya geldiniz. Eskiden beri yaptığınız bir işi, olumlu beklentileri, olumsuz
şeylerin, zehrin etrafına şeker etmek ve vatandaşa yutturma dönemi artık sona
geldi; takke düştü, kel göründü. 
Ama, tabii, şöyle bir gerçeklikle karşı
karşıyayız: Soma’daki madencilere verilen sözler… Keşke Sayın Kapusuz salonda
olsa, çıksa burada cevap hakkını kullansa. Çünkü Soma’daki madenciler, o geldiğinde,
on gün içinde bu kanunu çıkarmakla ilgili söz verirken, fevkalade mütedeyyin
bir belagatle orada yeminler ederken bu 15 tane maddeyi söyledi. Ama bugün
geldiğimiz noktada, bu 15 maddeden -kanunlaştığı takdirde- 15 sözünüzden 3’ünü
tam tutuyorsunuz, 4 tanesini yarım yamalak tutuyorsunuz, buçuklu, 7 tane madde
öyle veya böyle tutuluyor ama 8 tane sözü tutmadan buradan gideceksiniz, bir
kere bunun açıkça altını çizelim. Ve çok net olarak söylemek gerekirse, herkes
bilsin ki, sizlerin gözünde, grubun gözünde farklı şeyler olabilir ama AKP’yi
yöneten o derin bir güç var ya, onun gözünde ne Soma’nın ne madencinin ne
şehitlerin geride bıraktıklarının şu kadarcık bir hükmü yokmuş, şu kadarcık bir
hatırı yokmuş, onları da çok açık olarak çıkalım burada sizlerle tartışalım.
Ama başka bir şey var esas, başka bir
şey. Bir sürü önerge verdik, önergede muhalefet blok olarak hareket etti. Dedik
ki, Soma’da madenler bize bir şey gösterdi, Türkiye’deki en güvenli maden
buydu, dönemin Cumhurbaşkanı Abdullah Gül Soma Komisyonuna söyledi. “En
güvenlisi bu.” diyor Sayın Bakan, o zaman diğer madenlerdeki madencilerin
hayatlarından endişe edelim.
Şunu bilelim arkadaşlar, o günden
bugüne Türkiye’deki madenlerin iş güvenliğiyle ilgili ne bu torbada -varsa biri
çıksın göstersin Sayın Bakan- ne yönetmeliklerde, ikincil, üçüncül mevzuatta
bir arpa boyu yol almadık. Şu anda Türkiye’de 13 Mayıs sabahı 301 madencimize
mezar olan, 301 canımızı alan Eynez madeni ne kadar güvenliyse, 49 bin maden
işçimizin her gün girdiği madenler en fazla o kadar güvenli.
Hiçbir şey yapılmadan şimdi Meclisi
kapatıp gideceğiz. Onlarca önerge sunduk, dedik ki: “Bir kere, madenlerle
ilgili güvenlik tedbirlerini araştıralım, derhâl önerelim, derhâl kanunlaşsın.”
Önergeler 3 parti tarafından imzalandı, AKP oylarıyla reddedildi. Şimdi, bugün,
1.200 tane madenci 3 vardiya hâlinde Soma AŞ’nin kazadan sonra kapatılan diğer
madenine çalıştırılmak üzere indirilmeye başlandı. Maden ocağının yeni genel
müdürüne sordum: “Diğer madende yangın, alev yürümez olacağına alev alabilen
banttan çıkmıştı. Şimdi
açtığınız madende, Işıklar’da bant alev yürümez mi?” “Hayır, değil Vekilim.”
“Karbonmonoksit yerine oksijen maskesi gerekiyordu, alındı mı?” “Henüz alınmadı
Vekilim.” “Demir olması gereken, oksijen, içeri temiz hava taşıyan borular
plastikti, düzelttiniz mi?” “Hayır, aynıları.” Neden? Mevzuatı düzeltmedik, biz
yapmadık yapılması gerekenleri. Şimdi, bu adamlar o madeni tekrar açıyorlar ve
bakın, hangi anlayış açıyor? İş Teftiş Kurulu Başkanına sordum, doğruladı,
tutanaklarda var. Bu Işıklar Maden Ocağı bir ay önce açılacaktı. O,
karbonmonoksiti, metanı ölçen sensörlere, madene dışarıdan temiz hava getiren
borudan bir baypas yaparak, bir yırtık açarak hava üfletiyorlardı. Bu tespit
edildi, savcılığa şikâyet edildi; edilen adam yine madenin genel müdürü,
anlayış aynı anlayış ve 1.200 evladımız ölüme gidiyor. Sadece Işıklar’da değil,
Türkiye’nin dört bir yanında 50 bin madenciyi her gün ölüme yolluyoruz.
(Mikrofon otomatik cihaz tarafından kapatıldı) 
ÖZGÜR ÖZEL (Devamla) – Sorumluluk hepimizindir. Bunu bu gece
yatmadan önce son bir kez daha düşünün lütfen. 
Saygılar sunuyorum. (CHP sıralarından alkışlar)
BAŞKAN – Teşekkür ederim.
Önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir.
Maddeyi oylarınıza sunuyorum: Kabul edenler… Kabul
etmeyenler… Madde kabul edilmiştir.
Birleşime on dakika ara veriyorum.
Kapanma Saati: 18.49
ONUNCU OTURUM
Açılma Saati:
19.13
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER:
Muharrem IŞIK (Erzincan), Fehmi KÜPÇÜ (Bolu)
-----0-----
BAŞKAN – Sayın milletvekilleri, Türkiye
Büyük Millet Meclisinin 138’inci Birleşiminin Onuncu Oturumunu açıyorum. 
639 sıra sayılı Kanun Tasarısı’nın
görüşmelerine devam edeceğiz.
Komisyon burada.
Hükûmet burada. 
Sayın milletvekilleri, bir saat ara
veriyorum.
Kapanma Saati:
19.14
ON BİRİNCİ OTURUM
Açılma Saati: 20.21
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Muharrem IŞIK (Erzincan), Fehmi KÜPÇÜ
(Bolu)
-----0-----
BAŞKAN – Sayın milletvekilleri, Türkiye Büyük Millet Meclisinin 138’inci
Birleşiminin On Birinci Oturumunu açıyorum. 
639 sıra sayılı Kanun Tasarısı’nın
görüşmelerine devam edeceğiz.
Komisyon burada.
Hükûmet burada.
144’üncü maddede dört adet önerge
vardır, okutuyorum:
Türkiye Büyük
Millet Meclisi Başkanlığı’na
Görüşülmekte olan 639 sıra sayılı Kanun
Tasarısının 144 üncü maddesinin aşağıdaki şekilde değiştirilmesini arz ve
teklif ederiz.
 Mehmet
Naci Bostancı Mehmet Doğan Kubat Ramazan
Can
 Amasya İstanbul Kırıkkale
 Yılmaz
Tunç İsmet Su Recep
Özel
 Bartın Bursa Isparta
 Fatih
Şahin 
 Ankara
"MADDE 144- 3/6/2011 tarihli ve
637 sayılı Ekonomi Bakanlığının Teşkilat ve Görevleri Hakkında Kanun Hükmünde
Kararnamenin 36 ncı maddesi aşağıdaki şekilde değiştirilmiştir.
"Çalışma Grupları ve Dış Ekonomik
İlişkiler Kurulu
Madde 36- (1) Bakanlık, görev alanına
giren konularla ilgili olarak çalışmalarda bulunmak üzere diğer bakanlıklar,
kamu kurum ve kuruluşları, meslek kuruluşları, sivil toplum kuruluşları, özel
sektör temsilcileri ve konu ile ilgili uzmanların katılımı ile geçici çalışma
grupları oluşturabilir. Çalışma gruplarının ulaşım ve konaklama giderleri
Bakanlık bütçesinden karşılanabilir.
(2) Bakanlığın gözetimi ve denetimi
altında özel sektörün dış ekonomik ilişkilerini yürütmek üzere, özel hukuk
hükümlerine tabi ve tüzel kişiliğe sahip, Bakanlıkça belirlenecek özel sektör
kuruluşlarından Dış Ekonomik İlişkiler Kurulu oluşur. Kurulun kısa adı
DEİK'tir. DEİK, ikili ekonomik ilişkilerini İş Konseyleri aracılığıyla yürütür.
DEİK ile İş Konseylerinin görev ve yetkileri, teşkilatlanma ve işleyişleri,
organları, bütçeleri, yönetim ve denetimleri ile üyeliğe ilişkin usul ve
esaslar Bakanlık tarafından çıkarılacak Yönetmelik ile düzenlenir. DEİK'in
bütçesi, Ekonomi Bakanlığı bütçesinden yapılacak yardımlar ile Yönetmelikte
belirtilen kurucu kuruluşların katkı payları ve/veya yıllık üyelik
aidatlarından, iş konseyi üyelik aidatları ve diğer gelirlerden oluşur. DEİK
bütçesini Bakanlık denetler. Bu fıkranın uygulanması sırasında, diğer
kanunlarda yer alan benzer ya da aynı mahiyetteki hükümler uygulanmaz."
BAŞKAN – Sayın milletvekilleri, şimdi
okutacağım üç önerge aynı mahiyettedir, birlikte işleme alacağım. 
Türkiye Büyük
Millet Meclisi Başkanlığına
Görüşülmekte olan 639 sıra sayılı Kanun
Tasarısı'nın 3/6/2011 tarihli ve 637 sayılı Ekonomi Bakanlığının Teşkilat ve
Görevleri Hakkında Kanun Hükmünde Kararnamenin 36 ncı maddesinde düzenleme
öngören 144’üncü maddesinin tasarı metninden çıkarılmasını arz ve teklif
ederiz.
 Pervin Buldan Nursel
Aydoğan Sebahat Tuncel
 Iğdır Diyarbakır İstanbul
 İdris Baluken  Hasip
Kaplan Erol Dora
 Bingöl Şırnak Mardin
 Nazmi Gür
 Van
Aynı mahiyetteki diğer önergenin imza
sahipleri:
 Erkan Akçay Reşat
Doğru Alim Işık
 Manisa Tokat Kütahya
 Ali Halaman Seyfettin
Yılmaz
 Adana Adana
Aynı mahiyetteki diğer önergenin imza
sahiperi:
 Rahmi Aşkın Türeli Vahap
Seçer  Musa Çam
 İzmir Mersin İzmir
 Haluk Ahmet Gümüş Erdal
Aksünger
 Balıkesir İzmir
BAŞKAN – Komisyon önergelere
katılıyor mu?
PLAN VE BÜTÇE KOMİSYONU BAŞKAN VEKİLİ
SÜREYYA SADİ BİLGİÇ (Isparta) – Katılmıyoruz Sayın Başkan.
BAŞKAN – Hükûmet?
GÜMRÜK VE TİCARET BAKANI NURETTİN
CANİKLİ (Giresun) - Katılmıyoruz Sayın Başkanım.
BAŞKAN – Önerge üzerinde Manisa
Milletvekili Erkan Akçay konuşacak.
ERKAN AKÇAY (Manisa) – Sayın Başkan,
değerli milletvekilleri; 144’üncü maddede verdiğimiz önerge üzerinde söz aldım.
Hepinizi saygıyla selamlıyorum.
Sabahki konuşmalar sırasında AKP Grup
Başkan Vekili Sayın Mustafa Elitaş, özellikle torba tasarının, kendileri
tarafından 4 Hazirandan bu yana planlı, programlı bir şekilde kullanılmak
suretiyle bugüne kadar geciktirildiğini saklamak için yine klasik bir yönteme,
muhalefeti ve bu arada da Milliyetçi Hareket Partisini suçlama yoluna gitti.
Biz Milliyetçi Hareket Partisi olarak alt komisyonlarda, üst komisyonlarda ve Genel
Kurulda atanamayan öğretmenlerin sorunlarını yıllardan beri dile getiriyoruz,
kanun teklifleri, öneriler ve önergelerle Hükûmeti bu konuda hem uyarıyoruz hem
de cesaretlendirmeye çalışıyoruz, bu düzenlemeleri de desteklemeye çalışıyoruz.
Ancak, Hükûmet, 2012 yılından bu yana oyalama ve beklenti yönetimiyle, sadece
günü kurtararak o beklenti yönetimini gerçekleştiriyor. 
Bu tasarıda da 40 bin kadro alarak 35
bin öğretmen ataması yapılacak ve defaatle, tasarı çıkmadan, şimdiden de tekrar
ifade ediyoruz ki hemen şimdi, bugün bu saatte bu öğretmen atamalarını
karşılaştıralım deyince AKP sıralarından da “popülizm, popülizm” laflarını
duyduk, günler evvel, başka zaman, sabahleyin filan. Bu, popülizm değil; bu,
bizzat o zamanın, dönemin başbakanı tarafından da ihtilaf edildiği ve vaatlerde
bulunulduğu gibi, Türkiye'nin bir acı gerçeği ve ciddi bir beklentisidir.
Yine aynı şekilde, Tarım Bakanlığı
bünyesinde de ziraat mühendisi, su ürünleri mühendisi, gıda mühendisleri ve
veteriner hekimler atama beklemektedirler. Yine de bu beklentilerde Adalet ve
Kalkınma Partisi iktidarının beklenti yönetimiyle oyalanma yoluna
gidilmektedir. 
Geçtiğimiz yıllarda Tarım Bakanı
tarafından bu mühendislere, ziraat mühendislerine, gıda mühendislerine,
veteriner hekimlere, su ürünleri mühendislerine çeşitli vaatlerde bulunulmuşken
ve beklenti beslenmişken, daha kuvvetlendirilmişken bu atamalar yapılmamıştır
ve maalesef, bu torba tasarıda yine bu feryatlar cevaplandırılmamaktadır,
beklentiler karşılanmamaktadır ancak çok sayıda yandaş kayıran, siyasi veya
maddi çıkar gözeten maddeler, düzenlemeler ısrarla getirilmiştir ve getirilmeye
de devam edilmektedir. Oysa Türkiye Büyük Millet Meclisinin görevi bazılarının
dar çıkarlarını gözeterek yasa yapmak değildir, toplumun ve milletin genel yararını
gözeterek genel çıkarlar ve yararlar dikkate alınır. Biz de Milliyetçi Hareket
Partisi olarak bu kaygıyla hareket ediyoruz ve buna ilişkin de önergemiz
vardır. Gıda, Tarım ve Hayvancılık Bakanlığına 20 bin mühendis ve veteriner
hekim kadrosunun ihdas edilmesini talep ediyoruz ve bunun iktidar partisi
tarafından karşılanmasını bekliyoruz. 
Ülkemizde her yıl ziraat
fakültelerinden binlerce gencimiz gıda güvenliğini artırmak ve daha sağlıklı
ürünlerin üretilmesine ve tüketilebilmesine imkân tanımak için eğitim alıyor;
gıda mühendisleri, veteriner hekimler, ziraat mühendisleri, su ürünleri
mühendisleri. Bu çerçevede binlerce mezun mühendis de atamalarını
beklemektedir.
Bildiğimiz kadarıyla 110 bin civarında
ziraat mühendisi var, 30 bini işsiz ve Ziraat Mühendisleri Odasınca da
belirlenen yaklaşık rakama göre Türkiye'nin 160 bin ziraat mühendisine ihtiyacı
bulunmaktadır. Tarım alanında dünyada lider ülkeler arasında olmayı hedefleyen
ülkemizde Gıda, Tarım ve Hayvancılık Bakanlığı bünyesinde yaklaşık 15.500 ziraat
mühendisi istihdam edilmektedir ve bu binlerce, on binlerce gencimiz işsiz,
istihdam edilmeyi beklemektedir. Ya Tarım Bakanlığı tarafından bu istihdam
beklentisi karşılanacak ya da bunların görev yapacakları iş alanlarını
oluşturmak zorundayız diyorum. Bu düşüncelerle hepinize saygılar sunuyorum.
(MHP sıralarından alkışlar) 
BAŞKAN – Teşekkür ederim. 
Diğer önerge üzerinde Balıkesir
Milletvekili Haluk Ahmet Gümüş konuşacak. (CHP ve AK PARTİ sıralarından
alkışlar)
HALUK AHMET GÜMÜŞ (Balıkesir) – Teşekkür
ederim.
Sayın üyeler, Hükûmet “Biz ülkeyi şöyle
büyüttük, böyle geliştirdik.” diye açıklamalar yapıyor. Bakın, “Gelişmiş ülke
oluyoruz.” demenin ancak şu şartlar ortaya çıkarsa manası olabilecektir:
Ülkeniz sıkıntılı bir coğrafyada yer alırken siz başarılı bir dış politikayla
barışı tesis etmiş olacaksınız. Bütün komşularınız varlığınızdan memnun olacak,
“Ne güzel, Türkiye iç işlerimize saygılı ve iç barışımıza katkı veren çabalar
içerisinde.” demelidirler. İşsizlik sorun olmaktan çıkmıştır, yüksekokullarımızdan
mezun olan gençler kolaylıkla iş bulabilmektedirler. Yüz binlerce mezun genç,
öğretmen olarak atanabilmek için yıllarca beklemezler ve bunlar intihar
etmezler. Bu ülkede, devlet kadrolarında adaletin ve basiretin havası eser.
Hükûmet, devlet kadrolarını insanların siyasi görüşlerine bakmadan oluşturur.
Adam kayırma, rüşvet, yolsuzluk, hırsızlık ve yöneticilerin suistimali söz
konusu bile olmaz. En küçük bir şüphede başbakan dâhil tüm hükûmet kadroları
istifa etmeye hazırdır. İnsan hayatı önemlidir. İşçi ölümlerinde ülke, dünya
ortalamalarının altına inmiştir. İşçi güvenliği gelişmiş ülkelerin ayarındadır.
Artık, bu ülkede toplu ölümler yaşanmaz. Devlette rantçılık, imar yolsuzluğu,
kaçak inşaatlar söz konusu değildir. Millî gelir kişi başına yükselir ama her
vatandaş bu yükselişten hak ettiği payı alır. Bazıları zenginliğine zenginlik
katarken bazıları “Yarın ne yapacağım?” demez, “Oy vermezsem hükûmet bana
yardım etmez, kredi borcumu ödeyemem.” diye korkmaz.
Gelişmiş ve demokrasiyle yönetilen
ülkede her şey açık olur, oylamalar gizli yapılsa da tasnif açık olur. İktidar
partileri özgürce genel başkanlarını seçerler. Bir önceki genel başkan, yasalar
uygun olmadığı hâlde, “Hükûmeti ben yöneteceğim ve hatta başbakanı da ben
belirleyeceğim, siz de kabul edeceksiniz.” demez. Gelişmiş, adaletli bir ülkede
iktidar partisi en sevmediği bakanını sırf “Bir önceki başbakan istedi.” diye
seçmez, başbakan yapmaz.
Değerli arkadaşlar, gelişmiş ve
adaletin hüküm sürdüğü, demokratik bir ülkenin ranta açık, en değerli
bölgelerinde –tıpkı Ataşehir’de dün sabaha karşı yapıldığı gibi- belediye
sınırları sabaha karşı değiştirilmez, halkın verdiği oya saygı duyulur. Oraya
hangi belediye başkanı seçildiyse mahalle onun tarafından yönetilir.
Gelişmiş bir ülkede, kimse “Sen şu
şirketi kayırdığın için, belediyenin sahibi olduğu şu arazileri yağma sistemine
açacağın için sabaha karşı bu yasayı değiştiriyorsun.” demez.
Gelişen, demokratik, hak ve adaletin
egemen olduğu bir ülkede, en önemli bilim kurumlarının başına hayvanat bahçesi
müdürleri getirilmez. Bu hayvanat bahçesi müdürleri başbakanın ses kayıtları
hakkında hüküm verirse ortalık ayağa kalkar. 
Gelişen, demokratik ve adaletin hüküm
sürdüğü bir ülkede, başbakan kendi hakkındaki şaibelerin hesabını vermeden
cumhurbaşkanlığına kapağı atmaz, cumhurbaşkanı şemsiyesi daha güvenli bir
şemsiye görevini yapmaz.
RECEP ÖZEL (Isparta) – Kapağı atmadı,
seçildi.
HALUK AHMET GÜMÜŞ (Devamla) – Gelişen,
demokratik bir ülke, işçi ölümlerinde dünya 3’üncüsü, yaşama kalitesinde dünya
55’incisi olmaz.
Gelişen, demokratik, hak ve adaletin
hüküm sürdüğü bir ülkede, Irak’taki akrabalar kaderlerine terk edilmez. Irak
Türkmenlerine ABD, Avusturya, Fransa yardım ederken ilgili bakanlar “Yardım
ediyoruz.” deyip uzaktan seyretmezler. Akrabalara “Sen Sünni’sin, sen Şii
Müslüman’sın.” diye ayrım yapılmaz, bunun saygısız, çağ dışı ve ilkel bir
yaklaşım olduğu bilinir. Gelişen demokratik bir ülke, diğer ülkelerde terörist
diye nitelendirilen grupları kendi kamplarında barındırmaz, kışlalarında
eğitmez. Bu ülke, ileride kendisine mi yöneleceği, komşusunun içini mi
karıştıracağı belli olmayan grupları içinde barındırmaz; barındırırsa hükûmete
iktidar yolunu açan dış güçler bir gün “Hadi, o gruplara müdahale edin.”
derlerse o hükûmetler rezil olurlar, aşağılanırlar ve yapmadıkları durumda,
Almanya’nın dinlemesi gibi, onlara bir şey söylenemez. Almanya sizi
dinlemiştir, “Niye bizi dinliyorsunuz?” denemez; acaba onun arkasından hangi
“tape”ler açıklanacaktır diye merak edilir.
Çok teşekkür
ederim. (CHP sıralarından alkışlar) 
BAŞKAN –
Teşekkür ederim Sayın Gümüş.
Diğer önerge
üzerinde Şırnak Milletvekili Sayın Hasip Kaplan konuşacak. (HDP sıralarından
alkışlar)
HASİP KAPLAN
(Şırnak) – Sayın Başkan, değerli milletvekilleri; ekonomik politika, bir
ülkenin geleceği, stratejisi, planlaması, kalkınması, bütün bu hususları
belirleyen bir politikadır ve bu politikalar, elbette ki Mecliste tüm
partilerin ortaklaşa... Birçok önemli konuda, örneğin enerji konusunda -ki
Türkiye’de bütçenin en büyük açığı enerji açıklarıdır- ve büyük kriz sonrası
yaşanan dalgalanmada, Orta Doğu’daki gelişmelerde ülkenin ortak çıkarları için
yeni politikaların belirlenmesi yine Meclisin işidir. Elbette ki hükûmetler
icrai iş yapar ve elbette ki hükûmetler, Mecliste hükûmet programlarında
belirtildiği gibi çalışırlar ancak şunu açıklıkla ifade etmek istiyorum:
Kararnamelerle kurulan bakanlıklar var 2011’de. Bu kararnameler 2014’te
Mecliste görüşüldü mü? Yok. Hâlbuki Anayasa’ya göre görüşülmesi gerekiyordu bir
yıl içinde. Peki, görüşülmeden bu önerge bu kanun teklifleriyle değiştiriliyor
mu şu an? Değiştiriliyor. Şurada AK PARTİ’nin de bir önergesi var. Yani, kendi
getirdiği teklifi yeterli bulmamış, yeni bir şekliyle önerge veriyor. 
Şimdi ben size soracağım: Burada,
gerekçede diyor ki: “2023 vizyonu.” Bu Meclisin 2023 vizyonu bir partinin
vizyonu mu olur, yoksa Meclisin ortak iradesi mi olur? 
Soruyorum size: 2011’de Başbakanlığa
bağlı olan Dış Ticaret Müsteşarlığı 2011’den sonra Ekonomi Bakanlığına
bağlandı. Ekonomi patronu kim? Bu sorunun cevabını arıyorum iktidar
milletvekilleri. Sayın Babacan mı, yoksa Sayın Maliye Bakanı Şimşek mi, Sayın
Kalkınma Bakanı Cevdet Bey mi, yoksa Sayın Ekonomi Bakanı Zeybek mi? Kaç tane
bakanlık saydım? Bir elin…
MUSA ÇAM (İzmir) – 4…
HASİP KAPLAN (Devamla) – 4, bir de
Başbakanla beraber 5. TOKİ de Başbakana bağlı ya, ekonominin en büyük inşaat
ayağı! Şimdi soruyorum: 5 tane elde temerküz etmiş bir ekonomide siz o
ekonominin rot balans ayarının sağlam olacağından emin olabilir misiniz? Merkez
Bankası, Bank Asya olayında gördük. Şimdi aynı şeyi görüyoruz. Buraya
getiriyorsunuz, çalışma grupları ve dış ekonomik ilişkiler kurulu kurulacak.
Nasıl bir şey bu arkadaşlar? Toplam TİM’le, ihracat birlikleriyle, dışarıda
yapılacak işlerle ilgili birtakım çalışmalar. Bana şunu söyleyebilir misiniz:
Ekonomi bakanlıklarını saydım, 4 tane. Dördünüzün toplamı bir Enerji
Bakanlığının bütçe açığı kadar veya yaptığı sözleşmelerdeki milyarlar kadar
ediyor mu? Ben size soruyorum. Hepsi bir Enerji Bakanlığı yapmıyor. Enerji
Bakanlığı ekonomi bakanlığı değil mi arkadaşlar? En büyük açık bütçede enerji
değil mi? Nükleer santraller, HES’ler, termik santraller, yapılan anlaşmalar,
hangisi açık, hangisi Meclisin onayına sunuldu? Bu kadar dağınıklık içinde bir
de torbaya getirip getirip bu tür kanunlar, önergeler koyuyorsunuz. 
“Efendim, ekonomi bakanları dışarıda
rahat çalışsın.” Ekonomi Bakanlığının elini kolunu bağlayan sizsiniz. Ekonomiyi
6 bakanlığa bölmüşsünüz, her bakanlığın ne yaptığı belli değil. Enerji
Bakanlığı dedim, Enerji Bakanlığı da yetmiyor. Ekonomi bakanları olarak buna 2
tane daha ilave etmek istiyorum: Çevre ve Şehircilik Bakanlığı; 1 trilyon dolar
kentsel dönüşüm çerçevesinden bahsediyorum. Bir de Orman ve Su İşleri
Bakanlığı; HES’lerin yapıldığı bakanlıktan bahsediyorum, HES enerjilerinin
yapıldığı. Şimdi, bana sorar mısınız… Etti mi, topladık, topladık, 8 tane ana
bakanlık saydım. Ekonominin patronu kim, söyler misiniz? Kim? Kâğıt üstünde
Sayın Babacan. Kâğıt dışında kim arkadaşlar, kâğıt dışında? Mesele bu. Bu
Mecliste ekonomik politikayı, bir ülkenin geleceğini, kaderini belirlemeye
çalışırsak doğru politika yapmış oluruz. Torba kanunlarla yeni Türkiye kurulmaz
arkadaşlar. İyi biliniz. (HDP sıralarından alkışlar) 
BAŞKAN – Teşekkür ederim Sayın Kaplan.
Önergeleri oylarınıza sunuyorum…
YUSUF HALAÇOĞLU (Kayseri) – Karar yeter
sayısı…
BAŞKAN – Karar yeter sayısı arayacağım.
Kabul edenler... Kabul etmeyenler…
RECEP ÖZEL (Isparta) – İsterseniz
elektronik yapalım. 
MİHRİMAH BELMA SATIR (İstanbul) –
Elektronik yapalım.
BAŞKAN – Elektronik yapalım.
İki dakika süre veriyorum. 
(Elektronik cihazla oylama yapıldı)
BAŞKAN – Karar yeter sayısı vardır,
önergeler kabul edilmemiştir. 
Diğer önergeyi okutuyorum: 
Türkiye Büyük
Millet Meclisi Başkanlığına
Görüşülmekte olan 639 sıra sayılı Kanun
Tasarısının 144 üncü maddesinin aşağıdaki şekilde değiştirilmesini arz ve
teklif ederiz.
Mehmet Doğan
Kubat (İstanbul) ve arkadaşları
"MADDE 144- 3/6/2011 tarih ve 637
sayılı Ekonomi Bakanlığının Teşkilat ve Görevleri Hakkında Kanun Hükmünde
Kararnamenin 36 ncı maddesi aşağıdaki şekilde değiştirilmiştir.
“Çalışma Grupları ve Dış Ekonomik
İlişkiler Kurulu
Madde 36- (1) Bakanlık, görev alanına
giren konularla ilgili olarak çalışmalarda bulunmak üzere diğer bakanlıklar,
kamu kurum ve kuruluşları, meslek kuruluşları, sivil toplum kuruluşları, özel
sektör temsilcileri ve konu ile ilgili uzmanların katılımı ile geçici çalışma
grupları oluşturabilir. Çalışma gruplarının ulaşım ve konaklama giderleri
Bakanlık bütçesinden karşılanabilir.
(2) Bakanlığın gözetimi ve denetimi
altında özel sektörün dış ekonomik ilişkilerini yürütmek üzere, özel hukuk
hükümlerine tabi ve tüzel kişiliğe sahip, Bakanlıkça belirlenecek özel sektör
kuruluşlarından Dış Ekonomik İlişkiler Kurulu oluşur. Kurulun kısa adı
DEİK'tir. DEİK, ikili ekonomik ilişkilerini İş Konseyleri aracılığıyla yürütür.
DEİK ile İş Konseylerinin görev ve yetkileri, teşkilatlanma ve işleyişleri,
organları, bütçeleri, yönetim ve denetimleri ile üyeliğe ilişkin usul ve
esaslar Bakanlık tarafından çıkarılacak Yönetmelik ile düzenlenir. DEİK'in
bütçesi, Ekonomi Bakanlığı bütçesinden yapılacak yardımlar ile Yönetmelikte
belirtilen kurucu kuruluşların katkı payları ve/veya yıllık üyelik
aidatlarından, iş konseyi üyelik aidatları ve diğer gelirlerden oluşur. DEİK
bütçesini Bakanlık denetler. Bu fıkranın uygulanması sırasında, diğer
kanunlarda yer alan benzer ya da aynı mahiyetteki hükümler
uygulanmaz.""
BAŞKAN – Komisyon önergeye katılıyor
mu?
PLAN VE BÜTÇE KOMİSYONU BAŞKAN VEKİLİ
SÜREYYA SADİ BİLGİÇ (Isparta) – Takdire bırakıyoruz Sayın Başkan.
BAŞKAN – Hükûmet?
GÜMRÜK VE TİCARET BAKANI NURETTİN
CANİKLİ (Giresun) – Katılıyoruz Sayın Başkanım. 
MEHMET DOĞAN KUBAT (İstanbul) –
Gerekçe…
MEHMET NACİ BOSTANCI (Amasya) – Özet
gerekçe…
BAŞKAN – Gerekçeyi okutuyorum: (*)
Gerekçe Özeti: 
DEİK ülkemizin küresel değer zincirinde
var olabilmesinde çok daha önemli ve stratejik bir kurum haline gelmiştir. Bu
durum, DEİK'in mevcut yapısında da köklü bir değişikliği zorunlu kılmaktadır.
DEİK'in, Dışişleri Bakanlığı ve Ekonomi Bakanlığının yurt dışı teşkilatları,
TOBB ve DEİK kurucu kuruluşları ile organik bir bütünlük içinde daha etkin
işleyecek bir yapıya kavuşturulması gerekmektedir. DEİK'in mevcut yapı ve
işleyişinin Ekonomi Bakanlığı ile doğrudan bir organik bağının olmaması, dış
ticaret, yurt dışı yatırımlar ve hizmetler ile yabancı sermaye konularında
Bakanlığa verilen görevlerin yerine getirilmesinde ikili, kopuk ve etkinliği
azaltan bir durum yaşanmasına sebep olmaktadır.
Bu kapsamda hazırlanan önerge ile
mevcut yapının bir bütünlük içinde işleyen etkin bir yapıya dönüştürülmesi
amaçlanmaktadır. Bu şekilde DEİK programlarının, başta Ekonomi Bakanlığı olmak
üzere ilgili kurum ve kuruluşlar ile daha etkin bir koordinasyon içinde
hazırlanması ve yürütülmesi sağlanmış olacaktır. Değişiklikle, DEİK, TOBB, TİM
ve bunun gibi diğer sivil toplum kuruluşları ve iş adamı örgütleriyle temas ve
faaliyetleri öncesinde ve sonrasında ilgili tüm kurumsal yapılar ile faaliyet
gerekçelerini ve sonuçlarını daha etkin paylaşacak ve tüm paydaşlar DEİK'in
plan ve programlarının yönetim ve denetiminde daha aktif yer alabilecektir.
Kurulacak yapı ile DEİK'in
faaliyetlerinin, ilgili tüm kurum ve kuruluşlarla birlikte daha katılımcı
planlanması, görüşme ve toplantı sonuçlarının dış ticaretimiz lehine
değerlendirilmesi hedeflenmektedir. DEİK faaliyetlerinin planlanması ve
yürütülmesinde, Ekonomi Bakanlığı ve diğer ilgili kuruluşlar ile doğrudan ortak
çalışma, raporlama ve iletişim için organik bir yapı kurulması öngörülmektedir.
Değişiklik ile DEİK'in, devlet düzeyinde belirlenen dış ekonomik politikalarla
uyumlu ve dış ekonomik ilişkileri düzenleyen kuramlarla koordinasyon içerisinde
çalışacak bir yapıya kavuşması hedeflenmektedir. Bu düzenleme ile DEİK'in
üstlenmiş olduğu geniş kapsamlı fonksiyonlara paralel olarak, DEİK bütçesinin
güçlendirilmesi açısından, mevcut gelirlerine ilaveten Ekonomi Bakanlığı
bütçesinden yardım yapılmasına imkân tanınmaktadır.
BAŞKAN – Önergeyi oylarınıza sunuyorum:
Kabul edenler… Kabul etmeyenler… Önerge kabul edilmiştir. 
Kabul edilen önerge doğrultusunda
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
145’inci maddede üç adet önerge vardır,
okutuyorum: 
Türkiye Büyük
Millet Meclisi Başkanlığına
Görüşülmekte olan 639 sıra sayılı İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Manisa Milletvekili Erkan Akçay'ın; Konya Milletvekili
Mustafa Kalaycı ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Yozgat Milletvekili Sadir Durmaz ve Milliyetçi
Hareket Partisi Grup Başkanvekili İzmir Milletvekili Oktay Vural'ın;
Kahramanmaraş Milletvekili Mesut Dedeoğlu ile Milliyetçi Hareket Partisi Grup
Başkanvekili İzmir Milletvekili Oktay Vural'ın; Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural'ın; Manisa Milletvekili Erkan Akçay ve Milliyetçi Hareket Partisi
Grup Başkanvekili Mersin Milletvekili Mehmet Şandır'ın; Tekirdağ Milletvekili
Bülent Belen ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Manisa Milletvekili Erkan Akçay ve Milliyetçi
Hareket Partisi Grup Başkanvekili Mersin Milletvekili Mehmet Şandır'ın;
İstanbul Milletvekili Atila Kaya ve Milliyetçi Hareket Partisi Grup Başkanvekili
İzmir Milletvekili Oktay Vural'ın; Kahramanmaraş Milletvekili Mesut Dedeoğlu ve
Milliyetçi Hareket Partisi Grup Başkanvekili Mersin Milletvekili Mehmet
Şandır'ın; İstanbul Milletvekili Durmuşali Torlak ve Milliyetçi Hareket Partisi
Grup Başkanvekili Mersin Milletvekili Mehmet Şandır'ın; Mersin Milletvekili Ali
Öz ve Milliyetçi Hareket Partisi Grup Başkanvekili Mersin Milletvekili Mehmet
Şandır'ın; Osmaniye Milletvekili Hasan Hüseyin Türkoğlu ve Milliyetçi Hareket
Partisi Grup Başkanvekili Mersin Milletvekili Mehmet Şandır'ın; Kastamonu
Milletvekili Emin Çınar ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Kütahya Milletvekili Alim Işık ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Konya
Milletvekili Mustafa Kalaycı ve Milliyetçi Hareket Partisi Grup Başkanvekili
İzmir Milletvekili Oktay Vural'ın; Manisa Milletvekili Erkan Akçay ve
Milliyetçi Hareket Partisi Grup Başkanvekili İzmir Milletvekili Oktay Vural'ın
Benzer Mahiyetteki Kanun Teklifleri ve Plan ve Bütçe Komisyonu Raporu ile
Türkiye Büyük Millet Meclisi Başkanlığı ve Plan ve Bütçe Komisyonu Başkanlığı
Tezkerelerinin (1/931, 2/115, 2/139, 2/195, 2/282, 2/297, 2/298, 2/324, 2/368,
2/399, 2/434, 2/439, 2/453, 2/524, 2/528, 2/555, 2/601, 2/640, 2/689, 2/691,
2/798, 2/885, 2/896, 2/1242, 2/1245, 2/1248, 2/1258, 2/1260, 2/1301, 2/1302,
2/1345, 2/1350, 2/1364, 2/1372, 2/1383, 2/1414, 2/944, 2/1019, 2/1063, 2/1103,
2/1131, 2/1156, 2/1200, 2/1202, 2/1203, 2/1217, 2/1222, 2/1227, 2/1236, 2/1422,
2/1426, 2/1431, 2/1437, 2/1442, 2/1488, 2/1496, 2/1498, 2/1506, 2/1516, 2/1525,
2/1540, 2/1595, 2/1652, 2/1655, 2/1657, 2/1677, 2/1688, 2/1716, 2/1747, 2/1765,
2/1775, 2/1794, 2/1797, 2/1799, 2/1808, 2/1837, 2/1869, 2/1899, 2/1906, 2/1924,
2/1932, 2/1938, 2/1954, 2/1957, 2/1963, 2/1983, 2/1997, 2/2000, 2/2032, 2/2041,
2/2051, 2/2056, 2/2057, 2/2065, 2/2069, 2/2083, 2/2146, 2/2156, 2/2178, 2/2186,
2/2187, 2/2190, 2/2191, 2/2192, 2/2198) 145 inci maddesinin aşağıdaki şekilde
değiştirilmesini arz ve teklif ederiz.
MADDE 145- 26/9/2011 tarihli ve 655
sayıIı Ulaştırma, Denizcilik ve Haberleşme Bakanlığının Teşkilat ve Görevleri
Hakkında Kanun Hükmünde Kararnamenin 29 uncu maddesine aşağıdaki fıkra
eklenmiştir.
"(14) Kaza Araştırma ve İnceleme
Kurulunca ihtiyaç duyulması halinde, çözümü özel uzmanlık veya teknik bilgiyi
gerektiren kaza araştırma ve incelemelerinde bilirkişi görevlendirilebilir.
Bilirkişi görevlendirilmesine ilişkin usul ve esaslar Bakanlıkça belirlenir.
Bilirkişiye verilecek ücret inceleme ve seyahat giderleriyle orantılı bir
şekilde Maliye Bakanlığının uygun görüşü üzerine Bakanlıkça çıkarılacak
yönetmelikle belirlenir."
 Erkan Akçay  Reşat
Doğru Ali Halaman
 Manisa  Tokat
 Adana
 Alim Işık Seyfettin
Yılmaz 
 Kütahya Adana 

Türkiye Büyük Millet
Meclisi Başkanlığına
Görüşülmekte olan 639 Sıra Sayılı İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Ankara Milletvekili İzzet Çetin ve 13 Milletvekilinin;
Ankara Milletvekili İzzet Çetin'in; İstanbul Milletvekili Ferit Mevlüt
Aslanoğlu'nun; Yozgat Milletvekili Sadir Durmaz ve Milliyetçi Hareket Partisi
Grup Başkanvekili İzmir Milletvekili Oktay Vural'ın; İstanbul Milletvekili
Abdullah Levent Tüzel'in; Tekirdağ Milletvekili Candan Yüceer ve 3
Milletvekilinin; Kahramanmaraş Milletvekili Mesut Dedeoğlu ile Milliyetçi
Hareket Partisi Grup Başkanvekili İzmir Milletvekili Oktay Vural'ın; Kırklareli
Milletvekili Mehmet Siyam Kesimoğlu ve 4 Milletvekilinin; Mersin Milletvekili
Aytuğ Atıcı'nın; Konya Milletvekili Mustafa Kalaycı ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Adana Milletvekili
Turgay Develi'nin; İzmir Milletvekili Musa Çam'ın; Bartın Milletvekili Muhammet
Rıza Yalçınkaya'nın; İstanbul Milletvekilleri Mahmut Tanal ve Binnaz Toprak'ın;
İstanbul Milletvekili Mahmut Tanal'ın; İstanbul Milletvekilleri Mahmut Tanal ve
Gürsel Tekin'in; İstanbul Milletvekili Celal Dinçer'in; Manisa Milletvekili
Erkan Akçay'ın; Muğla Milletvekili Nurettin Demir'in; Ankara Milletvekili
Levent Gök'ün; Manisa Milletvekili Erkan Akçay ve Milliyetçi Hareket Partisi
Grup Başkanvekili Mersin Milletvekili Mehmet Şandır'ın; İstanbul Milletvekili
Ali Özgündüz'ün; Tekirdağ Milletvekili Bülent Belen ve Milliyetçi Hareket
Partisi Grup Başkanvekili Mersin Milletvekili Mehmet Şandır'ın; Ankara
Milletvekili İzzet Çetin'in; İstanbul Milletvekilleri Aydın Ağan Ayaydın ve
Ercan Cengiz'in; Kars Milletvekili Mülkiye Birtane'nin; Manisa Milletvekili
Erkan Akçay ve Milliyetçi Hareket Partisi Grup Başkanvekili Mersin Milletvekili
Mehmet Şandır ile 1 Milletvekilinin; Ankara Milletvekili İzzet Çetin'in;
Zonguldak Milletvekili Ali İhsan Köktürk'ün; İstanbul Milletvekili Mustafa
Sezgin Tanrıkulu'nun; İstanbul Milletvekili Mahmut Tanal'ın; İstanbul Milletvekili
Mahmut Tanal'ın; İstanbul Milletvekili Atila Kaya ve Milliyetçi Hareket Partisi
Grup Başkanvekili İzmir Milletvekili Oktay Vural ile 2 Milletvekilinin; Barış
ve Demokrasi Partisi Grup Başkanvekili Iğdır Milletvekili Pervin Buldan'ın;
Burdur Milletvekili Ramazan Kerim Özkan'ın; Hatay Milletvekili Mevlüt Dudu'nun;
Ankara Milletvekili Levent Gök'ün; Ankara Milletvekili Levent Gök'ün;
Kahramanmaraş Milletvekili Mesut Dedeoğlu ve Milliyetçi Hareket Partisi Grup
Başkanvekili Mersin Milletvekili Mehmet Şandır ve 1 Milletvekilinin; Mersin
Milletvekili Ali Öz ve Milliyetçi Hareket Partisi Grup Başkanvekili Mersin
Milletvekili Mehmet Şandır ile 1 Milletvekilinin; Balıkesir Milletvekili Ayşe
Nedret Akova'nın; İzmir Milletvekili Musa Çam'ın; Hatay Milletvekili Adnan
Şefik Çirkin 'in; Manisa Milletvekili Sakine Öz'ün; Diyarbakır Milletvekili
Emine Ayna'nın; İstanbul Milletvekilleri Gürsel Tekin ve Mahmut Tanal'ın;
Cumhuriyet Halk Partisi Grup Başkanvekili İstanbul Milletvekili Mehmet Akif
Hamzaçebi ve İstanbul Milletvekili Ferit Mevlüt Aslanoğlu'nun; İzmir
Milletvekili Rahmi Aşkın Türeli'nin; Manisa Milletvekili Özgür Özel'in; İzmir
Milletvekili Rahmi Aşkın Türeli'nin Kanun Teklifleri ile; Benzer Mahiyetteki
Kanun Teklifleri ve Plan ve Bütçe Komisyonu Raporunun 145. maddesinin aşağıdaki
şekilde değiştirilmesini arz ve teklif ederiz.
 Rahmi Aşkın Türeli Musa
Çam Bülent Kuşoğlu
 İzmir İzmir Ankara

 Erdal Aksünger Vahap
Seçer Ümit Özgümüş
 İzmir Mersin Adana

 Haluk Ahmet Gümüş
 Balıkesir
MADDE 145- 26/9/2011 tarihli ve 655
sayılı Ulaştırma, Denizcilik ve Haberleşme Bakanlığının Teşkilat ve Görevleri
Hakkında Kanun Hükmünde Kararnamenin 29 uncu maddesine aşağıdaki fıkra
eklenmiştir.
"(14) Kaza Araştırma ve İnceleme
Kurulunca ihtiyaç duyulması halinde, çözümü özel uzmanlık veya teknik bilgiyi
gerektiren kaza araştırma ve incelemelerinde kamu kurum ve kuruluşları ile
üniversitelerden bilirkişi görevlendirilebilir. Bilirkişi görevlendirilmesine
ilişkin usul ve esaslar ile bunlara verilecek ücretin miktarı Maliye
Bakanlığının uygun görüşü üzerine Bakanlıkça belirlenir."
Türkiye Büyük
Millet Meclisi Başkanlığına
Görüşülmekte olan 639 Sıra Sayılı Kanun
Tasarısının, 26/9/2011 tarihli ve 655 sayılı Ulaştırma, Denizcilik ve
Haberleşme Bakanlığının Teşkilat ve Görevleri Hakkında Kanun Hükmünde
Kararnamenin 29 uncu maddesinde düzenleme öngören 145'inci maddesinin tasarı
metninden çıkarılmasını arz ve teklif ederiz.
 Pervin Buldan  Nursel
Aydoğan Sebahat Tuncel 
 Iğdır Diyarbakır İstanbul

 Erol Dora  Hasip
Kaplan  İdris Baluken 
 Mardin Şırnak Bingöl

 Nazmi Gür  Adil
Zozani
 Van  Hakkâri

BAŞKAN – Komisyon önergeye katılıyor
mu?
PLAN VE BÜTÇE KOMİSYONU BAŞKANI RECEİ
BERBER (Manisa) – Katılmıyoruz Sayın Başkan. 
BAŞKAN – Hükûmet? 
BAŞBAKAN YARDIMCISI ALİ BABACAN
(Ankara) – Katılmıyoruz. 
BAŞKAN – Önerge üzerinde Hakkâri
Milletvekili Sayın Adil Zozani konuşacak. 
Buyurun.
ADİL ZOZANİ (Hakkâri) – Teşekkür ederim
Sayın Başkan. 
Biz, bu maddenin de tasarı metninden
çıkarılmasını talep ediyoruz; gerekçesi şu: Bugüne kadar neredeydiniz, bugüne kadar
bu ihtiyaç hiç hasıl olmadı mı? Hiçbir bakanlık, hiçbir devlet kurumu bugüne
kadar kaza araştırma ve inceleme konusunda bilirkişi görevlendirmesi yapmadı
mı; yaptıysa hangi usul ve esaslara göre yaptı? Eksiklik nedir? Neye göre bir
eksiklik tespit ettiniz de böyle bir düzenleme getiriyorsunuz? Bu soruların
cevabını Komisyonun alt komisyon çalışmalarında bulamadık, üst komisyon
çalışmalarında da bulamadık, bu soruya ilişkin olarak bize elle tutulur, somut
bir cevap verilemedi. Uzaya uydu fırlattınız, uzaydaki uydu arızalarıyla ilgili
bir ihtiyaç mı hasıl oldu, iki uydudan biri, üç uydudan biri arızalandı da bu
konuda siz sıkıntıya düştünüz de böyle bir şey mi getiriyorsunuz? Bu da yok.
Ama, bu konuyla ilgili olarak bizim ısrarla gündeme taşımaya çalıştığımız bir
konu var, siz kulaklarınızı tıkıyorsunuz. 2013 yılı itibarıyla İş Güvenliği
Yasası kabul edildi Mecliste, çıkmış ama iş güvenliği uzmanı istihdamına
ilişkin olarak sizlerin oyuyla iki yıldır bir erteleme yapılıyor. İş güvenliği
uzmanlarının istihdamını iki yıldır erteliyorsunuz. İş yerleri, iş güvenliği
uzmanını istihdam etmiyorlar. Siz bu konuyu da taşerona havale etmişsiniz, son
asansör faciasında ortaya çıktı.
Bakın, insanların güvenliğini de, iş
yeri güvenliğini de taşeronlaştırdınız. İki yıldır bu Meclisin kabul ettiği bir
yasanın gereklerini ısrarla yerine getirmiyorsunuz; bir yıl, bir yıl
ertelediniz. Şimdi 1 Ocak itibarıyla iş güvenliği uzmanı istihdamı mecburiyeti
geliyor. Bu süreçte öyle görünüyor ki siz bir daha bir ertelemeye gideceksiniz,
yine iş güvenliği uzmanlarının istihdamını gerçekleştirmeyeceksiniz. Gerekçesi,
bize söyleneni söylüyorum, hiçbir şey ilave etmeden söylüyorum. Komisyonda bize
sunulan gerekçe aynen şu: “Efendim, iş güvenliği uzmanları fahiş fiyat, ücret
istediği için, işveren bu ücreti ödeyemeyecek durumda olduğu için biz bunu
erteliyoruz.” Bir gerekçe bu. Merak edenler komisyon tutanaklarına açsın
baksın, aynen, kelimesi kelimesine bu gerekçeyi Hükûmet temsilcilerinin
ağzından okuyacaklardır. 
İkinci gerekçe şu: 2013 sonbaharındaki
komisyon görüşmeleri esnasında bize şu söylenmiş: “Efendim, Türkiye’de yeteri
derecede iş güvenliği uzmanı bulunamadığından yeniden bir erteleme yapmak
durumundayız.” Bize bu gerekçenin sunulduğu tarih itibarıyla Türkiye’de iş
bekleyen 7 bin civarında iş güvenliği uzmanı, sertifikalı iş güvenliği uzmanı
mevcut. Gerekçe şu: “A kategoride belge sahibi olmadıkları için biz bunları
istihdam edemiyoruz.” Ama esas gerekçe, ücretleri daha asgariye indirmek
politikasını esas aldığınız için görevlendirme yapmadınız, bu yasa maddesini
yürürlüğe koydurtmadınız. Bu süre içerisinde madenlerde, Türkiye'de sadece
madenlerde 400 civarında işçimizi yitirdik, Soma faciasındaki yitirdiğimiz 301
canla birlikte sadece madenlerde 400 civarında işçi yaşamını yitirdi. Hepsinde
de aynı sıkıntıyı gördük; iş güvenliği uzmanlarının istihdam edilmediğini
gördük. Son asansör faciasında da ortaya çıktı, orada da iş yeri güvenliği
uzmanı yok, denetimi bir taşeron firmaya yaptırmışsınız. 
(Mikrofon otomatik cihaz tarafından kapatıldı)

ADİL ZOZANİ (Devamla) – Ya, bu kadar da
vicdan yoksunluğu olamaz bu konuda. Bu bir vicdan yoksunluğudur. 
Burada da gündeme getirdiğimiz benzer
bir şeydir. Dolayısıyla tasarı metninden çıkarılmasını, anlaşılır bir düzenleme
olmadığını ifade ediyor, hepinizi saygıyla selamlıyorum. (HDP sıralarından
alkışlar)
BAŞKAN – Teşekkür ederim Sayın Zozani.
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 639 Sıra Sayılı İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Ankara Milletvekili İzzet Çetin ve 13 Milletvekilinin;
Ankara Milletvekili İzzet Çetin'in; İstanbul Milletvekili Ferit Mevlüt
Aslanoğlu'nun; Yozgat Milletvekili Sadir Durmaz ve Milliyetçi Hareket Partisi
Grup Başkanvekili İzmir Milletvekili Oktay Vural'ın; İstanbul Milletvekili
Abdullah Levent Tüzel'in; Tekirdağ Milletvekili Candan Yüceer ve 3
Milletvekilinin; Kahramanmaraş Milletvekili Mesut Dedeoğlu ile Milliyetçi
Hareket Partisi Grup Başkanvekili İzmir Milletvekili Oktay Vural'ın; Kırklareli
Milletvekili Mehmet Siyam Kesimoğlu ve 4 Milletvekilinin; Mersin Milletvekili
Aytuğ Atıcı'nın; Konya Milletvekili Mustafa Kalaycı ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Adana Milletvekili
Turgay Develi'nin; İzmir Milletvekili Musa Çam'ın; Bartın Milletvekili Muhammet
Rıza Yalçınkaya'nın; İstanbul Milletvekilleri Mahmut Tanal ve Binnaz Toprak'ın;
İstanbul Milletvekili Mahmut Tanal'ın; İstanbul Milletvekilleri Mahmut Tanal ve
Gürsel Tekin'in; İstanbul Milletvekili Celal Dinçer'in; Manisa Milletvekili
Erkan Akçay'ın; Muğla Milletvekili Nurettin Demir'in; Ankara Milletvekili
Levent Gök'ün; Manisa Milletvekili Erkan Akçay ve Milliyetçi Hareket Partisi
Grup Başkanvekili Mersin Milletvekili Mehmet Şandır'ın; İstanbul Milletvekili
Ali Özgündüz'ün; Tekirdağ Milletvekili Bülent Belen ve Milliyetçi Hareket
Partisi Grup Başkanvekili Mersin Milletvekili Mehmet Şandır'ın; Ankara
Milletvekili İzzet Çetin'in; İstanbul Milletvekilleri Aydın Ağan Ayaydın ve
Ercan Cengiz'in; Kars Milletvekili Mülkiye Birtane'nin; Manisa Milletvekili
Erkan Akçay ve Milliyetçi Hareket Partisi Grup Başkanvekili Mersin Milletvekili
Mehmet Şandır ile 1 Milletvekilinin; Ankara Milletvekili İzzet Çetin'in;
Zonguldak Milletvekili Ali İhsan Köktürk'ün; İstanbul Milletvekili Mustafa
Sezgin Tanrıkulu'nun; İstanbul Milletvekili Mahmut Tanal'ın; İstanbul
Milletvekili Mahmut Tanal'ın; İstanbul Milletvekili Atila Kaya ve Milliyetçi
Hareket Partisi Grup Başkanvekili İzmir Milletvekili Oktay Vural ile 2
Milletvekilinin; Barış ve Demokrasi Partisi Grup Başkanvekili Iğdır
Milletvekili Pervin Buldan'ın; Burdur Milletvekili Ramazan Kerim Özkan'ın;
Hatay Milletvekili Mevlüt Dudu'nun; Ankara Milletvekili Levent Gök'ün; Ankara
Milletvekili Levent Gök'ün; Kahramanmaraş Milletvekili Mesut Dedeoğlu ve
Milliyetçi Hareket Partisi Grup Başkanvekili Mersin Milletvekili Mehmet Şandır
ve 1 Milletvekilinin; Mersin Milletvekili Ali Öz ve Milliyetçi Hareket Partisi
Grup Başkanvekili Mersin Milletvekili Mehmet Şandır ile 1 Milletvekilinin;
Balıkesir Milletvekili Ayşe Nedret Akova'nın; İzmir Milletvekili Musa Çam'ın;
Hatay Milletvekili Adnan Şefik Çirkin'in; Manisa Milletvekili Sakine Öz'ün;
Diyarbakır Milletvekili Emine Ayna'nın; İstanbul Milletvekilleri Gürsel Tekin
ve Mahmut Tanal'ın; Cumhuriyet Halk Partisi Grup Başkanvekili İstanbul
Milletvekili Mehmet Akif Hamzaçebi ve İstanbul Milletvekili Ferit Mevlüt Aslanoğlu'nun;
İzmir Milletvekili Rahmi Aşkın Türeli'nin; Manisa Milletvekili Özgür Özel'in;
İzmir Milletvekili Rahmi Aşkın Türeli'nin Kanun Teklifleri ile; Benzer
Mahiyetteki Kanun Teklifleri ve Plan ve Bütçe Komisyonu Raporunun 145.
maddesinin aşağıdaki şekilde değiştirilmesini arz ve teklif ederiz.
Haluk Ahmet Gümüş (Balıkesir) ve
arkadaşları
MADDE 145- 26/9/2011 tarihli ve 655
sayılı Ulaştırma, Denizcilik ve Haberleşme Bakanlığının Teşkilat ve Görevleri
Hakkında Kanun Hükmünde Kararnamenin 29 uncu maddesine aşağıdaki fıkra
eklenmiştir.
"(14) Kaza Araştırma ve İnceleme
Kurulunca ihtiyaç duyulması halinde, çözümü özel uzmanlık veya teknik bilgiyi
gerektiren kaza araştırma ve incelemelerinde kamu kurum ve kuruluşları ile
üniversitelerden bilirkişi görevlendirilebilir. Bilirkişi görevlendirilmesine
ilişkin usul ve esaslar ile bunlara verilecek ücretin miktarı Maliye
Bakanlığının uygun görüşü üzerine Bakanlıkça belirlenir."
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ İLKNUR
DENİZLİ (İzmir) – Katılamıyoruz.
BAŞKAN – Hükûmet?
BAŞBAKAN YARDIMCISI ALİ BABACAN
(Ankara) – Katılmıyoruz.
BAŞKAN – Önerge üzerinde Manisa
Milletvekili Sayın Erkan Akçay konuşacak.
Buyurun. (MHP sıralarından alkışlar) 
Bir dakika Sayın Akçay…
Cumhuriyet Halk Partisinin önergesi bu.
Sayın Akçay, özür dileriz, sizi daha
sonraki önergede alalım.
ERKAN AKÇAY (Manisa) – Estağfurullah.
BAŞKAN - Sayın Özgür Özel, Manisa
Milletvekili.
Buyurun. 
ÖZGÜR ÖZEL (Manisa) – Sayın Başkan,
değerli milletvekilleri; hepinizi saygıyla selamlıyorum.
Manisa’da birlikte siyaset yaptığımız,
biraz önce kürsüye gelen ve bu karışıklıktan sonra benim yerini aldığım Sayın
Erkan Akçay’dan özür diliyorum öncelikle.
Cumhuriyet Halk Partisi olarak 13 Mayıs
faciasından sonra bütün önceliğimizi üç konu üzerinde yoğunlaştırdık.
Birincisi, kazada hayatını kaybeden ve bize emanet kalan maden faciasının
mağduru ailelerin ve onlara iktidar partisi tarafından verilen sözlerin
tutulmasının takipçisi olmaktı. İkinci husus, şu anda hâlâ daha madenlerde
çalışmakta olan 49 bin işçinin özlük hakları, çalışma şartları, örneğin;
haftalık çalışma saatleri, günlük çalışma saatleri, işe gidiş gelişleri, onunla
ilgili düzenlemeler ve ardından üçüncü husus da iş güvenliği konusuydu. Biz
bunun altını çizdikçe ve komisyonlarda bunun üzerinde durdukça iktidar partisi
de bu konuda bir şeyler yapmaya başladı. O günlerde Soma ilk üç dört gün
boyunca Türkiye’nin gündeminde yoğun şekilde yer alıp ama bir yandan da maden
sahipleri hem iktidara yakın basın tarafından hem özellikle yedi aylık, yedi
yıllık performansı berbat ama yedi günlük halkla ilişkiler performansı
üzerinden değerlendirilen Enerji ve Tabii Kaynaklar Bakanı tarafından korunup
kollandıkça bir infial hâli ortaya çıktı. Bunun üzerine, Soma’da arkadaşlarını
kaybetmiş olan madenciler bir oturma eylemi başlattılar. Bu oturma eyleminde
belli talepleri vardı ama esas olarak kendilerinin sorunlarının dinlenmesini,
dertlerinin dinlenmesini, kendilerinin görünür olmasını amaçlıyorlardı. Bununla
ilgili elbette bütün muhalefet partileri oraya gitti; MHP milletvekilleri, o
zamanın BDP milletvekilleri, bizler. Sonra, buna Başbakan duyarsız kalamazdı ve
gitmedi elbette ama “Orayı temsil eden iyi bir örneklem oluşturup bana
getirin.” dedi. Oradan 9 tane işçiyi aldılar, getirdiler, her maden ocağından,
kamudan, özelden, her meslek grubundan. O madencilerle burada bakanlar görüştü,
Başbakan görüştü. Daha sonra, iktidar partisinin Halkla İlişkiler Başkanlığı
diye bir Başkanlığı var, oranın Başkanı Salih Kapusuz 10 kişilik bir heyetle,
şimdiki Başkanın da olduğu, Sayın Malatya Milletvekili Öznur Çalık’ın da olduğu
bir heyetle Soma’ya geldi. “Burada oturmakta haklısınız ama biz, beş -dediler,
düzeltti birisi- hadi beş Meclis günü olsun, on gün içinde sizin sorunlarınızı
çözeceğiz. Çözmezsek gelin bizi bulun.” dediler ve o madencilerin oturma
eylemini bitirmesini istediler. Muhalefet milletvekilleri, bizler oradaydık,
biz de dinliyorduk, madenciler bize döndüler “Ne yapalım?” diye. Dedik ki:
Devlet sözüdür, verilmiştir, keşke yazılı olsaydı, söz uçar yazı kalır ama
mevcut durumda da devletin sözüne itibar etmek lazım; siz bilirsiniz, biz size
eylem yapın falan demeyiz. O işçiler Salih Kapusuz’a ve heyetine inanarak o
eylemi bitirdiler. O beş gün oldu on gün, o on gün oldu yirmi gün, elli gün, yüz
gün. Geldiğimiz noktada, eğer bu gece bu kanun çıkarsa… “Beş gün sonra olmazsa
ben buradayım arkadaşlar.” diyordu Salih Kapusuz, bir de böyle son derece
muhafazakâr bir belagatle, dinlerken insanın tüyleri diken diken oluyor. Ve o
çocuklar inandılar. O çocuklara “beş gün, on gün” diye verilen sözler
tutulmadı, tutulmadı, AKP kongresine, Tayyip Erdoğan-Cumhurbaşkanı Abdullah Gül
çekişmesine falan kurban gitti, buraya kadar geldi ama bugün siz kanunun tümüne
onay verip evlerinize dönerken Türkiye’de 49 bin madenci için bu kadar sürede
iş güvenliği açısından hiçbir şey yapmadığınızı bilerek gidin lütfen.
Şunu bilin: 13 Mayıs günü Soma’da
patlayan maden ne kadar güvenliyse şu anda Türkiye’deki herhangi bir maden o
kadar güvenli. O 301 madencinin hayatını kaybettiğinde ne hissettiyseniz o
duygularınıza son derece saygılıyım, samimiyetinize inanıyorum ama şunu da
bilin: Yarın 301 kişi daha ölebilir. Onun mesuliyeti de boynumuzdadır,
boynunuzdadır.
Hepinize saygılar sunuyorum. (CHP
sıralarından alkışlar)
BAŞKAN – Teşekkür ederim.
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 639 sıra sayılı İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Manisa Milletvekili Erkan Akçay'ın; Konya Milletvekili
Mustafa Kalaycı ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Yozgat Milletvekili Sadir Durmaz ve Milliyetçi
Hareket Partisi Grup Başkanvekili İzmir Milletvekili Oktay Vural'ın;
Kahramanmaraş Milletvekili Mesut Dedeoğlu ile Milliyetçi Hareket Partisi Grup
Başkanvekili İzmir Milletvekili Oktay Vural'ın; Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural'ın; Manisa Milletvekili Erkan Akçay ve Milliyetçi Hareket Partisi
Grup Başkanvekili Mersin Milletvekili Mehmet Şandır'ın; Tekirdağ Milletvekili
Bülent Belen ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Manisa Milletvekili Erkan Akçay ve Milliyetçi
Hareket Partisi Grup Başkanvekili Mersin Milletvekili Mehmet Şandır'ın;
İstanbul Milletvekili Atila Kaya ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Kahramanmaraş Milletvekili
Mesut Dedeoğlu ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; İstanbul Milletvekili Durmuşali Torlak ve
Milliyetçi Hareket Partisi Grup Başkanvekili Mersin Milletvekili Mehmet
Şandır'ın; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; Osmaniye Milletvekili Hasan
Hüseyin Türkoğlu ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Kastamonu Milletvekili Emin Çınar ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Kütahya
Milletvekili Alim Işık ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Konya Milletvekili Mustafa Kalaycı ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Manisa
Milletvekili Erkan Akçay ve Milliyetçi Hareket Partisi Grup Başkanvekili İzmir
Milletvekili Oktay Vural'ın Benzer Mahiyetteki Kanun Teklifleri ve Plan ve
Bütçe Komisyonu Raporu ile Türkiye Büyük Millet Meclisi Başkanlığı ve Plan ve
Bütçe Komisyonu Başkanlığı Tezkerelerinin (1/931, 2/115, 2/139, 2/195, 2/282,
2/297, 2/298, 2/324, 2/368, 2/399, 2/434, 2/439, 2/453, 2/524, 2/528, 2/555,
2/601, 2/640, 2/689, 2/691, 2/798, 2/885, 2/896, 2/944, 2/1019, 2/1063, 2/1103,
2/1131, 2/1156, 2/1200, 2/1202, 2/1203, 2/1217, 2/1222, 2/1227, 2/1236, 2/1242,
2/1245, 2/1248, 2/1258, 2/1260, 2/1301, 2/1302, 2/1345, 2/1350, 2/1364, 2/1372,
2/1383, 2/1414, 2/1422, 2/1426, 2/1431, 2/1437, 2/1442, 2/1488, 2/1496, 2/1498,
2/1506, 2/1516, 2/1525, 2/1540, 2/1595, 2/1652, 2/1655, 2/1657, 2/1677, 2/1688,
2/1716, 2/1747, 2/1765, 2/1775, 2/1794, 2/1797, 2/1799, 2/1808, 2/1837, 2/1869,
2/1899, 2/1906, 2/1924, 2/1932, 2/1938, 2/1954, 2/1957, 2/1963, 2/1983, 2/1997,
2/2000, 2/2032, 2/2041, 2/2051, 2/2056, 2/2057, 2/2065, 2/2069, 2/2083, 2/2146,
2/2156, 2/2178, 2/2186, 2/2187, 2/2190, 2/2191, 2/2192, 2/2198) 145 inci
maddesinin aşağıdaki şekilde değiştirilmesini arz ve teklif ederiz.
Erkan Akçay (Manisa) ve arkadaşları
MADDE 145- 26/9/2011 tarihli ve 655
sayıIı Ulaştırma, Denizcilik ve Haberleşme Bakanlığının Teşkilat ve Görevleri
Hakkında Kanun Hükmünde Kararnamenin 29 uncu maddesine aşağıdaki fıkra
eklenmiştir.
"(14) Kaza Araştırma ve İnceleme
Kurulunca ihtiyaç duyulması halinde, çözümü özel uzmanlık veya teknik bilgiyi
gerektiren kaza araştırma ve incelemelerinde bilirkişi görevlendirilebilir.
Bilirkişi görevlendirilmesine ilişkin usul ve esaslar Bakanlıkça belirlenir.
Bilirkişiye verilecek ücret inceleme ve seyahat giderleriyle orantılı bir
şekilde Maliye Bakanlığının uygun görüşü üzerine Bakanlıkça çıkarılacak
yönetmelikle belirlenir."
BAŞKAN – Komisyon önergeye katılıyor
mu? 
PLAN VE BÜTÇE KOMİSYONU SÖZCÜSÜ İLKNUR
DENİZLİ (İzmir) – Katılamıyoruz Sayın Başkan. 
BAŞKAN – Hükûmet? 
BAŞBAKAN YARDIMCISI ALİ BABACAN
(Ankara) – Katılamıyoruz. 
BAŞKAN – Önerge üzerinde Manisa
Milletvekili Sayın Erkan Akçay konuşacak.
Buyurun. (MHP sıralarından alkışlar) 
ERKAN AKÇAY (Manisa) – Sayın Başkan,
değerli milletvekilleri; 145’inci maddede verdiğimiz önerge üzerinde söz aldım.

Değerli milletvekilleri, bu tasarıda,
emeklilikte yaşa takılanlar, 2000 öncesi vergi mükellefi olduğu hâlde bir türlü
kendileri sigortalı sayılmayanlar, öğretmenler, ziraat mühendisleri, gıda
mühendisleri ve atama bekleyen mühendislere ilişkin bir düzenleme maalesef yok.
Yani, öğretmenler için son derece kısmi bir atama düzenlemesi var.
Bu 148 maddelik torba tasarının
diyebilirim ki en az yarısında Hükûmet abesle iştigal etmektedir. Ya rantiye
kullanıyor… Elbette, biz Milliyetçi Hareket Partisi olarak bu süreçte olumlu
maddelere olabildiğince destek verdik ve katkı verdik, olumsuzların karşısına
çıktık, bazı nötr maddeler de var. Fakat, özellikle bu ve bundan önceki bütün
torba tasarılar da göstermektedir ki Adalet ve Kalkınma Partisi rantiyeci bir
iktidardır. Şimdi, ben bunu söyleyince elbette tepki göstereceksiniz.
MİHRİMAH BELMA SATIR (İstanbul) – Tepki
göstermiyoruz, anlamı yok.
ERKAN AKÇAY (Devamla) – Peki, kendi
bakanlarınız söylerse…
MİHRİMAH BELMA SATIR (İstanbul) – Altı
boş bir söylem, tabii ki göstermiyoruz. 
ERKAN AKÇAY (Devamla) – Bakın, ben daha
açıkça söylüyorum.
MİHRİMAH BELMA SATIR (İstanbul) –
Değeri de yok. 
ERKAN AKÇAY (Devamla) – Ekonomiden
sorumlu Başbakan Yardımcısı Sayın Ali Babacan Türkiye’nin geldiği noktada
ekonomideki sorunları gayet izah ediyor. Hiç mi dinlemiyorsunuz, ben söyleyince
mi laf atıp cevap verme gereği duyuyorsun?
MİHRİMAH BELMA SATIR (İstanbul) – Laf
atmıyoruz ya, hiç kimse laf atmıyor.
ERKAN AKÇAY (Devamla) – Üretimi ihmal
ettiniz, rantiyeye önem verdiniz. Neden bu rantiye maddeleri geliyor? Siz
rantiyeden vazgeçemezsiniz. Çünkü rantiyeden beslenen bir yapı söz konusu,
üretime ilişkin perspektifiniz yok.
Rantiye nedir, kâr nedir? Değerli
arkadaşlar, kâr, bir işletme veya bir kişi, bir üretim faaliyetinde bir katma
değer ortaya koyar ve bunun gelirini bir kâr ve kazanç olarak ifade ederiz.
Rantiyede katma değer yoktur, emek yoktur, üretim yoktur. Ne vardır? Bir malın
veya bir şeyin, bir olgunun kıtlaştırılarak kıymetlendirilmesi ve bundan haksız
kazanç elde edilmesidir. Bu konuda da elinize evelallah hiç kimse su dökemez. 
Değerli arkadaşlar, Sayın Başbakan
Yardımcısı da burada. Bu abesle iştigal edeceğinize… Kendi konforunuza, kendi
çıkarlarınıza para buluyorsunuz değil mi? Başbakan diyor ki: “Ak saray
yapıyoruz.” Yapılan bunca israf ve masraflar bana Ak sarayı değil de “A”sı “Alamut”, “K”si Alamut Kalesi
sarayını çağrıştırıyor. Yüzlerce, binlerce odayla, haksız yere bir sürü
kadrolarla buralarda bu tür saraylar oluşturuluyor. Peki, Hükûmet bu kendi
konforuna ve kendi çıkarlarına para bulurken atanamayan öğretmenlere, ziraat
mühendislerine niye para ve kaynak bulamıyor? Allah’tan korkun, 900 milyon
lirayı geçen, 1 milyar, 1 katrilyona varan bir bina, bir inşaat yapılıyor ve
bu, sanki çürüme ve çöküş dönemlerinin, o Dolmabahçe, Çırağan, Beylerbeyi
saraylarının dönemlerini hatırlatıyor, borç alınarak yapılan… 
YILMAZ TUNÇ (Bartın) – Siz 50 milyar dolar para batırdınız.
ERKAN AKÇAY (Devamla) - Bu masraf yapılacak, 400 milyon
liraya uçak bir çırpıda alınıp bu saltanat sürülecek bütçe imkânları yoktur
değerli arkadaşlar.
Şimdi, Hükûmetin, 5018 sayılı Kamu Mali Yönetimi Kanunu’na
göre Orta Vadeli Programı eylül ayının ilk haftası açıklaması gerekirdi. Eylül
ayının ilk haftası geçti, Orta Vadeli Program ortada yok. Acaba iktidar hangi
zaman zamanında açıklamış Orta Vadeli Program’ı? Hiçbir zaman. Peki, bunun kanununu
kim çıkardı? Yine bu iktidar çıkardı. Kendi çıkardığı kanunlara da bir gün
olsun uymadı.
YILMAZ TUNÇ (Bartın) – Sen batırdığınız bankalardan bahset!
ERKAN AKÇAY (Devamla) - Peki, 900 milyon liralık bu para
bulunuyor da temmuz ayı bütçe gerçekleşmelerini niye daha açıklayamadınız?
Haziran ayı bütçe gerçekleşmeleri temmuzda açıklandı ama şimdi, bakın, bu bütçe
gerçekleşmelerini açıklayamadı çünkü bütçe gerçekleşmeleri çok kötü, ağustos
gerçekleşmeleri de kötü. Bu bütçe, kötü bütçe performansına rağmen saltanattan,
israftan asla taviz verilmemiştir. (MHP sıralarından alkışlar)
BAŞKAN – Teşekkür ederim Sayın Akçay.
Önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir.
Maddeyi oylarınıza sunuyorum: Kabul edenler… Kabul etmeyenler…
Madde kabul edilmiştir. 
Birleşime on dakika ara veriyorum.
Kapanma Saati: 21.24
ON İKİNCİ OTURUM
Açılma Saati:
22.05
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER:
Muharrem IŞIK (Erzincan), Fehmi KÜPÇÜ (Bolu)
-----0-----
BAŞKAN – Sayın milletvekilleri, Türkiye
Büyük Millet Meclisinin 138’inci Birleşiminin On İkinci Oturumunu açıyorum. 
639 sıra sayılı Kanun Tasarısı’nın
görüşmelerine devam edeceğiz.
Komisyon? Burada.
Hükûmet? Burada. 
KAMER GENÇ (Tunceli) – Sayın Başkan,
Meclisi oyuncak hâline çeviriyorsunuz. Bakın, bir saat ara verdiniz, bir saat.
Türkiye Büyük Millet Meclisinin değerini düşürüyorsunuz. 
SIRRI SÜREYYA ÖNDER (İstanbul) – Vur
Kamer Bey!
KAMER GENÇ (Tunceli) - Ya, kardeşim,
milletle alay ediliyor. 
BAŞKAN – Sayın Genç…
KAMER GENÇ (Tunceli) – Bir dakika
canım…
SÜREYYA SADİ BİLGİÇ (Isparta) - Bağırma
be, bağırma.
BAŞKAN – Siz konuştunuz, şimdi ben
konuşacağım.
KAMER GENÇ (Tunceli) – 63’üncü maddeye
göre tutumunuz hakkında söz istiyorum.
BAŞKAN – Ben grup başkan vekilleriyle… 
KAMER GENÇ (Tunceli) – Evet. Efendim,
ben milletvekiliyim. 
BAŞKAN - …içeride bir görüşme yaptım.
KAMER GENÇ (Tunceli) – Görüşme
yapamazsın.
BAŞKAN – İlk defa da bunu yapmıyoruz. 
KAMER GENÇ (Tunceli) – Bu Meclisi doğru
dürüst yönetmek zorundasın. 
BAŞKAN – Şimdiye kadar da bunu çok
yaptık.
KAMER GENÇ (Tunceli) – Efendim, Meclise
ara vermek suretiyle kanun yapamazsın.
BAŞKAN – Meclisin sağlıklı bir çalışma
yapabilmesi için grup başkan vekilleriyle bir toplantı yaptım, bu toplantıdan
sonra buraya çıktım.
KAMER GENÇ (Tunceli) – Ben 63’üncü
maddeye göre söz istiyorum tutumun hakkında. Tutumun hakkında söz istiyorum. 
BAŞKAN – Sizin bu konudaki talebinizi
yerine getirmeyeceğim.
KAMER GENÇ (Tunceli) – Meclisi oyuncak
hâline çevirdiniz. 
BAŞKAN – Teşekkür ederim.
KAMER GENÇ (Tunceli) – Efendim, söz
istiyorum 63’üncü maddeye göre Sayın Başkan.
BAŞKAN – Sayın milletvekilleri, Manisa
Milletvekili Erkan Akçay ve arkadaşlarının 190 sayılı Kanun Hükmünde
Kararname’nin eki (I) sayılı cetveli Gıda, Tarım ve Hayvancılık Bakanlığına ait
bölümüne eklenmek suretiyle kadro ihdası içeren bir önergesi vardır. Bu önerge
74’üncü maddenin görüşmeleri sırasında verilmesi gerektiği için işleme
alınamamaktadır. 
146’ncı madde üzerinde üç adet önerge
vardır, okutuyorum:
“Türkiye Büyük
Millet Meclisi Başkanlığına
Görüşülmekte olan 639 sıra sayılı…”
KAMER GENÇ (Tunceli) – Şimdi Sayın
Başkan, sen başkan mısın değil misin, onu söyler misin? Başkan mısın sen?
HÜSEYİN ŞAHİN (Bursa) – Başkan tabii
ya. 
KAMER GENÇ (Tunceli) – Ya, nesin sen
orada? Ya, kardeşim, Meclis oyuncak hâline getirilir mi? Bir saat ara vermiş,
burada kanun hazırlıyorsunuz. Kanun böyle mi yapılır? Kendi cebinizi doldurmak
için devleti istismar etmek için… Sizde insanlık yok mu ya! 
VEDAT DEMİRÖZ (Bitlis) – Senin başkan
vekilin yaptı onu. 
KAMER GENÇ (Tunceli) – Bana bak, elini
öyle yapma, gözüne sokarım o parmaklarını! (AK PARTİ sıralarından gürültüler)
VEDAT DEMİRÖZ (Bitlis) – “Başkan
vekilinle görüş.” diyorum.
KAMER GENÇ (Tunceli) – Meclis bu hâle
sokulur mu ya? Bu Meclis bu hâle getirilir mi? Meclise ara veriyorsunuz “Kanun
yapacağız.” Böyle var mı ya? Türkiye Büyük Millet Meclisinin tarihinde yok
böyle bir şey ya!
İDRİS BALUKEN (Bingöl) – Doğru diyor,
“On dakika ara.” dedi, bir saat geçti.
KAMER GENÇ (Tunceli) – Ya, şimdi yaptığınız
iş mi? Meclise ara veriyorsunuz, efendim, bir saat kanun yapılıyor burada.
Kanun böyle mi yapılır? 
SÜREYYA SADİ
BİLGİÇ (Isparta) - Yeter artık ya, otur oturduğun yerde! Yeter!
KAMER GENÇ
(Tunceli) - Ondan sonra hangi holdinglerle anlaşmışsanız onların cebini
doldurmak için bu kanunları yapıyorsunuz böyle. 
SIRRI SÜREYYA
ÖNDER (İstanbul) – Hadi cevap verin. 
KAMER GENÇ
(Tunceli) - Ya, sizde vicdan olsa böyle hareket etmezsiniz.
BAŞKAN – Arkadaşlar, birleşime beş
dakika ara veriyorum.
Kapanma Saati:
22.08
ON ÜÇÜNCÜ OTURUM
Açılma Saati: 22.25
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Muharrem IŞIK (Erzincan), Fehmi KÜPÇÜ
(Bolu)
-----0-----
BAŞKAN – Sayın milletvekilleri, Türkiye Büyük Millet Meclisinin 138’inci
Birleşiminin On Üçüncü Oturumunu açıyorum. 
639 sıra sayılı Kanun Tasarısı’nın görüşmelerine devam edeceğiz.
Komisyon? Burada.
Hükûmet? Burada.
146’ncı maddede kalmıştık.
146’ncı maddede üç adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte olan 639 sıra sayılı Kanun Tasarısının 146 ncı maddesinin
aşağıdaki şekilde değiştirilmesini arz ve teklif ederiz.
 Mustafa Elitaş İsmail
Tamer Recep Özel
 Kayseri Kayseri Isparta
 Ramazan Can Mehmet
Kerim Yıldız
 Kırıkkale Ağrı

"MADDE 146 - Bu Kanunla;
a)  18/1/1966 tarihli ve 711 Sayılı
Nöbetçi Memurluğu Kurulmasını ve Olağanüstü Hal Tatbikatlarında Mesainin 24
Saat Devamını Sağlayan Kanun,
b)  6245 sayılı Kanunun geçici 4 üncü
maddesi,
c)  20/4/1967 tarihli ve 854 sayılı
Deniz İş Kanununun 11 inci maddesi ile 50 nci maddesinin birinci fıkrasının (b)
bendi,
ç) 5449 sayılı Kanunun 11 inci
maddesinin birinci fıkrasının (k) bendi,
d)  5502 sayılı Kanunun 24 üncü
maddesinin birinci fıkrasının (c) bendi,
e)  28/2/2008 tarihli ve 5746 sayılı
Araştırma ve Geliştirme Faaliyetlerinin Desteklenmesi Hakkında Kanunun 3 üncü
maddesinin üçüncü fıkrasında yer alan "her bir çalışan için beş yıl
süreyle" ibaresi,
f)  6356 sayılı Kanunun Geçici 6 ncı
maddesinin birinci fıkrası,
g)  6446 sayılı Kanunun 15 inci
maddesinin ikinci fıkrası,
ğ) 3093 sayılı Kanunun 4 üncü
maddesinin (c) fıkrasının ikinci cümlesi,
h)  5174 sayılı Kanunun 58 inci
maddesinin üç, dört ve beşinci fıkraları,
ı) 5378 sayılı Kanunun Geçici 3 üncü
maddesinin dördüncü fıkrası,
yürürlükten kaldırılmıştır"
Türkiye
Büyük Millet Meclisi Başkanlığına
Görüşülmekte olan 639 Sıra Sayılı İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ve Bütçe Komisyon Raporunun 146. maddesinin birinci
fıkrasının (g) bendinin madde metninden çıkarılmasını arz ve teklif ederiz.
 Vahap Seçer Erdal
Aksünger Musa Çam
 Mersin İzmir İzmir
 Ümit Özgümüş Haluk
Ahmet Gümüş
 Adana Balıkesir
Türkiye Büyük
Millet Meclisi Başkanlığına
Görüşülmekte olan 639 sıra sayılı İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Manisa Milletvekili Erkan Akçay’ın; Konya Milletvekili
Mustafa Kalaycı ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Yozgat Milletvekili Sadir Durmaz ve Milliyetçi
Hareket Partisi Grup Başkanvekili İzmir Milletvekili Oktay Vural'ın;
Kahramanmaraş Milletvekili Mesut Dedeoğlu ile Milliyetçi Hareket Partisi Grup
Başkanvekili İzmir Milletvekili Oktay Vural'ın; Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural'ın; Manisa Milletvekili Erkan Akçay ve Milliyetçi Hareket Partisi
Grup Başkanvekili Mersin Milletvekili Mehmet Şandır'ın; Tekirdağ Milletvekili
Bülent Belen ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Manisa Milletvekili Erkan Akçay ve Milliyetçi
Hareket Partisi Grup Başkanvekili Mersin Milletvekili Mehmet Şandır'ın;
İstanbul Milletvekili Atila Kaya ve Milliyetçi Hareket Partisi Grup Başkanvekili
İzmir Milletvekili Oktay Vural'ın; Kahramanmaraş Milletvekili Mesut Dedeoğlu ve
Milliyetçi Hareket Partisi Grup Başkanvekili Mersin Milletvekili Mehmet
Şandır'ın; İstanbul Milletvekili Durmuşali Torlak ve Milliyetçi Hareket Partisi
Grup Başkanvekili Mersin Milletvekili Mehmet Şandır'ın; Mersin Milletvekili Ali
Öz ve Milliyetçi Hareket Partisi Grup Başkanvekili Mersin Milletvekili Mehmet
Şandır'ın; Osmaniye Milletvekili Hasan Hüseyin Türkoğlu ve Milliyetçi Hareket
Partisi Grup Başkanvekili Mersin Milletvekili Mehmet Şandır'ın; Kastamonu
Milletvekili Emin Çınar ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Kütahya Milletvekili Alim Işık ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Konya
Milletvekili Mustafa Kalaycı ve Milliyetçi Hareket Partisi Grup Başkanvekili
İzmir Milletvekili Oktay Vural'ın; Manisa Milletvekili Erkan Akçay ve
Milliyetçi Hareket Partisi Grup Başkanvekili İzmir Milletvekili Oktay Vural'ın
Benzer Mahiyetteki Kanun Teklifleri ve Plan ve Bütçe Komisyonu Raporu ile
Türkiye Büyük Millet Meclisi Başkanlığı ve Plan ve Bütçe Komisyonu Başkanlığı
Tezkerelerinin (1/931, 2/115, 2/139, 2/195, 2/282, 2/297, 2/298, 2/324, 2/368,
2/399, 2/434, 2/439, 2/453, 2/524, 2/528, 2/555, 2/601, 2/640, 2/689, 2/691,
2/798, 2/885, 2/896, 2/944, 2/1019, 2/1063, 2/1103, 2/1131, 2/1156, 2/1200,
2/1202, 2/1203, 2/1217, 2/1222, 2/1227, 2/1236, 2/1242, 2/1245, 2/1248, 2/1258,
2/1260, 2/1301, 2/1302, 2/1345, 2/1350, 2/1364, 2/1372, 2/1383, 2/1414, 2/1422,
2/1426, 2/1431, 2/1437, 2/1442, 2/1488, 2/1496, 2/1498, 2/1506, 2/1516, 2/1525,
2/1540, 2/1595, 2/1652, 2/1655, 2/1657, 2/1677, 2/1688, 2/1716, 2/1747, 2/1765,
2/1775, 2/1794, 2/1797, 2/1799, 2/1808, 2/1837, 2/1869, 2/1899, 2/1906, 2/1924,
2/1932, 2/1938, 2/1954, 2/1957, 2/1963, 2/1983, 2/1997, 2/2000, 2/2032, 2/2041,
2/2051, 2/2056, 2/2057, 2/2065, 2/2069, 2/2083, 2/2146, 2/2156, 2/2178, 2/2186,
2/2187, 2/2190, 2/2191, 2/2192, 2/2198) 146 ncı maddesinin aşağıdaki şekilde
değiştirilmesini arz ve teklif ederiz.
 Erkan Akçay Reşat
Doğru Alim Işık
 Manisa Tokat Kütahya
 Seyfettin Yılmaz Ali
Halaman Adana Adana 
"MADDE 146- Bu Kanunla; 
a)  18/1/1966 tarihli ve 711 Sayılı
Nöbetçi Memurluğu Kurulmasını ve Olağanüstü Hâl Tatbikatlarında Mesainin 24
Saat Devamını Sağlayan Kanun,
b)  18/2/1954 tarihli ve 6245 sayılı
Harcırah Kanununun geçici 4 üncü maddesi,
c)  20/4/1967 tarihli ve 854 sayılı
Deniz İş Kanununun 11 inci maddesi ile 50 nci maddesinin birinci fıkrasının (b)
bendi,
ç) 8/2/2006 tarihli ve 5449 sayılı
Kalkınma Ajanslarının Kuruluşu, Koordinasyonu ve Görevleri Hakkında Kanununun
11 inci maddesinin birinci fıkrasının (k) bendi,
d)  20/5/2006 tarihli ve 5502 sayılı
Sosyal Güvenlik Kurumu Kanununun 24 üncü maddesinin birinci fıkrasının (c)
bendi,
e)  28/2/2008 tarihli ve 5746 sayılı
Araştırma ve Geliştirme Faaliyetlerinin Desteklenmesi Hakkında Kanunun 3 üncü
maddesinin üçüncü fıkrasında yer alan "her bir çalışan için beş yıl
süreyle" ibaresi,
f)  7/11/2012 tarihli ve 6356 sayılı
Sendikalar ve Toplu İş Sözleşmesi Kanununun Geçici 6 ncı maddesinin birinci
fıkrası,
g)  30/3/2013 tarihli ve 6446 sayılı
Elektrik Piyasası Kanununun 15 inci maddesinin ikinci fıkrası, 
yürürlükten kaldırılmıştır.”
BAŞKAN – Okunan son önergeye Komisyon
katılıyor mu?
PLAN VE BÜTÇE KOMİSYONU SÖZCÜSÜ VEDAT
DEMİRÖZ (Bitlis) – Katılmıyoruz Sayın Başkanım.
BAŞKAN – Hükûmet?
MİLLÎ SAVUNMA BAKANI İSMET YILMAZ
(Sivas) – Katılmıyoruz.
BAŞKAN – Önerge üzerinde Kütahya
Milletvekili Sayın Alim Işık konuşacak.
Buyurun. (MHP sıralarından alkışlar) 
ALİM IŞIK (Kütahya) – Sayın Başkan,
değerli milletvekilleri; 639 sıra sayılı Kanun Tasarısı’nın 146’ncı maddesi
üzerinde vermiş olduğumuz önerge hakkında söz aldım. Bu vesileyle hepinizi
saygıyla selamlıyorum.
Bu önergemiz, söz konusu tasarıda
geçtiği hâliyle anlaşılmaz durumda olan ya da kanun yapım tekniğine uygun
olarak hazırlanmamış olan bazı bentlerin daha düzgün hâle getirilmesini
amaçlayan ve bu nedenle de olumlu olarak değerlendireceğimiz bir önergedir.
Önergemizde kanun yapım tekniğine uygun olarak kanunların ismi zikredilmiş ve
tasarıda kabul edilen maddeler doğrultusunda yürürlükte olan mevzuattan
kaldırılması gereken bazı hükümlerin yer aldığı bir önergedir. Değerlendirmeyi
yüce Meclisin takdirine sunmaktayız. Daha iyi olacağını düşündüğümüz için bu
şekilde bir önergeyi sunmuş bulunmaktayız.
Ben bu vesileyle bu torba yasadan
beklentileri olan vatandaşlarımızın maalesef beklentilerinin karşılığını
bulamadıklarını ama henüz yasa son hâline gelmediğine göre düzeltilmesi ya da
tekriri müzakereyle ele alınması hâlinde bazı kesimlerin de beklentilerinin
karşılık bulması adına birkaç konuyu sizlerle paylaşmak isterim.
Öncelikle, öğretmen atamaları için
ayrılan kontenjanın yetersiz olduğu, dolasıyla daha önceki yıllarda yapılan
dağılıma benzer bir dağılım yapılması hâlinde birçok branş öğretmeninin yine
atanamama ihtimalinin olması nedeniyle bu kadronun 35 binden daha fazla bir
sayıya çıkartılması gerektiğini, özellikle de teknik öğretmenlerin atanması
konusunda ek kontenjana ihtiyaç duyulduğunu ifade etmek isterim.
Bir diğer konu -hepinizin de yakından
bildiği ve zaman zaman sizlerin de muhatap olduğu gibi- vekil imamlar kadro
talebiyle bu torba yasada taleplerinin karşılık bulmasını beklemektedirler.
Onların da mağduriyetinin giderilmesi gerektiğini düşünmekteyiz.
Bir başka konu, maalesef, Orman Genel
Müdürlüğünün Antalya, Bolu, İzmir ve Kastamonu’da çalıştırmak üzere geçen yıl
almış olduğu 150 kişiden oluşan orman muhafaza memurlarını yaptığı sınavda,
uygulama sınavının ilkelerinin belirsiz olduğu gerekçesiyle yapılan itiraz
başvurusunun Danıştayca kabul edilmesi sonucunda, 15 Nisan 2014 tarihinde, şu
anda yaklaşık on bir aydan fazla bir süredir çalışmakta oldukları hâlde bu
Danıştay kararı gereğince görevlerine önümüzdeki hafta son verilecek olan 150
orman muhafaza memurunun durumunun netliğe kavuşturulması ve bu sıkıntının
giderilmesi gerekiyor. Dolayısıyla, bu torba yasada bunun da yer almasının
yerinde olacağını düşünmekteyiz.
Bir diğer önemli sorun, KPSS’yle işe
girmiş olan 4/C’li üniversite mezunu gençlerin kadro talepleri yıllardır yerine
getirilmemiştir.
Yine, 4/C’lilerin ek ödeme ve aile
yardımı taleplerinin bu torba yasa kapsamında yeniden ele alınmasında yarar
vardır.
Hizmetlilerin ek gösterge talebi bugüne
kadar yerine getirilmemiştir, bu torba yasa kapsamında yerine getirilmesi
hâlinde önemli bir kesim bu mağduriyetten kurtarılmış olacaktır.
Yine, subay ve astsubaylara özlük
haklarının iyileştirilmesi yönünde ilgili bakanlarca verilen sözler maalesef
unutulmuş, bu torba yasada da yerini almamıştır, bunun yerine almasını talep
etmekteyiz.
Emeklilerin özlük haklarının
iyileştirilmesi konusunda gerek Hükûmetin gerekse ilgili bakanların zaman zaman
kamuoyuna da yansıyan demeçlerinin karşılığı bugüne kadar yerine getirilmediği
için hiç olmazsa bu torba yasada onların da mağduriyetinin giderilmesi önem arz
etmektedir.
Son olarak da çiftçilerin Ziraat
Bankasına ve tarım kredi kooperatiflerine olan borçlarının yapılandırılması
talebi yine bu torba yasada yer almalıdır diyor, önergemize desteğinizi
bekleyerek saygılar sunuyorum. (MHP sıralarından alkışlar) 
BAŞKAN – Teşekkür ederim.
Önergeyi oylarınıza sunuyorum: Kabul
edenler...
YUSUF HALAÇOĞLU (Kayseri) – Karar yeter
sayısı istiyorum efendim.
BAŞKAN – Karar yeter sayısı arayacağım.
Kabul etmeyenler... 
Karar yeter sayısı yoktur, birleşime on
dakika ara veriyorum.
Kapanma Saati:
22.39
ON DÖRDÜNCÜ OTURUM
Açılma Saati: 23.15
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Muharrem IŞIK (Erzincan), Fehmi KÜPÇÜ
(Bolu)
-----0-----
BAŞKAN – Sayın milletvekilleri, Türkiye Büyük Millet Meclisinin 138’inci
Birleşiminin On Dördüncü Oturumunu açıyorum. 
Kütahya Milletvekili Alim Işık ve arkadaşlarının önergesinin oylamasında
karar yeter sayısı bulunamamıştı. Şimdi önergeyi tekrar oylarınıza sunacağım ve
karar yeter sayısı arayacağım.
Kabul edenler... Kabul etmeyenler... 
Elektronik yapalım.
KAMER GENÇ (Tunceli) – Ya, böyle bir şey olur mu? Sende göz yok mu? Göz
yok mu sende? Bu Meclisi ne kadar kötü yönetiyorsun ya! İnsan bir aynaya bakar
ya!
BAŞKAN – İki dakika süre veriyorum.
(Elektronik cihazla oylama yapıldı)
BAŞKAN – Karar yeter sayısı vardır,
önerge reddedilmiştir. 
Diğer önergeyi okutuyorum: 
Türkiye Büyük
Millet Meclisi Başkanlığına
Görüşülmekte olan 639 Sıra Sayılı İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Ankara Milletvekili İzzet Çetin ve 13 Milletvekilinin;
Ankara Milletvekili İzzet Çetin'in; İstanbul Milletvekili Ferit Mevlüt
Aslanoğlu'nun; Yozgat Milletvekili Sadir Durmaz ve Milliyetçi Hareket Partisi
Grup Başkanvekili İzmir Milletvekili Oktay Vural'ın; İstanbul Milletvekili
Abdullah Levent Tüzel'in; Bingöl Milletvekili İdris Baluken'in; Bursa
Milletvekili Sena Kaleli ve 5 Milletvekilinin; Ankara Milletvekili İzzet
Çetin'in; Tekirdağ Milletvekili Candan Yüceer ve 3 Milletvekilinin;
Kahramanmaraş Milletvekili Mesut Dedeoğlu ile Milliyetçi Hareket Partisi Grup
Başkanvekili İzmir Milletvekili Oktay Vural'ın; Kırklareli Milletvekili Mehmet
Siyam Kesimoğlu ve 4 Milletvekilinin; Mersin Milletvekili Aytuğ Atıcı'nın;
Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Adana Milletvekili Turgay
Develi'nin; İzmir Milletvekili Musa Çam'ın; Bartın Milletvekili Muhammet Rıza
Yalçınkaya'nın; İstanbul Milletvekilleri Mahmut Tanal ve Binnaz Toprak'ın;
İstanbul Milletvekili Mahmut Tanal’ın; İstanbul Milletvekilleri Mahmut Tanal ve
Gürsel Tekin'in; İstanbul Milletvekili Celal Dinçer'in; Muğla Milletvekili
Nurettin Demir'in; Ankara Milletvekili Levent Gök'ün; Manisa Milletvekili Erkan
Akçay ve Milliyetçi Hareket Partisi Grup Başkanvekili Mersin Milletvekili
Mehmet Şandır'ın; İstanbul Milletvekili Ali Özgündüz'ün; Tekirdağ Milletvekili
Bülent Belen ve Milliyetçi Hareket Partisi Grup Başkanvekili Mersin
Milletvekili Mehmet Şandır’ın; Ankara Milletvekili İzzet Çetin'in; İstanbul
Milletvekilleri Aydın Ağan Ayaydın ve Ercan Cengiz'in; İstanbul Milletvekili
Mustafa Sezgin Tanrıkulu'nun; İstanbul Milletvekili Mahmut Tanal'ın; İstanbul
Milletvekili Mahmut Tanal'ın; İstanbul Milletvekili Atila Kaya ve Milliyetçi
Hareket Partisi Grup Başkanvekili İzmir Milletvekili Oktay Vural ile 2
Milletvekilinin; Barış ve Demokrasi Partisi Grup Başkanvekili Iğdır
Milletvekili Pervin Buldan'ın; Burdur Milletvekili Ramazan Kerim Özkan'ın;
Hatay Milletvekili Mevlüt Dudu'nun; Ankara Milletvekili Levent Gök'ün; Ankara
Milletvekili Levent Gök'ün; Kahramanmaraş Milletvekili Mesut Dedeoğlu ve
Milliyetçi Hareket Partisi Grup Başkanvekili Mersin Milletvekili Mehmet Şandır
ve 1 Milletvekilinin; Mersin Milletvekili Ali Öz ve Milliyetçi Hareket Partisi
Grup Başkanvekili Mersin Milletvekili Mehmet Şandır ile 1 Milletvekilinin;
Balıkesir Milletvekili Ayşe Nedret Akova'nın; Mersin Milletvekili Ali Öz ve
Milliyetçi Hareket Partisi Grup Başkanvekili Mersin Milletvekili Mehmet
Şandır’ın; İstanbul Milletvekili Durmuş Ali Torlak ve Milliyetçi Hareket
Partisi Grup Başkanvekili Mersin Milletvekili Mehmet Şandır ile 1
Milletvekilinin; İzmir Milletvekili Musa Çam'ın; Hatay Milletvekili Adnan Şefik
Çirkin'in; Diyarbakır Milletvekili Emine Ayna'nın; İstanbul Milletvekilleri
Gürsel Tekin ve Mahmut Tanal’ın; İstanbul Milletvekili Abdullah Levent
Tüzel'in; Kocaeli Milletvekili Haydar Akar'ın, Cumhuriyet Halk Partisi Grup
Başkanvekili İstanbul Milletvekili Mehmet Akif Hamzaçebi ve İstanbul
Milletvekili Ferit Mevlüt Aslanoğlu’nun; İzmir Milletvekili Rahmi Aşkın
Türeli’nin; Manisa Milletvekili Özgür Özel’in; İzmir Milletvekili Rahmi Aşkın
Türeli’nin Kanun Teklifleri ile; Benzer Mahiyetteki Kanun Teklifleri ve Plan ve
Bütçe Komisyonu Raporunun 146. maddesinin birinci fıkrasının (g) bendinin madde
metninden çıkarılmasını arz ve teklif ederiz. 
Erdal Aksünger
(İzmir) ve arkadaşları
BAŞKAN – Komisyon önergeye katılıyor
mu? 
PLAN VE BÜTÇE KOMİSYONU SÖZCÜSÜ VEDAT
DEMİRÖZ (Bitlis) – Katılmıyoruz Sayın Başkanım. 
BAŞKAN – Hükûmet? 
MİLLÎ SAVUNMA BAKANI İSMET YILMAZ
(Sivas) – Katılmıyoruz. 
BAŞKAN – Sayın Müslim Sarı konuşacak
önerge üzerinde, İstanbul Milletvekili. 
Buyurun. (CHP sıralarından alkışlar) 
MÜSLİM SARI (İstanbul) – Teşekkür
ederim Sayın Başkan. 
Sayın Başkan, değerli üyeler; hepinizi
saygıyla selamlıyorum. 
Yaklaşık üç buçuk aydır Meclis
gündemini meşgul eden bir yasa tasarısı ya da teklifiyle karşı karşıyayız. Üç
buçuk aydır gecenin bir vaktine kadar çalışıyoruz ve “Bu yasa tasarısından
geriye ne kaldı?” diye sorsanız tek bir kelimeyle ifade edebilirim:
Samimiyetsizlik. Esasen, bu yasal düzenleme ve üç buçuk aydır bizim burada
vermiş olduğumuz emek, AKP’nin yasa yapma tekniğinde ne kadar samimi olduğunun
da bir göstergesi oldu. Neredeyse, AKP, kendi siyasal gündemini, kendi siyasal
takvimini bu yasanın görüşülme takvimine paralel bir biçimde bağladı; istediği
zaman Parlamentoyu kapattı, istediği zaman Parlamentoyu açtı, istediği zaman
olağanüstü bir şekilde bizi toplantıya çağırdı. Ama, olağanüstü bir şekilde,
birtakım gerekçeler uydurarak toplantıya çağırmış olmasına rağmen, getirdiği
düzenlemelerin, yasanın içine sokmuş olduğu düzenlemelerin hiç de olağanüstü
bir yanı yoktu. Biz, üç buçuk ay boyunca burada yapmış olduğumuz bütün
çalışmalarda bunu çok açık olarak gördük. Mesela, en son uygulamasını daha dün
yaşadık. Meclis olağanüstü toplantıya çağrıldı, “Öğretim yılı açılıyor.” diye,
“Öğretmenlerin atamalarını yapalım.” diye, “Soma’daki mağdurların mağduriyetlerini
giderelim.” diye ya da “Vergi affı ya da SGK affı bekleyen kitlelerin
ihtiyaçlarını, taleplerini yerine getirelim.” diye ama son dakika madde
ihdaslarıyla, yapılan düzenlemelerle aslında yeni rant kapıları açtık.
Dolayısıyla, bütün bu yasal düzenlemeler, bu torba yasaya ilişkin bütün
çalışmalar aslında AKP’nin bütün yasa yapma tekniğinde ne kadar samimiyetsiz
olduğunun da göstergelerinden biri oldu. Bu yasanın sonuna doğru geldiğimiz
için, bir genel değerlendirme yapma fırsatı da bulduğumuz için bunları
söylüyorum. 
Bakınız, biz, en baştan beri, üç buçuk
ay boyunca yapmış olduğumuz bütün tartışmalarda toplumun beklentilerini,
kitlelerin beklentilerini yerine getirmek için “Bizim de katıldığımız madde
düzenlemelerini buralardan ayıralım ve bunları hemen çıkartalım.” dediğimiz
hâlde AKP hiçbir zaman buna yanaşmadı ve bir torbayı bağlayarak neredeyse üç
buçuk aydır bürokratların “Ya, bunu da bunun içine katalım, bunu da bunun içine
katalım.” diyerek sürekli büyüyen bir torbaya çevirdiği bir yasal düzenlemeyle
karşı karşıyayız. Bu yasal düzenlemenin içinde çok açık bir biçimde Anayasa’ya
aykırı hükümler oldu. Biz Anayasa’ya aykırı olduğu çok belli olan bu hükümlere
“Bizim kırmızı çizgilerimizdir.” dedik ve bunlara karşı direndik. 
Bakınız, bir hukuk devletinde mahkeme
kararlarının uygulanmayacağına ilişkin düzenlemeler var bu torba yasanın
içinde. Açık bir biçimde Anayasa’ya aykırı. Kamu kurumlarında çalışan kamu
görevlilerinin, mahkeme kararlarına rağmen, görevlere iadesinin ertelendiği,
iki yıl gibi sürelerle ertelendiği düzenlemeler var bu yasal çerçevenin içinde.
Özelleştirme uygulamalarıyla ilgili verilmiş olan mahkeme kararlarının,
verilmiş iptal kararlarının uygulanmayacağına ilişkin düzenlemeler var bu yasal
düzenlemenin içinde. Açık bir biçimde Anayasa’ya aykırı düzenlemeleri, Mera
Kanunu’na ilişkin düzenlemeleri bu yasal düzenlemenin içine soktuk. Anayasa’da
çok açık bir biçimde “Özel mülkiyet tahsis edilemez, herhangi bir özel mülkiyet
ilişkisi kurulamaz.” dendiği hâlde meralara ilişkin kentsel düzenleme ve
Kentsel Gelişim ve Kentsel Dönüşüm Projeleri çerçevesinde meraların özel
mülkiyete açılması ve yapılaşmaya açılmasına ilişkin düzenlemeler var. Bununla
da yetinmediniz, bütün bu kırmızı çizgilere rağmen, bütün bu Anayasa’ya
aykırılıklara rağmen ve her fırsatta bunu biz söylediğimiz hâlde bununla da
yetinmediniz ve son dakika getirmiş olduğunuz madde ihdaslarıyla sürekli olarak
bunu çoğaltıyorsunuz, büyütüyorsunuz. 
Şimdi, az önce burada konuşurken bir
espri yaptık ama bu espri gerçeğe döndü. Benim önerim şu: Bundan sonra buraya
yasal düzenlemeler getirilmesin. Şöyle yapalım: Her senenin başında bir torba
açalım, bu torba üç maddeyle, beş maddeyle başlasın, yıl bitimine kadar bu
torbanın içine ne koymak istiyorsak, hangi düzenlemeyi yapmak istiyorsak, hangi
ihtiyaçtan kaynaklanan hangi düzenleme varsa bu torbanın içine koyalım, yılın
bitimine kadar her gün bunları konuşalım, o yıl bittiğinde elimizde bir torba
olsun, üzerine de yazalım “24’üncü Dönem torbası, 25’inci Dönem torbası, 26’ncı
Dönem torbası.” Maalesef yasama bu noktaya gelmiştir. Sizin yasa yapma
tekniğiniz, yasa yapma anlayışınız Parlamentonun saygınlığını yok etmiştir ve
bu noktaya getirmiştir. 
Hepinize saygılar sunarım. (CHP
sıralarından alkışlar)
BAŞKAN – Teşekkür ederim Sayın Sarı.
KAMER GENÇ (Tunceli) – Karar yeter
sayısı istiyorum.
BAŞKAN – Önergeyi oylarınıza sunacağım
ve karar yeter sayısı arayacağım: Kabul edenler… Kabul etmeyenler… Karar yeter
sayısı yoktur.
On dakika ara veriyorum.
Kapanma Saati:
23.28
ON BEŞİNCİ OTURUM
Açılma Saati: 23.39
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Muharrem IŞIK (Erzincan), Fehmi KÜPÇÜ
(Bolu)
-----0-----
BAŞKAN – Sayın milletvekilleri, Türkiye Büyük Millet Meclisinin 138’inci
Birleşiminin On Beşinci Oturumunu açıyorum. 
İstanbul Milletvekili Müslim Sarı ve
arkadaşlarının önergesinin oylamasında karar yeter sayısı bulunamamıştı. Şimdi
önergeyi tekrar oylarınıza sunacağım ve karar yeter sayısı arayacağım. 
Kabul edenler… Kabul etmeyenler… Karar
yeter sayısı vardır, önerge kabul edilmemiştir. 
639 sıra sayılı Kanun Tasarısı’nın
görüşmelerine devam edeceğiz.
Komisyon burada, Hükûmet burada.
Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan 639 sıra sayılı Kanun Tasarısının 146 ncı maddesinin
aşağıdaki şekilde değiştirilmesini arz ve teklif ederiz.
Mustafa Elitaş (Kayseri) ve
arkadaşları
"MADDE 146 - Bu Kanunla;
a)  18/1/1966 tarihli ve 711 Sayılı
Nöbetçi Memurluğu Kurulmasını ve Olağanüstü Hal Tatbikatlarında Mesainin 24
Saat Devamını Sağlayan Kanun,
b)  6245 sayılı Kanunun geçici 4 üncü
maddesi,
c)  20/4/1967 tarihli ve 854 sayılı
Deniz İş Kanununun 11 inci maddesi ile 50 nci maddesinin birinci fıkrasının (b)
bendi,
ç) 5449 sayılı Kanunun 11 inci
maddesinin birinci fıkrasının (k) bendi,
d)  5502 sayılı Kanunun 24 üncü
maddesinin birinci fıkrasının (c) bendi,
e)  28/2/2008 tarihli ve 5746 sayılı
Araştırma ve Geliştirme Faaliyetlerinin Desteklenmesi Hakkında Kanunun 3 üncü
maddesinin üçüncü fıkrasında yer alan "her bir çalışan için beş yıl
süreyle" ibaresi,
f)  6356 sayılı Kanunun Geçici 6 ncı
maddesinin birinci fıkrası,
g)  6446 sayılı Kanunun 15 inci
maddesinin ikinci fıkrası,
ğ) 3093 sayılı Kanunun 4 üncü
maddesinin (c) fıkrasının ikinci cümlesi,
h)  5174 sayılı Kanunun 58 inci
maddesinin üç, dört ve beşinci fıkraları,
ı) 5378 sayılı Kanunun Geçici 3 üncü
maddesinin dördüncü fıkrası, yürürlükten kaldırılmıştır"
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ
HÜSEYİN ŞAHİN (Bursa) – Takdire bırakıyoruz Başkanım.
BAŞKAN – Hükûmet?
İÇİŞLERİ BAKANI EFKAN ALA –
Katılıyoruz efendim.
BAŞKAN – Gerekçeyi okutuyorum: 
Gerekçe: 
Önerge ile 3093 sayılı Kanunun 4 üncü
maddesinin (c) fıkrasının uygulanmasına ilişkin hukuki ihtilafların ortadan
kaldırılması ve Kanun Tasarısının 144 üncü maddesi ile düzenlenen 637 sayılı
KHK'da yapılan değişikliğe uyum sağlanması amaçlanmıştır. Ayrıca, 5378 sayılı
Engelliler Hakkında Kanunun geçici 3 üncü maddesine 6/2/2014 tarihli ve 6518
sayılı Kanun ile eklenen dördüncü fıkra ile, bu fıkranın yürürlüğe girdiği 19/2/2014
tarihini takip eden altı aylık süreden sonra üretilen sürücü koltuğu hariç
dokuz veya daha fazla oturma yeri olan araçlardan erişilebilir olmayanlara
şehir içi ve şehirler arası yolcu taşıma hizmeti için yetki verilmesi, izin
veya ruhsat verilemeyeceği hükme bağlanmıştır. Ancak, araç ücretlerinin üretim
bantlarında gerekli değişiklikleri yapmaları ve Motorlu Araçlar Ve Römorkları
Tip Onayı Yönetmeliği çerçevesindeki tip onayı belgelendirme faaliyetleri için
altı aylık sürenin yetmemesi gibi sektörden kaynaklanan zorunluluk nedeniyle
5378 sayılı Kanunun geçici 3 üncü maddesinin dördüncü fıkrasının yürürlükten
kaldırılması öngörülmüştür.
BAŞKAN – Önergeyi oylarınıza
sunuyorum: Kabul edenler… Kabul etmeyenler… Önerge kabul edilmiştir.
Kabul edilen önerge doğrultusunda
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
Geçici 1’inci maddede üç adet önerge
vardır, okutuyorum:
Türkiye Büyük
Millet Meclisi Başkanlığına
Görüşülmekte olan 639 Sıra Sayılı Kanun
Tasarısı'nın, Geçici Madde 1'e aşağıdaki fıkranın eklenmesini arz ve teklif
ederiz.
 Pervin Buldan İdris
Baluken Hasip Kaplan
 Iğdır Bingöl Şırnak
 Demir Çelik 
Sebahat Tuncel Altan Tan
 Muş İstanbul Diyarbakır
 Adil Zozani Nazmi
Gür Erol Dora
 Hakkâri Van Mardin
"(5) Eğitimini yurtdışında
tamamladıktan sonra yurt içinde aldığı eğitimle ilgili olarak herhangi bir kamu
kuruluşunda veya üniversitede çalışanların borç yükümlülükleri ortadan
kalkar."
Türkiye Büyük
Millet Meclisi Başkanlığına
Görüşülmekte olan 639 Sıra Sayılı İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Ankara Milletvekili İzzet Çetin ve 13 Milletvekilinin;
Ankara Milletvekili İzzet Çetin'in; İstanbul Milletvekili Ferit Mevlüt
Aslanoğlu'nun; Bursa Milletvekili Sena Kaleli ve 5 Milletvekilinin; Ankara
Milletvekili İzzet Çetin'in; Tekirdağ Milletvekili Candan Yüceer ve 3
Milletvekilinin; Mersin Milletvekili Aytuğ Atıcı'nın; Konya Milletvekili
Mustafa Kalaycı ve İzmir Milletvekili Musa Çam'ın; Bartın Milletvekili Muhammet
Rıza Yalçınkaya'nın; İstanbul Milletvekilleri Mahmut Tanal ve Binnaz Toprak'ın;
İstanbul Milletvekili Mahmut Tanal'ın; İstanbul Milletvekilleri Mahmut Tanal ve
Gürsel Tekin'in; İstanbul Milletvekili Celal Dinçer'in; Muğla Milletvekili Nurettin
Demir'in; Ankara Milletvekili Levent Gök'ün; İstanbul Milletvekili Ali
Özgündüz'ün; Tekirdağ Milletvekili Bülent Belen ve Milliyetçi Hareket Partisi
Grup Başkanvekili Mersin Milletvekili Mehmet Şandır'ın; Ankara Milletvekili
İzzet Çetin'in; İstanbul Milletvekilleri Aydın Ağan Ayaydın ve Ercan Cengiz'in;
Kars Milletvekili Mülkiye Birtane'nin; Ankara Milletvekili İzzet Çetin'in;
Zonguldak Milletvekili Ali İhsan Köktürk'ün; İstanbul Milletvekili Mustafa
Sezgin Tanrıkulu'nun; İstanbul Milletvekili Mahmut Tanal'ın; İstanbul
Milletvekili Mahmut Tanal'ın; Burdur Milletvekili Ramazan Kerim Özkan'ın; Hatay
Milletvekili Mevlüt Dudu'nun; Hatay Milletvekili Mevlüt Dudu'nun; Ankara
Milletvekili Levent Gök'ün; Ankara Milletvekili Levent Gök'ün; Mersin
Milletvekili Ali Öz ve Milliyetçi Hareket Partisi Grup Başkanvekili Mersin
Milletvekili Mehmet Şandır ile 1 Milletvekilinin; Balıkesir Milletvekili Ayşe
Nedret Akova'nın, İzmir Milletvekili Musa Çam'ın; Hatay Milletvekili Adnan
Şefik Çirkin'in; Manisa Milletvekili Sakine Öz'ün; Diyarbakır Milletvekili
Emine Ayna'nın; İstanbul Milletvekilleri Gürsel Tekin ve Mahmut Tanal’ın;
İstanbul Milletvekili Abdullah Levent Tüzel'in; Kocaeli Milletvekili Haydar
Akar'ın; Cumhuriyet Halk Partisi Grup Başkanvekili İstanbul Milletvekili Mehmet
Akif Hamzaçebi ve İstanbul Milletvekili Ferit Mevlüt Aslanoğlu'nun; İzmir
Milletvekili Rahmi Aşkın Türeli'nin; Manisa Milletvekili Özgür Özel’in; İzmir
Milletvekili Rahmi Aşkın Türeli'nin Kanun Teklifleri ile; Benzer Mahiyetteki
Kanun Teklifleri ve Plan ve Bütçe Komisyonu Raporunun Geçici Madde 1'in birinci
cümlesinin aşağıdaki şekilde değiştirilmesini arz ve teklif ederiz.
"GEÇİCİ MADDE 1- (1) 8/4/1929
tarihli ve 1416 sayılı Ecnebi Memleketlere Gönderilecek Talebe Hakkında Kanunun
geçici 1 inci maddesinin birinci fıkrası, 4/11/1981 tarihli ve 2547 sayılı
Yükseköğretim Kanununun geçici 53 üncü maddesinin birinci fıkrası, 4/11/1981
tarihli ve 2457 Sayılı Yükseköğretim Kanunu'nun geçici 53. Maddesinin birinci
fıkrası ile 14/07/1965 tarihli ve 675 Sayılı Devlet Memurları Kanununun geçici
34. Maddesinin birinci fıkrası kapsamına girmesine rağmen anılan maddelerde
belirtilen sürelerde borçlarının yeniden hesaplanması için müracaat etmeyenler
ile söz konusu maddelerin yürürlüğe girdiği tarihten bu Kanunun yayımlandığı
tarihe kadar geçen süre içerisinde anılan düzenlemelerde belirtilen nedenlerle
haklarında borç takibi yapılanlar veya yapılması gerekenlerin ve 2457 Sayılı
Kanunun 39'uncu maddesi uyarınca yurt dışında görevlendirilmiş olanlardan bu
Kanunun girdiği tarihte haklarında borç takibi yapılanlar veya yapılması
gerekenlerin, kendilerine döviz olarak yapılmış olan her türlü masrafa ilişkin
borç tutarları, bu kanunun yayımlandığı tarihi izleyen altı ay içerisinde
borçlu oldukları idarelere başvurmaları halinde, imzaladıkları yüklenme senedi
ile muteber imzalı müteselsil kefalet senedi hükümleri dikkate alınmaksızın ve
ilgililere ödeme yapma sonucunu doğurmaksızın aşağıdaki şekilde yeniden
hesaplanır ve başvuru süresi içerisinde tahsilat işlemi durdurulur."
 Rahmi Aşkın Türeli Musa
Çam Haluk Ahmet Gümüş
 İzmir İzmir Balıkesir
 Erdal Aksünger Vahap
Seçer Ümit Özgümüş
 İzmir Mersin Adana
 Fatma Nur Serter 
 İstanbul
Türkiye Büyük Millet Meclisi Başkanlığına
Görüşülmekte
olan 639 sıra sayılı İş Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile Manisa Milletvekili Erkan
Akçay'ın; Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Yozgat Milletvekili Sadir
Durmaz ve Milliyetçi Hareket Partisi Grup Başkanvekili İzmir Milletvekili Oktay
Vural'ın; Kahramanmaraş Milletvekili Mesut Dedeoğlu ile Milliyetçi Hareket
Partisi Grup Başkanvekili İzmir Milletvekili Oktay Vural'ın; Konya Milletvekili
Mustafa Kalaycı ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Manisa Milletvekili Erkan Akçay ve Milliyetçi
Hareket Partisi Grup Başkanvekili Mersin Milletvekili Mehmet Şandır'ın;
Tekirdağ Milletvekili Bülent Belen ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; Manisa Milletvekili Erkan
Akçay ve Milliyetçi Hareket Partisi Grup Başkanvekili Mersin Milletvekili
Mehmet Şandır'ın; İstanbul Milletvekili Atila Kaya ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Kahramanmaraş
Milletvekili Mesut Dedeoğlu ve Milliyetçi Hareket Partisi Grup Başkanvekili
Mersin Milletvekili Mehmet Şandır'ın; İstanbul Milletvekili Durmuşali Torlak ve
Milliyetçi Hareket Partisi Grup Başkanvekili Mersin Milletvekili Mehmet
Şandır'ın; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; Osmaniye Milletvekili Hasan
Hüseyin Türkoğlu ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Kastamonu Milletvekili Emin Çınar ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Kütahya
Milletvekili Alim Işık ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Konya Milletvekili Mustafa Kalaycı ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Manisa
Milletvekili Erkan Akçay ve Milliyetçi Hareket Partisi Grup Başkanvekili İzmir
Milletvekili Oktay Vural'ın Benzer Mahiyetteki Kanun Teklifleri ve Plan ve
Bütçe Komisyonu Raporu ile Türkiye Büyük Millet Meclisi Başkanlığı ve Plan ve
Bütçe Komisyonu Başkanlığı Tezkerelerinin (1/931, 2/115, 2/139, 2/195, 2/282,
2/297, 2/298, 2/324, 2/368, 2/399, 2/434, 2/439, 2/453, 2/524, 2/528, 2/555,
2/601, 2/640, 2/689, 2/691, 2/798, 2/885, 2/896, 2/944, 2/1019, 2/1063, 2/1103,
2/1131, 2/1156, 2/1200, 2/1202, 2/1203, 2/1217, 2/1222, 2/1227, 2/1236, 2/1242,
2/1245, 2/1248, 2/1258, 2/1260, 2/1301, 2/1302, 2/1345, 2/1350, 2/1364, 2/1372,
2/1383, 2/1414, 2/1422, 2/1426, 2/1431, 2/1437, 2/1442, 2/1488, 2/1496, 2/1498,
2/1506, 2/1516, 2/1525, 2/1540, 2/1595, 2/1652, 2/1655, 2/1657, 2/1677, 2/1688,
2/1716, 2/1747, 2/1765, 2/1775, 2/1794, 2/1797, 2/1799, 2/1808, 2/1837, 2/1869,
2/1899, 2/1906, 2/1924, 2/1932, 2/1938, 2/1954, 2/1957, 2/1963, 2/1983, 2/1997,
2/2000, 2/2032, 2/2041, 2/2051, 2/2056, 2/2057, 2/2065, 2/2069, 2/2083, 2/2146,
2/2156, 2/2178, 2/2186, 2/2187, 2/2190, 2/2191, 2/2192, 2/2198) Geçici 1 inci
maddesinin 1 inci fıkrasının aşağıdaki şekilde değiştirilmesini, 1 inci
fıkrasının b) bendinin ise tasarı metninden çıkarılmasını arz ve teklif ederiz.
 Erkan Akçay Ali
Halaman Reşat Doğru
 Manisa Adana 
Tokat
 Alim Işık Seyfettin
Yılmaz
 Kütahya Adana
"GEÇİCİ
MADDE 1- (1) 8/4/1929 tarihli ve 1416 sayılı Ecnebi Memleketlere Gönderilecek
Talebe Hakkında Kanunun geçici 1 inci maddesinin birinci fıkrası, 4/11/1981
tarihli ve 2547 sayılı Yükseköğretim Kanununun geçici 53 üncü maddesinin
birinci fıkrası ile 14/7/1965 tarihli ve 657 sayılı Devlet Memurları Kanununun
geçici 34 üncü maddesinin birinci fıkrası kapsamına girmesine rağmen anılan
maddelerde belirtilen sürelerde borçlarının yeniden hesaplanması için müracaat
etmeyenler ile söz konusu maddelerin yürürlüğe girdiği tarihten bu Kanunun
yayımlandığı tarihe kadar geçen süre içerisinde anılan düzenlemelerde
belirtilen nedenlerle haklarında borç takibi yapılanlar veya yapılması
gerekenlerin, kendilerine Türk Lirası veya döviz olarak yapılmış olan her türlü
masrafa ilişkin borç tutarları, bu Kanunun yayımlandığı tarihi izleyen üç ay
içerisinde borçlu oldukları idarelere başvurmaları hâlinde, imzaladıkları
yüklenme senedi ile muteber imzalı müteselsil kefalet senedi hükümleri dikkate
alınmaksızın ve ilgililere ödeme yapma sonucunu doğurmaksızın aşağıdaki şekilde
yeniden hesaplanır ve başvuru süresi içerisinde tahsilat işlemi durdurulur.
Ancak bu madde kapsamında borç hesabı yapılırken, 2547 sayılı Kanunun 35 inci
maddesine göre yurt içinde başka bir üniversiteye lisansüstü eğitim-öğretim
amacıyla gönderilenlerden veya üniversitelerinde görev yapanlardan kadroları
karşılığında aldıkları yurt içi maaşlar talep edilmez. Bu maaşlar haricinde
eğitimleri için yapılan diğer ödemeler ise talep edilir."
BAŞKAN – Okunan son önergeye Komisyon
katılıyor mu?
PLAN VE BÜTÇE KOMİSYONU SÖZCÜSÜ HÜSEYİN
ŞAHİN (Bursa) – Katılmıyoruz Başkanım.
BAŞKAN – Hükûmet?
MİLLÎ SAVUNMA BAKANI İSMET YILMAZ
(Sivas) – Katılmıyoruz.
BAŞKAN – Önerge üzerinde, Sayın Erkan
Akçay, siz mi konuşacaksınız, gerekçeyi okutalım mı?
ERKAN AKÇAY (Manisa) – Okutalım,
okutalım. (AK PARTİ sıralarından alkışlar)
BAŞKAN – Gerekçeyi okutuyorum:
Gerekçe:
Tasarının Geçici 1'inci maddesinde
mecburi hizmet karşılığı yurt dışına gönderilenler ile lisansüstü
eğitim-öğretim amacıyla yurt dışına gönderilen kişilerin borçlarının
ödemeleriyle ilgili takvim yeniden belirlenmektedir. Tasarının ilk halinde Türk
Lirası olarak bu kişiler için "yapılmış olan her türlü masraf tutarına,
sarf tarihinden bu maddenin yürürlüğe girdiği tarihe kadar geçen süre için
1/1/2006 tarihinden geçerli olmak üzere tespit ve ilan edilen kanuni faiz
işletilerek hesaplama yapılır." ifadesi yer almaktadır. Aynı şekilde
Geçici l'inci maddenin l'inci fıkrasının b) bendinde de faiz düzenlemesine yer
verilmektedir. Faiz uygulaması tasarıdaki düzenlemenin ruhuna aykırıdır.
Yapılması gereken borçların tahsilinde faiz uygulamasının tasarı metninden
çıkarılmasıdır.
BAŞKAN – Önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 639 Sıra Sayılı İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Ankara Milletvekili İzzet Çetin ve 13 Milletvekilinin;
Ankara Milletvekili İzzet Çetin'in; İstanbul Milletvekili Ferit Mevlüt
Aslanoğlu'nun; Bursa Milletvekili Sena Kaleli ve 5 Milletvekilinin; Ankara
Milletvekili İzzet Çetin'in; Tekirdağ Milletvekili Candan Yüceer ve 3
Milletvekilinin; Mersin Milletvekili Aytuğ Atıcı'nın; Konya Milletvekili Mustafa
Kalaycı ve İzmir Milletvekili Musa Çam'ın; Bartın Milletvekili Muhammet Rıza
Yalçınkaya'nın; İstanbul Milletvekilleri Mahmut Tanal ve Binnaz Toprak'ın;
İstanbul Milletvekili Mahmut Tanal'ın; İstanbul Milletvekilleri Mahmut Tanal ve
Gürsel Tekin'in; İstanbul Milletvekili Celal Dinçer'in; Muğla Milletvekili
Nurettin Demir'in; Ankara Milletvekili Levent Gök'ün; İstanbul Milletvekili Ali
Özgündüz'ün; Tekirdağ Milletvekili Bülent Belen ve Milliyetçi Hareket Partisi
Grup Başkanvekili Mersin Milletvekili Mehmet Şandır'ın; Ankara Milletvekili
İzzet Çetin'in; İstanbul Milletvekilleri Aydın Ağan Ayaydın ve Ercan Cengiz'in;
Kars Milletvekili Mülkiye Birtane'nin; Ankara Milletvekili İzzet Çetin'in;
Zonguldak Milletvekili Ali İhsan Köktürk'ün; İstanbul Milletvekili Mustafa
Sezgin Tanrıkulu'nun; İstanbul Milletvekili Mahmut Tanal'ın; İstanbul
Milletvekili Mahmut Tanal'ın; Burdur Milletvekili Ramazan Kerim Özkan'ın; Hatay
Milletvekili Mevlüt Dudu'nun; Hatay Milletvekili Mevlüt Dudu'nun; Ankara
Milletvekili Levent Gök'ün; Ankara Milletvekili Levent Gök'ün; Mersin
Milletvekili Ali Öz ve Milliyetçi Hareket Partisi Grup Başkanvekili Mersin
Milletvekili Mehmet Şandır ile 1 Milletvekilinin; Balıkesir Milletvekili Ayşe
Nedret Akova'nın, İzmir Milletvekili Musa Çam'ın; Hatay Milletvekili Adnan
Şefik Çirkin'in; Manisa Milletvekili Sakine Öz'ün; Diyarbakır Milletvekili
Emine Ayna'nın; İstanbul Milletvekilleri Gürsel Tekin ve Mahmut Tanal’ın;
İstanbul Milletvekili Abdullah Levent Tüzel'in; Kocaeli Milletvekili Haydar
Akar'ın; Cumhuriyet Halk Partisi Grup Başkanvekili İstanbul Milletvekili Mehmet
Akif Hamzaçebi ve İstanbul Milletvekili Ferit Mevlüt Aslanoğlu'nun; İzmir
Milletvekili Rahmi Aşkın Türeli'nin; Manisa Milletvekili Özgür Özel’in; İzmir
Milletvekili Rahmi Aşkın Türeli'nin Kanun Teklifleri ile; Benzer Mahiyetteki
Kanun Teklifleri ve Plan ve Bütçe Komisyonu Raporunun Geçici Madde 1'in birinci
cümlesinin aşağıdaki şekilde değiştirilmesini arz ve teklif ederiz. 
Vahap Seçer
(Mersin) ve arkadaşları
"GEÇİCİ MADDE 1- (1) 8/4/1929 tarihli
ve 1416 sayılı Ecnebi Memleketlere Gönderilecek Talebe Hakkında Kanunun geçici
1 inci maddesinin birinci fıkrası, 4/11/1981 tarihli ve 2547 sayılı
Yükseköğretim Kanununun geçici 53 üncü maddesinin birinci fıkrası, 4/11/1981
tarihli ve 2457 Sayılı Yükseköğretim Kanunu'nun geçici 53. Maddesinin birinci
fıkrası ile 14/07/1965 tarihli ve 675 Sayılı Devlet Memurları Kanununun geçici
34. Maddesinin birinci fıkrası kapsamına girmesine rağmen anılan maddelerde
belirtilen sürelerde borçlarının yeniden hesaplanması için müracaat etmeyenler
ile söz konusu maddelerin yürürlüğe girdiği tarihten bu Kanunun yayımlandığı
tarihe kadar geçen süre içerisinde anılan düzenlemelerde belirtilen nedenlerle
haklarında borç takibi yapılanlar veya yapılması gerekenlerin ve 2457 Sayılı
Kanunun 39'uncu maddesi uyarınca yurt dışında görevlendirilmiş olanlardan bu
Kanunun girdiği tarihte haklarında borç takibi yapılanlar veya yapılması
gerekenlerin, kendilerine döviz olarak yapılmış olan her türlü masrafa ilişkin
borç tutarları, bu kanunun yayımlandığı tarihi izleyen altı ay içerisinde
borçlu oldukları idarelere başvurmaları halinde, imzaladıkları yüklenme senedi
ile muteber imzalı müteselsil kefalet senedi hükümleri dikkate alınmaksızın ve
ilgililere ödeme yapma sonucunu doğurmaksızın aşağıdaki şekilde yeniden
hesaplanır ve başvuru süresi içerisinde tahsilat işlemi durdurulur." 
BAŞKAN – Komisyon önergeye katılıyor
mu? 
PLAN VE BÜTÇE KOMİSYONU SÖZCÜSÜ HÜSEYİN
ŞAHİN (Bursa) – Katılmıyoruz Başkanım. 
BAŞKAN – Hükûmet? 
MİLLÎ SAVUNMA BAKANI İSMET YILMAZ
(Sivas) – Katılmıyoruz. 
BAŞKAN – Önerge üzerinde İstanbul
Milletvekili Sayın Nur Serter konuşacak. 
Buyurun. (CHP sıralarından alkışlar) 
FATMA NUR SERTER (İstanbul) – Sayın
Başkan, değerli milletvekilleri; yurt dışında lisansüstü eğitim gören ve
akademisyen olarak yetiştirilmesi planlanan ancak zamanında eğitimini
tamamlayamayanların borçlarının yeniden yapılandırılmasına dönük bir düzenleme
var ki doğrudur, yerindedir. Ancak, bizim burada önerdiğimiz, geçmişteki
deneyimlerimizden de hareketle, teklifte belirtilen üç aylık sürenin
yetmeyebileceği, affa dönük bütün yasalarda da görüldüğü üzere, yeterli
yararlanma olmayacağı endişesinden kaynaklanan bir süre uzatımıydı, neden
bilmem Komisyon kabul etmedi. Ancak, özellikle bizim burada vurgulamak
istediğimiz konu şudur: Şimdi, evet, yurt dışına gönderiliyorlar, zamanında
eğitimlerini tamamlayamıyorlar, borçlanıyorlar, tazminata düşüyorlar, geri
dönüyorlar ve o tazminatı ödemek zorunda bırakılıyorlar.
Ben, iki kanaldan lisansüstü eğitim
görmek üzere yurt dışına gönderilen öğrencilerin ve akademisyen adaylarının
aslında nasıl yanlış bir değerlendirmeyle bu süreçte başarısız kılındıklarıyla
ilgili bazı verileri sizlerle paylaşmak istiyorum. Bakınız, iki kanaldan
gönderiliyorlar. 2009’a kadar Devlet Planlama Teşkilatı seçerdi, 2009’dan sonra
YÖK aracılığıyla gönderilmeye başlanıldılar. 2010-2013 yılları arasında yurt
dışına gönderilmek üzere belirlenen, sınava tabi tutulan ve seçilenler
içerisinden 4.800 kişi, seçildiği hâlde gitmeyi reddederek bu kontenjanın boşa
harcanmasına neden olmuştu. Sadece son yıl içinde, 2013 yılında, seçildiği
hâlde gitmeyerek kontenjanı boş bırakanların oranı değerli milletvekilleri,
yüzde 61’dir. Düşünün, elimizde sınırlı bir kontenjan var, insanlar bu
kontenjana girmek için yarışıyor, 27-28-30 bin kişi başvuruyor, seçiliyor ama
seçilenlerden 4.800’ü bu hakkını kullanmıyor ve gitmiyor.
Gelelim Millî Eğitim Bakanlığındaki
duruma. Millî Eğitim Bakanlığının burs verdikleri içinde de, yine aynı şekilde,
2009-2013 arasında boş kalan
kontenjan oranı yüzde 55’tir. Bakın, bunlar çok yüksek oranlardır. Bu süre
içerisinde boş olan ve kullanılmayan kontenjan miktarı 3.635’i bulmaktadır.
Şimdi, ikisini topladığınız zaman çok ciddi bir rakamın,
aslında önünde fırsat varken, seçilmişken bu fırsatı değerlendiremediğini
görüyorsunuz. Şimdi bunun sebebini araştırmak gerekmez mi? Biz borçları
yapılandırıyoruz, faizini indiriyoruz, ödeme kolaylığı getiriyoruz ama neden
acaba bu insanlar yurt dışına gitme hakkına sahipken gitmiyor? Bunun araştırılmasına
ihtiyaç vardır. Bunun çeşitli nedenleri var, biliyoruz. Verilen burs
miktarlarını yeterli bulmadıkları için gitmeyenler var. Verilen burs miktarı
gideceği yerin yaşam standartlarının altında kaldığı için gitmekten korkanlar
var. Barınma sorunu çözülemediği için gitmeyenler var. Dış temsilciliklerimiz
–altını çizerek ve bilerek söylüyorum- oraya giden öğrencilere sahip çıkmadığı
için, onlara gerekli imkânları sağlayamadığı için gitmekten kaçınanlar ve
gitmeyenler var. Bu, çözümlenmesi gereken önemli bir sorundur. Biz bu sorunu
çözemezsek bu insanlar zamanında tamamlayamadıkları gibi oradaki eğitimlerini,
Türkiye’ye geldikleri zaman da gerekli kurumlarda istihdam edilemiyor.
Biliyor musunuz, Millî Eğitim Bakanlığının doktora amacıyla
gönderdiği öğrencilerden beş yıl içinde kaç kişi doktorasını yapıp Bakanlığa
geldi? 131, sadece 131, binlerce kişiden 131’i. YÖK’ün rakamlarıdır sizlerle
paylaştığım. Önce bu konuda tedbir almaya ihtiyaç olduğunu düşünüyorum. 
Teşekkür ederim. (CHP sıralarından alkışlar)
BAŞKAN – Teşekkür ederim Sayın Serter. 
Önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir.
Diğer önergeyi okutuyorum:
Türkiye Büyük Millet Meclisi
Başkanlığına
Görüşülmekte olan 639 Sıra Sayılı Kanun
Tasarısı'nın, Geçici Madde 1'e aşağıdaki fıkranın eklenmesini arz ve teklif
ederiz.
Adil Zozani
(Hakkâri) ve arkadaşları
“(5) Eğitimini yurtdışında
tamamladıktan sonra yurt içinde aldığı eğitimle ilgili olarak herhangi bir kamu
kuruluşunda veya üniversitede çalışanların borç yükümlülükleri ortadan
kalkar."
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ HÜSEYİN
ŞAHİN (Bursa) – Katılmıyoruz Başkanım.
BAŞKAN – Hükûmet?
MİLLÎ SAVUNMA BAKANI İSMET YILMAZ
(Sivas) – Katılmıyoruz.
BAŞKAN – Önerge üzerinde Sayın Adil
Zozani konuşacak, Hakkâri Milletvekili.
Buyurun. (HDP sıralarından alkışlar) 
ADİL ZOZANİ (Hakkâri) – Teşekkür ederim
Sayın Başkan. 
Evet, eğer, Hükûmet, iktidar partisi
yeni önergeler getirmezse torba yasanın sonuna gelmiş bulunuyoruz. Ne kadar
sürede? Tam 98’inci günü bugün. Komisyona havale edilişinden itibaren,
komisyonda görüşülmeye başladığı günden itibaren, 4 Hazirandan bugüne
hesapladım, doksan sekiz gündür biz bu torba yasayı konuşuyoruz. Bu süre
içerisinde bir ramazan ayı geçti, bir bayram geçti, 3 parti kongrelerini
gerçekleştirdi, Başbakan değişti, yeni Cumhurbaşkanı seçildi, kabine değişti,
grup başkan vekilleri değişti ama biz hâlâ torbayı konuşuyoruz; dibinden ne
çıkacak, en son ne dökülecek onu bekliyoruz. Dökülecek şey de aslında elimizde,
bir garabet, torba içerisinde mini torba. Biraz sonra herhâlde onu da konuşmaya
başlayacağız, onunla ilgili ayrıca değerlendirmelerimizi yapacağız. 
Bu
torba yasa üzerinde şu ana kadar, benim konuşmam da dâhil, 458 konuşma
yapılmış. Komisyon çalışmalarındaki konuşmalar hariç, sadece Genel Kurul
konuşmalarını ifade ediyorum. Peki, sorarım size: Bu torba hangi ihtiyacın
ürünü olarak gündeme gelmişti, hatırlayanınız var mı? Soma emekçileri, değil
mi? Soma faciasında yaşamını yitiren insanların mağduriyetlerinin, en azından
geride kalanlarının mağduriyetlerinin giderilmesine dönük bir torbaydı sözüm
ona. 4 tane kırkı geride kaldı ama hâlâ o insanlar bu torbadan kendilerine bir
şey çıkar mı diye bekliyorlar. Kendilerine hiçbir şey çıkmıyor. 
Taşeronlaştırmayla
ilgili bir düzenleme yapılacaktı, taşeron uygulamasıyla ilgili bir düzenleme
yapılacaktı, insanlar bunu bekliyor; taşeron uygulaması yaygınlaştırıldı. Bu
torba yasa yarın öbür gün Cumhurbaşkanınca onaylanıp Resmî Gazete’de
yayımlandığı andan itibaren Türkiye’deki taşeronlaştırma uygulaması daha fazla
yaygınlık kazanmış olacaktır. 
Ne diye yola çıkmıştık? Bu konuda iş
camiasına bir çekidüzen vermek üzere yola çıkmıştık. Taşeronlaştırma garabetine
bir yerde dur demek, bir sınırlama getirmek için biz yola çıkmıştık. Doksan
sekiz gün sonra, Meclis, garabeti daha fazla kötü bir hâle getirerek insanların
önüne koyacaktır. Fırsattan istifade burada maddeler geçti; illerin, ilçelerin
sınırları değişti. Hepsi bu torbanın içerisinde gerçekleşti. İnsanların mağduriyetlerinin
ne şekilde pazarlanabileceğine tanıklık ettiğimiz doksan sekiz günü geride
bıraktık. Bu muydu sizin insanlara vadettiğiniz gerçeklik? Sizin hikâyeniz bu
muydu? Evet, sizin hikâyeniz bu, insanların umutları üzerinden kendi
alanınızın, ticari faaliyet alanlarınızın, yandaşlarınızın ticari faaliyet
alanlarının genişletilmesine dönük manevraları yapmaktı. Doksan sekiz gün
boyunca biz buna tanıklık ettik ve sonra buraya çıkılıp dendi ki: “Biz öğretmen
atamalarını hızlandırmak istiyorduk ama burada muhalefet engelliyor.” Hükûmet
temsilcilerinin bu konuyla ilgili, 40 bin öğretmen atamasına ilişkin vaadini
nasıl çiğnediğinizi ve ufalttığınızı gördük biz burada. Doksan sekiz gün
boyunca biz bu hikâyeye de tanıklık ettik, insanların umutlarının nasıl sömürüldüğünü
biz burada apaçık bir şekilde gördük. Yargı kararlarının uygulanmayacağına
dönük kararların bu Meclisten nasıl geçtiğine biz bu doksan sekiz gün boyunca
tanıklık ettik, itirazımızı buna dönük yaptık ama maalesef bu itirazlar dikkate
alınmadı ve Türkiye’de kanun yapma geleneğini de altüst eden...
(Mikrofon otomatik cihaz tarafından
kapatıldı) 
ADİL ZOZANİ (Devamla) - ...Meclis
İçtüzüğü’nün hiçbir şekilde kale alınmadığı bir doksan sekiz günü geride
bıraktık.
BAŞKAN – Teşekkür ederim Sayın Zozani.
ADİL ZOZANİ (Devamla) – Buna hayırlı
olsun demek mümkün değildir.
MEHMET NACİ BOSTANCI (Amasya) – Ama
yine de diyorsunuz.
ADİL ZOZANİ (Devamla) – Son bir cümle
olarak şunu ifade edeyim, Meclisin kayıtlarına geçmesi açısından şunu sorayım:
Nasılsa canlı yayın değil, birbirimize böyle spontane konuşabiliriz, sadece bir
soru sorarak burada...
BAŞKAN – Teşekkür ederim Sayın Zozani.
ADİL ZOZANİ (Devamla) - Bu maddeyle
ilgili olarak, Sayın Başkan, affınıza sığınarak konuşuyorum. Erbil Işık
Üniversitesinin Rektörünün...
BAŞKAN – Sayın Zozani, süreniz bitti. 
ADİL ZOZANİ (Devamla) - ...özel bir
üniversitenin rektörünün, Diyarbakır Dicle Üniversitesinin, kamu
üniversitesinin bütçesinden nasıl maaş aldığını size sormak istiyorum? Bu
sorunun cevabını vermenizi diliyorum. 
Teşekkür ederim. (HDP sıralarından
alkışlar) 
BAŞKAN – Önergeyi oylarınıza sunuyorum:
Kabul edenler... Kabul etmeyenler... Önerge kabul edilmemiştir.
Geçici 1’inci maddeyi oylarınıza
sunuyorum: Kabul edenler... Kabul etmeyenler.. Kabul edilmiştir.
Sayın milletvekilleri, itiraz
edeceksiniz ama bir on beş dakikalık ara vermek durumundayız tekrar.
Kapanma Saati:
00.11
ON ALTINCI OTURUM
Açılma Saati: 00.36
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Muharrem IŞIK (Erzincan), Fehmi KÜPÇÜ
(Bolu)
-----0-----
BAŞKAN – Sayın milletvekilleri, Türkiye Büyük Millet Meclisinin 138’inci
Birleşiminin On Altıncı Oturumunu açıyorum. 
639 sıra sayılı Kanun Tasarısı’nın
görüşmelerine devam edeceğiz.
Komisyon? Burada. 
Hükûmet? Burada.
Sayın milletvekilleri, yeni geçici
madde ihdasına dair bir önerge vardır. Önergeyi okutup Komisyona soracağım.
Komisyon önergeye salt çoğunlukla yani 21 üyesiyle katılırsa önerge üzerinde
yeni bir madde olarak görüşme açacağım. Komisyonun salt çoğunlukla katılmaması
hâlinde ise önergeyi işlemden kaldıracağım. 
Önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 639 Sıra Sayılı Kanun
Tasarısının geçici 1 inci maddesinden sonra gelmek üzere aşağıdaki geçici
maddenin eklenmesini ve diğer maddelerin buna göre teselsül ettirilmesini arz
ve teklif ederiz.

 İlhan Demiröz Celal
Dinçer Ramazan Kerim Özkan
 Bursa İstanbul Burdur
 Ali Sarıbaş Ali
Serindağ Bülent Kuşoğlu
 Çanakkale Gaziantep Ankara
 Aykan Erdemir Sena
Kaleli Doğan Şafak
 Bursa Bursa Niğde
 Turgut Dibek Uğur
Bayraktutan Mevlüt Dudu
 Kırklareli Artvin Hatay
GEÇİCİ MADDE 2- 19/10/2005
tarihli ve 5411 sayılı Bankacılık Kanununa göre faaliyet gösteren bankalara ve
Tarım Kredi Kooperatifleri'ne olan zirai kredi borçlarından, bu maddenin yayımı
tarihi itibarıyla vadesi geldiği hâlde bu maddenin yayımlandığı tarih
itibarıyla ödenmemiş olan alacaklara ilişkin faiz, gecikme faizi, gecikme zammı
gibi fer'iler tahsilinden vazgeçilir. Bu alacaklar Hazine tarafından
karşılanır. Bu maddenin yayımlandığı tarihi izleyen dördüncü ayın sonuna kadar
borçlu bulunulan bankaya başvuruda bulunulması hâlinde ödenmesi gereken
anaparanın, ilk taksiti bu maddenin yayımlandığı tarihi izleyen dokuzuncu aydan
başlamak üzere ve her yıl ilk taksitin tekabül ettiği ayda toplam beş eşit
taksitte ödenir.
Bu maddenin yayımlandığı tarihten önce
dava konusu edilmiş ve/veya icra takibi başlatılmış alacaklar için, borçlunun
bu fıkra hükümlerinden yararlanmak üzere başvuruda bulunması halinde, asıl
borçlular ve kefiller hakkında sürdürülen davalar sonlandırılır, icra ve takip
işlemleri durdurulur. Bu takdirde, borçluların mahkeme masraflarını, icra
masraflarını ve vekâlet ücretini ilk taksit tutarı ile birlikte ödemeleri
şarttır."
BAŞKAN – Komisyon, önergeye salt
çoğunlukla katılıyor musunuz?
PLAN VE BÜTÇE KOMİSYONU SÖZCÜSÜ HÜSEYİN
ŞAHİN (Bursa) – Sayın Başkanım, izninizle Cumhuriyet Halk Partisi Grubunun yeni
madde ihdasıyla ilgili konuyu görüşmek üzere Plan ve Bütçe Komisyonu
üyelerimizi Komisyon sıralarımıza davet ediyorum. 
Sayın Başkanım, Plan ve Bütçe Komisyonu
üyelerimizi davet etmemize rağmen yeni maddeyi ihdas edecek sayıda Plan ve
Bütçe Komisyonu üyemiz yoktur, salt çoğunluğumuz yoktur.
BAŞKAN – Teşekkür ederim. 
Komisyon önergeye salt çoğunlukla
katılmamış olduğundan önergeyi işlemden kaldırıyorum. 
Sayın milletvekilleri, yeni geçici
madde ihdasına dair bir önerge daha vardır. Önergeyi okutup Komisyona soracağım
ve Komisyon önergeye salt çoğunlukla yani 21 üyesiyle katılırsa önerge üzerinde
yeni bir madde olarak görüşme açacağım. Komisyonun salt çoğunlukla katılmaması
hâlinde ise önergeyi işlemden kaldıracağım.
Şimdi önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 639 sıra sayılı Kanun
Tasarısına aşağıdaki maddenin eklenmesini arz ve teklif ederiz. 
 İsmet
Yılmaz
 Sivas

Millî Savunma
Bakanı
“GEÇİCİ MADDE 2 – Bu maddenin yürürlüğe
girdiği tarihten itibaren bir ay içinde Sosyal Güvenlik Kurumuna başvurulması
halinde, 8/6/1949 tarihli ve 5434 sayılı T.C Emekli Sandığı Kanununun ek 31
inci maddesinin birinci fıkrasının (d) bendinde yer alan “15” ibaresi “20”
şeklinde uygulanır. 
BAŞKAN – Komisyon, önergeye salt
çoğunlukla katılıyor musunuz?
PLAN VE BÜTÇE KOMİSYONU BAŞKANI RECAİ
BERBER (Manisa) – Komisyon üyelerimizi Komisyon sıralarına davet ediyorum madde
ihdasıyla ilgili.
YUSUF HALAÇOĞLU (Kayseri) – Bu olmaz,
bu olmaz.
KAMER GENÇ (Tunceli) – Sayın Başkan, bu
önerge İç Tüzük’ün 87’nci maddesine aykırı çünkü Emekli Sandığıyla ilgili
görüşmekte olduğumuz torba kanunda ilgili bir kanun yok. 87’nci maddeye göre
görüşülmekte olan bir kanunda olmayan, kanunda bir değişiklik getirilen önerge
işleme konulmaz. Onun için Komisyonun salt çoğunluğunun olması da neticeyi
değiştirmiyor. 
PLAN VE BÜTÇE KOMİSYONU BAŞKANI RECAİ
BERBER (Manisa) – Sayın Başkan, Komisyonumuzun 23 üyesi salt çoğunluğu
oluşturmuştur ve madde ihdasıyla ilgili katılıyoruz.
KAMER GENÇ (Tunceli) – Sayın Başkan…
BAŞKAN – Komisyon önergeye salt
çoğunlukla katılmış olduğundan önerge üzerinde yeni bir madde olarak görüşme
açıyorum.
KAMER GENÇ (Tunceli) – Sayın Başkan,
bir şey söylüyoruz. 
ALİM IŞIK (Kütahya) – Olmaz Sayın
Başkan, olmaz.
KAMER GENÇ (Tunceli) – Sayın Başkan,
87’nci maddeye uygun bir önerge değil.
BAŞKAN – Sayın Milletvekili, bakın,
saatlerden beri grup başkan vekilleriyle…
KAMER GENÇ (Tunceli) – Efendim, İç
Tüzük’ü okuyun canım.
BAŞKAN – …bu
konuyla ilgili görüşme yapıyoruz. Grup başkan vekilinizle konuşun, çalışmalara
engel olmayın lütfen.
ENGİN ALTAY (Sinop) – Sayın Başkan,
şimdi sizin yani milletvekiline “Gidin, grup başkan vekilinizle konuşun.” demek
gibi bir şeyiniz olamaz. Nitekim -içeride görüştüğümüz yapılandırmalarla ilgili
hususlar ayrı- bu konuyla ilgili bizim bir olumlu dahlimizin olacağına dair bir
beyanda bulunmadık.
BAŞKAN – Bulunmadınız, evet. Usul
açısından söylüyorum Sayın Altay. 
ENGİN ALTAY (Sinop) – Bulunmadık ama
siz öyle bir şey söylüyorsunuz ki yani bizim milletvekillerimiz de basından…
BAŞKAN – Sayın Altay, usul açısından
söyledim, tabii ki içeriğine katılmıyorsunuz.
ENGİN ALTAY (Sinop) – Milletvekili, İç
Tüzük’e aykırılık beyanı yapabilir.
BAŞKAN – Tamam, ona bir şey demiyorum.
KAMER GENÇ (Tunceli) – 87’nci maddeye
göre aykırı. Bu torba kanunda Emekli Sandığı Kanunu yok, olmadığı için bu
Emekli Sandığı Kanunu’nda bir değişiklik… Sonra, kaldı ki bu geçici madde
hükmünde değil yani devamlılık arz eden… Ya, Kanunlar Müdürlüğündeki arkadaşlar
orada.
BAŞKAN – Tamam, teşekkür ederim,
konuştuk onlarla da Sayın Genç.
KAMER GENÇ (Tunceli) – Konuştunuz ama o
zaman usul tartışması açalım. Böyle olmaz yani.
ADNAN ŞEFİK ÇİRKİN (Hatay) – Sayın
Başkanım, Tüzük’e uyalım.
BAŞKAN – Yeni madde üzerinde gruplar
adına söz isteyen var mı? Yok.
KAMER GENÇ (Tunceli) – Ben varım.
BAŞKAN – Gruplar adına, gruplar adına…
Şahsı adına…
KAMER GENÇ (Tunceli) – Şahsım adına
konuşmak istiyorum.
ENGİN ALTAY (Sinop) – Başkan, bu olmaz.
YUSUF HALAÇOĞLU (Kayseri) – Olmaz bu,
87’nci maddeye aykırı.
MUSTAFA ELİTAŞ (Kayseri) – Sayın
Başkan…
BAŞKAN – On dakika ara veriyorum.
Kapanma Saati:
00.44
ON YEDİNCİ
OTURUM
Açılma Saati:
00.50
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER:
Muharrem IŞIK (Erzincan), Fehmi KÜPÇÜ (Bolu)
-----0-----
BAŞKAN – Sayın milletvekilleri, Türkiye
Büyük Millet Meclisinin 138’inci Birleşiminin On Yedinci Oturumunu açıyorum.
639 sıra sayılı Kanun Tasarısı’nın
görüşmelerine devam edeceğiz.
Komisyon ve Hükûmet burada.
Sayın milletvekilleri, önceki
oturumdaki yeni geçici madde önergesi Hükûmet tarafından geri alınmıştır. 
İşlemlerimize kaldığımız yerden devam
ediyoruz.
Şimdi yeni madde ihdasına dair bir
önerge var. Önergeyi okutup Komisyona soracağım. Komisyon önergeye salt
çoğunlukla katılıyorsa önerge üzerinde yeni bir madde gibi görüşme açacağım.
Komisyonun salt çoğunlukla önergeye katılmaması hâlinde önergeyi işlemden
kaldıracağım.
Şimdi önergeyi okutuyorum: (x)

Türkiye Büyük
Millet Meclisi Başkanlığına
Görüşülmekte olan 639 Sıra Sayılı Kanun
Tasarısına aşağıdaki geçici maddenin eklenmesini arz ve teklif ederiz.
 Ali
Babacan
 Ankara
 Başbakan
Yardımcısı
Önerge Özeti: 
Önergeyle;
1) 6360 sayılı Kanuna istinaden tüzel
kişiliği sona eren il özel idareleri, belediyeler, köyler ve mahalli idareler
birlikleri ile büyükşehir belediyesine dönüşen il belediyeleri ve büyükşehir
ilçe belediyesine dönüşen ilçe belediyelerinin borçları il özel idareleri,
büyükşehir ve büyükşehir ilçe belediyeleri ile su ve kanalizasyon idarelerine
veya birleşme/katılma yoluyla belediyelere devredilmiştir. Devredilen borç
miktarı idareden idareye farklılık göstermekte ve yüklenilen borç miktarı
idareler arasında eşitsizliğe neden olmaktadır. Öneri ile 6360 sayılı Kanunla
devredilen borçların makul şekilde yapılandırılıp ödeme kolaylığı sağlanarak
ödenmesi amaçlanmıştır.
2) Türkiye Elektrik Dağıtım Anonim
Şirketinin (TEDAŞ) elektrik tüketiminden kaynaklanan alacakları yeniden
yapılandırılmaktadır.
3)  5449 sayılı Kanunda kalkınma
ajanslarının gelir kalemleri sayılmıştır. Bunlar arasında, her yıl ilgili ajans
bütçesine bölgedeki il özel idareleri ve belediyelerin bütçelerinden % 1
oranında pay aktarılması öngörülmüştür. Kalkınma Ajansları Proje ve Faaliyet
Destekleme Yönetmeliğinde, söz konusu idarelerin ajansa olan bütçe paylarının
ödenmemesi halinde, bu idarelerin ilgili ajanslara destek almak için
başvuramayacakları düzenlenmiştir. Bununla birlikte, il özel idareleri ve
belediyelerin çoğunun ilgili ajanslara olan borçlarını ödemedikleri
anlaşılmıştır. Bu durum yukarıda bahsedilen yönetmelik gereğince bu idarelerin
ajanslardan destek almalarını da engellemektedir. Getirilen düzenlemeyle,
ilgili ajanslarla başvuran il özel idareleri ve belediyelerin kalkınma ajanslarına
olan birikmiş borçlarının, fer'i borçlar bakımından hem enflasyon oranındaki
kısmının ödenmesi hem de bu ödemelerin taksitler halinde yapılması suretiyle
kolaylaştırılması amaçlanmaktadır. Böylece il özel idareleri ve belediyelerin
borçlarını daha kolay ödemeleri ve ilgili ajans desteklerinden yararlanmaları
da mümkün olacaktır.
4)  Maddede geçen Yİ-ÜFE tabirinde ne
anlaşılması gerektiği açıklanmaktadır.
5)  Kanun ile çeşitli kurumların
alacakları yeniden yapılandırılmakta ve uzun süreli ödeme süreleri getirilerek
ödenmesi amaçlanmaktadır. Bu süreçte ilgili alacakların zamanaşımına uğramasını
önlemek amacıyla bu düzenleme yapılmaktadır.
6)  Kentsel dönüşüm projeleri
kapsamında trampa yoluyla kamulaştırılan taşınmazların Hazineye devrinden doğan
kazançlara ilişkin düzenleme yapılarak 31.12.2015 tarihine kadar…”
BÜLENT KUŞOĞLU (Ankara) – (6) yok.
YUSUF HALAÇOĞLU (Kayseri) – (6), (7),
(8) yok.
İLHAN DEMİRÖZ (Bursa) – Sayın Başkan,
(6), (7), (8) yok. 
MEHMET DOĞAN KUBAT (İstanbul) – Sayın
Başkan, (6), (7) ve (8)’inci fıkraların gerekçeleri çizildi, onları atlayalım
efendim.
“(9)  Sulama kooperatiflerinin ve
Sulama Birliklerinin tarımsal sulama faaliyetlerinden kaynaklanan
alacaklarından, vadesi 30/4/2014 tarihinden önce olup ödenmemiş olanları,
TEDAŞ'ın…”
BÜLENT KUŞOĞLU (Ankara) – (9) değil, o
da (6) olacak dolayısıyla.
BAŞKAN – (6), (7), (8) yok. 
BÜLENT KUŞOĞLU (Ankara) – (6), (7), (8)
yok, dolayısıyla (6) olacak.
BAŞKAN – Maddeleri birbirine
uyumlaştırıyorlar.
“(6)  Sulama kooperatiflerinin ve
Sulama Birliklerinin tarımsal sulama faaliyetlerinden kaynaklanan
alacaklarından, vadesi 30/4/2014 tarihinden önce olup ödenmemiş olanları,
TEDAŞ'ın tarımsal sulamadan kaynaklanan alacaklarına ilişkin yapılandırma
hükümlerine göre yapılandırmaktadır.
(7)  Kanunun 82 nci maddesinde geçen
31/12/2014 tarihinin 30/6/2015 tarihine kadar (bu tarih dahil) uzatılması
hususunda Bakanlar Kuruluna yetki verilmektedir.
KAMER GENÇ (Tunceli) – Sayın Başkan,
evvela, böyle bir madde olmaz çünkü Divan üyesi maddeyi okumadı, gerekçeyi
okudu. Şimdi, bunu niye? Aslında, burada 6 tane geçici maddenin -geçici madde
midir, değil midir ayrı bir şey- ayrı ayrı verilmesi lazımken tek madde hâline
getirilmiş ve önerge 500 kelimeyi de geçtiği için işleme konulmaması lazım.
Yani bir kanun metni…
BAŞKAN – Şimdi, özeti okundu, bir…
KAMER GENÇ (Tunceli) – Özet okunamaz
ki, kanun metninde özet…
BAŞKAN – 500 kelimeyi geçince ne
yapılır?
KAMER GENÇ (Tunceli) – Efendim?
BAŞKAN – 500 kelimeyi geçince ne
yapılır?
KAMER GENÇ (Tunceli) – Efendim, işleme
koymayacaksınız. 
BAŞKAN – Ne yapılır?
KAMER GENÇ (Tunceli) – İşleme konulmaz.

BAŞKAN – Olur mu öyle şey? İç Tüzük
açık. Açın, okuyun. 
KAMER GENÇ (Tunceli) – Siz okuyun
aslında.
BAŞKAN – Ben okudum, çok iyi biliyorum,
500 kelimeyi geçince özeti okunur. 
KAMER GENÇ (Tunceli) – Tutumunuz
hakkında söz istiyorum efendim. 63’üncü maddeye göre, siz Meclisi usulsüz
yönetiyorsunuz, bu itibarla, usul hakkında söz istiyorum. Evet, açık yani,
63’üncü madde açık. 
BAŞKAN – Şimdi, bir dakika. 
KAMER GENÇ (Tunceli) – Hayır, keyfî
yönetiyorsunuz. 
BAŞKAN – Şimdi, bakın, özetini okuttum.
Neye itiraz ediyorsunuz?
KAMER GENÇ (Tunceli) – Efendim, ben
usul tartışması…
BAŞKAN – Hangi davranışımdan dolayı İç
Tüzük tartışması açıyorsunuz?
KAMER GENÇ (Tunceli) – Efendim, İç
Tüzük’ü hesaba katmıyorsunuz. Şimdi, devamlı olan maddeler geçici madde olamaz.

ALİM IŞIK (Kütahya) – “Kanun metnini
okuttun.” diyor, maddeleri okutun, sonra genel gerekçeyi okutun. 
BAŞKAN – Bakın, size okuyorum ilgili
maddeyi, altıncı fıkra, okuyorum: “Değişiklik önergeleri gerekçeli olarak
verilir. Değişiklik önergeleri ve gerekçeleri beşyüz kelimeden fazla ise,
önerge sahibi önergesine beşyüz kelimeyi geçmeyen bir özet eklemek zorundadır.”
Yaptığımız budur, hiçbir usulsüzlük de yoktur. 
KAMER GENÇ (Tunceli) – Ama madde olarak
geçiyor. Maddeyi özetleyemezsiniz. 
BAŞKAN – Şimdi, Sayın Komisyon salt
çoğunlukla katılıyor musunuz?
PLAN VE BÜTÇE KOMİSYONU BAŞKANI RECAİ
BERBER (Manisa) – Sayın Başkan, önergeye Komisyonumuzun salt çoğunluğu vardır,
katılıyoruz. Ancak…
KAMER GENÇ (Tunceli) – Hayır Sayın
Başkan!
ENGİN ALTAY (Sinop) – Önerge okunmadı
ki ya!
Sayın Başkan, önerge okunmadı ki neye
katılacak?
BAŞKAN – Önergeyi okuduk.
ENGİN ALTAY (Sinop) – Ne zaman
okudunuz?
BAŞKAN – Önergeyi dağıttık, önergeyi
okuttuk Sayın Altay.
KAMER GENÇ (Tunceli) – Madde
getiriyorsunuz, maddeyi nasıl uygulayacak? 
BAŞKAN – Okuttuk. 
KAMER GENÇ (Tunceli) – Yani kanun
metnine ne yazılacak efendim? Ya buradakiler yanlış bilgi veriyor size. 
BAŞKAN – Her zaman yapılan bir iş
yapılıyor.
KAMER GENÇ (Tunceli) – Efendim, bu,
kanun maddesi olacak. 
BAŞKAN – Size de ilgili maddeyi okudum,
lütfen çalışma düzenimizi bozmayın.
KAMER GENÇ (Tunceli) – Sayın Başkan, bu
kanun maddesi olacak, kanun maddesi. Kanun maddesine neyi yazacaksınız ya? Ya,
böyle bir şey olur mu?
BAŞKAN – Sayın Komisyon, önergeye salt
çoğunlukla katılıyor musunuz?
PLAN VE BÜTÇE KOMİSYONU BAŞKANI RECAİ
BERBER (Manisa) – Sayın Başkan, önergeye salt çoğunlukla katılıyoruz. 
ENGİN ALTAY (Sinop) – Ya, bir dakika,
bir dakika Sayın Başkan.
PLAN VE BÜTÇE KOMİSYONU BAŞKANI RECAİ
BERBER (Manisa) – Ancak, 4’üncü maddenin…
ENGİN ALTAY (Sinop) – Başkan, herkes
kör, âlem sersem değil, önerge okunmadı ya! Okuyun önergeyi. 
BAŞKAN – Okuduk.
PLAN VE BÜTÇE KOMİSYONU BAŞKANI RECAİ
BERBER (Manisa) – Okuduk.
ENGİN ALTAY (Sinop) – Ya, okunmadı
efendim. 
BAŞKAN – Sayın Altay, okuduk önergeyi.
KAMER GENÇ (Tunceli) – Ya, okumadınız,
okunmadı.
BAŞKAN – Sayın Altay, hatta Sayın
Kuşoğlu itiraz etti, “Bu maddeler okunmayacak.” dedi. 
ENGİN ALTAY (Sinop) – Önerge özeti o
ya!
BAŞKAN – Ama ne yapacağız şimdi, önerge
verildi, önergeyi okuyoruz.
ENGİN A LTAY (Sinop) – Önerge
özetindeki 6, 7, 8’i okudu. 
BAŞKAN – Şimdi, bakın Sayın Altay,
madde ihdasına ilişkin bir önerge verildi mi? 
ENGİN ALTAY (Sinop) – Evet. 
BAŞKAN – Biz de o önergeyi okuduk.
ENGİN ALTAY (Sinop) – Okunmadı Başkan.
Gerekçe özeti okundu ya!
BAŞKAN – Okuduk Sayın Altay.
ENGİN ALTAY (Sinop) – Gerekçe özetini
okudular. Allah Allah…
BAŞKAN – Sayın Altay, okuduk, 500
kelimeyi geçtiği için özetini okuduk. Sayın Kuşoğlu itirazıyla 7’nci, 8’inci
maddeleri kâtip üye okurken yarıda kaldı, okutturmadım.
KAMER GENÇ (Tunceli) – Buraya kanun
maddesi olarak ne yazılacak? Burada bu yayınlandığı zaman buraya kanun maddesi
olarak ne yazılacak? 
BAŞKAN – Tamamı tutanağa eklenecek.
KAMER GENÇ (Tunceli) – Nasıl eklenecek?
Burada müzakeresi…
BAŞKAN – Her zaman eklendiği gibi.
KAMER GENÇ (Tunceli) – Yahu, hâlâ
anlamıyorsun be! Hâlâ anlamıyorsun ya!
BAŞKAN – Sayın Komisyon, önergeye salt
çoğunlukla katılıyor musunuz?
PLAN  VE BÜTÇE KOMİSYONU BAŞKANI RECAİ
BERBER (Manisa) – Evet, Sayın Başkan önergeye salt çoğunlukla katılıyoruz. 
KAMER GENÇ (Tunceli) – Ben söz
istiyorum aleyhte.
PLAN VE BÜTÇE KOMİSYONU BAŞKANI RECAİ
BERBER (Manisa) – Yalnız, burada bir hususu açıklamak istiyorum: 4’üncü
maddenin (b) fıkrasında bu maddenin “1, 2, 3’üncü ve 9’uncu fıkralarında geçen”
şeklinde bir ilave gerekiyor “3’üncü ve 9’uncu fıkralarında geçen.”
MUSA ÇAM (İzmir) – Olur mu böyle şey?
Olur mu böyle şey yani?
PLAN VE BÜTÇE KOMİSYONU BAŞKANI RECAİ BERBER
(Manisa) – Okundu arkadaşlar, okundu.
Evet, salt çoğunlukla katılıyoruz Sayın
Başkan.
BAŞKAN – Redaksiyon anlamında
söylüyorsunuz bunları değil mi?
PLAN VE BÜTÇE KOMİSYONU BAŞKANI RECAİ
BERBER (Manisa) – Redaksiyon anlamında söylüyoruz, evet.
BAŞKAN – Evet, salt çoğunlukla
katıldığınızı beyan ettiniz. 
Şimdi, Komisyon önergeye salt
çoğunlukla katılmış olduğundan …
ADİL ZOZANİ (Hakkâri) – Sayın Başkan…
KAMER GENÇ (Tunceli) – Ben söz
istiyorum, söz. Söz istiyorum madde üzerinde. 
BAŞKAN – …önerge üzerinde yeni madde
olarak görüşme açıyorum.
Buyurun. 
ADİL ZOZANİ (Hakkâri) – İşte, görüşme
açmadan önce Sayın Başkan…
BAŞKAN – Ben şimdi işlemimi görüşmeye
açtım.
ADİL ZOZANİ (Hakkâri) – Bir saniye
Sayın Başkan…
BAŞKAN – Buyurun, şimdi sizi
dinliyorum.
ADİL ZOZANİ (Hakkâri) – Teşekkür ederim
Sayın Başkan.
Bu madde, bu geçici maddeyle ilgili
olarak 6360 sayılı Yasa’da değişiklik öngörülmektedir. Ancak, görüşmekte
olduğumuz torba tasarıda 6360 sayılı Yasa’da herhangi bir değişiklik
olmadığından, daha önceki tutumunuzu burada da sürdürmeniz gerekiyor, bir
önceki önergedeki tutumunuzu bu önerge için de sürdürmeniz gerekiyor. Çünkü,
buradaki 6360 sayılı Yasa’da öngörülen değişikliğin tasarıda izi
bulunmamaktadır. Dolayısıyla, önergeyi bu hâliyle gündeme aldığınızda bir
önceki oturumdaki tutumunuzla çelişmiş olursunuz. 
Teşekkür ederim. 
BAŞKAN – Peki, bir usul tartışması
açmak ister misiniz?
ADİL ZOZANİ (Hakkâri) – Usul tartışması
değil Sayın Başkan. Biraz önceki tutumunuzun…
BAŞKAN – Ben, çünkü işleme devam ettim,
maddeyi de görüşmeye açtım. 
HASİP KAPLAN (Şırnak) – Sayın Başkan,
bu tartışılacak bir konu değil, İç Tüzük 87…
BAŞKAN – Bakın, ben işlemimi yapıyorum,
yaptığım işlemin de doğruluğuna inanıyorum, eğer uygun görmüyorsanız usul
tartışması açarsınız. 
ADİL ZOZANİ (Hakkâri) – Bu, usul
tartışması değil Sayın Başkanım. 
BAŞKAN – Ne tartışması peki?
ADİL ZOZANİ (Hakkâri) – Tutumunuzla
ilgili bir tartışma. Tersine, biraz önceki tutumunuzun…
BAŞKAN – Ben, şimdi bu yaptığım işlemi
geri mi alıyorum diyeceğim? Böyle bir şey olur mu? 
ADİL ZOZANİ (Hakkâri) – Evet, şimdi,
yanlış bir uygulama. 
BAŞKAN – Önce, bir usul tartışması
yapacağız, ondan sonra, ona göre karar vereceğim. 
ADİL ZOZANİ (Hakkâri) – Sayın Başkan
ben, siz cümlenizi kurmadan önce ayağa kalkmış ve söz istemiş bulunmaktayım.
Dolayısıyla, o esnada beni görmemiş olabilirsiniz. Sizin bir önceki oturumdaki
tutumunuzun burada da tekrar etmesi, devam etmesi gerekir ki sadece bir önceki
oturumda değil, bu torba tasarısını görüştüğümüz daha önceki oturumlarda da siz
İç Tüzük’e uygun bir tutum sergilediniz, biz de bunu kürsüden de ifade ettik
daha önceki uygulamalardan dolayı. Buradaki uygulama da tıpkı sizin geçmişteki
uygulamalarınızla eş değer bir uygulamadır. Dolayısıyla, torba tasarıda izi
olmayan bir kanunda yapılan bir değişiklik burada söz konusudur, mevcut durumda
sizin bunu işleme almamanız gerekir. 
KAMER GENÇ (Tunceli) – İşleme koyulmaz,
87’nci madde açık. 
BAŞKAN – Şimdi, sizin söylediğiniz
anlamda…
ADİL ZOZANİ (Hakkâri) – Hayır, ben
ayaktaydım görüntüyü…
BAŞKAN – Peki, ben konuşabilir miyim? 
ADİL ZOZANİ (Hakkâri) – Buyurun Sayın
Başkan. 
BAŞKAN – Tamam, siz itirazlarınızı
yaptınız. 
HASİP KAPLAN (Şırnak) – Sayın Başkan,
siz… 
BAŞKAN - Siz de aynı mahiyette itiraz
yapacaksınız herhâlde, değil mi Sayın Kaplan?
HASİP KAPLAN (Şırnak) – Hayır efendim,
izin verin… 
BAŞKAN – Peki. 
Buyurun. 
ADİL ZOZANİ (Hakkâri) – Belki başka bir
şey söyleyecek Sayın Başkan. 
BAŞKAN - Soruyorum zaten. 
Herkes nem kapıyor her şeyden.
Buyurun. 
KAMER GENÇ (Tunceli) – Sen burayı doğru
dürüst yönetmiyorsun ki zaten. 
BAŞKAN – Hiç duymuyorum sizin
söylediklerinizi, hiç duymuyorum, boşuna uğraşıp nefesinizi yormayın. 
HASİP KAPLAN (Şırnak) – Sayın Başkan… 
BAŞKAN - Buyurun. 
HASİP KAPLAN (Şırnak) – Doksan dokuz
gündür alt komisyon, üst komisyon, Genel Kuruldayız. 
Bakın, 1, 2, 3, 4, 5, 6, 7. 7 sayfadan
ibaret ve 5-6 tane farklı yasada değişiklik öngören bir önerge var burada ve
özet okundu. Önerge maddedir, kanun teklifidir ve kanun teklifi olduğu için de
500 kelimeyi geçmemek kaydıyla tamamının okunup tutanağa geçmesi lazım. 
Arkadaşlar, bunun cılkını çıkarmayalım
ya, torba artık tombalaya dönmemeli, bir. 
İkincisi şu Sayın Başkan: Bunların her
birisi ayrı ayrı maddeler ve geçmişte bu yapılandırma vesaire konuları geçti,
başka alanlarda geçti. Şimdi, burada Kanunlar Dairesindeki arkadaşlarımız,
görevliler, Meclis adına burada görev yapıyorlar, Hükûmet adına görev
yapmıyorlar. Lütfen, İç Tüzük 87’yle ilgili beyanlarını, bu konudaki
düşüncelerini yazılı olarak Genel Kurula deklare etsinler, 87’nci maddeye uygun
mudur, değil midir? Eğer Kanunlar Dairesi Hükûmetin emrindeyse sorun yok. 
BAŞKAN – Estağfurullah, böyle bir şey
olur mu? 
HASİP KAPLAN (Şırnak) – Ama Hükûmetin
emrinde olmadığını biliyoruz. Burada Başkanlık Divanı da Hükûmetin emrinde
değil. Başkanlık Divanı, Meclisin Başkanlık Divanıdır, Meclisi temsil ediyor. 
BAŞKAN – Benim o zaman size Kanunlar ve
Kararların yazılı görüşünü okumama izin verir misiniz? 
HASİP KAPLAN (Şırnak) – Elbette ki… 
BAŞKAN – Buyurun. 
Okuyorum… 
HASİP KAPLAN (Şırnak) – Neden,
Başkanlık Divanı görevini yaparken niye danışıyor Kanunlar Dairesine? 
BAŞKAN – Şimdi okuyorum işte,
okuyacağım, madem istiyorsunuz Kanunlar ve Kararların görüşünü, ben de şimdi
onu size okuyorum. Ona uygun davrandık zaten.
ENGİN ALTAY (Sinop) – Sayın Başkan…
BAŞKAN – Buyurun.
ENGİN ALTAY (Sinop) – Şimdi bence
-takdir sizin- olması gereken şudur: Bir itiraz olmuştur. Bir usul tartışması
açılmalıdır uygun görürseniz, sonra da ilaveten -öneri çok doğrudur- Kanunlar
ve Kararların yazılı görüşünü okuyup bir takdir beyan etmeniz doğru olandır.
BAŞKAN – Tamam, ben de aynı şeyi
söyledim.
ADİL ZOZANİ (Hakkâri) – Sayın Başkan,
benim talebim bu değildi.
ENGİN ALTAY (Sinop) - Ama önce usul…
BAŞKAN – Bakın arkadaşlar, birbirimiz
dinleyelim. Ben, usul tartışması mı açmak istiyorsunuz dediğim zaman itiraz
geldi. Dediniz ki: “Kanunlar ve Kararların yazılı metnini okuyun.” Elbette ki
ben burada bazı açıklamalar yaparken, kanunlarla ilgili ortaya çıkan tartışmalı
hususları çözerken tabii ki Kanunlar ve Kararların görüşlerine önem veriyorum,
değer veriyorum ve öncelikli olarak tanımlıyorum onları ama tabii ki grup
başkan vekillerimizin düşüncelerini de bu konuda kale alıyoruz, birlikte bir
karar oluşturuyoruz.
KAMER GENÇ (Tunceli) – Grup başkan
vekillerini mi kale alıyorsun, milletvekilleri yok mu burada?
BAŞKAN – Bir dakika… 
Ben, biraz önce içeride Kanunlar ve
Kararlarla birlikte yaptığımız görüşmeye sizleri de davet ettim ama siz icabet
etmek istemediğinizi bildirdiniz. Olabilir, o da sizin takdirinizdir. Ben,
şimdi, izin verirseniz içeride Kanunlar ve Kararlar tarafından hazırlanan ve
benim düşüncemin de mesnedi olan yazılı açıklamayı okumak istiyorum.
ADİL ZOZANİ (Hakkâri) – Sayın Başkan,
bu fasılda değiliz, benim itirazım da bu çerçevede değil.
BAŞKAN – Ama ona cevap olacak. Sizin
itirazınızı biliyorum. Size cevap olacak.
ADİL ZOZANİ (Hakkâri) – Sayın Başkan,
bakın… 
BAŞKAN - Çünkü neden? Siz bana
“Çelişkili davranmayın, orada işlemden aldınız, buradan da almanız gerekir.”
diyorsunuz. Ben de size diyorum ki iki durum farklı.
ADİL ZOZANİ (Hakkâri) – Müsaade
ederseniz, farklı olan bir durum söz konusu değil.
BAŞKAN – Bence farklı Sayın Zozani,
bunu tartışmayalım sizinle
ADİL ZOZANİ (Hakkâri) – İkincisi: Sayın
Başkan, biraz önceki toplantınıza icabet etmememizin sebebi size karşı bir
tutumumuzdan kaynaklanmıyor. 
BAŞKAN – Elbette tabii canım, elbette,
öyle bir düşüncem yok, elbette.
ADİL ZOZANİ
(Hakkâri) – Burada üç parti grup başkan vekili kendi aralarında istişare
yaptılar. Bizim bazı önerilerimizi dikkate almadıkları için -Genel Kurul
aşamasında buradaki göz önündeki gelişmelerden şikâyetçi- bu konudan sıkıntı
duyduğumuzu ifade etmek için gelmedik, bu bir. 
Benim buradaki
talebim de şu Sayın Başkan…
BAŞKAN – Bana
bilginiz olduğu şeklinde bir şey söylendi bana. Bakın, açıkça söylüyorum,
bilginiz olduğu şeklinde bir bilgi geldi bana ve icabet etmek istemediğiniz
bilgisi geldi. Bunu tartışmayalım. Tamam, peki tartışmayalım.
ADİL ZOZANİ
(Hakkâri) – Hayır Sayın Başkan.
HASİP KAPLAN
(Şırnak) – Hayır, bilgimiz yok ve bize gelmedi. İkna odansında…
BAŞKAN - Sizi
dinliyorum.
ADİL ZOZANİ
(Hakkâri) – Sayın Başkanım, ikincisi: Sizin tutumunuzla ilgili bir usul
tartışmasından önce, burada sizin daha önce 2 defa tekrarlanan bir tutumunuz
söz konusudur ve biz bu tutumunuzu burada, Meclis kürsüsünde alenen takdir
etmişiz, İç Tüzük’e uygun olarak davrandığınızı ifade etmişiz. 
BAŞKAN – Evet. 
ADİL ZOZANİ
(Hakkâri) – Şimdi de aynı duruma tekabül eden yeni bir uygulama var karşımızda.
O tutumunuzun gerekçesi şuydu: Mevcut torba tasarıda izi olmayan önergeler
geldiği için siz reddettiniz Başkanlık Divanı olarak ve doğruydu, biraz önce de
uygulamayı yaptınız. 
KAMER GENÇ
(Tunceli) – Niye biraz önce öyle uygulama yaptın? 
BAŞKAN – Sayın
Zozani… 
ADİL ZOZANİ
(Hakkâri) – Cümlemi bir bitireyim Sayın Başkan, müsaade ederseniz.
BAŞKAN – Ama
anladım ben. Yani, bakın, milletvekili arkadaşlar da bekliyor, anladım ne demek
istediğinizi. 
Buyurun.
ADİL ZOZANİ
(Hakkâri) – Müsaade etseniz cümlem bitmiş olurdu şimdiye kadar Sayın Başkan. 
Şimdi de 6360
sayılı Kanun’da değişiklik öngören bir teklif var burada, bir önerge var ve bu
da İç Tüzük’e aykırıdır. Daha önceki tutumunuzun devamını talep ediyoruz. Bunu
siz bir usul tartışması açılması şeklinde lütfen yorumlamayın çünkü öyle bir
talebimiz yok. Tutumunuzun devamını diliyoruz. 
BAŞKAN – Ben de
diyorum ki, oradaki işlemden kaldırma davranışım ile buradaki davranışım içerik
olarak birbiriyle aynı değil. Orada öyle karar verdim, burada farklı karar
veriyorum ve sebebini de size Kanunlar Kararların görüşü olarak okuyorum. 
BÜLENT TURAN
(İstanbul) – Bir dinleyelim Başkanım, belki katılırız. 
BAŞKAN –
Katılırsınız katılmazsınız, usul tartışması açarsınız açmazsınız. O sizin
bileceğiniz ve benim kararıma bağlı olan bir şey. 
BÜLENT TURAN
(İstanbul) – Belki katılırız Başkanım, bir dinleyelim, katılabiliriz belki. 
BAŞKAN – “Görüştüğümüz kanun tasarısı
çeşitli kanunları içermekle birlikte, ağırlıklı olarak bazı kamu alacaklarının
yeniden yapılandırılması konusunu öne çıkarmaktadır. İşleme aldığımız geçici
maddede de belli kapsamdaki kamu alacaklarını düzenleyen, kamu bütünlüğü olan
bir düzenlemedir. Maddeyle 6360 sayılı Kanun değiştirilmemektedir. Yalnızca
atıf yapılarak kapsamdaki hususlardan kaynaklanan kamu alacaklarının işlemleri
kod şeklinde düzenlenmektedir.” Ben bu düşüncedeyim. 
HASİP KAPLAN (Şırnak) – Öyle şey olur
mu?
ADİL ZOZANİ (Hakkâri) – Sayın Başkan,
öyle bir şey olamaz. Bakın, Kanunlar ve Kararlar da yanlış yapabilir.
BAŞKAN – Müsaade eder misiniz? 
ADİL ZOZANİ (Hakkâri) – Ama bakın,
Sayın Başkanım…
BAŞKAN - Sayın Zozani, bitmedi. 
HASİP KAPLAN (Şırnak) – Siz, bitmiş
gibi davranıyorsunuz Sayın Başkan.
BAŞKAN – Ayıp ediyorsunuz ama
arkadaşlar, lütfen ya! 
HASİP KAPLAN (Şırnak) – Bitmiş gibi
davranıyorsunuz Sayın Başkan. Niye şey yapıyorsunuz?
BAŞKAN – Aaa.. Maddeyle, kanunlarda
değişiklik… 
ADİL ZOZANİ (Hakkâri) – Sayın Başkan,
siz bitmiş gibi davranıyorsunuz.
BAŞKAN –Ben konuşmak istiyorum.
ADİL ZOZANİ (Hakkâri) – Buyurun,
bitirin. 
BAŞKAN – Sizden izin almayacağım.
Lütfen… 
HASİP KAPLAN (Şırnak) – Ama bitmiş gibi
bizimle sohbet etmeyin Sayın Başkan, konuşun!
BAŞKAN – Ben sizi dinliyorum, siz de
beni dinleyeceksiniz. 
HASİP KAPLAN (Şırnak) – Sohbet
ediyorsunuz. Allah, Allah!
BAŞKAN – “Maddeyle başka kanunlarda
değişiklik yapılmamaktadır. Atıf yapılan kanunlarda değişiklik söz konusu
değildir. Bu kanunlardaki düzenlemelerden kaynaklanan kamu mali işlemlerindeki
bazı alacak ilişkilerine, özel yapılandırma hükümlerine geçici maddede yer
verilmektedir. Bu hükümler belli durumlara belirli süre uygulandıktan sonra
hükmünü icra etmiş olacaktır. Yani başka bir deyişle geçici niteliktedir.”
Ben şimdi bu düşüncedeyim. 
ADİL ZOZANİ (Hakkâri) – Evet. 
BAŞKAN - Katılmıyorsanız; buyurun usul
tartışması açıyorum.
KAMER GENÇ (Tunceli) – Aleyhte… 
MEHMET DOĞAN KUBAT (İstanbul) – Lehte…
RECEP ÖZEL (Isparta) – Lehte… 
ADİL ZOZANİ (Hakkâri) – Usul tartışması
değil Sayın Başkan. Bir şey, bakın, bir çelişki… 
BAŞKAN – Bakın, tartışmıyorum,
tartışmıyorum. 
ADİL ZOZANİ (Hakkâri) – Hayır, bunun
tartışmakla alakası… 
BAŞKAN - Usul tartışmasında söyleyin
onu.
ADİL ZOZANİ (Hakkâri) – Sayın Başkan,
usul tartışmasıyla… 
BAŞKAN – Usul tartışması açıyorum. 
KAMER GENÇ (Tunceli) – Aleyhte…
ADİL ZOZANİ (Hakkâri) – Aleyhte…
BAŞKAN – Aleyhte Kamer Genç, aleyhte
Adil Zozani.
HASİP KAPLAN (Şırnak) – Aleyhte ikimiz
de. 
BAŞKAN – Lehte Doğan Kubat, lehte Recep
Özel. 
HASİP KAPLAN (Şırnak) – “Aleyhte”
dedik, ikimiz de söz aldık. Yani illa partilere mi dağıtacaksınız? Kim önce söz
isterse…
BAŞKAN – Evet illa öyle yapacağım!
HASİP KAPLAN (Şırnak) – Kim önce
isterse!
BAŞKAN – Hayret bir şey ya! 
HASİP KAPLAN (Şırnak) - Bu işi de
biliyoruz, biz de ustalaştık yani. Allah, Allah!
BAŞKAN – Lehte Sayın Doğan Kubat,
İstanbul Milletvekili. (AK PARTİ sıralarından alkışlar) 
VIII.- USUL
HAKKINDA GÖRÜŞMELER
1.-  Başbakan
Yardımcısı Ali Babacan’ın 639 sıra sayılı Kanun Tasarısı’na yeni geçici madde
ihdasına dair vermiş olduğu önergenin işleme alınmasının İç Tüzük hükümlerine
uygun olup olmadığı hakkında
MEHMET DOĞAN KUBAT (İstanbul) – Sayın
Başkanım, değerli arkadaşlar; hepinizi saygıyla selamlıyorum. 
Gecenin bu ilerleyen saatinde bence
yersiz bir tartışma açıldı. Değerli arkadaşlar, buna benzer tartışma 2 defa
geçmişte yaşandı, uygulamaları var. Hem önerge özeti fazla olduğu için, 500
kelimeyi aştığı için burada önergenin özetini okuyup… 
MÜSLİM SARI (İstanbul) – Madde ihdası,
önerge değil bu.
MEHMET DOĞAN KUBAT (Devamla) –
Cetveller var mesela, kadro cetvelleri, 1.500 kelime, özetini okuduk, dağıttık
önergeleri ve zabıtlara o şekilde geçirilip Kanunlar Kararlar maddeye de o
şekilde naklediyor.
Gelelim 87’nci maddenin üçüncü fıkrası
“Görüşülmekte olan tasarı veya teklifin konusu olmayan sair kanunlarda ek ve
değişiklik getiren önergeler işleme konulmaz.” diyor. Şimdi, arkadaşlar,
görüştüğümüz kanun tasarısının konusu ne? Bir kısım kanunlardan kaynaklanan
kamu alacaklarının yapılandırılması, konusu bu. Anayasa’nın 73’üncü maddesinde
vergi, resim, harç ve benzeri yükümlülüklerin ancak kanunla konulacağını
söylemiş. İşte, Belediye Gelirleri Kanunu, Emlak Vergisi Kanunu bunun gibi bir
sürü kanundan vergi, harç ve benzeri yükümlülükler doğabilir. 
Bizim önergemizde, 6360 sayılı Kanun,
On Dört İlde Büyükşehir Belediyesi Kurulmasına Dair Kanun’da bu belediyelerin
borçlarından kaynaklanan… Bunlar kanalizasyon idarelerine devredilmişti. İşte,
bu önergede, devredilen borçların yapılandırılması öngörülüyor. Bu 6360 sayılı
Kanun’un bizatihi kendisinde veya herhangi bir maddesinde, fıkrasında
değişiklik öngörmüyor. Bu ve buna benzer çok çeşitli kanunlarda bir kısım
borçlar doğabilir. İşte, vatandaşların bu borçlarını ödeyebilmesine yönelik
olarak çıkarılan şu anda görüştüğümüz torba kanun bunların hepsini kapsamı
içerisinde düzenleyebilir. Bizim önergemiz, biraz önce açıklanan görüş -ki
geçmişte teamül de aynıdır- bizatihi bu kanunun kendisinde değişiklik
yapmamakta, atıf yoluyla bu ve sonraki maddelerde de dile getirilen bir kısım
kanunların kapsamında olan kamu alacakları niteliğindeki alacakların
ödenmesindeki düzenlemeyi içermektedir. 
Dolayısıyla Başkanlığın bunu işleme alması
yönündeki uygulaması İç Tüzük’ün 87’nci maddesine tamamen uygundur, teamüllere
uygundur. 
Başkanımızın tutumunun lehinde olduğumu
belirtiyor, yüce heyetinizi saygılarımla selamlıyorum. (AK PARTİ sıralarından
alkışlar) 
BAŞKAN – Teşekkür ederim.
Aleyhte, Sayın Kamer Genç, Tunceli
Milletvekili.
Süreniz üç dakika.
KAMER GENÇ (Tunceli) – Sayın
milletvekilleri, iki gündür bu Meclis çorba gibi yönetiliyor. O kadar keyfî
yönetiliyor ki kanun… 
Şimdi, bakın, arkadaşlar, değişiklik
önergeleriyle ilgili 87’nci madde ne diyor: “…kanun tasarısı veya teklifinde
bir maddenin reddi, tümünün veya bir maddenin komisyona iadesi, bir maddenin
değiştirilmesi, metne ek veya geçici madde eklenmesi hakkında…” Değişiklik
önergesi ayrı bir şey -maddenin değiştirilmesi- ek madde ilavesi ayrı bir şey.
Şimdi, burada getirilen, ek madde; dolayısıyla, değişiklik önergesi değil. Bu
çünkü kanun metni hâline geliyor. Bir defa, uygulama buradan yanlış, bir. 
İkincisi: Zaten bu yapılandırma 75’inci
maddelerde var. Yani bir kanun düşünün ki bu o kadar… Tabii, bu, hem Hükûmetin
basiretsizliği hem komisyonun basiretsizliği. Kanunun başında yapılandırma
getiriyor, sonunda da geçici maddeyle yapılandırma getiriyor. Ya, böyle bir
saçmalık olur mu?
Bakın, yine, getirdikleri bu maddede ne
diyorlar arkadaşlar: “Trafik muayenelerini 31/12/2014 tarihine kadar yapar.”
diyor. Buraya geçici madde getiriyor, “2014 tarihini Bakanlar Kurulu 2015’in
sonuna kadar erteleyebilir.” diyor. Böyle geçici madde olur mu yahu? Daha kanun
çıkmamış, Bakanlar Kuruluna 2014 tarihini 2015’in sonuna kadar uzatma yetkisi
verilir mi? Yani en cahil, yasadan anlamayan bir kişi yapmaz bunu. Şurada
çıkarmışsınız, kanun daha çıkmamış, o maddeye “Buradaki bu süreyi Bakanlar
Kurulu bir defa uzatmaya yetkilidir.” dersiniz, olur biter. O maddede der.
Yahu, bu, kanundan başka her şeye… 
Şimdi, Kanunlar Müdürlüğündeki o
bürokratlar Hükûmetten korkuyor, burada doğru dürüst uygulama yapmıyorlar
arkadaşlar. Ben o arkadaşlarla ilgili söylemek de istemiyorum. Şimdi, bakın, bu
ek madde kanun maddesi hâline gelecek, okumuyor burada. Burada aslında 6 tane
ek geçici madde olması lazım. 
Arkadaşlar, bakın, bir de deniliyor ki:
“6360 sayılı Kanun’dan doğan alacaklar.” Bir nevi onda bir değişiklik getiriyor
yani yapılandırma. Yapılandırmaysa, niye o yapılandırmanın yapıldığı maddede
bunu yapmadınız da şimdi mi aklınıza geldi? Böyle mi gayriciddi insanlarsınız?
Siz böyle mi yasa yapıyorsunuz? Aklınız sonra mı başınıza geliyor? Başta
aklınız neredeydi? Bunları sorarlar insanlara ya, bunları sorarlar arkadaşlar!
Onun için, yani kanun yapma tekniği… On
iki senedir iktidarda olan bu parti hâlâ kanun yapmasını bilmiyor. Ve burada
Meclis Başkan Vekili çıkıyor, Hükûmet ek madde hazırlasın diye iki saat
arkadaşlar, milletvekilleri burada oturuyor, o da gitmiş içeride keyfine
bakıyor. Böyle Meclis Başkan Vekilliği yapılır mı? Meclis Başkanını aradım,
telefonuma çıkmadı. Ona haddini bildiririm ya! Böyle Meclis yönetilmez
arkadaşlar, böyle Meclis yönetilmez. 
RECEP ÖZEL (Isparta) – Nasıl haddini
bildiriyorsun?
KAMER GENÇ (Devamla) – Milletvekilleri
oyuncak değil. Burada oyuncak değil milletvekilleri. Biz burada…
(Mikrofon otomatik cihaz tarafından
kapatıldı) 
BAŞKAN – Sayın milletvekili, laf
atmayın lütfen!
KAMER GENÇ (Devamla) – Kanunu eğer
yapacaksanız zamanında getirin yapın bunları canım. Böyle bir şey olmaz
arkadaşlar!
OSMAN AŞKIN BAK (İstanbul) – Sözünde
dur, kendini yak! Yüzde 52, kendini yak!
BAŞKAN – Evet, tutumum lehinde ikinci
konuşmacı Isparta Milletvekili Sayın Recep Özel. (AK PARTİ sıralarından
alkışlar) 
RECEP ÖZEL (Isparta) – Sayın Başkan,
çok değerli milletvekilleri; hepinizi saygıyla selamlıyorum.
Tutumunuzun lehinde söz almış
bulunmaktayım. 
Şimdi, burada, biraz önceki konuşmacı
ek madde ilavesiyle ilgili konuştu ama cümleyi yarım okudu. Şimdi, İç Tüzük’ün
hangi maddesinde ek maddeyi düzenliyor? 87’nci madde hem ek madde ilavesini hem
değişiklik önergelerini birlikte düzenliyor mu, düzenlemiyor mu? 
KAMER GENÇ (Tunceli) – Ek madde ayrı,
madde değişiklik önergesi ayrı.
RECEP ÖZEL (Devamla) – Başka, sizin
bildiğiniz, bizim bilmediğimiz ayrı bir madde var mı? Onu burada aktarsaydınız.
Burada ne diyor: “Ek veya geçici madde eklenmesi.” Bizim getirdiğimiz de burada
ek maddedir ve 500 kelimeden fazla olduğu için de burada özeti okunmuştu. 
KAMER GENÇ (Tunceli) – Ek madde ama
değişiklik önergesi değil.
RECEP ÖZEL (Devamla) – Şimdi, getirilen
bu düzenlemede… Kanunun amacı neydi, bizim burada kaç günden beri görüştüğümüz?
Bazı kamu alacaklarının yeniden yapılandırılması.
KAMER GENÇ (Tunceli) – Yapmışsın işte.
RECEP ÖZEL (Devamla) – Getirilen bu
düzenlemeyle bu yapılmak istenen kamu alacaklarının kapsamı daraltılıyor mu,
genişliyor mu? Biz bunu genişletiyoruz, 6360 sayılı Yasa’dan kaynaklananlar da
bunun kapsamına girsin diyoruz, yararlanacak kişi sayısını artırıyoruz,
yararlanacak işlem sayısını artırıyoruz. 
KAMER GENÇ (Tunceli) – Aklınız sonra
başınıza geldi değil mi?
RECEP ÖZEL (Devamla) – Biz bunu
daraltmıyoruz, daha da genişletiyoruz, her kesim yararlansın istiyoruz,
muhalefet buna destek olacağı yerde, siz bunu “Bu kanunla alakası yok.” diye
gelip burada, hiç temelde olmayan konuda… 6360 sayılı Yasa’nın bir tane virgülü
değişmiyor, bir tane maddesi değişmiyor, sadece o kanundan doğan kamu
alacaklarının yeniden yapılandırılmasını kanunun tamamındaki usul ve esaslar
dairesinde ek maddeyle getiriyoruz. Bunun neresinde bu 87’nci maddenin…
Görüşülmekte olan tasarının farklı bir şekilde… Biraz önce Meclis Başkan
Vekilimizin reddettiği uygulamayla aynı seviyeye getirdiniz, bunu anlamak da
mümkün değil. 
ADİL ZOZANİ (Hakkâri) – Şimdi
söyleyeceğim, ikna olacak mısınız?
RECEP ÖZEL (Devamla) – Başkanımızın
uygulaması tamamen yerindedir. 
Lehinde olduğumu belirtiyor, hepinize
saygılar sunuyorum efendim. (AK PARTİ sıralarından alkışlar) 
BAŞKAN – Teşekkür ederim.
Aleyhinde son konuşmacı Sayın Adil
Zozani, Hakkâri Milletvekili, buyurun. 
ADİL ZOZANİ (Hakkâri) – Sayın Başkan,
sıra sayısının 588’inci sayfasına bakmanızı öneriyorum. Meclis Başkanlık
Divanının tutumunu ifade ediyor burası. Sizi bağlayan bir yazıdır burası.
Komisyona uyarı olarak gelmiş. Rica ediyorum, okumadıysanız bakın. 
İkincisi: Sayın Özel “Hiç alakası yok.”
dediniz. Ben de birinci fıkranın (b) bendinin son cümlesini size okuyorum,
alakası var mı yok mu, siz bir daha değerlendirin: “(a) bendinde belirtilen
esaslar çerçevesinde yeniden hesaplanarak ilgili kamu idaresinden tahsil
edilir.”
İlgili kamu idareleri hangileridir?
6360 sayılı Kanun’la kurulan 14 büyükşehir belediyesi, değil mi? İlgiliymiş
değil mi? 
RECEP ÖZEL (Isparta) – Ya da özel
idareler.
PLAN VE BÜTÇE KOMİSYONU BAŞKANI RECAİ
BERBER (Manisa) – İlgili de kanunla ilgili.
ADİL ZOZANİ (Devamla) – İlgili değil
mi? 
RECEP ÖZEL (Isparta) – Tamam.
ADİL ZOZANİ (Devamla) – Peki, bu 6360
sayılı Kanun bu torbanın neresinde, bu koca kitabın neresinde var? Sayenizde
hatmettik, defalarca okuduk hepsini. Değil mi?
PLAN VE BÜTÇE KOMİSYONU BAŞKANI RECAİ
BERBER (Manisa) – 6360’ta bir değişiklik neresinde?
ADİL ZOZANİ (Devamla) – Bence siz
eklemeyi unutmuşsunuz, biz eksik okumamışız. Aklınıza geç geldi. Dolayısıyla
yok. 
OSMAN AŞKIN BAK (İstanbul) – 6360’ta
nerede değişiklik var?
ADİL ZOZANİ (Devamla) – Burada İç
Tüzük’ün 87’nci maddesinin hükmünü uygulamanız gerekiyor. Bal gibi, burada
kanun maddesini ilgilendiren, 6360’ı ilgilendiren bir değişiklik yapıyorsunuz.
PLAN VE BÜTÇE KOMİSYONU BAŞKANI RECAİ
BERBER (Manisa) – Neresini değiştiriyoruz, onu söyler misiniz?
ADİL ZOZANİ (Devamla) – Neresini
değiştiriyorsunuz? Bakın, neresi değişiyor. Belediyeleri borç batağına
sürüklüyorsunuz, özellikle de muhalefet belediyelerini.
PLAN VE BÜTÇE KOMİSYONU BAŞKANI RECAİ
BERBER (Manisa) – Olur mu öyle şey?
RECEP ÖZEL (Isparta) – Belediyeyi
borçtan kurtarmaya çalışıyoruz ya!
ADİL ZOZANİ (Devamla) – Hangi anlamda?
Gayrimenkulleri hazineye devrediyorsunuz, borçları belediyeye yüklüyorsunuz.
RECEP ÖZEL (Isparta) – Yapılandırıyoruz
onu ya!
PLAN VE BÜTÇE KOMİSYONU BAŞKANI RECAİ
BERBER (Manisa) –Yapmayın lütfen. Burada değil ki o.
ADİL ZOZANİ (Devamla) – Elbette ki
burada yapılıyor, aynen burada yapılıyor, burada var.
BÜLENT TURAN (İstanbul) – Bir yanlışlık
olmasın.
RECEP ÖZEL (Isparta) – Zozani, yanlış
önergeyi okuyorsun sen.
ADİL ZOZANİ (Devamla) – Yanlış okuma
yok, siz anlamak istemiyorsunuz.
Bakınız, bir söz verdiniz birilerine,
lobilere söz verdiniz, buradan geçirme gayreti içerisindesiniz.
BÜLENT TURAN (İstanbul) – Çok ayıp, çok
ayıp, lütfen.
ADİL ZOZANİ (Devamla) – Burada
geçirilen maddeler, buraya yedirilen maddelerin yapılandırmayla alakası yok.
Sadece, yapılandırmanın arkasına gizlenmiş amaçlar vardır, gizli amaçlar
vardır.
RECEP ÖZEL (Isparta) – Ne var?
ADİL ZOZANİ (Devamla) – Biraz önce
üstünü karaladığınız (6), (7), ve (8)’inci fıkralardaki düzenlemeler, bal gibi,
verdiğiniz sözlerin ürünüdür. Dolayısıyla, burada 87’ye aykırı bir işlem vardır
Sayın Başkan. Daha önceki tutumunuzda ısrar etmenizi diliyoruz.
PLAN VE BÜTÇE KOMİSYONU BAŞKANI RECAİ
BERBER (Manisa) – Hangi değişiklik var, onu söylerseniz daha net anlaşılır.
ADİL ZOZANİ (Devamla) – Şimdi size
baskı yapılıyor diye böyle bir düzenlemeye, İç Tüzük’e aykırı bir düzenlemeye
“evet” dememenizi bekliyoruz. Bir önceki oturumda yaptığınız…
(Mikrofon otomatik cihaz tarafından
kapatıldı)
ADİL ZOZANİ (Devamla) – …ortaya
koyduğunuz tutumunuzu tekrarlamanızı bekliyoruz, bir hafta önceki tutumunuzda
ısrar etmenizi bekliyoruz.
BAŞKAN – Teşekkür edeceğim ama sözünüzü
geri alırsanız teşekkür edeceğim. Bana kimse baskı oluşturmadı. Siz de
davetimize icabet etseydiniz, arkada bu noktaya gelmemizin sürecini siz de
yaşardınız Sayın Zozani. 
ADİL ZOZANİ (Hakkâri) – Sayın Başkan,
bu konuda ısrarla…
BAŞKAN – Lütfen, lütfen sözlerinize
dikkat edin. İki saattir biz bu işle ilgili tartışma yapıyoruz.
HASİP KAPLAN (Şırnak) – İkna odası
bizde yok.
ADİL ZOZANİ (Hakkâri) – Sayın Başkan,
sataşıyorsunuz.
BAŞKAN – Teşekkür ederim.
ADİL ZOZANİ (Hakkâri) – Sayın Başkan,
kayıtlara geçmesi açısından bir şey söyleyeceğim, lütfen.
BAŞKAN – Söz vermiyorum.
Sayın milletvekilleri…
ADİL ZOZANİ (Hakkâri) – Lütfen
Başkanım… Sayın Başkan, ben oturmayacağım.
BAŞKAN – Sonra söylersiniz. Şu anda ben
işlem yapıyorum.
ADİL ZOZANİ (Hakkâri) – Şimdi
söyleyeceğim. Hayır Sayın Başkan ama siz bir…
BAŞKAN – Ben karar vereceğim. Sonra
veririm, size söz vermiyorum şu anda.
ADİL ZOZANİ (Hakkâri) – Ama Sayın
Başkan, siz Başkanlık kürsüsünde bize sataşmada bulunuyorsanız…
BAŞKAN – Sayın milletvekilleri,
tutumumda herhangi bir değişiklik olmamıştır.
VI.-
 KANUN TASARI VE TEKLİFLERİ İLE KOMİSYONLARDAN GELEN DİĞER İŞLER (Devam)
A)
Kanun Tasarı ve Teklifleri (Devam)
1.-
İş Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı ile Ankara Milletvekili İzzet Çetin ve 13
Milletvekilinin; Ankara Milletvekili İzzet Çetin’in; İstanbul Milletvekili
Ferit Mevlüt Aslanoğlu'nun; Yozgat Milletvekili Sadir Durmaz ve Milliyetçi
Hareket Partisi Grup Başkanvekili İzmir Milletvekili Oktay Vural’ın; İstanbul
Milletvekili Abdullah Levent Tüzel'in; Bingöl Milletvekili İdris Baluken’in;
Bursa Milletvekili Sena Kaleli ve 5 Milletvekilinin; Ankara Milletvekili İzzet
Çetin’in; Tekirdağ Milletvekili Candan Yüceer ve 3 Milletvekilinin; Kahramanmaraş
Milletvekili Mesut Dedeoğlu ile Milliyetçi Hareket Partisi Grup Başkanvekili
İzmir Milletvekili Oktay Vural’ın; Kırklareli Milletvekili Mehmet Siyam
Kesimoğlu ve 4 Milletvekilinin; Mersin Milletvekili Aytuğ Atıcı’nın; Konya
Milletvekili Mustafa Kalaycı ve Milliyetçi Hareket Partisi Grup Başkanvekili
İzmir Milletvekili Oktay Vural’ın; Adana Milletvekili Turgay Develi'nin; İzmir
Milletvekili Musa Çam'ın; Bartın Milletvekili Muhammet Rıza Yalçınkaya'nın;
İstanbul Milletvekilleri Mahmut Tanal ve Binnaz Toprak'ın; İstanbul
Milletvekili Mahmut Tanal'ın; İstanbul Milletvekilleri Mahmut Tanal ve Gürsel
Tekin'in; İstanbul Milletvekili Celal Dinçer'in; Manisa Milletvekili Erkan
Akçay'ın; Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Muğla Milletvekili Nurettin
Demir'in; Ankara Milletvekili Levent Gök'ün; Manisa Milletvekili Erkan Akçay ve
Milliyetçi Hareket Partisi Grup Başkanvekili Mersin Milletvekili Mehmet
Şandır'ın; İstanbul Milletvekili Ali Özgündüz'ün; Tekirdağ Milletvekili Bülent
Belen ve Milliyetçi Hareket Partisi Grup Başkanvekili Mersin Milletvekili
Mehmet Şandır'ın; Ankara Milletvekili İzzet Çetin'in; İstanbul Milletvekilleri
Aydın Ağan Ayaydın ve Ercan Cengiz'in; Kars Milletvekili Mülkiye Birtane'nin;
Manisa Milletvekili Erkan Akçay ve Milliyetçi Hareket Partisi Grup Başkanvekili
Mersin Milletvekili Mehmet Şandır ile 1 Milletvekilinin; Ankara Milletvekili
İzzet Çetin'in; Zonguldak Milletvekili Ali İhsan Köktürk'ün; İstanbul Milletvekili
Mustafa Sezgin Tanrıkulu'nun; İstanbul Milletvekili Mahmut Tanal'ın; İstanbul
Milletvekili Mahmut Tanal'ın; İstanbul Milletvekili Atila Kaya ve Milliyetçi
Hareket Partisi Grup Başkanvekili İzmir Milletvekili Oktay Vural ile 2
Milletvekilinin; Barış ve Demokrasi Partisi Grup Başkanvekili Iğdır
Milletvekili Pervin Buldan'ın; Burdur Milletvekili Ramazan Kerim Özkan'ın;
Hatay Milletvekili Mevlüt Dudu'nun; Hatay Milletvekili Mevlüt Dudu'nun; Ankara
Milletvekili Levent Gök'ün; Ankara Milletvekili Levent Gök'ün; Kahramanmaraş
Milletvekili Mesut Dedeoğlu ve Milliyetçi Hareket Partisi Grup Başkanvekili
Mersin Milletvekili Mehmet Şandır ve 1 Milletvekilinin; Mersin Milletvekili Ali
Öz ve Milliyetçi Hareket Partisi Grup Başkanvekili Mersin Milletvekili Mehmet
Şandır ile 1 Milletvekilinin; Balıkesir Milletvekili Ayşe Nedret Akova'nın;
Mersin Milletvekili Ali Öz ve Milliyetçi Hareket Partisi Grup Başkanvekili
Mersin Milletvekili Mehmet Şandır'ın; İstanbul Milletvekili Durmuşali Torlak ve
Milliyetçi Hareket Partisi Grup Başkanvekili Mersin Milletvekili Mehmet Şandır
ile 1 Milletvekilinin; İzmir Milletvekili Musa Çam'ın; Hatay Milletvekili Adnan
Şefik Çirkin'in; Manisa Milletvekili Sakine Öz'ün; Diyarbakır Milletvekili
Emine Ayna'nın; İstanbul Milletvekilleri Gürsel Tekin ve Mahmut Tanal'ın;
Erzincan Milletvekili Muharrem Işık'ın; İstanbul Milletvekili Abdullah Levent
Tüzel'in; İstanbul Milletvekili Abdullah Levent Tüzel'in; Kocaeli Milletvekili
Haydar Akar'ın; Cumhuriyet Halk Partisi Grup Başkanvekili İstanbul Milletvekili
Mehmet Akif Hamzaçebi ve İstanbul Milletvekili Ferit Mevlüt Aslanoğlu'nun;
İzmir Milletvekili Rahmi Aşkın Türeli'nin; Manisa Milletvekili Özgür Özel'in;
İzmir Milletvekili Rahmi Aşkın Türeli'nin; Batman Milletvekili Ayla Akat
Ata'nın; Bursa Milletvekili Sena Kaleli'nin; Mersin Milletvekili Ali Öz ve
Milliyetçi Hareket Partisi Grup Başkanvekili Mersin Milletvekili Mehmet Şandır
ile 1 Milletvekilinin; Osmaniye Milletvekili Hasan Hüseyin Türkoğlu ve
Milliyetçi Hareket Partisi Grup Başkanvekili Mersin Milletvekili Mehmet Şandır
ile 3 Milletvekilinin; Diyarbakır Milletvekili Altan Tan'ın; İzmir Milletvekili
Rahmi Aşkın Türeli'nin; İzmir Milletvekili Hülya Güven ve 34 Milletvekilinin;
İstanbul Milletvekili Sebahat Tuncel'in; Balıkesir Milletvekili Namık
Havutça'nın; Trabzon Milletvekili Mehmet Volkan Canalioğlu'nun; Trabzon
Milletvekili Mehmet Volkan Canalioğlu'nun; Kastamonu Milletvekili Emin Çınar ve
Milliyetçi Hareket Partisi Grup Başkanvekili İzmir Milletvekili Oktay Vural'ın;
Kastamonu Milletvekili Emin Çınar ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Bursa Milletvekili Sena
Kaleli'nin; İstanbul Milletvekili Mahmut Tanal'ın; Trabzon Milletvekili Mehmet
Volkan Canalioğlu'nun; Mersin Milletvekili Mehmet Şandır ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Kütahya
Milletvekili Alim Işık ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Balıkesir Milletvekili Ahmet Duran Bulut ve
Milliyetçi Hareket Partisi Grup Başkanvekili Kayseri Milletvekili Yusuf
Halaçoğlu ile 20 Milletvekilinin; Trabzon Milletvekili Mehmet Volkan
Canalioğlu'nun; Barış ve Demokrasi Partisi Grup Başkanvekili Bingöl
Milletvekili İdris Baluken'in; İstanbul Milletvekili Süleyman Çelebi'nin;
Tekirdağ Milletvekili Candan Yüceer'in; Samsun Milletvekili Cemalettin
Şimşek'in; Balıkesir Milletvekili Ayşe Nedret Akova'nın; İzmir Milletvekili
Rahmi Aşkın Türeli'nin; İzmir Milletvekili Rahmi Aşkın Türeli'nin; Balıkesir Milletvekili
Ayşe Nedret Akova'nın; İstanbul Milletvekili Abdullah Levent Tüzel'in; İzmir
Milletvekili Aytun Çıray'ın; Balıkesir Milletvekili Ayşe Nedret Akova'nın;
Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural'ın; Balıkesir Milletvekili Ayşe Nedret Akova'nın; Balıkesir
Milletvekili Ayşe Nedret Akova'nın; Ankara Milletvekili İzzet Çetin'in; Manisa
Milletvekili Hasan Ören'in; Çanakkale Milletvekili Mustafa Serdar Soydan'ın;
Manisa Milletvekili Hasan Ören'in; Manisa Milletvekili Özgür Özel'in; Bursa
Milletvekilleri Hüseyin Şahin ve Önder Matlı ile 8 Milletvekilinin; İzmir
Milletvekili Aytun Çıray'ın; Manisa Milletvekili Hasan Ören’in; Denizli
Milletvekili Mehmet Yüksel ve Çorum Milletvekili Cahit Bağcı ile 37
Milletvekilinin; Manisa Milletvekili Erkan Akçay ve Milliyetçi Hareket Partisi
Grup Başkanvekili İzmir Milletvekili Oktay Vural'ın; Manisa Milletvekili Sakine
Öz'ün; Cumhuriyet Halk Partisi Grup Başkanvekili İstanbul Milletvekili Mehmet
Akif Hamzaçebi'nin Benzer Mahiyetteki Kanun Teklifleri ve Plan ve Bütçe
Komisyonu Raporu ile Türkiye Büyük Millet Meclisi Başkanlığı ve Plan ve Bütçe
Komisyonu Başkanlığı Tezkereleri (1/931, 2/115, 2/139, 2/158, 2/195, 2/282,
2/297, 2/298, 2/324, 2/368, 2/399, 2/434, 2/439, 2/453, 2/524, 2/528, 2/555,
2/601, 2/640, 2/689, 2/691, 2/798, 2/885, 2/896, 2/944, 2/1019, 2/1063, 2/1103,
2/1131, 2/1156, 2/1200, 2/1202, 2/1203, 2/1217, 2/1222, 2/1227, 2/1236, 2/1242,
2/1245, 2/1248, 2/1258, 2/1260, 2/1301, 2/1302, 2/1345, 2/1350, 2/1364, 2/1372,
2/1383, 2/1414, 2/1422, 2/1426, 2/1431, 2/1437, 2/1442, 2/1488, 2/1496, 2/1498,
2/1506, 2/1514, 2/1516, 2/1525, 2/1540, 2/1595, 2/1652, 2/1655, 2/1657, 2/1677,
2/1688, 2/1716, 2/1747, 2/1765, 2/1775, 2/1794, 2/1797, 2/1799, 2/1808, 2/1837,
2/1869, 2/1899, 2/1906, 2/1924, 2/1932, 2/1938, 2/1954, 2/1957, 2/1963, 2/1983,
2/1997, 2/2000, 2/2032, 2/2041, 2/2051, 2/2056, 2/2057, 2/2065, 2/2069, 2/2083,
2/2146, 2/2156, 2/2158, 2/2176, 2/2178, 2/2186, 2/2187, 2/2190, 2/2191, 2/2192,
2/2198) (S. Sayısı: 639) (Devam)
BAŞKAN – Bu düşüncelerle birlikte yeni
madde ihdasının görüşmelerine başlıyorum. 
Cumhuriyet Halk
Partisi Grubu adına Sayın Kamer Genç’e söz vereceğim, Tunceli Milletvekili.
ADİL ZOZANİ (Hakkâri) – Sayın Başkan,
ayaktayım ve sizden söz talebinde bulundum. Sayın Başkan…
BAŞKAN – Size istediğim zaman söz verme
hakkına sahibim. Lütfen yerinize oturun, ben size söz vereceğim.
ADİL ZOZANİ (Hakkâri) – Sayın Başkan,
siz eğer ithamda bulunmuş…
BAŞKAN – Size söz vereceğim, ne zaman
verileceğine ben karar vereceğim yalnız. Lütfen, Tüzük’ü okuyun. 
ADİL ZOZANİ (Hakkâri) – Sinirlerinizin
yatışmasını bekleyemem ki.
BAŞKAN – Beklemek zorundasınız. Tüzük
de istediğim zaman verme hakkını bana tanıyor yetki olarak. 
Buyurun.
CHP GRUBU ADINA KAMER GENÇ (Tunceli) –
Evet, sayın milletvekilleri, tabii, hukuk yok, kanun yok, nizam yok, Anayasa
yok. Her şey bir tarafa bırakılıyor, keyfî bir Meclis yönetimi…
Biraz önce bir önerge verildi, AKP’li
bakan tarafından verildi. Efendim, milletvekillerinin kıyak emeklilik
müessesesinden yararlanmaları için getirdi fakat benim itirazım sonunda geri
çekti çünkü, yani, aslında şu sıralarda bu önergeyi vermek bile Türkiye Büyük
Millet Meclisine karşı yapılan en büyük hakarettir, bir.
İkincisi: Şimdi, bakın, bu koskoca
torba kanun içinde, 75 ve müteakip maddelerde çeşitli alacakların
yapılandırılması var. Ya, şimdi, kanun tekniğine göre orada bütün akıllarına
başta gelen kamu alacakları yapılandırılmış, işte, Amme Alacaklarının Tahsil
Usulü Hakkında Kanun’a göre nasıl yapılır, Vergi Usul Kanunu’ndan doğan
alacakların nasıl yapılandırılacağı belirtilmiş fakat nedense son anda aklına
gelmiş, işte, efendim, büyükşehir statüsü… Bütünşehir Kanunu’na göre hükmi
şahsiyetini kaybeden belediyelerin birçok yerlerde borçları var, bu borçları
belediyeler özel idarelere devretmiş. O kapanan belediyelerin… O kapanan
belediyelerin, işte, makine, teçhizatları falan aslında bağlı olduğu bütünşehir
belediyesine, mal ve mülkleri devredilmesi gerekirken maalesef hak, hukuk
tanımayan, kanun tanımayan bu AKP’liler, tutmuşlar CHP’lilerin ve MHP’li
belediyelerin olduğu yerlerdeki en kıymetli arazileri -özellikle bu İzmir’de
oldu, işte, birçok yerlerde böyle oldu, birçok belediyede- getirdiler, işte,
dinî cemaatlere verdiler, bir kısmını getirdiler, Tayyip Erdoğan’ın oğlunun
kurduğu TÜRGEV vakfına verdiler ama öte tarafta onların borçlarını o anakent
belediyelerinin üzerine yıktılar. Bununla bir yapılandırma getirilmesini biz de
istiyoruz aslında yani bu belediyelerin altında kaldıkları şeyde. Ama,
arkadaşlar, her şeyin bir usulü var. Bu İç Tüzük niye yapılmış? Bu İç Tüzük,
Türkiye Büyük Millet Meclisinin çalışması için yapılmış. Getirilen bir kanun teklifi
veya tasarısı veyahut da burada verilen önerge bizim lehimize de olsa… Biz bu
Anayasa’ya sadakat göstereceğimize namusumuz ve şerefimiz üzerine yemin ettik.
Dolayısıyla biz, lehimize de olsa, kanuna, İç Tüzük’e aykırı gelen bir önergeyi
burada işleme koyamayız ki. “Menfaatimize uygunsa ne olursa olsun işleme
koyalım…” Böyle bir şey olmaz. 
İşte, biraz önce milletvekilleri
emekliliğiyle ilgili gelen şeyde açıkça söyledim, işleme konulmaması lazım
çünkü bu hüküm içinde yoktur. Ama Meclis Başkan Vekili, tabii, dinlemiyor,
hemen aceleye getirdi yani birisi şey etmeseydi hemen çıkaracaktı, itiraz
etmeseydik hemen çıkaracaktı. Böyle bir şey olmaz arkadaşlar. Bu Meclis
Başkanlığı kürsüsünde ben de yedi sene oturdum. Ben burada verilen değişiklik
önergelerinin hepsini tek tek inceliyordum. Bunun kime ne menfaat getireceğini,
hazineye nasıl bir külfet getireceğini araştırıyordum ve Meclisi ikaz
ediyordum. Şimdi, orada oturuluyor, gelen önergede ne geliyor, ne getiriliyor,
bilmiyorlar.
Arkadaşlar, özellikle AKP’nin grup
başkan vekillerinin bir kısmı gecenin bu saatlerinde… Dün de yapıldı, işte,
İstanbul’daki bir belediyedeki, Cumhuriyet Halk Partisine ait olan bir
belediyedeki çok güzel arazilerin olduğu yerleri getirdiler, AKP’li Ümraniye
Belediyesine verdiler. Nedir amaç? Orada Ağaoğlu’nun da çok kıymetli arazileri
var. Biliyorsunuz, bu Ağaoğlu 100 milyon dolar değerindeki bir arazinin, kendi
arsalarının imara açılması için… İşte “tape”lere de intikal eden şeylerde,
Tayyip Erdoğan’ın oğlunun ortağı olduğu TÜRGEV vakfına bağışladığı şeklinde
telefonlara intikal eden beyanatlar var. biz bu konuda dedik ki: “Ya, bu doğru
mudur, yanlış mıdır bir araştırma yapalım? Arkadaşlar, altı ay önce verilen
soruşturma önergesi hâlâ… Bu AKP’liler, yani Anayasa’ya sadakat yemini yapan bu
kişiler, bu gelen fezlekeleri sakladılar. 17 Aralık ve 25 Aralığı -bana göre-
darbe kabul etmek için yani bir akıl ve izan sahibi olmamak lazım.
RECEP ÖZEL (Isparta) – Sende yok zaten,
olmadığı için yapmıyorsun ki!
KAMER GENÇ (Devamla) - Ya, bir defa,
bir iktidar yolsuzluk yaparken, hırsızlık yaparken suçüstü yakalanmış. Nasıl
yakalanmış? Telefonlarla yakalanmış. İşte, Cumhuriyet gazetesine o fezlekelerin
bir kısmı intikal ediyor, Cumhuriyet gazetesinde yazılıyor. İşte, hangi
firmalara kimlerin aracılığıyla… Özellikle, Tayyip Erdoğan’ın İstanbul’daki
bütün imar değişikliklerine, birçok imar değişikliklerine, Erdoğan Bayraktar’a
telefon ederek “Ya, işte şunları şöyle yapın, şunlara şöyle ruhsat verin,
şuradaki imara aykırı yapılan binalara, işte bunlara af getirin.” şeklinde
talimatları var. Şimdi, bunlar ortadayken yani bu nasıl darbe sayılıyor?
Bakın, şimdi, ne yaptılar: Efendim,
sulh ceza mahkemelerini kaldırdılar, yerine sulh ceza hâkimlerini getirdiler.
Amaç neydi? Amaç, kendine bağlı hâkimleri yani özel yetkili mahkemelerin bir
başka versiyonunu getirdiler. Biliyorsunuz, son zamanlarda AKP’nin ilçe ve il
teşkilatlarında avukat olarak çalışan kişileri getirdiler -özel- bu hâkimlik
mesleğine aldılar ve o hâkimlik mesleğinden bir kısmını da sulh ceza hâkimi
yaptılar, amaçları oydu.
RECEP ÖZEL (Isparta) – Ya, isim söyle.
KAMER GENÇ (Devamla) - Sulh ceza hâkimi
olarak gelen kişi ne yaptı? “Efendim, bu 17 Aralık ve 25 Aralıkta tespit edilen
telefon dinlemeleri usulüne uygun değildir; ben bunları yırtıp atıyorum, iptal
ediyorum.” dedi.
Şimdi, arkadaşlar, bakın, siyasette
ahlak ve namus çok önemli bir şeydir. Şimdi, eğer, olabilir yani bir bakan, bir
başbakan veya bir milletvekili hakkında kanun dışı yollarla elde edilen bilgi
doğruysa o bilginin sonucuna katlanmak zorundasınız. Kanun dışı yolla elde
edilebilir ama kanun dışı yollarla elde edilen bir bilgide bir bakanın, bir
başbakanın, bir milletvekilinin hırsızlık yaptığı tespit edilmişse “Ya, bu
usulüne uygun bir bilgi değildir, ben bunu hesaba katmıyorum.” namuslu ve şerefli insanlar diyebilir mi
arkadaş, sorumluluk sahibi insanlar diyebilir mi? Der ki: “Tamam kardeşim, ben
burada bir hata yaptım. Ben hırsızlıksa hırsızlığı da kabul ediyorum.” Eğer
kabul etmiyorsan gidersin mahkemeye, tarafsız mahkemede yargılanırsın. Ondan
sonra gelirsin “Bak, arkamda yargı kararı var.” dersin ve kurtulursun. Ama
şimdi dinlemişler seni, yolsuzluk yaptığın tespit edilmiş. Senin oğlunun
vakıflarına 100 milyon dolarlar gelmiş. Efendim, imara aykırı yapılan yapılara
ruhsat verilmesi için orada mağazalar alınmış, birtakım şeyler devredilmiş.
Ondan sonra çıkıp diyorsunuz ki: “Ya, arkadaşlar, bize darbe yapıldı. Hükûmeti
yıkmak için bize darbe yapıldı. Bu bilgiler -kaldı ki- kanun dışı yollarla elde
edilmiş.” Ya, önemli olan, kanun dışı yollarla elde edilmesi tabii ki önemli
ama bu bilgiler doğru mu, yanlış mı? 
Peki, bu fezlekeleri niye zamanında ibraz etmediniz? Burada
Bekir Bozdağ tuttu fezlekeyi, kendisi gece İzmir Cumhuriyet Başsavcısına, Adana
Cumhuriyet Başsavcısına telefon etti, dedi ki: “Git, o savcıları görevden al, o
fezlekeleri de ortadan kaldır, ondan sonra o içeriye aldığın kişileri de
bırak.” Ulaştırma Bakanı Binali Yıldırım’ın bacanağı evvela mahkemeye gitmedi.
Savcıyı değiştirdiler, kendilerine uygun bir savcı getirdiler, ondan sonra
gitti, tahliye oldu. Beyler, hukukun bu kadar ayak altına alındığı, kanunların
askıya alındığı, Anayasa’nın tanınmadığı, mahkemelerin kararlarının tanınmadığı
bir yerde nasıl devlet ayakta kalır, nasıl insanlar ayakta kalır? 
Ya, şimdi, bu, Çiftlik’te yapılan o devasa inşaat…
Arkadaşlar, bakın, İhale Kanunu’na göre ihale edilmemiş, bir yandaş müteahhide
verilmiş. Korkunç derecede suistimal var, 1,5 milyar liraya mal olmuş bu
inşaat. 
Şimdi, Tayyip Erdoğan diyor ki… Ben dün sordum burada, “O
son aldığın uçak…” 435 milyon sırf uçağın alınması, en azından 435 milyon da o
uçağın tefriş parası derseniz 1 milyar liraya, 1 katrilyon liraya… Bakın, bugün
gördünüz. Van’da kadın çocuklarıyla yalın ayak okula gidiyor arkadaşlar. Bu
memlekette insanlar yalın ayak gezerken…
RECEP ÖZEL (Isparta) – Yalın ayak
nerede var ya, atıyorsun şimdi.
KAMER GENÇ (Devamla) – …bu kadar
korkunç bir israf içinde olunur mu? Diyorum ki: “Bu uçak ne zaman alındı?”
Buradaki bakan diyor ki: “Ya, eskiden, Abdullah Gül zamanında alındı.” Peki,
Abdullah Gül’ün bu uçağın alınması konusunda Hükûmete yazılmış bir yazısı varsa
onu çıkarın, biz de öğrenelim. Yani, bu kadar keyfîliğin, bu kadar israfın,
devlet malının bu kadar kişilerin şahsi menfaatleri için harcandığı bir
memlekette… Arkadaşlar, bu, AKP’li milletvekillerinin tamamen yolsuzluklara,
hırsızlıklara gözlerini kapatarak parmak kaldırmak suretiyle…
(Mikrofon otomatik cihaz tarafından
kapatıldı) 
KAMER GENÇ (Devamla) – …yok etmek
suretiyle bir sonuç doğuruyor.
BAŞKAN – Süreniz bitti. 
KAMER GENÇ (Devamla) – Bu da memlekete
çok büyük zararlara mal olacak. 
Teşekkür ederim. (CHP sıralarından
alkışlar) 
BAŞKAN – Milliyetçi Hareket Partisi
grubu adına…
MEHMET NACİ BOSTANCI (Amasya) –
Efendim, söz istiyorum.
BAŞKAN – Buyurun.
MEHMET NACİ BOSTANCI (Amasya) – AK
PARTİ’li milletvekillerinin yolsuzluklara, hırsızlıklara göz yumduğunu ifade
etti sayın konuşmacı. Bu bir sataşmadır. 
BAŞKAN – Sataşmadan dolayı…
MEHMET NACİ BOSTANCI (Amasya) – Evet.
BAŞKAN – Buyurun, iki dakika… (AK PARTİ
sıralarından alkışlar)
V.-SATAŞMALARA
İLİŞKİN KONUŞMALAR (Devam)
5.-  Amasya
Milletvekili Mehmet Naci Bostancı'nın, Tunceli Milletvekili Kamer Genç’in 639
sıra sayılı Kanun Tasarısı’na yeni geçici madde ihdasına dair önerge üzerinde
CHP Grubu adına yaptığı konuşması sırasında Adalet ve Kalkınma Partisine
sataşması nedeniyle konuşması
MEHMET NACİ BOSTANCI (Amasya) – Sayın
Başkan, değerli arkadaşlar; Sayın Kamer Genç “Siyasette ahlak ve namus çok
önemlidir.” dedi. Ahlak ve namus sadece siyasette değil, hayatın her alanında
gerçekten çok önemlidir. Tabii, Kamer Bey’in kendisi de hem siyasette hem
hayatta bir ahlak ve namus abidesidir, kendisini gözlemliyoruz. Tabii, bu
söylediğim övgüyü “İktidar partisinin bir vekili yine yalan söylüyor ve
hakikatleri ters düz ediyor.” diye düşünebilir. Böyle düşünmekte de haklıdır.
(AK PARTİ sıralarından alkışlar) 
KAMER GENÇ (Tunceli) – Zavallıca bir
düşünce söylüyorsun ya.
PLAN VE BÜTÇE KOMİSYONU BAŞKANI RECAİ
BERBER (Manisa) – Anladı, arif olanlar anladı. 
MEHMET
NACİ BOSTANCI (Devamla) – Değerli arkadaşlar, şimdi, dedikodu ve söylenti
ağızlarda bir magazin tadı bırakabilir. Gazetelerde de vardır; her gün ona âşık
olur, bununla çıkar, onunla gizli buluşur. Bu tür haberleri yapmak için, ayrıca
insanlara bu tür masallar anlatmak için hem televizyonlarda hem gazetelerde hoş
hikâyeler anlatılır. Dedikodunun bir işlevi vardır elbette. İnsanlar dedikodu
anlatımı üzerinden kendilerini önemli ve değerli görmeye çalışırlar;
dedikodunun böyle bir arka planı vardır. Ama, burada, Meclisin kürsüsünde böyle
magazin tadında dedikodularla siyaset yapmak yerine, eğer insanın gerçekten
elinde bilgi varsa, iddialarının arkasına bu bilgileri koyuyorsa bunları
konuşması gerekir. Yoksa, on dakikalık konuşma süresi içerisinde birbiriyle
bağlantısız cümleleri böyle kesyapıştır mantığıyla gelip burada Türkçenin bütün
kurallarını da altüst ederek anlatmak ve ne dediğini anlamak için dehanız olsa
takip etmekte zorlanacağınız bir tarzda dile getirmek elbette siyasetin bu
rasyonel temeliyle uyuşmadığı gibi, dedikodu ve söylenti tarafıyla uyuştuğunu
düşünebiliriz elbette. 
HALUK
AHMET GÜMÜŞ (Balıkesir) – Sen de AKP’yi halktan uzaklaştırıyorsun biliyor
musun?
MEHMET
NACİ BOSTANCI (Devamla) - Saygılar sunuyorum. (AK PARTİ sıralarından alkışlar) 
KAMER
GENÇ (Tunceli) – Seni cevap vermeye değer bulmuyorum.
BAŞKAN
– Teşekkür ederim.
VI.-
 KANUN TASARI VE TEKLİFLERİ İLE KOMİSYONLARDAN GELEN DİĞER İŞLER (Devam)
A)
Kanun Tasarı ve Teklifleri (Devam)
1.-
İş Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı ile Ankara Milletvekili İzzet Çetin ve 13
Milletvekilinin; Ankara Milletvekili İzzet Çetin’in; İstanbul Milletvekili
Ferit Mevlüt Aslanoğlu'nun; Yozgat Milletvekili Sadir Durmaz ve Milliyetçi
Hareket Partisi Grup Başkanvekili İzmir Milletvekili Oktay Vural’ın; İstanbul
Milletvekili Abdullah Levent Tüzel'in; Bingöl Milletvekili İdris Baluken’in;
Bursa Milletvekili Sena Kaleli ve 5 Milletvekilinin; Ankara Milletvekili İzzet
Çetin’in; Tekirdağ Milletvekili Candan Yüceer ve 3 Milletvekilinin;
Kahramanmaraş Milletvekili Mesut Dedeoğlu ile Milliyetçi Hareket Partisi Grup
Başkanvekili İzmir Milletvekili Oktay Vural’ın; Kırklareli Milletvekili Mehmet
Siyam Kesimoğlu ve 4 Milletvekilinin; Mersin Milletvekili Aytuğ Atıcı’nın; Konya
Milletvekili Mustafa Kalaycı ve Milliyetçi Hareket Partisi Grup Başkanvekili
İzmir Milletvekili Oktay Vural’ın; Adana Milletvekili Turgay Develi'nin; İzmir
Milletvekili Musa Çam'ın; Bartın Milletvekili Muhammet Rıza Yalçınkaya'nın;
İstanbul Milletvekilleri Mahmut Tanal ve Binnaz Toprak'ın; İstanbul
Milletvekili Mahmut Tanal'ın; İstanbul Milletvekilleri Mahmut Tanal ve Gürsel
Tekin'in; İstanbul Milletvekili Celal Dinçer'in; Manisa Milletvekili Erkan
Akçay'ın; Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Muğla Milletvekili Nurettin
Demir'in; Ankara Milletvekili Levent Gök'ün; Manisa Milletvekili Erkan Akçay ve
Milliyetçi Hareket Partisi Grup Başkanvekili Mersin Milletvekili Mehmet Şandır'ın;
İstanbul Milletvekili Ali Özgündüz'ün; Tekirdağ Milletvekili Bülent Belen ve
Milliyetçi Hareket Partisi Grup Başkanvekili Mersin Milletvekili Mehmet
Şandır'ın; Ankara Milletvekili İzzet Çetin'in; İstanbul Milletvekilleri Aydın
Ağan Ayaydın ve Ercan Cengiz'in; Kars Milletvekili Mülkiye Birtane'nin; Manisa
Milletvekili Erkan Akçay ve Milliyetçi Hareket Partisi Grup Başkanvekili Mersin
Milletvekili Mehmet Şandır ile 1 Milletvekilinin; Ankara Milletvekili İzzet
Çetin'in; Zonguldak Milletvekili Ali İhsan Köktürk'ün; İstanbul Milletvekili
Mustafa Sezgin Tanrıkulu'nun; İstanbul Milletvekili Mahmut Tanal'ın; İstanbul
Milletvekili Mahmut Tanal'ın; İstanbul Milletvekili Atila Kaya ve Milliyetçi
Hareket Partisi Grup Başkanvekili İzmir Milletvekili Oktay Vural ile 2
Milletvekilinin; Barış ve Demokrasi Partisi Grup Başkanvekili Iğdır
Milletvekili Pervin Buldan'ın; Burdur Milletvekili Ramazan Kerim Özkan'ın;
Hatay Milletvekili Mevlüt Dudu'nun; Hatay Milletvekili Mevlüt Dudu'nun; Ankara
Milletvekili Levent Gök'ün; Ankara Milletvekili Levent Gök'ün; Kahramanmaraş
Milletvekili Mesut Dedeoğlu ve Milliyetçi Hareket Partisi Grup Başkanvekili
Mersin Milletvekili Mehmet Şandır ve 1 Milletvekilinin; Mersin Milletvekili Ali
Öz ve Milliyetçi Hareket Partisi Grup Başkanvekili Mersin Milletvekili Mehmet
Şandır ile 1 Milletvekilinin; Balıkesir Milletvekili Ayşe Nedret Akova'nın;
Mersin Milletvekili Ali Öz ve Milliyetçi Hareket Partisi Grup Başkanvekili
Mersin Milletvekili Mehmet Şandır'ın; İstanbul Milletvekili Durmuşali Torlak ve
Milliyetçi Hareket Partisi Grup Başkanvekili Mersin Milletvekili Mehmet Şandır
ile 1 Milletvekilinin; İzmir Milletvekili Musa Çam'ın; Hatay Milletvekili Adnan
Şefik Çirkin'in; Manisa Milletvekili Sakine Öz'ün; Diyarbakır Milletvekili
Emine Ayna'nın; İstanbul Milletvekilleri Gürsel Tekin ve Mahmut Tanal'ın;
Erzincan Milletvekili Muharrem Işık'ın; İstanbul Milletvekili Abdullah Levent
Tüzel'in; İstanbul Milletvekili Abdullah Levent Tüzel'in; Kocaeli Milletvekili
Haydar Akar'ın; Cumhuriyet Halk Partisi Grup Başkanvekili İstanbul Milletvekili
Mehmet Akif Hamzaçebi ve İstanbul Milletvekili Ferit Mevlüt Aslanoğlu'nun;
İzmir Milletvekili Rahmi Aşkın Türeli'nin; Manisa Milletvekili Özgür Özel'in;
İzmir Milletvekili Rahmi Aşkın Türeli'nin; Batman Milletvekili Ayla Akat
Ata'nın; Bursa Milletvekili Sena Kaleli'nin; Mersin Milletvekili Ali Öz ve
Milliyetçi Hareket Partisi Grup Başkanvekili Mersin Milletvekili Mehmet Şandır
ile 1 Milletvekilinin; Osmaniye Milletvekili Hasan Hüseyin Türkoğlu ve
Milliyetçi Hareket Partisi Grup Başkanvekili Mersin Milletvekili Mehmet Şandır
ile 3 Milletvekilinin; Diyarbakır Milletvekili Altan Tan'ın; İzmir Milletvekili
Rahmi Aşkın Türeli'nin; İzmir Milletvekili Hülya Güven ve 34 Milletvekilinin;
İstanbul Milletvekili Sebahat Tuncel'in; Balıkesir Milletvekili Namık
Havutça'nın; Trabzon Milletvekili Mehmet Volkan Canalioğlu'nun; Trabzon
Milletvekili Mehmet Volkan Canalioğlu'nun; Kastamonu Milletvekili Emin Çınar ve
Milliyetçi Hareket Partisi Grup Başkanvekili İzmir Milletvekili Oktay Vural'ın;
Kastamonu Milletvekili Emin Çınar ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Bursa Milletvekili Sena
Kaleli'nin; İstanbul Milletvekili Mahmut Tanal'ın; Trabzon Milletvekili Mehmet
Volkan Canalioğlu'nun; Mersin Milletvekili Mehmet Şandır ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Kütahya
Milletvekili Alim Işık ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Balıkesir Milletvekili Ahmet Duran Bulut ve
Milliyetçi Hareket Partisi Grup Başkanvekili Kayseri Milletvekili Yusuf
Halaçoğlu ile 20 Milletvekilinin; Trabzon Milletvekili Mehmet Volkan
Canalioğlu'nun; Barış ve Demokrasi Partisi Grup Başkanvekili Bingöl
Milletvekili İdris Baluken'in; İstanbul Milletvekili Süleyman Çelebi'nin;
Tekirdağ Milletvekili Candan Yüceer'in; Samsun Milletvekili Cemalettin
Şimşek'in; Balıkesir Milletvekili Ayşe Nedret Akova'nın; İzmir Milletvekili
Rahmi Aşkın Türeli'nin; İzmir Milletvekili Rahmi Aşkın Türeli'nin; Balıkesir Milletvekili
Ayşe Nedret Akova'nın; İstanbul Milletvekili Abdullah Levent Tüzel'in; İzmir
Milletvekili Aytun Çıray'ın; Balıkesir Milletvekili Ayşe Nedret Akova'nın;
Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural'ın; Balıkesir Milletvekili Ayşe Nedret Akova'nın; Balıkesir
Milletvekili Ayşe Nedret Akova'nın; Ankara Milletvekili İzzet Çetin'in; Manisa
Milletvekili Hasan Ören'in; Çanakkale Milletvekili Mustafa Serdar Soydan'ın;
Manisa Milletvekili Hasan Ören'in; Manisa Milletvekili Özgür Özel'in; Bursa
Milletvekilleri Hüseyin Şahin ve Önder Matlı ile 8 Milletvekilinin; İzmir Milletvekili
Aytun Çıray'ın; Manisa Milletvekili Hasan Ören’in; Denizli Milletvekili Mehmet
Yüksel ve Çorum Milletvekili Cahit Bağcı ile 37 Milletvekilinin; Manisa
Milletvekili Erkan Akçay ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Manisa Milletvekili Sakine Öz'ün; Cumhuriyet Halk
Partisi Grup Başkanvekili İstanbul Milletvekili Mehmet Akif Hamzaçebi'nin
Benzer Mahiyetteki Kanun Teklifleri ve Plan ve Bütçe Komisyonu Raporu ile
Türkiye Büyük Millet Meclisi Başkanlığı ve Plan ve Bütçe Komisyonu Başkanlığı
Tezkereleri (1/931, 2/115, 2/139, 2/158, 2/195, 2/282, 2/297, 2/298, 2/324,
2/368, 2/399, 2/434, 2/439, 2/453, 2/524, 2/528, 2/555, 2/601, 2/640, 2/689,
2/691, 2/798, 2/885, 2/896, 2/944, 2/1019, 2/1063, 2/1103, 2/1131, 2/1156,
2/1200, 2/1202, 2/1203, 2/1217, 2/1222, 2/1227, 2/1236, 2/1242, 2/1245, 2/1248,
2/1258, 2/1260, 2/1301, 2/1302, 2/1345, 2/1350, 2/1364, 2/1372, 2/1383, 2/1414,
2/1422, 2/1426, 2/1431, 2/1437, 2/1442, 2/1488, 2/1496, 2/1498, 2/1506, 2/1514,
2/1516, 2/1525, 2/1540, 2/1595, 2/1652, 2/1655, 2/1657, 2/1677, 2/1688, 2/1716,
2/1747, 2/1765, 2/1775, 2/1794, 2/1797, 2/1799, 2/1808, 2/1837, 2/1869, 2/1899,
2/1906, 2/1924, 2/1932, 2/1938, 2/1954, 2/1957, 2/1963, 2/1983, 2/1997, 2/2000,
2/2032, 2/2041, 2/2051, 2/2056, 2/2057, 2/2065, 2/2069, 2/2083, 2/2146, 2/2156,
2/2158, 2/2176, 2/2178, 2/2186, 2/2187, 2/2190, 2/2191, 2/2192, 2/2198) (S.
Sayısı: 639) (Devam)
BAŞKAN – Milliyetçi Hareket Partisi Grubu adına Manisa Milletvekili
Sayın Erkan Akçay konuşacak.
Buyurun. (MHP sıralarından alkışlar) 
MHP GRUBU ADINA ERKAN AKÇAY (Manisa) – Sayın Başkan, değerli
milletvekilleri; hepinizi saygıyla selamlıyorum.
Değerli arkadaşlar, eklenen bu geçici madde üzerine aslında uzun uzun,
saatlerce, hatta günlerce konuşmak da mümkün. Hani, “Söylesem tesiri yok,
sussam gönül razı değil.” misalinden bir girizgâh yapmakta da fayda görüyorum. 
Şimdi, öncelikle ana başlık itibarıyla bu düzenlemeye, artık 6, 7 ve
8’inci fıkralar çıktıktan sonra, “faydadan ari değil” diyebiliriz. Yıllardır,
bilhassa 6111 sayılı torba kanun 2011 yılında çıktığından bu yana da TEDAŞ
borçları, tarımsal sulama, tarım kredi kooperatiflerine olan borçlar, onun
dışında diğer tarımsal kredi borçları ve diğer kamu bankalarına ve Halk
Bankasına esnafın borçları da dâhil olmak üzere, yoğun talepler geliyordu ve
hazırlanan bütün torba tasarılarda da biz Milliyetçi Hareket Partisi olarak ve
muhalefet partileri de ısrarla bu önergeleri verdik. Bu konuda, yapılan bu
düzenlemeyle ilgili konularda bizim o kadar çok kanun teklifimiz,
önergelerimiz, değişiklik önergelerimiz var ki ve konuşmalarla o kadar çok
talepte bulunduk ki maalesef bunlar yankı bulmadı ve dile getirilmedi.
Yine, bu torba tasarıda da bu
önergeleri alt komisyonda verdik ve izah da ettik verileriyle, kabul görmedi. Üst
komisyonda verdik, kabul görmedi. Yine, bu 75’inci maddede Genel Kurul
çalışmaları ve 75’inci madde görüşmeleri sırasında da bu önergeleri, teklifleri
verdik yine kabul görmedi. Ne zaman ki son dakikada, artık şu torba tasarı
görüşmelerinin son saatlerine de değil, artık son dakikalarına da kaldığımız
bir durumda sanki çok yeni bir şey geliyor gibi alelacele de geldi, bazı
noksanlar var. İnanın çok ayrıntılı inceleme fırsatı da bulamadık, tespit
edebildiğimiz 6’ncı, 7’nci, 8’inci fıkraların çıkarılmasını arz ettik,
söyledik. Şimdi onlar çıktı, diğer kalanlardan bu düzenlemeler yapılacak.
Değerli arkadaşlar, bir şeyi
hatırlatmak istiyorum, bu, konumuzla da alakalı. 29 Ağustos tarihinde Bakanlar
Kurulu kararı yayınlandı. Bu yayınlanan Bakanlar Kurulu kararında tarımsal
sulamadan dolayı veya diğer türlü elektrik borcu olan vatandaşların, elektrik
borçlarını bu elektrik şirketlerine ödememesi hâlinde tarımsal desteklerden
yararlanmama, tarımsal desteklemelerinin ödenmemesi ve hatta elektrik
borçlarının tarımsal desteklerine mahsup edilmesi kararı verildi. Bu o kadar
feci bir uygulama ki Adalet ve Kalkınma Partisi iktidarının hükûmet etme ve
devleti yönetme anlayışının ne kadar facia olduğunu gösteren düzenlemelerden de
birisidir. 
Değerli arkadaşlar, bu şirketleri
özelleştirdiniz. Özelleştirme ne demektir? Artık bundan sonra bu şirketler
borç-alacak ilişkilerini özel hukuk hükümlerine göre yerine getirecekler. Ama
siz devleti şirketlerin tahsildarı hâline getiriyorsunuz. Bu çok vahim ötesi
bir durumdur. Bundan derhâl vazgeçilmesi gerekir.
Şimdi, çiftçilerin kamu bankaları ve
tarım kredi kooperatiflerine vadesi geçmiş zirai kredi borçlarının
yapılandırılması ve kamu bankaları ve tarım kredi kooperatifleri tarafından
çiftçilere kullandırılan tarımsal kredilerden kesinti yapılmaması ve komisyon
alınmaması konusunda biz önergelerimizi verdik. 
Yine, çiftçilerin tarımsal sulama
elektrik borçları ile köylerin içme sularının elektrik borçlarının, esnaf ve
sanatkârların Halk Bankasına vadesi geçmiş borçlarının faizlerinin silinerek
anaparanın, faizsiz ve gecikme zammı alınmadan, otuz eşit taksitte, altmış ayda
ödenmesine yönelik kanun tekliflerimiz ve önergelerimiz de daha önce
reddedilmişti. Bu torba tasarının bize göre önemli noksanlıklarından birisi de
taksit sürelerinin kısa olması; üç yıllık. Aslında, artık ödeme güçlüğü de had
safhaya varmıştır. Vatandaş, vergi mükellefleri, çiftçi, esnaf kamuya olan
borçlarını ödeyemez hâle gelmiştir, vergi borçları bakımından da böyledir.
Çünkü bilhassa vergi borçları bakımından da çok yüksek meblağlara ulaşan
borçları vardır.
Tarımsal girdi fiyatlarının enflasyonun
çok üzerinde artması fakat ürün fiyatlarının da enflasyonun altında kalması
nedeniyle ve on iki yılda en az 4-5 kat artan girdi fiyatları altında gerçekten,
çiftçi âdeta batmış ve borç batağında ezilmiştir. Bu nedenle, tarım kredi
kooperatiflerine, bankalara tarımsal sulamadan dolayı elektrik borçları
filan... Şimdi, bugün kısmen bir ödeme kolaylığı getirilmeye çalışılmakla
birlikte aslında -rahatlıkla söyleyebiliyoruz ki- gecikmiş bir düzenlemedir.
Özellikle bu taksit sayılarının da fazla olmasını uygun buluruz. 
Ziraat Bankası, tarım kredi
kooperatifleri düşük faizli kredi kullanmak isteyen çiftçilere sigorta
zorunluluğu getiriyor. Üreticinin düşük faizli kredi kullanırken ödediği banka
masraflarının yanında sigorta masrafı da var, bu durum kredi maliyetini de
artırmaktadır ve çeşitli nedenlerle bu sigortayı da yaptıramayan çiftçiler
Ziraat Bankası ve tarım kredi kooperatiflerinden kredi çekemediği için yüksek
faizle başka özel bankalara borçlanmak durumunda kalıyor. 
Evet, değerli arkadaşlar, bu
düşüncelerle hepinize saygılar sunuyorum. 
BAŞKAN – Teşekkür ederim Sayın Akçay. 
Halkların Demokratik Partisi Grubu
adına Hasip Kaplan konuşacak, Şırnak Milletvekili. 
Buyurun Sayın Kaplan.
HDP GRUBU ADINA HASİP KAPLAN (Şırnak) –
Evet, gecenin ikisi arkadaşlar. Bu torba kanun konusunda şunu söylemek isteriz,
her zaman da söyledik: Soma işçilerinin yaralarının sarılması yani bütün maden
sektörünün sorunlarının doğru teşhisi ve çözümü, atanamayan öğretmenler, yine
sistemden kaynaklanmış BAĞ-KUR primleri veya belediyelerin veya elektrik
kurumlarının borçlarından dolayı çiftçilerin sorunları, tüm bu beklentileri
elbette karşılamak isterdik, isteriz de çünkü halkın çıkarının olduğu konularda
doğru yapmak Meclis olarak hepimizin görevi. Herkesin beklentisi var bizden ve
şimdi buradan baktığım zaman şu gelen maddelere yani Hükûmetin şu torba kanun
olayını artık suistimal etmeye başladığını ifade edeyim. Açık söylüyorum: İç
Tüzük’ü paspas ettiniz, Anayasa’yı yok sayıyorsunuz, oy çokluğunuzla her şeyin
düzeleceğini sanıyorsunuz, kaliteli yasalaşma olayı bitti ve şurada doğru
dürüst bir işi yapmayı beceremiyoruz birlikte. Bu çok tehlikeli bir gidişattır
arkadaşlar, Meclis için. Yani milletin iradesi eğer bu Mecliste tezahür
edecekse, bu tarz, bu gidişat çok çok tehlikelidir Türkiye demokrasisi
açısından ve ülkenin geleceği açısından. 
Bunu niye ifade etmek istiyorum? Şunu
çok açıklıkla ifade ediyoruz: Doksan dokuz gün boyunca alt komisyonda, üst
komisyonda ve Genel Kurulda hep yapıcı bir muhalefet izlemeye çalıştık. Zaman
zaman şu arka odaya, 3 partinin katıldığı toplantılara bilerek katılmadık, Plan
ve Bütçe Komisyonunda devamlı bunu takip eden, demin de katılmadık bilerek.
Bakın, arkadaşlar, zaman zaman AK PARTİ, CHP, MHP, kendileri bir bakıyorsunuz
hemen uzlaşıvermişler, arkada ikna odası var, sonra buraya geliyorlar
farklılaşıyorlar ve işin gerçeği hiç kimse doğrusunu konuşmuyor, birbirinizi o
zaman niye hırpalayıp 3 sayfalık önerge girizgâhları yazmaya, bu noktalara
gelmeye ne gerek vardı ki arkadaşlar? İkna odasına gidilirdi, bu torbayı
konuşurdunuz, doksan dokuz gün de uğraşmazdınız, dokuz günde biterdi. 
Şimdi, burada bizim ifade etmek
istediğimiz itiraz noktalarımız var. Büyükşehir belediyeleri kuruldu. Bu
büyükşehir belediyeleri kurulurken il özel idareleri lağvedilmedi mi, il özel
idare meclisleri kaldırılmadı mı? Kaldırıldı. Ne oldu onun yerine? Büyükşehir
belediye meclisleri geldi. Peki, o büyükşehirlerdeki il özel idarelerinin mal varlıkları,
il özel idarelerinin binaları, araçları, gereçleri büyükşehir belediyesine
geçmiyor muydu? Geçiyordu. 
Bakın, bu cumartesi günü Mardin’deydim
ve Sayın Ahmet Türk’le konuştum, Büyükşehir Belediye Başkanı oldu, milletvekili
arkadaşımız. Muhalif belediye, Büyükşehir Belediye Başkanlığını aldığı için
binası yok, Büyükşehir Belediye Başkanının binası yok. İl Özel İdaresine ait
bütün araçlar, belediyeye ait emlak hazineye, Millî Emlake, Valiliğe hemen
verildi ve hiçbir şey yok. 
ERDAL AKSÜNGER (İzmir) – Borçlar ne
oldu?
HASİP KAPLAN (Devamla) – Borçlara
gelince, işte borçları intikal ettiriyorsunuz. Feshedilen beldelerin bütün
borçlarını intikal ettiriyorsunuz, sonra da diyorsunuz ki: “Ben kaynağında
keserim.” Eğer adaletiniz buysa bu adaletiniz batsın! Ben açık konuşuyorum. Bu
adaletse bu adaletiniz batsın! Adalet hayatın her alanında o teraziyi doğru
tutmaktır. Mardin’deki yurttaş… Eğer millî iradeye her seferinde “sandığı,
sandığı, sandığı” diye çıkarsınız konuşursunuz, o iradeye saygı gösterirsiniz. Ve
şuna inanın: 4 katlı bir binada hem Büyükşehir Belediyesi hem Artuklu
Belediyesi aynı binada hizmet yapıyor, daire başkanlarının oturacakları masa
yok. Siz hakları devretmezsiniz ama borçları burada devredip “Yapılandırdık.”
diye burada nasıl iftiharla ortaya çıkabilirsiniz? Bize bunu anlatamazsınız,
bana kimse bunun izahını anlatamaz. 
Bakın, elektrik, enerji konusu hassas
ve ülke güvenliğiyle bağlantılı bir konudur. Elektriği, enerjiyi
özelleştirdiğiniz andan bu yana Türkiye’nin her bölgesinde elektrik ve enerji
olayı sorun olmaya başlamıştır; her yerde, sadece Urfa’da, Mardin’de değil,
tarımsal sulamanın olduğu yerlerde değil, çiftçilerin mecbur kalıp elektrikle
sondaj çektiği topraklardan bahsediyorum. Kırk yıl önce GAP projesi birinci
derecede sulama amaçlı kuruldu. Mardin Ovası, Habur’a kadar, Harran, bütün
güneydoğu sulanmış ve tarım endüstrisi gelişmiş olacaktı ama birinci dereceden
elektrik enerjisi üzerinde yoğunlaşma oldu ve on iki yıllık iktidarınızda
işsizlik fonundan oraya 25 milyar lira vermenize rağmen su kanallarınızın
geldiği noktayı söyleyeyim mi? Derik ilçesine geldi, daha Mardin Ovası’na
ulaşamadınız. Şimdi, sizde vicdan, insaf olursa... Bu kendi seçmeniniz,
Şanlıurfa’daki, Akçakale’deki. Mısırlar bu kadar büyümüş ve geliyor o özel sektör
elektrikleri kesiyor. Yüz binlerce çiftçinizin öyle bir noktada elektriğini
kesiyorsunuz, kuraklığa mahkûm ediyorsunuz; yetmiyor, tarımsal destekleme
paralarına göz dikip kaynağında el koyuyorsunuz. Böyle bir anlayış olur mu?
Gelin, bunu çözelim, yapılandıralım ama adil bir şekilde yapalım. Eğer
gerçekten ülkemizi seviyorsak yapmamız gereken budur, doğru politikalardır ama
siz ne yapıyorsunuz? Vatandaşın sigortasını attırıyorsunuz, yolları kesmeye
başlıyorlar. TEDAŞ’ı, BEDAŞ’ı, bilmem nesi, her tarafı, sağcı, solcu, AKP’li
veya başka partili fark etmiyor, hepsi aynı tepkiyi gösteriyor, batıda da
gösteriyor, doğuda da gösteriyor, Karadeniz’de de. Çünkü özel sektöre öyle bir
teslim ettiniz ki kamusal olarak elinde tutması gereken bir enerji olayında
şimdi elektrik de dalgalı gidiyor; bütün araçlar, buz dolapları, televizyonlar,
hepsi bozuluyor, beyaz eşyaya pazar açıyorsunuz. 
Şimdi buraya getirdiğiniz yapılandırma
bizi ikna etmiyor, yeterli bulmuyoruz, yanlış buluyoruz, sistemini de yanlış
buluyoruz. Bu köklü bir çözüm gerektiren bir konudur. 
Bunun içine çokça şey
serpiştirmişsiniz. “Sulama birlikleri ve kooperatifleri” diyorsunuz. “Sulama
birlikleri ve kooperatifleri” derken de bir ayırmacılık var, bir ayrımcılık
var. Oysaki vatandaş tek tek kendi arazilerinde bu işleri yapıyor. 
Burada “trampa” diye bir şey
koymuşsunuz maddeye. Bu on dakikada anlatamıyorum. O trampayı, kamulaştırma
trampalarındaki…
MEHMET DOĞAN KUBAT (İstanbul) –
Çıkarttık bunu. 
HASİP KAPLAN (Devamla) – Bakın, bu
torbada 5 liralık bir af var arkadaşlar. İyi okuyun. Okunmadı demin önerge
burada, özeti okundu. İki yerde geçiyor. Beş liralık. “Beş liraya kadar
yapılmış eksik ödemeler bu fıkra hükmünün ihlali sayılmaz.” 5 liralık af var
bunun içinde, 5 liralık. 5 liralık af getirmişsiniz. İyi okuyun.
Teşekkür ederim.
BAŞKAN – Teşekkür ederim Sayın Kaplan.
Şahsı adına Ankara Milletvekili Sayın
Bülent Kuşoğlu konuşacak. 
Buyurun. (CHP sıralarından alkışlar)
BÜLENT KUŞOĞLU (Ankara) – Sayın Başkan,
değerli milletvekilleri; hepinizi saygıyla selamlıyorum.
Dün sabah saat 4’te ayrılmıştık, 4’e
doğru ayrılmıştık. 14’te başladık, şimdi yine saat 2’ye geldi. On iki saattir
çalışıyoruz, daha da devam edeceğiz herhâlde. 
Madde ihdasları, burada olduğu gibi,
çok acil ve çok önemli konular için yapılır. Bunlar da acil ve önemli konular
çünkü yeniden yapılandırmalar yapıyoruz. Vatandaşımızın, vatandaşlarımızla
ilgili çeşitli birliklerin, kuruluşların, kooperatiflerin, şirketlerin
borçlarıyla ilgili olarak yeniden bir yapılandırma getiriyoruz. Tabii ki biz de
buna taraftarız, bunun yapılması lazım ama gördüğüm kadarıyla bunlar kâfi
gelmeyecek çünkü çok ani olarak getiriyoruz. İlgililere de sormadık. Bu tür
konuların taraflara sorulması lazım. Telefonla, ilgili kuruluşların
yöneticilerine falan soruyoruz, “Çok ağır koşullarda geliyor, bunların altından
kalkmamız mümkün değil, bu ödemeleri yapmamız mümkün değil.” diyorlar. Piyasa
gerçekten çok kötüye gidiyor, küresel ekonomide maalesef kötüye doğru bir gidiş
var, sıkıntılar var, Türkiye de bundan en fazla etkilenen, en fazla sıkıntısı
olan ülke. Türkiye çok kritik bir eşikte. Böyle bir dönemde bunların gelmesi
lazım, bu tür yapılandırmaların gelmesi lazım, vatandaşı, şirketlerimizi
desteklememiz lazım ama bunun gerçek anlamda bir destek olduğunu da
düşünemiyorum doğrusu, onlar da ifade ediyorlar. Keşke torba kanundaki mantığı
bıraksaydık da ilgili taraflarla da görüşseydik, burada ya da ilgili
komisyonlarda gelip doğru dürüst dertlerini anlatsalardı, çok daha iyi
koşullarda bu yapılandırmaları, taksitlendirmeleri yapsaydık. Mesela vergiyle
ilgili olarak, belediyeler için yetmiş iki ay yaptık, özel şirketler için otuz
altı ay. Ama şu anda şirketler de yetmiş iki ay taksitlendirme istiyorlar iki
ayda bir ödemek üzere, onlar da yetmiş iki ay olmasını istiyorlar, arzu ediyorlar
ve sadece kesinleşmiş alacaklarla ilgili değil, ihtilaflı alacaklarla ilgili
olarak da bu yapılandırmanın gelmesini istiyorlar. Sosyal Güvenlik Kurumuyla
ilgili olarak da aynı şeyler söz konusu. 
Ayrıca -ben daha önceki konuşmamda
söyledim- bakın, 7’nci maddesinde bu düzenlemenin, 82’nci maddede geçen bu
trafik borçlarıyla ilgili olarak 31/12/2014 tarihini 30/6/2015 tarihine kadar
uzatıyoruz. Daha önceki konuşmamda söylemiştim, trafik cezalarıyla ilgili
olarak uzatmayı yaptık.
VEDAT DEMİRÖZ (Bitlis) – Muayene…
Muayene…
BÜLENT KUŞOĞLU (Devamla) – Ama, benzeri
şekilde vergi için de yapmamız lazımdı. 
VEDAT DEMİRÖZ (Bitlis) – Trafik
muayenesi için.
BÜLENT KUŞOĞLU (Devamla) – Trafik
muayenesi için.
Biliyorsunuz, benzeri düzenlemeyi vergi
için de yapmamız lazım. 30 Nisana kadar, hem vergi için hem de sosyal güvenlik
prim alacakları için bir düzenleme getiriyoruz. Ondan sonra kimse zaten
ödemedi. Bakın, bu düzenlemeyi yaparken altıncı ayda biz başlamıştık, normalde
yedinci ayda biteceği düşünülmüştü. Nisana kadardı ilk taksitler, verginin ilk
taksitleri mart ve nisan ayları içerisinde ödenir, gelir ve kurumlar
vergisinin. Çoğu kişi ödemedi. Maliye Bakanının o tarihte Plan ve Bütçe
Komisyonunda açıkladığına göre, 69 milyar liralık Maliye Bakanlığının piyasadan
alacağı vardı. Şu anda galiba o 69’luk rakam 100 milyara gelmiş durumda. Çok
önemli bir alacak. Kimse ödeme yapmadı. Biz bunları ihmal ediyoruz, bütün
bunları bir tarafa bırakıyoruz, bu tarihi de düzeltmiyoruz. Hâlbuki 30 Nisan
tarihinin vergi ve sosyal güvenlik primleriyle ilgili olarak temmuza çekilmiş
olması lazımdı, doğrusu budur. Bununla ilgili de bir düzenleme yapmamız
gerekirdi diye düşünüyorum. Daha önce de bunu bildirmiştim. Bu düzenlemeyi
yapmamız lazım, yoksa gerçekten sıkıntı olacaktır, yaptığımızın bir anlamı
olmayacaktır. Madem böyle bir düzenleme yapıyoruz -burada vergiciler var, bu
işi gayet iyi bilen, piyasayı iyi bilen kişiler var- bunu da yapmamız lazım
diye düşünüyorum. Bir anlamı olması lazım, madem bu kadar uykusuz kalıyoruz, bu
kadar sıkıntıya giriyoruz, bunun yapılması lazım. 
Değerli arkadaşlar, bu düzenleme
içerisinde ilave olarak -bazı arkadaşlarımız farkında değil- başka düzenlemeler
de vardı. Torba kanununda yapılan uyanıklık bunda da, bu yeniden madde
ihdasında da yapılmıştı, maalesef büyük bir sıkıntı çıkaracaktı; Allah’tan
onları sonradan düzeltmesini becerdik ve olmadı, Allah’tan olmadı. Gecenin bu
saatinde hepimiz için büyük bir sıkıntı söz konusu olacaktı. 
Bu vesileyle ilgili herkese saygılar
sunuyorum. (CHP sıralarından alkışlar) 
BAŞKAN – Teşekkür ederim. 
Şahsı adına ikinci konuşmacı Sayın
Recep Özel, Isparta Milletvekili. 
Buyurun. (AK PARTİ sıralarından
alkışlar) 
RECEP ÖZEL (Isparta) – Sayın Başkan,
değerli milletvekilleri; hepinizi saygıyla selamlıyorum. Yeni madde ihdası
üzerine şahsım adına söz almış bulunmaktayım. 
Yeni madde ihdasında kapsam biraz daha
genişliyor. Gerçekten, bu torba kanunla toplumda çok büyük bir beklenti meydana
gelmişti. Köylülerimiz, çiftçilerimiz sulama birliklerine olan borçlarının da
bu torba kanuna dâhil edilmesini büyük bir şekilde arzu etmekteydiler. Bu
önergeyle, sulama birliğine borçlu olan…
MUSA ÇAM (İzmir) – Plan ve Bütçede
getirdik, niye reddettiniz, niye reddettiniz Plan ve Bütçede?
RECEP ÖZEL (Devamla) - …köylü
vatandaşlarımızın, çiftçilerin sulama birliklerine, sulama kooperatiflerine
olan borçlarına da 5 eşit taksitle beş yıla yayılabilecek şekilde ödeme imkânı
getirildiğinden dolayı böyle bir beklentiyi de karşılamış oluyoruz. 
Tabii, burada dikkat edilmesi gereken
bir konudan, muhalefet milletvekilleri, özellikle de Sayın Hasip Kaplan
bahsetti. Birtakım üreticilerimizin, köylülerimizin bu elektrik borçlarından
dolayı, hasat bir yere geldikten sonra, pat diye elektriğinin kesilmesini,
gerçekten, onlara vurulmuş olan bir darbe olarak biz de nitelendiriyoruz.
TEDAŞ, geçmişte, bu tür faturalandırmaları hasat döneminde, yılda 2 defa
yaparken şimdi her ay yapıyor; bu, köylülerimizin, çiftçilerimizin gerçekten
borçlarını ödemesinde çok sıkıntı çünkü hasat döneminde elde ettiği gelirle
ancak ödeyebiliyor. Her ay faturalandırılması ve bunun da TEDAŞ tarafından bir
tebliğle hangi yörede, hangi bölgede, hangi ürün ne zaman hasat ediliyorsa
sulamadan kaynaklanan bu elektrik faturalandırmasının o zaman yapılmasını bir
zaruret olarak buradan TEDAŞ yetkililerine deklare etmek istiyorum. 
Gecenin bu vaktinde hepinize saygılar
sevgiler sunuyorum efendim. (AK PARTİ sıralarından alkışlar) 
BAŞKAN – Teşekkür ederim. 
Şimdi, soru-cevap işlemine
başlayacağız. 
Süremiz on dakika; beş dakika soru, beş
dakika cevap olarak düzenledik. 
Sayın Çam, buyurun. 
MUSA ÇAM (İzmir) – Sayın Başkan,
teşekkür ediyorum. 
Öncelikle, birkaç gündür, yönetim
tarzınızı eleştirdiğimi, hukukçu kimliğinize yakışmadığını belirtmek istiyorum
Sayın Başkan. 
Sayın Başkan meşgul…
SÜREYYA SADİ BİLGİÇ (Isparta) – Soru
sormuyorlar, size hitap ediyorlar Sayın Başkan. 
BAŞKAN – Ben dinliyorum. 
MUSA ÇAM (İzmir) – Birkaç gündür,
yönetim tarzınızın hukukçu kimliğinize…
BAŞKAN – Ben sizi dinliyorum Sayın Çam.
MUSA ÇAM (İzmir) – …yakışmadığını belirtiyor
ve yönetim tarzınızı eleştiriyorum.
BAŞKAN – İki işi aynı anda yapabilirim
Sayın Çam. 
Buyurun. 
MUSA ÇAM (İzmir) – Size, 1965-1969
yılları arasında Türkiye İşçi Partisi milletvekili olan Sayın Çetin Altan’ın
kürsüde konuşurken yine Meclis Başkan Vekilinin yönetim biçimini eleştirir
şekilde -tırnak içerisinde- şöyle bir sözünü size atfetmiyorum, hatırlatıyorum
ve anımsatıyorum. 
BAŞKAN – Bana niye kızdınız siz şimdi,
ben bunu anlamadım ki! 
MUSA ÇAM (İzmir) – Çetin Altan Meclis
Başkan Vekiline diyor ki… Sizin orada oturmanızın tamamen bir marangoz hatası
olduğunu sizlere atfetmiyorum, sadece anımsatıyorum ve hatırlatıyorum. 
Teşekkür ederim. 
BAŞKAN – Çok klasikleşmiş, son derece
böyle, galatımeşhur olmuş bir şeydir bu, kürsü farklılığı, Sayın Çetin Altan’ın
söylediği bir şeydir, çok geride kalan bir tanımlamadır. 
BÜLENT TURAN (İstanbul) - Onlar da
geride kaldı!
BAŞKAN – Yenilenin; ben de bunu
öneriyorum size. (AK PARTİ sıralarından alkışlar) 
KAMER GENÇ (Tunceli) – Sen kabul
ediyorsan mesele yok! 
BAŞKAN – Evet, Sayın Moroğlu… 
Sayın Moroğlu yok mu? 
Sayın Özel… 
ÖZGÜR ÖZEL (Manisa) – Teşekkür ederim
Sayın Başkan. 
Sayın Bakan, birazdan torba yasa
tamamlanıp da tümü oylandığında şöyle bir şey yapmış olacağız: Soma’da hayatını
kaybeden 301 madencinin geride kalan aileleri için bir şey yapacağız ama
Soma’dan önce madenlerde hayatını kaybedenlerin geride bıraktıkları ve Soma’dan
sonra, yine Soma’da geçen hafta örneği hayatını kaybeden Metin kardeşimizin
ailesi buradaki hiçbir şeyden yararlanamayacak. Bunun insafla bağdaşır bir
tarafı yok, akılla bağdaşır bir tarafı yok, vicdanla bağdaşır bir tarafı yok.
Yeni madde ihdasları yaparken küçücük bir ilaveyle, hiç olmazsa diğer maden
kazasında hayatını kaybedenlerin de bundan yararlanmasını niçin düşünmüyorsunuz?
Bu kanunun temel hareket noktası Soma iken madencileri böyle bir şeyden niye
mahrum bırakıyorsunuz? 
Dikkatlerinize arz ediyorum. 
BAŞKAN – Sayın Kuşoğlu, buyurun. 
BÜLENT KUŞOĞLU (Ankara) – Teşekkür
ederim Sayın Başkan. 
Sayın Bakan, ben iki günden beri söz
aldım, hep aynı soruyu sordum sayın bakanlara ama cevap alamadım, sizden cevap
alabileceğimi umut ediyorum. 
Bu Çankaya Köşkü ve Atatürk Orman
Çiftliğindeki yeni köşk; birisi Başbakanlığa tahsis edilecek, birisi
Cumhurbaşkanımıza. Peki, bu tahsis yapıldı mı, hukuken yapıldı mı, hukuken
yapıldı mı? Gerekçe olarak ne gösterildi, onu merak etmiştim. Cevap alabilirsem
memnun olacağım.
Teşekkür ederim.
BAŞKAN – Sayın Zozani…
ADİL ZOZANİ (Hakkâri) – Teşekkür ederim
Sayın Başkan.
Sayın Bakan, şimdi, burada “yapılandırma”
adı altında bir şey var ama özellikle birlikler vesaireyle ilgili vatandaşa
yansıyan çok olumlu bir düzenleme yok burada. Örneğin -biz Komisyon çalışmaları
esnasında da bunu gündeme getirmiştik- köy tüzel kişiliklerinin içme suyu
temininde kullandıkları elektriği yapılandırmaya dâhil ediyor musunuz burada,
etmiyor musunuz? Bu bir.
İkinci sorum şu: 6360 sayılı Yasa’yla kurulan
büyükşehir belediyelerinin mücavir alanlarında kalan bütün belde ve ilçe
belediyelerinin borç yükümlülükleri büyükşehir belediyelerine yüklendi ancak
onlara ait, bu belediyelere ait taşınır ve taşınmaz bütün mal varlıkları
hazineye devredildi. Bu, adaletsizliği ortadan kaldıracak bir düzenlemeyi
içeriyor mu? İçermiyorsa bu konuyla ilgili Hükûmetinizin bir çalışması olacak mı?
BAŞKAN – Sayın Gümüş…
HALUK AHMET GÜMÜŞ (Balıkesir) – Sayın
Savunma Bakanı buradayken görüşünü almak isterim. 
İçerideki Suriye vatandaşlarının bir
kısmının Türk vatandaşı olduğunu duyuyoruz. Bunların önemli bir kısmının
Türkiye’de bazı kamplarda eğitildiğini, hatta söylentiler odur ki bazı
kışlalarda eğitildiğini duyuyoruz. Bunlar dışarıdaki konularla ilgili,
komşularımızla ilgili müdahaleyle mi ilgilidir, yoksa Türkiye’de olağanüstü
durumlar olduğunda namlunun Türkiye’nin içine de çevrilme ihtimali var mıdır,
ne düşünüyorsunuz? 
Üç: Dışarıdan, IŞİD’e müdahale
konusunda bir çağrı yapıldı biliyorsunuz ve orada, Irak’ta öldürülen
Türkmenler, işgal edilen Türkmen yaşam alanları karşısında Türkiye hiçbir şey
yapmadı. Yabancı ülkeler buralara yiyecek yardımı, başka yardımlar yaptı,
Türkiye sadece yaptığını söyledi. Şimdi, bu karşılığa, sadece yabancı
ülkelerin… Bu Irak’taki olan bitenlere, katliamlara Türkiye niçin tavır
göstermeyecektir?
BAŞKAN – Sayın Bakan, buyurun. 
MİLLÎ SAVUNMA BAKANI İSMET YILMAZ
(Sivas) – Tüm milletvekillerine teşekkür ediyorum Sayın Başkan. 
Öncelikle Sayın Özel’in sorusu vardı
“Gerçekten, Soma’daki hayatlarını kaybeden madencilerimize bu tasarıyla bazı
haklar getirdik. Ancak, gerek Soma’dan önce gerekse de Soma’dan sonra yine
madende hayatlarını kaybedenler için de bir şeyler yapılması gerekmez mi?”
diye. 77 milyon Türk vatandaşının hepsine bir şey yapılması lazım. Dolayısıyla,
Türkiye’nin ekonomik durumu, imkânları dikkate alınarak 77 milyonun hepsine bir
şey yapılması lazım. Hükûmetler vatandaşı için çalışır; ister çalışırken ölsün
ister çalışmadan, ister madende ister maden dışında. Türkiye’nin de ekonomik
bir gerçekliği var, bir de bütçesi var, bir de vatandaştan toplanan var; bunu
dikkate alarak 77 milyon için bir şeyler yapılması lazım. Soma’da hayatını
kaybeden madencilere yaklaşık şekilde, diğer hakların da herkese verilmesi
lazım. Bakın, en son, bu asansör kazasından dolayı hayatını kaybedenlere de hem
ölüm geliri hem ölüm aylığı hem de Aile ve Sosyal Politikalar Bakanlığına ait o
fonlardan gerekli desteğin verilmesi Bakanlar Kurulunda da kabul edildi.
İsteriz ki mağdur olan her insan devletinden kendisine el uzatıldığını görsün. 
Bir başka soru: Sayın Kuşoğlu “Çankaya
Köşkü ve Atatürk Orman Çiftliği’ne yapılan köşklerin tahsisi yapıldı mı?” diye
sordu. Bilgim dâhilinde olduğu kadarıyla, henüz daha böyle, somut olarak bir
tahsisin yapılmadığını düşünüyorum; bilgim dâhilinde. Düzeltmeye tabi ama benim
bildiğim kadarıyla böyle bir tahsis yapılmadı. Şu anda, Hükûmet olarak bir niyet
belirtildi. Bu doğrultuda diğer hukuki işlemler tamamlanır diye düşünüyorum.
KAMER GENÇ (Tunceli) – Sakın buna
teşebbüs etmeyin, çok yakar sizi!
MİLLÎ SAVUNMA
BAKANI İSMET YILMAZ (Sivas) – Sayın Zozani’nin bir sorusu vardı, “Köy içme
sularından olan elektrik borçları için de böyle bir yapılanma var mı?” diye.
(2)’nci fıkranın (a) bendinin (1)’inde böyle bir yapılandırma var. 
Yine, bu büyükşehir belediyelerinin
kurulmasıyla birlikte gerçekten, borçlar belediyeye ait olup da… Yani bir
hakkın artısı ve eksisiyle devredilmesi lazım. Ancak, eksisinin devredilip de
artısının devredilmemesinin doğru olduğunu söylemiyorum, doğru değildir.
Dolayısıyla, ancak biz de Hükûmet olarak, geçmiş hiçbir hükûmette olmadığı
kadar, hiçbir belediyede ayrım yapmaksızın her belediyeye yardım ediyoruz.
Onların da listesini -İçişleri Bakanlığımız da burada- hangi belediyeye ne
kadar destek verildiğinin tek tek dökümünü yaparız.
ADİL ZOZANİ (Hakkâri) – Desteği
sormadık ki!
MİLLÎ SAVUNMA BAKANI İSMET YILMAZ
(Sivas) – Ama, genel ilke olarak diyoruz ki borçların devri, hakların
devredilmemesi doğru değildi. Birçok yerde ikisinin de, hakkın, alacak ve
borcun aynı anda devredilmesi uygun olur diye düşünüyorum.
ADİL ZOZANİ (Hakkâri) – Düzeltme olacak
mı? 
MİLLÎ SAVUNMA BAKANI İSMET YILMAZ (Sivas)
– Biz belediyelere, yerel yönetimlere hiçbir dönemde olmadığı kadar desteği
bizim dönemimizde verdik.
ADİL ZOZANİ (Hakkâri) – Sayın Bakan, bu
konuda bir düzeltme olacak mı? Onun sözünü almak istiyoruz. 
MİLLÎ SAVUNMA BAKANI İSMET YILMAZ
(Sivas) – Belediyelere desteğimiz devam edecek diyorum Sayın Zozani.
ADİL ZOZANİ (Hakkâri) – Destekle
alakalı söylemiyorum. 
MİLLİ SAVUNMA BAKANI İSMET YILMAZ
(Sivas) – Yine, Sayın Gümüş’ün de Suriye vatandaşlarının Türk vatandaşı olduğu
gibi… Bu konuda -Millî Savunma Bakanı olarak- hiçbir Suriye vatandaşını,
buralarda olanlardan, vatandaşlığa aldığımız yok. Daha önceki durumlarda, yani
geçen süreç içerisindeki 3-5 kişi ise, o sorulabilir, İçişleri Bakanlığımız
burada. Ama, Suriye’den geçici olarak Türkiye’deki kamplara gelenlerden Türk
vatandaşlığına geçen yok. Yani sayısı 1, 2, 3 olur ama o sizin dediğiniz
anlamda da yine şey olmaz ama benim bildiğim yok. 
Bir başka soru: “Kamplarda, kışlalarda
bunları eğitiyor musunuz?” 
KAMER GENÇ (Tunceli) – Silahlı eğitim
yapılıyor mu, silahlı eğitim?
MİLLÎ SAVUNMA BAKANI İSMET YILMAZ
(Sivas) – Türkiye’de, böyle kışlalarda bunlara eğitim verme gibi bir durum da
kesinlikle söz konusu değildir.
Bir başka… Biz Yezidilere de yardım
ediyoruz, Türkmenlere de yardım ediyoruz, Kuzey Irak’taki Kürt kardeşlerimize
de yardım ederiz. 
(Mikrofon otomatik cihaz tarafından
kapatıldı)
AHMET HALUK GÜMÜŞ (Balıkesir) –
Türkmenlerin Sünnilerine mi, hepsine mi? 
MİLLÎ SAVUNMA BAKANI İSMET YILMAZ
(Sivas) – Yok, hepsine yardım ediyoruz. 
BAŞKAN – Sayın Bakan, elli saniye
sürenize ekleyeceğim; bir müsaade edin, sistemi açalım. 
Buyurun. 
MİLLÎ SAVUNMA BAKANI İSMET YILMAZ
(Sivas) – Sayın Gümüş, gerçekten, biz hem Türkmenlere hem Kürtlere hem
Yezidilere… Dolayısıyla, şu sorunuz, “Acaba Türkmenlerin Sünni’sine mi,
Şii’sine mi” sözü doğru değildir. Yezidilere yardım edildiğini herkes biliyor.
Ee, Yezidilerin ne Şiilikle ne Sünnilikle alakası var. Allah için, bu
coğrafyada Türkiye, Kürt’ün de Türk’ün de, Arap’ın da Yezidi’nin de, Şii’nin de
Sünni’nin de, sadece o değil; Balkanlardan gelenin de, Kafkaslardan gelenin de,
Çerkezlerden, Gürcülerden, Abazalardan, Adigelerden, hangisi olursa olsun,
burası hepsinin, kendisinin âdeta baba vatanı, dede vatanı olduğu yerdir.
Herkes hoş geldi, sefa geldi, barış adasıdır, huzur adasıdır, bu coğrafyada her
gelen kendisine geçici derecede sığınma bulur. Bu, sadece bu dönemde olmadı,
daha önce sayıları 500 bine varan, Kuzey Irak’tan gelen kardeşlerimize de
Türkiye ev sahipliği yaptı, daha önce Bulgaristan’dan gelen kardeşlerimize de
ev sahipliği yaptı. 
(Mikrofon otomatik cihaz tarafından
kapatıldı) 
MİLLÎ SAVUNMA BAKANI İSMET YILMAZ
(Sivas) – Hiç şüpheniz olmasın ki bu coğrafya darda kalan her vatandaşın da
sığınacağı en yüce limandır. 
HALUK AHMET GÜMÜŞ (Balıkesir) –
Müdahale konusuna cevap vermediniz Sayın Bakan. Çağrı yapıldı…
BAŞKAN – Sayın milletvekilleri, geçici
madde ihdasına dair görüşmelerimiz tamamlandı. 
Şimdi maddeyi oylarınıza sunacağım.
Kabul edenler… Kabul etmeyenler… Kabul
edilmiştir. 
Sayın milletvekilleri, yeni geçici
madde ihdasına dair bir önerge vardır, önergeyi okutup Komisyona soracağım.
Komisyon önergeye salt çoğunlukla katılırsa önerge üzerinde yeni bir madde gibi
görüşme açacağım. Komisyonun salt çoğunlukla katılmaması hâlinde ise önergeyi
işlemden kaldıracağım.
Şimdi önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 639 Sıra Sayılı Kanun
Tasarısına aşağıdaki geçici maddenin eklenmesini arz ve teklif ederiz.
 İsmet
Yılmaz
 Sivas
 Millî
Savunma Bakanı
"GEÇİCİ MADDE 3- Liman izinlerine
konu tesislerin izin sahibince üçüncü kişilere kiralanması durumunda, söz
konusu kiralama işlemiyle ilgili olarak 31/8/1959 tarihli ve 6831 sayılı Orman
Kanunun Ek 11 inci maddesinin (b) bendi hükmü 31/12/2023 tarihine kadar
uygulanmaz.
BAŞKAN – Komisyon, önergeye salt
çoğunlukla katılıyor musunuz?
PLAN VE BÜTÇE KOMİSYONU BAŞKAN VEKİLİ
SÜREYYA SADİ BİLGİÇ (Isparta) – Salt çoğunluğumuz vardır, katılıyoruz. 
BAŞKAN –
Komisyon önergeye salt çoğunlukla katılmış olduğundan önergeyi işleme alacağım
ve yeni bir madde olarak görüşme açacağım.
Şimdi görüşmeyi açıyorum. 
Madde üzerinde gruplar adına,
Cumhuriyet Halk Partisi Grubu adına İzmir Milletvekili Sayın Erdal Aksünger.
Buyurun.
CHP GRUBU ADINA ERDAL AKSÜNGER (İzmir)
– Sayın Başkan, değerli milletvekilleri; hepinizi saygıyla selamlıyorum.
Yatırım yapılması noktasında, hele
İzmir’e olunca tabii karşı çıkmamız mümkün değil. Zaten bu yatırım yapıldı,
daha önceden beri gelen bir yatırım, yatırım bitme aşamalarına gelmiş bir
yatırım. Tabii, burada karşı çıktığım -şahsım adına söylüyorum- gruptaki…
BAŞKAN – Sayın milletvekilleri,
konuşmacı kürsüde; lütfen saygıyla ve sessizlikle dinleyelim.
Buyurun Sayın Aksünger.
ERDAL AKSÜNGER (Devamla) – Gruptaki
arkadaşlarım ve İzmir milletvekili arkadaşlarımızla konuştuğumuz -tüm İzmir
milletvekili arkadaşlardan bahsediyorum- hiç kimse böyle bir yatırıma karşı
çıkmaz ama şu getirdiğiniz maddeyle birlikte, aslında Türkiye’de çok önemli bir
konunun altını çiziyorsunuz, bundan sonraki çok ciddi sıkıntılara imza
atıyorsunuz; sebebi de şu: Bu ihale yıllar önce yapıldı, üç beş sene önce
yapılmış bir ihaledir, İzmir’de de çok memnuniyetle karşılanmış bir ihaledir.
Zaten o coğrafyaya baktığınızda bundan daha uygun bir liman yeri yok. Pire
Limanı olsun, diğer tarafta İtalyan limanları olsun, onların hepsine belki de
bundan sonraki süreçte ciddi bir rakip olarak ortaya çıkacak, bu ülkeye de
aslında çok ciddi avantajlar sağlayacaktır hem ihracat açısından hem ithalat
açısından. 
Bir taraftan da milyarlarca dolarlık
bir paranın yurt dışından gelmesi tabii memnuniyet vericidir ama zaten içeride
o ihale yapılırken ona rakip olan İzmirliler vardı konsorsiyum hâlinde. O
almış, bu almış, hiç önemi yok benim gözümde ama bu getirdiğiniz konuda çok
önemli bir sakınca var. O gün ihaleye girenler o şartlarda girdiler. İhale
yapılmış bitmiş, liman tamamlanıyor, otuz üç yıllık, orman vasfını yitirmiş bir
arazi üzerinde kiralamalar yapılmış, bu kiralama bedellerine göre ihalede
teklifler verilmiş. Bugün diyorsunuz ki “Alt kiracıya gelirin yüzde 50’sini vermesin,
turizmde olduğu gibi yüzde 2’sini versin.” 
Peki, kim faydalanacak bu işten? Bundan
sonraki süreçte nerelerde sakıncalar göreceğiz bununla ilgili? Bakın, gelen
uluslararası şirketler bu ihaleye girdiklerinde, yerli olsun yabancı olsun bu
kiralama bedellerini alt kullanıcıya kiralarken, oradaki alanda -bu dediğim
alanda binlerce dönüm araziden bahsediyoruz- bu arazilerin gelirinin, orada
kazanılmış olan paranın yüzde 50’sini alt kullanıcı olarak devlete bırakmak
durumundayken siz diyoruz ki şimdi “Yüzde 2 ver.” E, bu adam zaten alt
kullanıcıya bu araziyi kullandırdığından dolayı gelirinin yüzde 50’sini verecek
şekilde o ihaleye teklif atmıştı. E, peki bugün ne diyorsunuz? Avantaj -tırnak
içinde- avanta veriyorsunuz adama. E, peki bununla birlikte yarışmış olan
-içeride, dışarıda, hiç önemli değil- iç sermaye, millî sermaye olan
arkadaşlarımız veya dışarıdan gelecek olan sermaye sahibi “Kardeşim, bana da bu
avantajı sağlasaydınız, ben de bu ihalede farklı bir teklif atardım.” demez mi?
Ayrıca, sadece burası için geçerli değil, bundan sonra, Türkiye’nin yapılmış
bütün ihalelerinde, buna benzer ihalelerinde herkes bu hakkı zaten isteyecek.
Bu mu dürüstlük? Herkes, gelen giden ahlaktan, dürüstlükten bahsediyor, gelelim
buradaki dürüstlüğe. 
Ben dürüstlükten ne anlıyorum diye
sorarsanız çok şey anlatabilirim size. Aslında, çıkıp kürsülerde, her yerde
dürüstlükten bahsediliyor, hatta, AKP’nin Genel Başkanı söylüyor, bu
dürüstlükten bahsediyor. Aslında, çok dürüst bence. Bazen, aklıma geldikçe
söylüyorum, dürüstlük meselesini anlattığı için Sayın Başkan Vekili
söyleyeceğim, bunu bir tarafından geçeceğim. Recep Tayyip Erdoğan demişti ki:
“Ya bizim kriptolu telefonlarımızı dinlemişler.” Bence bu dürüstlük, bence
dürüstçe bir şey, söylediği lafların hepsine sahip çıkmaktır bence. Ama,
arkasından şunu demek yanlıştır bence: “Bunlar montaj.” demek yanlış olur.
Bunlar dürüstlük, samimiyet olmaz. Bunlar samimiyet olmaz. Bunlar samimiyet
olmaz.
Geçenlerde, yine kürsülerde
konuşuyordu, baktım. “Ya bu TİB’e gerek yok.” diyordu. “Zaten MİT bu işi
yapıyor.” demek bence dürüstlük, bence dürüstçe bir şey. Yani, aslında tüm
dinlemeleri MİT’in de yaptığını ve yapabildiğini ve bugün de o teçhizata sahip
olduğunu herkes biliyor. Gerçekten de Başbakan bunları doğru söyledi bence. Ama,
sonrasında “Ya bizi dinliyorlar.” demek dürüstlük değil. Ben dürüstlüğü ve
samimiyeti bunların üzerinden algılıyorum.
Ayrıca, şöyle bir şey var: Yabancı
istihbarat örgütleriyle ilgili “Ya bunların yaptıkları dinlemeler olur.” demek
bence dürüstlük, ben öyle görüyorum ama arkasından gelip “İçeridekiler de bizi
dinliyor.” demek dürüstlük değil, bunlar hoş şeyler değil. 
Şimdi, bu konuya neden dürüstlük
üzerinden yaklaşıyorum? Çünkü, samimiyet, dürüstlük, ahlaktan bahsedildi biraz
önce. Şimdi burada getirilen konu gerçekten ahlaki mi yani şu anda? Bunu ahlaki
olarak içinize sindiriyorsanız, bence yeniden bir sorgulamak lazım bunların
hepsini.
Ayrıca, madem konu açıldı, dürüstlükten
ve samimiyetten bir tane daha bahsedeyim. “Ya bunlar bizim Müslüman kardeşlerimizdir.”
demek ve birilerini itham etmek bence dürüstlük. Mesela, Saddam, Kaddafi,
Mübarek, Bin Ali, Esad; bunların kardeş olduğunu söylemek bence samimiyet ve
dürüstlüktür, ben bunda herhangi bir yanılgı içerisinde değilim. Ama, bunlarla
ilgili başka devletlerle iş birliği yapıp düşmanlık yapmak bence samimiyetten
yoksunluk demektir ve kimin öldüğüne bakmamak, kimin doğru olduğuna bakmamak…
Aslında, ne tesadüftür ki bir taraftan İtalyanlarla, bir taraftan Fransızlarla,
bir taraftan diğer istihbarat örgütleriyle iş birliği yaparak gitmek de bence
samimiyet ve dürüstlük değildir, çıkıp kürsülerde anlatılamaz. İhaleyle anlamı
ne bunun? Bence bu ihaledeki bu konuşulan konu dürüstlük değil. O zaman,
dürüstse insanlar, döner geriye bakar, bu ihaleye girmiş olan tüm firmalardan
özür diler veya bunların hepsinin bir vesileyle o konuyla ilgili bugüne kadar yaptıkları,
harcadıkları birtakım masrafları varsa gider verir. 
Şimdi, şöyle bir şey olur mu? Bin
liraya aldım bu ihaleyi. Bu otuz üç yıllık kiralama bedeli. Binlerce dönümden
bahsediyorum, orman vasfını yitirmiş araziler, binlerce dönüm. Kalmış burada
otuz iki-otuz üç yıl diyelim. Bunun hesabını topladığınız zaman, eğer bu para…
Bin liraya bu adam ihaleyi almışsa, orada 950 lira veren bir adam varsa, bu
kiralama bedeli 50 liranın üzerindeyse buna dürüstlük denilebilir mi? Bugün, bu
kiralama bedelini yüzde 50’den yüzde 2’ye indirirken dürüst olduğunu
söyleyebilir misiniz insanların? İnsanlara gülerler ya bununla ilgili
konularda, gerçekten gülerler.
E şimdi, arkadaşlar biraz önce dedi ki:
“Ya, burada yatırımla ilgili karşı çıkmayalım.” Kim karşı çıkıyor yatırımla
ilgili konuya ya? Böyle bir şey olur mu? Hele İzmir’e çivi çakılmazken, İzmir’e
“gavur” muamelesi yapılırken yani karşı çıkılabilir mi? Dışarıdan bir adam
gelmiş, milyarlarca doları buraya yatıracak, elini öperiz. Dedim ben zaten,
yanında zeybek oynarız yani ne gerekiyorsa onu yaparız.
Ya geçenlerde bir stat konumuz oldu.
Alsancak Stadı’mız var, gözlerini oraya dikmişler, şimdi orayı yıkmaya
çalışıyorlar. Niye yıkacaksınız burayı? “Efendim, yeni spor tesisi yapacağız.”
Ya kardeşim, ne yapacaksınız ya, onu söyleyin! Liman bölgesine gözünü dikmiş
misin? E açıkla, ne yapacaksın? Var mı bir tane yapılmış tesis? 5 milyonluk
İzmir’e yaptığınız herhangi bir tane stadyum var mı kardeşim? “Atatürk Spor
Salonu var.” diyor. Yüz yıllık olacak neredeyse. Orada futbol oynanmıyor zaten,
orası olimpiyat, orası sadece görsellikten mevzubahis bir yer. Orada ambiyans
olmaz, orada futbol oynanmaz. Var mı bir tane stat, gösterin kardeşim ya
yaptıysanız! Ama, ben size küçücük illerde yaptığınız bütün yatırımları
göstereyim, statları söyleyeyim. Hepsini yapıyorsunuz “Recep Tayyip Erdoğan
Stadyumu” yazıyorsunuz üzerine. Hatta birkaç tanesine de “Hakan Şükür”
yazdınız. Herhâlde bin pişmansınızdır o konuda, bilmiyorum. Başka yerler de
çıkıyor bir tarafından.
Ama, bir şey söyleyeceğim, hazır Hakan
Şükür demişken. Bir cümle çok hoşuma gider, hepinize bunu söylemeden günü
bitirmek istemiyorum, çok önemli bir düşünürün dediği: “Yola çıktıklarınızı
yolda bulduklarınızla değişirseniz hem yolunuzu hem dostunuzu kaybedersiniz.”
RECEP ÖZEL (Isparta) – Siz buldunuz
Mehmet Bekaroğlu’nu, biz bulmadık ya! Mehmet Bekaroğlu’nu siz buldunuz vallahi!
ERDAL AKSÜNGER
(Devamla) – Bu da aslında sizin kulağınıza küpe olsun. Yarın, öbür gün…
RECEP ÖZEL (Isparta) – Mehmet
Bekaroğlu’nu savundunuz mu orada?
ERDAL AKSÜNGER (Devamla) – Mehmet
Bekaroğlu olur, o olur; o sizin işiniz değil. 
İHSAN ŞENER (Ordu) - Siz sakın
bırakmayın!
RECEP ÖZEL (Isparta) – Aman bırakma ha!
OSMAN AŞKIN BAK (İstanbul) – Hayırlı
olsun, hayırlı!
İHSAN ŞENER (Ordu) – Sakın bırakmayın,
sakın!
ERDAL AKSÜNGER (Devamla) – Yarın, öbür
gün, dikkat edin, bir kenarda bırakmasınlar sizi, dikkat edin! (CHP
sıralarından alkışlar, AK PARTİ sıralarından gürültüler) Bak, bir sürü adamı
yollarda, kenarlarda bırakmışlar. Yakında yol da yok, dost da yok, yoldaş da
yok size. 
Hepinize çok teşekkür ederim. (CHP
sıralarından alkışlar)
BAŞKAN – Teşekkür ederim. 
Sayın milletvekilleri, birleşime yirmi
dakika ara veriyorum.
Kapanma Saati:
02.28
ON SEKİZİNCİ OTURUM
Açılma Saati: 02.50
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Muharrem IŞIK (Erzincan), Fehmi KÜPÇÜ
(Bolu)
-----0-----
BAŞKAN – Sayın milletvekilleri, Türkiye
Büyük Millet Meclisinin 138’inci Birleşiminin On Sekizinci Oturumunu açıyorum. 
639 sıra sayılı Kanun Tasarısı’nın
görüşmelerine devam edeceğiz. 
Komisyon? Burada. 
Hükûmet? Burada. 
Şimdi, Halkların Demokratik Partisi
Grubu adına Hakkâri Milletvekili Sayın Adil Zozani konuşacak. 
Buyurun. (HDP sıralarından alkışlar) 
HDP GRUBU ADINA ADİL ZOZANİ (Hakkâri) –
Teşekkür ederim. 
Sayın Başkan, biraz önce, bugünkü
birleşimin daha önceki oturumlarında, bu, madde ihdası teklifi olarak
gündemimize geldi. Geri çekildi, geçici madde olarak tekrar şimdi gündemimizde.
Bu konuyu konuşacağız ama ondan önce, biraz önceki bu kapanış konuşmaları
mahiyetindeki konuşmalarıma tekrar devam edeceğim, bir şeyler ifade edeceğim. 
Bu tasarı, Soma’daki maden faciasında
yaşamını yitiren 301 emekçinin geride kalanlarının mağduriyetlerini ortadan
kaldırmak için Hükûmetin, dönemin Başbakanı, şimdinin Cumhurbaşkanı Sayın
Erdoğan’ın verdiği vaatler üzerine gündeme gelmiş bir tasarıydı. Neydi o
vaatlerden bir tanesi? Örneğin, yer altı çalışma süresini maden iş kollarında, yer
altı iş kollarında günde altı saatle sınırlandıran bir düzenleme getirdiniz.
Komisyonun gündemine de bu şekilde geldi. Yer altı iş kollarında günlük çalışma
süresi, Hükûmetin, bizzat o zamanın Başbakanının ağzından verilmiş sözün gereği
olarak, Komisyon gündemine günde altı saat çalışma süresi olarak geldi. Ancak,
maden lobisine daha fazla direnemedi, Komisyon çalışmaları esnasında, alt
komisyon çalışmaları sırasında Hükûmet üyelerinin bir teklifiyle yer altı
çalışma süresi sınırlaması getirildi, aynı, eskiye dönüş yapıldı. Biz burada
bir teklifte bulunduk, ifade ettik, dedik ki: “Ya, madem böyle yapıyorsunuz,
yer altında çalışanların verimli çalışıp çalışmadığına ilişkin yeni bir
düzenleme yapın bari orada; kazmalarına, küreklerine buton takın. Çalışmadıkları
zaman, dinledikleri zaman da bu, çalışma süresinden düşmüş olsun, aktif çalışma
süresi olarak bunu belirleyin. Bu yasada değişiklik ya da düzeltme yapılmasını
arzu edenlerin isteklerine daha çok, daha iyi bir karşılık koymuş olursunuz.
Elle tutulur tek düzenleme buydu, maalesef daha alt komisyon çalışmaları
esnasında bunu da gerçekleştiremediniz, vazgeçtiniz.
Başından itibaren öğretmen atamaları ve
maden iş kollarında, yer altı iş kollarında çalışan insanların çalışma
koşullarının iyileştirilmesine dönük gündemde tutulan bu tasarının bunlarla hiç
alakası kalmadı. İhtiyaçlardan bir tanesi, yer altı iş kolunda çalışan
insanların, emekçilerin can güvenliğini sağlamaya dönüktü. 152 maddelik bu
tasarıda, yer altı iş kolunda çalışan insanların can güvenliğini teminat altına
alabilecek bir tek düzenleme söyleyebilir misiniz? Yok. E, hani yaşam odaları
kurulacaktı? Söz vermiştiniz, yaşam odaları kurulacaktı, niye kurulmadı?
Alternatif çıkış şartı getirilecekti, sözlerinizin arasındaydı bu, var mı bu
tasarıda? Biraz sonra oylayıp kabul edeceğiniz bu tasarıda var mı böyle bir
düzenleme? Yok. Peki, sözünüz var mıydı? Vardı. Peki, sözleriniz dâhilinde olmayıp sonra da
Komisyon çalışmaları esnasında ilave olan neler var? Bakın, söyleyeyim: İlave
olan şeylerden bir tanesi kara para aklama, koydunuz, kara para aklama var.
RECEP ÖZEL (Isparta) – Nerede? Hangi maddede, bilelim.
ADİL ZOZANİ (Devamla) – Okumadınız mı Sayın Özel? Okuyun,
tavsiye ederim. 
RECEP ÖZEL (Isparta) – Hangi maddede?
ADİL ZOZANİ (Devamla) - Oku, ondan sonra anlarsın, hangi
maddede olduğunu şey yaparsın. 
Adam yüzde 18 vergi ödemek yerine yüzde 3 vergi ödemesi
şartıyla getiriyor, ondan sonra da bir defaya mahsus aklanmış oluyor. 
Yazık olur, eğer gerçekten şu ana kadar okumamışsanız yazık
olur. Bari çekimser oy kullan ya da oylama esnasında dışarıda bulun, böyle bir
yanlışın içerisine düşmemiş olursun ya da ortak olmamış olursun. En azından
size bunu tavsiye edebilirim. 
Kara para aklamanın dışında bir şey daha var bu tasarının
içerisinde: Havuzdaki paraların da aklanması var, havuzdaki paraları kaynak
gösterme var. Nasıl? “Yapılandırma” denildi. Bu akşam da çok kullanıldı ya
“yapılandırma” adı altında. Vergi matrahı üzerinden bir yapılandırmayı yapın
dedik. Esnaflar için gerçekten ele avuca gelebilecek bir yapılandırmadan söz
edecekseniz getirin bunu vergi matrahı üzerinden yapın dedik. Bunun üzerinden
yapılmadı. Yapılandırma neyin üzerinden yapıldı? Kasa bakiyesi üzerinden
yapıldı. 
HAYDAR AKAR (Kocaeli) – Recep’e sorun, Recep’e, bilir o.
ADİL ZOZANİ (Devamla) – Recep oraya çalışmamış, anlaşılıyor,
orayı çalışmamış, kara para aklamayı da çalışmamış.
RECEP ÖZEL (Isparta) – Nereden biliyorsun?
ADİL ZOZANİ (Devamla) – Biraz sonra soracağız: Bu limanlar
nerede kurulacak? Onu da bilmeyecek. 
HAYDAR AKAR (Kocaeli) – Ona da çalışmamış.
ADİL ZOZANİ (Devamla) – Çalışmayacak, onun işi el kaldırmak.
Onun için onun sataşmalarını çok önemsemiyorum.
Şimdi, kasa bakiyesi üzerinden yapılandırma ne anlama gelir?
Komisyon çalışmaları esnasında bunu tartıştık, bunu konuştuk. Para bir yerden
çıkmış ama nereye gittiği belli değil. Kasa bakiyesi üzerinden, kasadan ödeme
yapıldığı için o paranın nereye gittiği belli değil, kaynak gösterilemiyor.
Peki, çıktığı yerden bir yere gitmişse girdiği yerde de nereden geldiği
belirsiz, yine bir açık var. Aktif-pasifler arasında bir dengesizlik var,
muhasebe diliyle söyleyecek olursak. Buna ilişkin bir düzenleme gerekiyor. Bunu
da işte buraya koydunuz. “Soma emekçilerinin acılarının arkasına sığınarak
böyle düzenlemeler getiriyorsunuz, haksızlık ediyorsunuz.” dediğimizde
kastettiğimiz buydu. Biz bunu ta bir buçuk ay önce bu kürsüde ifade ettik,
doksan sekiz gün önce Komisyon çalışmaları esnasında bunları ifade ettik,
bunları söyledik. Aynen şu anda elimize tutuşturduğunuz, dağıttığınız bu geçici
madde düzenlemesi de sonradan adrese teslim düzenlemelerden bir tanesidir.
“Türkiye kamuoyunun yararı” falan demeyin, “İstihdam yaratıyoruz.” demeyin, üçü
beşi geçmez bundan yararlanacaklar. Emin olun, bundan yararlanacaklar
tesislerini de kurmuşlardır. Zaten, ilgili yasanın 11’inci maddesini -ek
11’inci maddeden söz etmiyorum- açın, bakın, on yılı, tahsis süreleri zaten
dolmuş bunların, yapacaklarını yapmışlar. O rant alanına şimdi bir elbise
biçiyorsunuz, yasal altyapı kuruyorsunuz, oluşturuyorsunuz. Olmuş bitmiş işe
şimdi yasal bir kılıf getiriyorsunuz. Buna da bizim “evet” deme şansımız yok.
Son
söz olarak da şunu ifade edeceğim: Sayın Meclis Başkan Vekili bulunduğu yerden
milletvekillerine sataştığı zaman milletvekilinin de buna cevap verme hakkı vardır.
Eğer Meclis Başkanlığı kürsüsü sataşma yerine dönüşürse milletvekilinin de
kendi yerinden buna cevap verme hakkı vardır. 
Sayın
Başkan Vekili bir önceki oturumda ısrarla grubumuzu itham etti: “Ben sizi davet
ettim, gelmediniz.” Bu bir ithamdır, bu bir sataşmadır. Buna karşı cevap
hakkını kullanmamız gerekirdi, bu talebimize “Ben istediğim zaman cevap
veririm.” dendi. O zaman orası tarafsızlık kürsüsü olmaz. Siz, hem itham edip
hem de “Ben istediğim zaman cevap hakkı vereceğim.” dediğiniz zaman tarafsızlığınızı
yitirmiş olursunuz. 
(Mikrofon
otomatik cihaz tarafından kapatıldı) 
ADİL
ZOZANİ (Devamla) - Defalarca söyledim, olumlu uygulamalarınıza, evet, çıktık,
burada dedik ki: “Olumludur.”, olumsuz uygulamalarınıza da karşı çıktık. Bugün
bu olumlu imajınızın üzerine bir çizgi çizdiniz. 
Sayın
Başkan, tekrarı olmayacağını umut ederek Meclisi saygıyla selamlıyorum.
BAŞKAN
– Sayın Zozani, teşekkür ederim.
Yani,
herkesin kendine doğal olarak hak gördüğü şeyleri ben de bir birey olarak
kullandığım zaman maalesef bir eleştiriye tabi tutuluyorum. Ben sizi itham
etmedim. Siz de bana kalkıp “Şahsınıza yönelik bir tavır değildi.” diye
açıklamada bulundunuz. Bundan bir alınganlık yaşadıysanız, o sizin sorununuz,
ben bir şey söyleyemem size Sayın Zozani.
ADİL
ZOZANİ (Hakkâri) – 2’nci defa tekrar ettiniz Sayın Başkan, onu söylüyorum.
BAŞKAN
– Şahsı adına Manisa Milletvekili Sayın Özgür Özel.
Buyurun.
(CHP sıralarından alkışlar) 
ÖZGÜR
ÖZEL (Manisa) – Teşekkür ederim.
Sayın
Başkan, değerli milletvekilleri; hepinizi gecenin bu saatinde, hatta sabaha
karşı saygıyla selamlıyorum.
Tabii,
sayın bakanlar ışık hızıyla değiştiği için, bir önceki bakanın söylediği bir
şey üzerine bir şeyler ifade edeceğiz ama bunun için herhâlde Sayın Babacan’ı
konuya bir kez daha güncellemek gerekecek. 
KAMER
GENÇ (Tunceli) – Bakan arkada oturuyor.
ÖZGÜR
ÖZEL (Devamla) - Sayın Bakan da arkadaymış, o da büyük memnuniyet verici bir
durum.
Biraz önce Sayın Bakana çok basit bir
şey söyledim. Şimdi, Soma’da 301 kişiyi kaybettik. Hepimiz çok üzüldük, bir
vicdan harekete geçti, “Geride bıraktıklarına sahip çıkalım.” dedik. Bununla
ilgili düzenlemeler birçok yönüyle eksik, verilen sözlerin önemli bir kısmı
tutulmuyor ama tutulan kısmı da anlamlı. Ama, bunu sadece Soma’daki 301 kişi
için yapıyoruz. Önceden ölenlerin çocuklarına diyoruz ki: Sizin babanız ölmekte
acele etti, bekleyecekti 301’iyle bir ölecekti. Sonra ölenler, maden kazasından
sonra, Soma’dan sonra Türkiye’de 20 madenci öldü. Onlardan sonuncusu da geçen
hafta aynı damar üzerinde çalışan başka bir ocakta, giriş yerlerinin arası
700-800 metre, Metin Keskin hayatını kaybetti, 3 tane çocuk bıraktı geride. Biz
Metin Keskin’in ölümünden sonra burada yasa yapıyoruz, bu yasadan Metin’in
evlatları yararlanamayacak. Metin’in evlatlarına ev vermeyeceğiz, Metin’in
evlatlarına veya annesine, birinci derece yakınlarına iş imkânı sağlamayacağız
ve bunun dışındaki diğer birtakım şeylerden Metin’in çocukları yararlanmayacak.
O da Soma’da öldü, aynı damar üzerinde çalışan başka bir madende ve 20 tane
daha madenci Soma’dan beri...
Sayın Berber bunları biliyor. İlk
günlerde bugün, bunu yapacağını söylesek asla kabul etmezdi, ne münasebet
derlerdi. Soma’dan önce ölmüş Zonguldaklı madencilerin yakınları Plan ve Bütçe
Komisyonuna geldi. Gözü yaşlı anneler perişan durumdalar çünkü teker teker
ölmüş çocukları, 9 kişi ölmüş bir seferinde, onlara böyle düzenlemeler
yapılmamış. İktidar sıralarının en arkasına oturdular, onları dinledik, hepimiz
duygulandık. Herkes, hiç merak etmeyin anneciğim siz gidin Zonguldak’a rahat
rahat... Gittiler ama 301 kişi dışında kimse bu haktan yararlanmıyor. 
Sayın Bakana dedim ki: Bunun insafla,
vicdanla, akılla bağdaşır bir tarafı yok. Verdiği cevap şu: “77 milyona
güzellikler yapmak lazım, biz 301’ine yapıyoruz.” Yani diyor ki: Bunun önü, arkası,
sonu yok. O zaman şununla itham ederler sizi, derler ki: Sizin meseleniz
Soma’daki 301 kişinin ailesini, o 301 şehidimizin emaneti olarak kabul edip bir
şey yapmak değil, Soma’da ortaya çıkan o büyük felaketten sonra toplumda
yükselen infial -işte maden şirketinin CEO’sunun eşi birinci sıradan Meclis
adayınız çıktı, oradaki işçilerin AKP mitingine gittiği çıktı, önemli ilişkiler
ortaya çıktı- o partinize siyaseten zarar verecek; susturmak için, bunu
düşürmek için hepimizin de arkasında duracağı bir sürü şey vadettiniz. Ama siz
burada madenciyi, onun çocuğunu, emanetini falan düşünmüyorsunuz ki.
Düşünseniz, Metin Sert geçen hafta öldü İmbat’ta, onun çocukları için burada
bir geçici madde, bir ilave, bir şey yaparsınız. Yahu, gayret edin, bir adım
atmaya çalışın.
Uyar Madencilik diye bir şey var. Ne
kadar çok eleştirildi AKP milletvekilleri bu konuda. Ben Sayın Plan ve Bütçe
Komisyonu Başkanının da bazı ilişkilerden duyduğu rahatsızlığı özel
görüşmelerde ifade ettiğini biliyorum. O Uyar Madencilikte bu Meclisin 24’üncü
Dönemi’nin süresi boyunca 13 kazada 14 kişi ölmüştü, onlarca yaralanan oldu.
Ali Kandemir diye bir kardeşimiz var, iki gözü kör. Neden? Grizu kontrollü,
antigrizu dinamit yerine taş ocağı dinamitini vermişler eline, arkadaşı
ayaklarını açmış, o aşağıdan sistemi çalıştırırken patlamış, onun iki gözü
kopmuş, arkadaşının iki bacağı. Bu adam başvurmuş mahkemeye, tazminat da
kazanmış, Uyar Madencilik hileli iflas yaparak… Ki bunu Taner Yıldız söylüyor,
“Söke’de bir madenleri daha var Uyarların ama muvazaayla mal kaçırmışlar.”
falan diyor ama bir sürü enerji yatırımına daha izin veriyorsunuz Konya’da,
Kayseri’de. 
Söz verdiniz, o çocuklara söz verdiniz
o gün. Bak, 15’inci madde, Uyar Madenciliğin… “Gerekirse biz ödeyeceğiz
tazminatları ve devlet alacağı olarak peşine düşeceğiz.” dediniz; hadi getirin,
çağırın gelsin Komisyon. Yapmıyorsunuz. 
Ayıptır, yazıktır, günahtır, söyleyecek
başka söz kalmamıştır. Hepinizi vicdanlarınızla baş başa bırakıyor, saygılar
sunuyorum. (CHP ve MHP sıralarından alkışlar)
BAŞKAN – Teşekkür ederim.
Şahsı adına ikinci konuşmacı Kırıkkale
Milletvekili Sayın Ramazan Can.
Buyurun.
RAMAZAN CAN (Kırıkkale) – Sayın Başkan,
değerli milletvekilleri; Genel Kurulu saygıyla selamlıyorum.
Sabaha
yaklaştık, fazla vaktinizi almak istemiyorum. Torba yasayla ilgili söylenecek
her söz söylendi, hiç kimsenin dağarcığında herhangi bir söz kalmadı, gerekli
müzakereler de yapıldı. Soma şehitleriyle ilgili, toplumun kahir ekseriyetini
ilgilendiren önemli hükümler var tasarıda. Artık millet beklemekte, bunu
inşallah en kısa zamanda, sabaha doğru yasalaştıracağız hep beraberce. 
Soma şehitleri ile diğer kazada şehit
düşen, diğer kazada hayatını kaybedenleri mukayese etmek, Soma şehitleri
üzerine ve diğer kazada şehit düşen kardeşlerimiz üzerinden siyaset yapmak,
istismar etmek doğru değildir diye düşünüyorum. 
Bu duygular içerisinde bu maddeye
desteğinizi bekliyor, Genel Kurulu tekrar saygıyla selamlıyorum. (AK PARTİ
sıralarından alkışlar)
BAŞKAN – Teşekkür ederim. 
Şimdi soru-cevap bölümüne geçiyoruz. 
Süremiz on dakika. Beş dakika süreyi
sorulara ayırıyoruz. 
İlk soru soran kişi Sayın Can. 
Buyurun.
RAMAZAN CAN (Kırıkkale) – Sayın
Başkanım, vasıtanızla Sayın Bakana sormak istiyorum: Torba yasada yapılandırma
nevi altında vatandaşlarımızdan toplam kaç kişi müracaat ediyor ve yapılandırma
oranı olarak bu oran nedir, neye tekabül eder? Bu konuda bir çalışmanız oldu
mu? 
ERKAN AKÇAY (Manisa) – Nereden bilsin
ya, bilmez ki. 
ADİL ZOZANİ (Hakkâri) – Onlar nereden
bilecek?
HASİP KAPLAN (Şırnak) – Bir ay sonra
cevap alırsın. 
BAŞKAN – Sayın Özel...
ÖZGÜR ÖZEL (Manisa) – Sayın Başkan, çok
teşekkür ediyorum. 
Biraz önce hani söz isteyip de otuz
saniye kullanan arkadaşa şunu hatırlatmak lazım: “301 kişi ile ondan sonra ölen
arkadaşları birbiriyle kıyaslamak yanlış.” diyor. Sen onu gidip de o ölen
madencinin evladına sor. AKP, işçi sınıfına bir şey öğretiyorsa herhâlde bu
gece şunu öğretiyor: İşçi sınıfının gücü örgütlülüğünden, birlikteliğinden
gelir ve diyorsunuz ki: “Bizim sizi kale almamız için örgütlü olacaksınız,
ölecekseniz bile toplu öleceksiniz.” 
Umuyorum, bu kadar dağınık bir
örgütlenme içindeki Türkiye işçi sınıfı çok acı bir şekilde öğrettiğiniz bu
dersten üstüne düşen payı alır da bundan sonra bu sınıfla böyle dalga
geçemezsiniz.
BAŞKAN – Sayın Işık...
ALİM IŞIK (Kütahya) – Teşekkür ediyorum
Sayın Başkan. 
Sayın Bakan, getirilen bu geçici
maddeyle liman izinlerine konu kaç tesis son düzenlemeye göre işlem görecek?
Bunlar içerisinde İzmir’de yapımına başlanan ve belli bir noktaya geldiği ifade
edilen söz konusu liman ihalesi ne zaman yapılmıştır? İhale bedeli ve şartları
nasıldır? Bu yapılan düzenlemeyle yüzde 50 düzeyinde yapılacak ödemenin yüzde
2’ye indirilmesinin ardından devletin ya da Orman Genel Müdürlüğü bütçesinin ne
kadar kaybı söz konusudur? Eğer bu düzenlemeden sonra bu ihaleye katılan
herhangi bir başka şirket söz konusu şartlarda sonradan değişiklik getirildiği
iddiasıyla mahkemeye başvurur ve yargı sonucunda bunu kazanırsa bundan devletin
ne kadar zararı olur? Böyle bir düzenlemeye neden ihtiyaç duyulmuştur? Doğru
buluyor musunuz? Hukuken bunun doğru olmadığını söyleyebilir misiniz?
BAŞKAN – Teşekkür ederim.
Sayın Kuşoğlu…
BÜLENT KUŞOĞLU (Ankara) – Teşekkür
ederim Sayın Başkan.
Sayın Bakanım, sizi bulmuşken ben de
iki ay kadar önce Ziraat Bankasının New York şubesiyle ilgili başlayan
soruşturmayı sormak istiyorum. Gerekçesi neydi ve hangi aşamada, nasıl
seyretmektedir? Bu Halk Bankasına da söylendiği şekilde sirayet edecek midir?
Onunla ilgili bilgi verebilirseniz çok memnun olacağım.
Teşekkür ederim.
BAŞKAN – Sayın Akar…
HAYDAR AKAR (Kocaeli) – Sayın Bakan,
biraz evvel AKP adına bir dakikalık söz alan, size soru soran arkadaş bu
kanunla ne kadar insanın vergi borcunun ya da cezasının silineceğini sordu. Ben
de şöyle sormak istiyorum…
ALİM IŞIK (Kütahya) – “Silineceğini”
demedi “Ne kadar vatandaş yararlanacak?” dedi. 
HAYDAR AKAR (Kocaeli) – Evet
yararlanacak. 
Ben de 87 şirket 2013 yılında 2,4
milyar TL’lik bir vergi borcunun silindiğini, hatta cezalarıyla birlikte
silindiğini biliyorum. Bu vergi borcu silinen şirketler arasında bu 10
işçimizin canını kaybettiği şirket var mı? Yine, 301 maden işçisinin canını
kaybettiği şirket var mı? Bu 87 şirket kimdir, kimlerdir?
BAŞKAN – Sayın Atıcı…
AYTUĞ ATICI (Mersin) – Teşekkür ederim
Sayın Başkan.
Sayın Bakan,
İzmir’de yapılacak olan, yapılmakta olan bu limanla ilgili ihale işlemi yapıldı
ve şimdi bir değişiklik yapılıyor yani oyun başladıktan sonra oyunun kuralları
değiştiriliyor. Açıkçası bu ihaleye fesat karıştırmak değil midir? Siz
ekonomiyi bilen bir insansınız, böyle bir uygulamanın devletimize zararı ne
kadardır ve gerçekten siz bunu onaylıyor musunuz, vicdanınız rahat mı, oradan
kalktığınızda evinize vicdanınız rahat bir şekilde gidecek misiniz?
BAŞKAN – Sayın Özel…
ÖZGÜR ÖZEL (Manisa) – Teşekkür ederim
Sayın Başkan.
Sayın Bakan, geçen günlerde yayımlanan
bir Bakanlar Kurulu kararıyla 15 Eylülde çiftçilerin alacakları
desteklemelerden elektrik borçlarının kesilmesi gündeme geldi. Şimdi, bu
şirketlerin, elektrik dağıtım şirketlerinin önemli görevlerinden bir tanesi
tahsilat ve ihalelere girip teklif verirken de şüpheli alacaklar veya
alacakların tahsil kabiliyetinin olmadığını da göz önüne alarak bir düzenleme
yaptılar, ihaleye ona göre teklif verdiler. Bilseydi birileri siz ödemelerden
özel şirketin alacağını kesip ödeyeceksiniz şüpheli alacak ya da tahsil
kabiliyeti güç alacak kalemini ona göre hesaplar, daha yüksek teklif verirdi.
Burada yapılan düzenlemenin hatalı bir düzenleme olduğunu düşünüyor musunuz?
Köy bakkalı gelir “Çiftçiden benim alacağımı da tahsil edip veresiye defterini
otomatik kapatın.” derse o şirkete verdiğiniz imtiyazı köyün bakkalına da
verecek misiniz?
BAŞKAN – Teşekkür ederim.
Sayın Bakan, buyurun.
BAŞBAKAN YARDIMCISI ALİ BABACAN
(Ankara) – Teşekkür ediyorum.
Sayın Başkan, değerli milletvekilleri;
öncelikle Soma’daki maden kazasında hayatını kaybeden işçilerimize tekrar
buradan Allah’tan rahmet diliyorum ve ailelerine sabır diliyorum.
Buradaki yapmış olduğumuz düzenleme, bu
torba yasayla yapmış olduğumuz düzenleme hayatını kaybeden işçilerimizin
yakınlarıyla alakalı bazı telafi edici tedbirleri içeriyor. Kuşkusuz, kaybolan
canı geri getirmek mümkün değil ama özellikle bundan sonrasıyla alakalı da
tedbirler konusunda ilgili bakanlıklarımız geniş bir çalışmayı başlatmış
durumda ve bu tür olayların tekrar etmemesi ya da azalması için de geniş bir
araştırma, soruşturma ve yeniden tedbir alma çalışması şu anda sürmekte. 
Bu tasarıda aynı zamanda kamu
alacaklarının yeniden yapılandırılmasıyla ilgili önemli maddeler söz konusu.
Burada hiçbir alacağın silinmesi söz konusu değil. Alacağın anaparası mutlaka
korunuyor, anapara enflasyonla bugüne getiriliyor. Dolayısıyla, bir af niteliği
taşımıyor, bir yeniden yapılandırma tasarısı bu.
Bu yeniden yapılandırmanın
taksitlendirme şartlarına bakarsanız aslında finansal olarak bir bütünlük de
içeriyor. Burada çok farklı sayıda kamu alacağı ya da kamusal alacak söz konusu
olduğu için, her bir alacak cinsinden kaç tane vatandaşımız yararlanabilecek ve
buradaki toplam rakam nedir, bununla ilgili veriler elimde yok ancak bundan
önceki tecrübelerde şunu görüyoruz: Tahsilat oranı böyle beklendiği kadar çok
yüksek de olmayabiliyor. Buradaki amaç belki bir miktar tahsilat ama daha çok
da vatandaşlarımızın kamuyla olan borç-alacak ilişkisinde bir fırsat daha
vermek, şu ya da bu sebeple ödenemeyen borçların ödenebilmesi için bir kolaylık
sağlamak, aslında bunu böyle okumakta belki fayda var.
Ziraat Bankasıyla ilgili konuya
gelince, Ziraat Bankasının yurt dışı operasyonlarıyla alakalı önemli bir sorun
bana iletilmiş değil, basında yer aldığı ya da farklı ortamlarda işlendiği
kadar ciddi bir problem bana iletilmiş değil. Eğer gerçekten sorun büyük olsa
yönetim, Genel Müdürümüz gelip bu konuda herhâlde bilgilendirmelerini
yaparlardı diye düşünüyorum. Ciddi bir problem, herhangi bir yurt dışı
operasyon da şu anda söz konusu değil. Kaldı ki Ziraat Bankası yüzde 100
hazinenin sahip olduğu ve kredibilitesinin, itibarının tüm dünyada oldukça
yüksek olduğu bir bankamız. 
Bu, limanla ilgili konuya gelince, bu
konunun her ne kadar detayına ilgili bakanlarımız kadar hâkim olmasam da
özelleştirme sonrası bazı kuruluşlarımızın değişen şartlar gereği ya da oluşan
yeni ihtiyaçlar gereği yeni uygulamalarla muhatap olması söz konusu olabiliyor.
Burada önemli olan Türkiye’ye gelen yatırımdır, Türkiye’nin doğrudan sermaye
çekme noktasında itibarının, güvenilirliğinin yüksekliğidir ve yatırımcıların
sorunlarla karşı karşıya kaldığında da sorunların çözümünde Hükûmeti, devleti,
kamu kuruluşlarımızı yanında bulabilmesidir ve bizim özellikle yatırım ortamını
iyileştirmeyle ilgili ve Türkiye’ye daha çok yatırım cezbetmekle ilgili de
zaten on iki yıldır uyguladığımız ciddi ve iyi sonuç veren bir programımız var.
Buna da aynı kararlılıkla devam etmek istiyoruz.
Çiftçi borçlarımızla ilgili konuya
gelecek olursak özellikle özelleştirme sonrası bazı bölgelerimizde dağıtımla…
(Mikrofon otomatik cihaz tarafından
kapatıldı)
BAŞKAN – Sayın Bakan, bir dakika daha
verebilirim.
Buyurun, toparlayın.
BAŞBAKAN YARDIMCISI ALİ BABACAN
(Ankara) – Teşekkür ederim.
Ve özellikle bazı bölgelerimizde ödeme
alışkanlığı -elektrik faturalarını ödeme alışkanlığı- maalesef yeterince
gelişmiş olmadığı için uygulamada öngörülemeyen sorunlar ortaya çıkabiliyor ve
özellikle güvenlik noktasında da sorunlar ortaya çıkabiliyor. Dolayısıyla
resmin tümüne bakıldığında, toplama bakıldığında da alacak tahsilatının daha
iyi bir şekilde yapılabilmesi için bazen tedbirler almak gerekebiliyor. Tabii,
çok ideal bir ortamda düşündüğünüzde belki “Niye bu böyle oluyor?” diye sormak
da mümkün ama pratikte ve arazide karşı karşıya kalınan sorunlar bazen ideal
bir noktada değil de, idealin biraz yakınında bir noktada da kararlar almaya
bizi yöneltebiliyor.
Teşekkür ederim.
BAŞKAN – Sayın milletvekilleri, geçici
maddeyle ilgili olarak görüşmeler tamamlanmıştır.
Şimdi oylarınıza sunuyorum: Kabul
edenler... Kabul etmeyenler... Kabul edilmiştir. 
147’nci maddede dört adet önerge
vardır, okutuyorum:
Türkiye Büyük
Millet Meclisi Başkanlığına
Görüşülmekte olan 639 Sıra Sayılı Kanun
Tasarısının 147 nci maddesinin aşağıdaki şekilde değiştirilmesini arz ve teklif
ederiz.

 Mustafa Elitaş  Mehmet
Doğan Kubat  Ramazan Can
 Kayseri  İstanbul
 Kırıkkale

 Recep Özel  Osman
Aşkın Bak 
 Isparta  İstanbul
"MADDE 147- Bu Kanunun;
a)  4 üncü maddesiyle 4857 sayılı
Kanunun 41 inci maddesine eklenen onuncu fıkra ile 7 nci maddesi 1/1/2015
tarihinden itibaren,
b)  10 ve 11 inci maddeleri, bu
Kanunun yayımı tarihinden dört ay sonra,
c)  39 uncu maddesiyle 5510 sayılı
Kanunun 6 ncı maddesinin birinci fıkrasının (c) bendinde yapılan ibare
değişikliği ile 54 üncü maddesi 1/4/2015 tarihinden itibaren,
ç) 49 uncu maddesi, bu Kanunun yayımı
tarihini izleyen aybaşından itibaren,
d)  62 nci maddesi ile 5510 sayılı
Kanuna eklenen geçici 59 uncu madde, 13/5/2014 tarihinden geçerli olmak üzere
yayımı tarihinde,
e)  88 inci maddesi, 31/3/2014
tarihinden geçerli olmak üzere yayımı tarihinde,
f) 111 inci maddesi 31/1/2015
tarihinden itibaren,
g) Diğer hükümleri yayımı tarihinde,
yürürlüğe girer. 
Türkiye Büyük
Millet Meclisi Başkanlığına
Görüşülmekte olan 639 sıra sayılı İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Manisa Milletvekili Erkan Akçay'ın; Konya Milletvekili
Mustafa Kalaycı ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Yozgat Milletvekili Sadir Durmaz ve Milliyetçi
Hareket Partisi Grup Başkanvekili İzmir Milletvekili Oktay Vural'ın;
Kahramanmaraş Milletvekili Mesut Dedeoğlu ile Milliyetçi Hareket Partisi Grup
Başkanvekili İzmir Milletvekili Oktay Vural'ın; Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural'ın; Manisa Milletvekili Erkan Akçay ve Milliyetçi Hareket Partisi
Grup Başkanvekili Mersin Milletvekili Mehmet Şandır'ın; Tekirdağ Milletvekili
Bülent Belen ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Manisa Milletvekili Erkan Akçay ve Milliyetçi
Hareket Partisi Grup Başkanvekili Mersin Milletvekili Mehmet Şandır'ın; İstanbul
Milletvekili Atila Kaya ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Kahramanmaraş Milletvekili Mesut Dedeoğlu ve
Milliyetçi Hareket Partisi Grup Başkanvekili Mersin Milletvekili Mehmet
Şandır'ın; İstanbul Milletvekili Durmuşali Torlak ve Milliyetçi Hareket Partisi
Grup Başkanvekili Mersin Milletvekili Mehmet Şandır'ın; Mersin Milletvekili Ali
Öz ve Milliyetçi Hareket Partisi Grup Başkanvekili Mersin Milletvekili Mehmet
Şandır'ın; Osmaniye Milletvekili Hasan Hüseyin Türkoğlu ve Milliyetçi Hareket
Partisi Grup Başkanvekili Mersin Milletvekili Mehmet Şandır'ın; Kastamonu
Milletvekili Emin Çınar ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Kütahya Milletvekili Alim Işık ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Konya Milletvekili
Mustafa Kalaycı ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Manisa Milletvekili Erkan Akçay ve Milliyetçi
Hareket Partisi Grup Başkanvekili İzmir Milletvekili Oktay Vural'ın Benzer
Mahiyetteki Kanun Teklifleri ve Plan ve Bütçe Komisyonu Raporu ile Türkiye
Büyük Millet Meclisi Başkanlığı ve Plan ve Bütçe Komisyonu Başkanlığı
Tezkerelerinin (1/931, 2/115, 2/139, 2/195, 2/282, 2/297, 2/298, 2/324, 2/368,
2/399, 2/434, 2/439, 2/453, 2/524, 2/528, 2/555, 2/601, 2/640, 2/689, 2/691,
2/798, 2/885, 2/896, 2/944, 2/1019, 2/1063, 2/1103, 2/1131, 2/1156, 2/1200,
2/1202, 2/1203, 2/1217, 2/1222, 2/1227, 2/1236, 2/1242, 2/1245, 2/1248, 2/1258,
2/1260, 2/1301, 2/1302, 2/1345, 2/1350, 2/1364, 2/1372, 2/1383, 2/1414, 2/1422,
2/1426, 2/1431, 2/1437, 2/1442, 2/1488, 2/1496, 2/1498, 2/1506, 2/1516, 2/1525,
2/1540, 2/1595, 2/1652, 2/1655, 2/1657, 2/1677, 2/1688, 2/1716, 2/1747, 2/1765,
2/1775, 2/1794, 2/1797, 2/1799, 2/1808, 2/1837, 2/1869, 2/1899, 2/1906, 2/1924,
2/1932, 2/1938, 2/1954, 2/1957, 2/1963, 2/1983, 2/1997, 2/2000, 2/2032, 2/2041,
2/2051, 2/2056, 2/2057, 2/2065, 2/2069, 2/2083, 2/2146, 2/2156, 2/2178, 2/2186,
2/2187, 2/2190, 2/2191, 2/2192, 2/2198) çerçeve 147 nci maddesinin 1 inci
fıkrasının d) bendinin aşağıdaki şekilde değiştirilmesini arz teklif ederiz.

 Erkan Akçay Ali
Halaman Reşat Doğru
 Manisa Adana Tokat

 Alim Işık Seyfettin
Yılmaz
 Kütahya Adana
"d) 92 nci maddesi, 28/2/2014
tarihinden geçerli olmak üzere yayımı tarihinde,
Türkiye Büyük
Millet Meclisi Başkanlığına
Görüşülmekte olan 639 Sıra Sayılı İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Benzer Mahiyetteki Kanun Teklifleri ve Plan ve Bütçe
Komisyonu Raporunun 147. Maddesinin birinci fıkrasını n (a) bendinin madde
metninden çıkarılmasını arz ve teklif ederiz.

 Rahmi Aşkın Türeli Vahap
Seçer Musa Çam
 İzmir Mersin İzmir

 Erdal Aksünger Ümit
Özgümüş
 İzmir Adana
Türkiye Büyük
Millet Meclisi Başkanlığına
Görüşülmekte olan 639 Sıra Sayılı Kanun
Tasarısının, 147'inci maddesinin "a)" ve "b)" maddelerinin
tasarı metninden çıkarılmasını arz ve teklif ederiz.

 Pervin Buldan İdris
Baluken Nazmi Gür
 Iğdır Bingöl Van

 Nursel Aydoğan Sebahat
Tuncel Hasip Kaplan
 Diyarbakır İstanbul Şırnak

 Erol Dora
 Mardin
BAŞKAN – Komisyon okunan sön önergeye
katılıyor mu?
PLAN VE BÜTÇE KOMİSYONU BAŞKANI RECAİ
BERBER (Manisa) – Katılmıyoruz. 
BAŞKAN – Hükûmet? 
BAŞBAKAN YARDIMCISI ALİ BABACAN (Ankara)
– Katılmıyoruz. 
BAŞKAN – Önerge üzerinde Şırnak
Milletvekili Sayın Hasip Kaplan konuşacak. 
Buyurun. 
HASİP KAPLAN (Şırnak) – İyi sabahlar
arkadaşlar. 
Doksan dokuz gün, cumartesi, pazar
sabahlara kadar bir torba kanun görüştük Mecliste. 
SÜREYYA SADİ BİLGİÇ (Isparta) – Hep
Recai Bey yaptı! 
HASİP KAPLAN (Devamla) – 17 bakanlığın
ilgi alanında, 44 temel kanunda ve maalesef Hükûmet tasarısı olarak Soma
işçilerinin acılarına merhem olacak diye kamuoyuna açıklanan bu tasarı, eklene
eklene alt komisyonda 106 maddeye, üst komisyonda 148 maddeye, Genel Kurulda da
150 maddeye kadar çıktı. 
AK PARTİ hükûmetleri döneminde 13 bin
işçi iş kazalarında hayatını kaybetti ve bilimsel incelemeler bunların yüzde
90’ının önlenebilir kazalar olduğunu gösteriyor, Soma’daki gibi ve en son
İstanbul’daki asansör kazasında yaşamını yitiren yurttaşlarımızınki gibi. 
Burada öğretmen atamaları da var,
arsayı gayrimenkul yapan anlayış da var arkadaşlar. Burada ormandan meraya
kadar ranta açılan yerler var. RTÜK, denizcilik var, gümrükler var ve o kadar
çok farklı kişiye özel yasalar var ki ve o kadar çok torbanın içine her aklına
esen, herkes bir şeyler getirdi ki bu akşam da arka tarafta hâlâ önergeler
hazırlanıp geldi. Herhâlde bir hafta daha sürse bir 15-20 madde daha buna eklenirdi.

Sonuçta, bu torba kanunda -bu bir
tercih meselesidir- Hükûmet “Ben özelleştirmede ısrarlıyım, kamuda
taşeronlaşmayı da sistemleştiriyorum.” dedi. Bu torba kanunun son mantığı bu. 
“Mahkeme kararlarını sevmiyorum.” dedi
Hükûmet, “Uygulamayacağım” dedi. Avukatların ücretlerini kesmeye kalktı
davalarda ve bununla da yetinmedi mahkeme kararlarını iki yıl uygulamama
keyfiyetinde istenen düzenlemeler getirdi. Bu da yetmedi, beş tane
özelleştirmeyle ilgili kararın uygulanmazlığına hükmetti. İç Tüzük’ü tanımadınız,
Anayasa’yı tanımadınız, mahkeme kararlarını tanımadınız ve sonuçta geldik bu noktaya.
Bu noktada torbayı tartıyoruz, teraziye vuruyoruz, artılarını bir kefeye,
eksilerini bir kefeye koyduğumuz zaman eksiler o kadar çok ağır basıyor ki
sonuçta şuna varıyoruz Halkların Demokratik Partisi olarak: Soma’nın
acılarından ders çıkarılmamış. İş güvenliği, iş sağlığı, iş denetimi bunların
hiçbirisi sağlanmamış, sağlanmayacak. Bu konuda hiçbir bakan bir çalışma
yapmadı. Bunun hiçbir bedelini kimse ödemedi. Bu, bir akçeli merhem sarma olayı
olarak görüldü.
Öğretmen atamaları bekleniyor. Okullar
açıldı. “Öğretmen atamalarını ayırın.” dedik, “Soma işçileriyle ilgili bölümü
ayırın.” dedik. Haziranda çıkacaktı bu yasalar çıkarılmadı ve tabii ki biz,
buna muhalefet şerhini yazdık bugüne geldi. Burada herkesin vebali var. Bu sağlıksız
çalışma temposunda, mobbing’de ve angaryada gerçekten buradaki çalışan
emekçilere kadar herkesin bu konuda hakkı var üstünüzde. Beşiktaş Çarşı bile
Hükûmeti yıkacak diyorsanız demek ki muhalefet olarak çok etkili olamamışız, bu
torba görüşmeleri onu gösterdi. Aman dikkat edin Hükûmete, Çarşı grubu yıkmaya
çalışır gibi bir rahatlıkta ve kıyıdaysanız başka bir torba çıkarma şansınız
olmayabilir. 
Hepinize iyi sabahlar. (HDP
sıralarından alkışlar) 
BAŞKAN – Teşekkür ederim. 
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir. 
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 639 sıra sayılı İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Benzer Mahiyetteki Kanun Teklifleri ve Plan ve Bütçe
Komisyonu Raporunun 147. Maddesinin birinci fıkrasının (a) bendinin madde
metninden çıkarılmasını arz ve teklif ederiz. 
Erdal Aksünger (İzmir) ve arkadaşları
BAŞKAN – Komisyon önergeye katılıyor
mu? 
PLAN VE BÜTÇE KOMİSYONU BAŞKANI RECAİ
BERBER (Manisa) – Katılmıyoruz Sayın Başkan. 
BAŞKAN – Hükûmet? 
BAŞBAKAN YARDIMCISI ALİ BABACAN
(Ankara) – Katılmıyoruz. 
BAŞKAN – Önerge üzerinde İzmir
Milletvekili Sayın Musa Çam konuşacak. 
Buyurun. (CHP sıralarından alkışlar) 
ÜNAL KACIR (İstanbul) – Sen niye
pijamayla geldin kardeşim!
MUSA ÇAM (İzmir) – Birazdan
göstereceğim pijamayı!
ÜNAL KACIR (İstanbul) – Kafan zaten
görünüyor da…
MUSA ÇAM (Devamla) – Sayın Başkan,
Türkiye Büyük Millet Meclisinin saygıdeğer üyeleri; hepinize günaydın, iyi
sabahlar diliyorum. 
13 Mayısta burada gördüğünüz
arkadaşlarımızı Soma’da kaybettik. Tam üzerinden dört ay geçti. 13 Mayıs, 13
Haziran, 13 Temmuz, 13 Ağustos, 13 Eylül; dört gün sonra tam dört ay olacak
Soma’da hayatını kaybeden 301 arkadaşımızın aramızdan ayrılışının üzerinden.
Getirdim, unutmayalım ve unutturmayalım, Soma’da hayatını kaybeden
kardeşlerimizi asla unutmayalım arkadaşlar. Ama görüyoruz ki, benden önceki
konuşan arkadaşlarımız da defalarca dile getirdiler, aradan dört ay geçmiş
oldu.
Yaklaşık olarak alt komisyonda 7 gün,
48 saat, üst komisyonda 23 iş günü, 157 saat ve benden önce konuşan çok değerli
konuşmacıların yaptıkları hesabın totaline baktığımızda 98, 99 gündür biz Soma
kanununu konuşuyoruz ve müzakere ediyoruz. 
Alt komisyonda ve ana komisyonda, Plan
Bütçede dile getirdik. “Arkadaşlar, Soma’yla ilgili yapılacak olan toplam madde
sayısı 20-25. Lütfen bu, Sağlık, Aile, Çalışma ve Sosyal İşler Komisyonunda
görüşülsün. -Sayın Komisyon Başkanı ve Komisyonun çok değerli üyeleri burada-
orada görüşülsün. Kamu alacaklarıyla ilgili paket de Plan ve Bütçe Komisyonuna,
bize gelsin.” dedik. Sayın Meclis Başkanımız, eski Başkan siz de buradasınız,
söylüyorum, dedik ki: “O da Plan ve Bütçe Komisyonuna gelsin, müzakere edelim.
Sağlık, Aile, Çalışma ve Sosyal İşler Komisyonu bitirsin, Genel Kurula insin,
yasalaşsın. Kamu alacakları ve diğer maddeleri de biz Plan ve Bütçe
Komisyonunda görüşelim; o da onun arkasından gelsin ve arka arkaya Türkiye
Büyük Millet Meclisinden geçsin, yasalaşsın.” 
Bizler gecenin bu saatinde, dün ve
bugün neden buradayız arkadaşlar, niçin buradasınız, neden? 
SÜREYYA SADİ BİLGİÇ (Isparta) –
Engellediniz, niçin soruyorsun? 
MUSA ÇAM (Devamla) – Sizin yanlış
yönetim tarzınızdan kaynaklanıyor, bunu bir defa bilin arkadaşlar. 
HÜSEYİN BÜRGE (İstanbul) – Sizin
engellemeniz doğru mu? 
MUSA ÇAM (Devamla) – Bu süreci AKP grup
başkan vekilleri ve Komisyon yöneticileri, iyi yönetemediniz; bunu lütfen kabul
ediniz arkadaşlar. İyi yönetemedikleri için de bugün, bu saatlerde… Evet,
Türkiye Büyük Millet Meclisi kurulduğu günden bugüne kadar sabahlara kadar
çalışmıştır, yine çalışacaktır gerektiğinde ama yanlış politikalar sonucunda
gecenin bu saatlerine kadar burada kalmanın, şu stenograf arkadaşlarımızın,
kavas arkadaşlarımızın, hemen Başkanlık Divanında görev yapan arkadaşlarımızın,
karşıda basın mensubu arkadaşlarımızın, kapılarda bekleyen güvenlik güçlerinden
arkadaşlarımızın gece yarılarına kadar buralarda beklemesinin hiçbir manası ve
anlamı yok. Burada oturan bu stenograf arkadaşlarımızın çocukları ramazan ayı
boyunca, mübarek ramazan ayı boyunca hiçbir akşam aileleriyle iftar sofrasına
oturamadılar, onlar hep buradaydı. Neden? Niçin? Neden arkadaşlar? Yanlış
yönetim tarzınız nedeniyle buraya geldik arkadaşlar. 
Bakın, bu saatte, şu anda, bu saatte
Türkiye’de, Ankara’da nereler çalışıyor? 
HÜSEYİN BÜRGE
(İstanbul) – Biz çalışıyoruz. 
MUSA ÇAM (Devamla) – Çorbacılar, bar ve
pavyonlar, bir de Türkiye Büyük Millet Meclisi çalışıyor. Yanlıştır, bu
yaptığınız yanlıştır arkadaşlar ve bunu yaparken de şimdi sizler Soma’da
hayatını kaybeden 301 kardeşimizin kanı üzerine TÜRGEV’e rant…
MEHMET CEMAL ÖZTAYLAN (Balıkesir) – Sen
yapıyorsun onu! Sen yapıyorsun!
MUSA ÇAM (Devamla) – Orman arazilerini,
kışlakları, yaylaları, meraları birtakım insanlara peşkeş çekiyorsunuz. 
Dün akşam, burada, Ataşehir’in Barbaros
Mahallesi’nin kalkıp Ümraniye’ye bağlanmasının ne gereği vardı? 1 Ekimde
gelsin, 15 Ekimde gelsin. Bugün buraya getirdiğiniz 2 yeni madde ihdasının çok
mu acelesi vardı? 1 Ekimde gelseydi. 15 Ekimde gelse ne kaybedilirdi
arkadaşlar, ne kaybedilirdi? Hiçbir şey. Arka tarafta milletvekili
arkadaşlarımız, bakın uyukluyorlar, bakın, uyukluyorlar, şimdi el
kaldıracaklar, oy verecekler. Bunlar bize, Türkiye Büyük Millet Meclisine
yakışıyor mu arkadaşlar? Bunlar bize yakışıyor mu? Ama neden? Bu yanlış yönetim
tarzınızdan. Bu tercih sizin. Bir kez daha acımasız bir şekilde kapitalizmin en
azgın şeklini uyguluyorsunuz. İnsanların ölümlerini bir kez daha burada teşhir
ediyoruz ve bir kez daha haykırıyoruz: Kapitalizm öldürür. Uyguladığınız
neoliberal politikalar işçileri, emekçileri öldürüyor ve öldürmeye devam
edecek. Sizi uyarıyoruz, yanlış yoldasınız ve çıkmaz sokaklardasınız
arkadaşlar. 
Hepinize iyi sabahlar diliyorum. (CHP
sıralarından alkışlar)
OSMAN AŞKIN BAK (İstanbul) – Millet de
sizi uyardı. 
BAŞKAN – Teşekkür ederim.
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 639 sıra sayılı İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Manisa Milletvekili Erkan Akçay'ın; Konya Milletvekili
Mustafa Kalaycı ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Yozgat Milletvekili Sadir Durmaz ve Milliyetçi
Hareket Partisi Grup Başkanvekili İzmir Milletvekili Oktay Vural'ın;
Kahramanmaraş Milletvekili Mesut Dedeoğlu ile Milliyetçi Hareket Partisi Grup
Başkanvekili İzmir Milletvekili Oktay Vural'ın; Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural'ın; Manisa Milletvekili Erkan Akçay ve Milliyetçi Hareket Partisi
Grup Başkanvekili Mersin Milletvekili Mehmet Şandır'ın; Tekirdağ Milletvekili
Bülent Belen ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Manisa Milletvekili Erkan Akçay ve Milliyetçi
Hareket Partisi Grup Başkanvekili Mersin Milletvekili Mehmet Şandır'ın;
İstanbul Milletvekili Atila Kaya ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Kahramanmaraş Milletvekili
Mesut Dedeoğlu ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; İstanbul Milletvekili Durmuşali Torlak ve
Milliyetçi Hareket Partisi Grup Başkanvekili Mersin Milletvekili Mehmet
Şandır'ın; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; Osmaniye Milletvekili Hasan
Hüseyin Türkoğlu ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Kastamonu Milletvekili Emin Çınar ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Kütahya
Milletvekili Alim Işık ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Konya Milletvekili Mustafa Kalaycı ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Manisa
Milletvekili Erkan Akçay ve Milliyetçi Hareket Partisi Grup Başkanvekili İzmir
Milletvekili Oktay Vural'ın Benzer Mahiyetteki Kanun Teklifleri ve Plan ve
Bütçe Komisyonu Raporu ile Türkiye Büyük Millet Meclisi Başkanlığı ve Plan ve
Bütçe Komisyonu Başkanlığı Tezkerelerinin (1/931, 2/115, 2/139, 2/195, 2/282,
2/297, 2/298, 2/324, 2/368, 2/399, 2/434, 2/439, 2/453, 2/524, 2/528, 2/555,
2/601, 2/640, 2/689, 2/691, 2/798, 2/885, 2/896, 2/944, 2/1019, 2/1063, 2/1103,
2/1131, 2/1156, 2/1200, 2/1202, 2/1203, 2/1217, 2/1222, 2/1227, 2/1236, 2/1242,
2/1245, 2/1248, 2/1258, 2/1260, 2/1301, 2/1302, 2/1345, 2/1350, 2/1364, 2/1372,
2/1383, 2/1414, 2/1422, 2/1426, 2/1431, 2/1437, 2/1442, 2/1488, 2/1496, 2/1498,
2/1506, 2/1516, 2/1525, 2/1540, 2/1595, 2/1652, 2/1655, 2/1657, 2/1677, 2/1688,
2/1716, 2/1747, 2/1765, 2/1775, 2/1794, 2/1797, 2/1799, 2/1808, 2/1837, 2/1869,
2/1899, 2/1906, 2/1924, 2/1932, 2/1938, 2/1954, 2/1957, 2/1963, 2/1983, 2/1997,
2/2000, 2/2032, 2/2041, 2/2051, 2/2056, 2/2057, 2/2065, 2/2069, 2/2083, 2/2146,
2/2156, 2/2178, 2/2186, 2/2187, 2/2190, 2/2191, 2/2192, 2/2198) çerçeve 147 nci
maddesinin 1 inci fıkrasının d) bendinin aşağıdaki şekilde değiştirilmesini arz
teklif ederiz.
Alim Işık
(Kütahya) ve arkadaşları
"d) 92 nci maddesi, 28/2/2014 tarihinden
geçerli olmak üzere yayımı tarihinde,”
BAŞKAN – Komisyon önergeye katılıyor
mu? 
PLAN VE BÜTÇE KOMİSYONU SÖZCÜSÜ MEHMET
YÜKSEL (Denizli) – Katılmıyoruz Sayın Başkan.
BAŞKAN – Hükûmet?
BAŞBAKAN YARDIMCISI ALİ BABACAN
(Ankara) – Katılmıyoruz.
BAŞKAN – Önerge üzerinde Kütahya
Milletvekili Sayın Alim Işık konuşacak, buyurun. (MHP ve CHP sıralarından
alkışlar)
ALİM IŞIK (Kütahya) – Teşekkür ediyorum
Sayın Başkan. 
Sayın Başkan, değerli milletvekilleri;
torba yasa tasarısının sonuna geldik. 147’nci maddesi üzerinde vermiş olduğumuz
önerge vesilesiyle bazı konuları sizlerle tekrar paylaşmamızda yarar olduğunu
düşünüyorum.
Bu tasarı da göstermiştir ki AKP
Grubunun ve Hükûmetin uzlaşmadan uzak “Ben yaptım oldu.” anlayışıyla, bazı
dayatmaları ne yazık ki bu yüce Meclis aracı kılınarak kanunlaştırıyoruz. Bu
konu Soma işçilerinin sorunlarının çözümü amacıyla kamuoyu gündemine getirildi,
öğretmen atamalarının yapılması amacıyla kamuoyunun gündemine getirildi,
yapılandırmalarla ilgili düzenlemeler için kamuoyunun gündemine getirildi ama
maalesef ve maalesef, en son örneğini de bugün yaşadığımız gibi, liman
tesislerinde devletin hazinesini zarara uğratmaktan tutunuz taşeronlaşmanın
yaygınlaştırılmasına, devlet memurlarının haklarının mahkeme kararıyla
ellerinden alınmasına ve geri iadelerinin iki yıla kadar uzayan bir süreye
yayılmasına, TÜRGEV isimli bir vakfa “Arsalar yetmedi, taşınmazları da
bağışlayalım.” anlayışının yasallaştırılmasına, havuz medyası için toplanan
paraların aklanmasına, devletin kasasından birçok paranın birilerinin cebine
aktarılmasına, özelleştirmelerle ilgili mahkeme kararlarının yok sayılarak
hukuk devletinin ayaklar altına alınmasına, imar affı getirilerek İstanbul’daki
bazı yandaşların villalarına ruhsat verilmesine, millî parkların ve ormanların
imara açılmasına, meraların yağmalanmasına, ilçe sınırlarının değiştirilerek
birileri adına rant sağlayacak düzenlemeler yapılmasına ve maalesef ve maalesef
Soma Kömür İşletmeleri Anonim Şirketinde meydana gelen kazanın sorumlularının
mahkemeler devam ederken kurtarılmasına yönelik düzenlemelere kadar vicdanlara
sığmayacak ve bu yüce Meclisin geriye dönüp baktığında “Keşke buna imza
vermeseydim.” diye kendisine ceza keseceği bazı düzenlemelerin de içine katılıp
bir torbayla sonuçlanmasına kadar yaşanan bir süreci yaşadık. 
Üzülerek ifade ediyorum ki bu
düzenlemeler bu yüce Meclise yakışmamıştır. Keşke, başta kamuoyuyla
paylaşıldığı gibi, o vatandaşlarımızın işine yarayacak düzenlemelerle sınırlı
kalsaydı ve bu saydığım ve bunları ekleyebileceğimiz, vicdanımıza
sığdıramadığımız birçok düzenleme bu torba yasa içerisinde yer almamış olsaydı.
Sayın Bakana biraz önce sordum: Bu
konuda ihaleye girmiş, ihaleyi kaybetmiş bir şirket, şimdi bu düzenlemeden
sonra “Ben İzmir’deki liman ihalesini o günkü şartlarda bundan dolayı, bu
teklifi vererek kaybettim. Şimdi siz sonradan kural değiştirdiniz. Devletin
kasasına gelecek şu kadar parayı başkasının cebine aktardınız.” diye mahkemeye
başvursa ve mahkeme de bunu haklı görüp lehinde karar verse Türkiye'nin
imajından tutunuz, bu konuda devletin kasasından çıkacak parayı kim ödeyecek? 
Haklı olarak Sayın Bakan dedi ki: “Biz
yatırımcıların artmasını istiyoruz.” Evet, hepimiz istiyoruz ama bu başlamış,
bu şartlarda ihale bitmiş, yatırım bitme aşamasına gelmiş, şimdi diyorsunuz ki:
“Yüzde 50’den vazgeç kira payından, yüzde 2’yle bu işi kurtar.” Değerli
milletvekilleri, bunlara onay veremeyiz, bunlar vicdanları sızlatır. Keşke,
bunların yerine başka işleri bugün konuşabilseydik.
Özgür Özel Bey ifade etti, sadece 301
kişiye düzenleme getirildi. Geçen sordum, AKP hükûmetleri döneminde 880
civarında maden şehidi vermişiz. 2005 yılında Gediz Kömür İşletmelerinde benim
de 18 hemşehrim vefat etti. Keşke onların… 
(Mikrofon otomatik cihaz tarafından
kapatıldı) 
BAŞKAN – Teşekkür ederim.
ALİM IŞIK (Devamla) - …çocuklarına da
bu hakları verebilseydik ama bu sınırlamalarla -her ne kadar bazı
vatandaşlarımızın yararlanmasına imkân tanıyacak bir düzenleme olsa da-
içindeki zehirler kabul edilemeyecek düzeydedir.
Saygılar sunuyorum. (MHP sıralarından
alkışlar)
ÖZGÜR ÖZEL (Manisa) – Karar yeter
sayısı talep ediyorum.
BAŞKAN – Önergeyi oylarınıza sunuyorum,
karar yeter sayısı arayacağım.
Kabul edenler… Kabul etmeyenler… Karar
yeter sayısı vardır, önerge reddedilmiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 639 Sıra Sayılı Kanun
Tasarısının 147 nci maddesinin aşağıdaki şekilde değiştirilmesini arz ve teklif
ederiz.
Mehmet Doğan
Kubat (İstanbul) ve arkadaşları
"MADDE 147- Bu Kanunun;
a)  4 üncü maddesiyle 4857 sayılı
Kanunun 41 inci maddesine eklenen onuncu fıkra ile 7 nci maddesi 1/1/2015
tarihinden itibaren,
b)  10 ve 11 inci maddeleri, bu
Kanunun yayımı tarihinden dört ay sonra,
c)  39 uncu maddesiyle 5510 sayılı
Kanunun 6 ncı maddesinin birinci fıkrasının (c) bendinde yapılan ibare
değişikliği ile 54 üncü maddesi 1/4/2015 tarihinden itibaren,
ç) 49 uncu maddesi, bu Kanunun yayımı
tarihini izleyen aybaşından itibaren,
d)  62 nci maddesi ile 5510 sayılı
Kanuna eklenen geçici 59 uncu madde, 13/5/2014 tarihinden geçerli olmak üzere
yayımı tarihinde,
e) 88 inci maddesi, 31/3/2014
tarihinden geçerli olmak üzere yayımı tarihinde,
f) 111 inci maddesi 31/1/2015
tarihinden itibaren,
g) Diğer hükümleri yayımı tarihinde,
yürürlüğe girer. 
BAŞKAN – Komisyon önergeye katılıyor
mu? 
PLAN VE BÜTÇE KOMİSYONU SÖZCÜSÜ MEHMET
YÜKSEL (Denizli) – Takdire bırakıyoruz Sayın Başkan. 
BAŞKAN – Hükûmet? 
BAŞBAKAN YARDIMCISI ALİ BABACAN
(Ankara) – Katılıyoruz. 
MUSTAFA ELİTAŞ (Kayseri) – Gerekçe…
BAŞKAN – Gerekçeyi okutuyorum: 
Gerekçe: 
Maden işlerinde çalışma saatleri
konusunda sektörün bir hazırlık sürecine ihtiyacı bulunduğundan 4 üncü maddeyle
4857 sayılı Kanunun 41 inci maddesine eklenen onuncu fıkranın ve 7 nci maddenin
yürürlüğünün 1/1/2015 olarak belirlenmesi,
-  Ev hizmetlerinde çalışanların
sigortalıklarına ilişkin 5510 sayılı Kanunun 6 ncı maddesinde yapılan ibare
değişikliğinin, 5510 sayılı Kanuna eklenen ek 9 uncu maddeyle aynı tarihte
yürürlüğe girmesi amacıyla 39 ve 54 üncü maddelerin yürürlük tarihinin yeniden
belirlenmesi,
-  Mera Kanununda 111 inci maddeyle
yapılan değişikliğin yürürlük tarihinin belirlenmesi,
-  Önergelerle yapılan değişiklikler
göz önünde bulundurularak madde numaralarının güncellenmesi,
Amaçlanmaktadır.
BAŞKAN – Önergeyi oylarınıza sunuyorum:
Kabul edenler… Kabul etmeyenler… Önerge kabul edilmiştir. 
Kabul edilen önerge doğrultusunda
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
Sayın milletvekilleri, birçoğumuzun
ifade ettiği gibi, hep birlikte uzun bir yasalaşma süreci yaşadık. Bazen
gülümsedik, bazen sinirlendik, insan için siyaset yaptığımızı iddia ederken
yaptığımız siyasette insanı zedeledik. Karşılıklı kusurlarımız olmuşsa affola
diyorum. Hakkım geçtiyse helal ediyorum. (AK PARTİ sıralarından alkışlar) 
Son maddeye geldik. 
148’inci maddede iki adet önerge
vardır, okutuyorum: 
Türkiye Büyük
Millet Meclisi Başkanlığına
Görüşülmekte olan 639 esas numaralı
Kanunun 148’inci maddesinin aşağıdaki şekilde değiştirilmesini arz ve teklif
ederiz. 
Bülent Kuşoğlu Mehmet
Ali Susam İlhan Demiröz
 Ankara İzmir Bursa
Özgür Özel Musa
Çam
 Manisa  İzmir

Madde 148 – Bu Kanun maddelerinin
Anayasa, Yasa ve İçtüzüğe uygun şekilde yürütülmesinden Bakanlar Kurulu
sorumludur. 
Türkiye Büyük
Millet Meclisi Başkanlığına
Görüşülmekte olan 639 sıra sayılı İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Manisa Milletvekili Erkan Akçay'ın; Konya Milletvekili
Mustafa Kalaycı ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Yozgat Milletvekili Sadir Durmaz ve Milliyetçi
Hareket Partisi Grup Başkanvekili İzmir Milletvekili Oktay Vural'ın;
Kahramanmaraş Milletvekili Mesut Dedeoğlu ile Milliyetçi Hareket Partisi Grup
Başkanvekili İzmir Milletvekili Oktay Vural'ın; Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural'ın; Manisa Milletvekili Erkan Akçay ve Milliyetçi Hareket Partisi
Grup Başkanvekili Mersin Milletvekili Mehmet Şandır'ın; Tekirdağ Milletvekili
Bülent Belen ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Manisa Milletvekili Erkan Akçay ve Milliyetçi
Hareket Partisi Grup Başkanvekili Mersin Milletvekili Mehmet Şandır'ın;
İstanbul Milletvekili Atila Kaya ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Kahramanmaraş Milletvekili
Mesut Dedeoğlu ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; İstanbul Milletvekili Durmuşali Torlak ve
Milliyetçi Hareket Partisi Grup Başkanvekili Mersin Milletvekili Mehmet
Şandır'ın; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; Osmaniye Milletvekili Hasan
Hüseyin Türkoğlu ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Kastamonu Milletvekili Emin Çınar ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Kütahya
Milletvekili Alim Işık ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Konya Milletvekili Mustafa Kalaycı ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Manisa
Milletvekili Erkan Akçay ve Milliyetçi Hareket Partisi Grup Başkanvekili İzmir
Milletvekili Oktay Vural'ın Benzer Mahiyetteki Kanun Teklifleri ve Plan ve
Bütçe Komisyonu Raporu ile Türkiye Büyük Millet Meclisi Başkanlığı ve Plan ve
Bütçe Komisyonu Başkanlığı Tezkerelerinin (1/931, 2/115, 2/139, 2/195, 2/282,
2/297, 2/298, 2/324, 2/368, 2/399, 2/434, 2/439, 2/453, 2/524, 2/528, 2/555, 2/601, 2/640, 2/689, 2/691, 2/798,
2/885, 2/896, 2/944, 2/1019, 2/1063, 2/1103, 2/1131, 2/1156, 2/1200, 2/1202,
2/1203, 2/1217, 2/1222, 2/1227, 2/1236, 2/1242, 2/1245, 2/1248, 2/1258, 2/1260,
2/1301, 2/1302, 2/1345, 2/1350, 2/1364, 2/1372, 2/1383, 2/1414, 2/1422, 2/1426,
2/1431, 2/1437, 2/1442, 2/1488, 2/1496, 2/1498, 2/1506, 2/1516, 2/1525, 2/1540,
2/1595, 2/1652, 2/1655, 2/1657, 2/1677, 2/1688, 2/1716, 2/1747, 2/1765, 2/1775,
2/1794, 2/1797, 2/1799, 2/1808, 2/1837, 2/1869, 2/1899, 2/1906, 2/1924, 2/1932,
2/1938, 2/1954, 2/1957, 2/1963, 2/1983, 2/1997, 2/2000, 2/2032, 2/2041, 2/2051,
2/2056, 2/2057, 2/2065, 2/2069, 2/2083, 2/2146, 2/2156, 2/2178, 2/2186, 2/2187,
2/2190, 2/2191, 2/2192, 2/2198) 148 inci maddesinin aşağıdaki şekilde
değiştirilmesini arz ve teklif ederiz.
 Erkan Akçay Ali
Halaman Reşat Doğru
 Manisa Adana Tokat
 Alim Işık Seyfettin
Yılmaz
 Kütahya Adana
“MADDE/148- Bu Kanun hükümlerini Maliye
Bakanlığı, Çalışma ve Sosyal Güvenlik Bakanlığı, Ulaştırma Denizcilik ve
Haberleşme Bakanlığı, Enerji ve Tabii Kaynaklar Bakanlığı, Gümrük ve Ticaret
Bakanlığı, Ekonomi Bakanlığı, İçişleri Bakanlığı, Gıda, Tarım ve Hayvancılık
Bakanlığı, Milli Savunma Bakanlığı, Kültür ve Turizm Bakanlığı, Milli Eğitim
Bakanlığı, Orman ve Su İşleri Bakanlığı, Çevre ve Şehircilik Bakanlığı
yürütür." 
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ MEHMET
YÜKSEL (Denizli) – Katılmıyoruz Sayın Başkanım.
BAŞKAN – Hükûmet?
BAŞBAKAN YARDIMCISI ALİ BABACAN
(Ankara) – Katılmıyoruz.
BAŞKAN – Önerge üzerinde Erkan Akçay
konuşacak, Manisa Milletvekili.
Buyurun. 
ERKAN AKÇAY (Manisa) – Sayın Başkan,
değerli milletvekilleri; 639 sıra sayılı torba Kanun Tasarısı’nın son maddesi
üzerine söz aldım. Hepinizi saygıyla selamlıyorum.
Tabii, bu son maddeyi görüştüğümüz şu
dakikalarda bu kanun tasarısının her şeye rağmen ülkemize hayırlı uğurlu
olmasını temenni etmeyi canıgönülden arzu ederdim. Bunu üç kategoride tasnif
etmek lazım. Faydalı dediğimiz, toplumun beklentilerine ve bazı sorunlara çözüm
getirmeye çalışan bazı kısmi düzenlemeler var. Buna Plan ve Bütçe Komisyonunda
da Genel Kurulda da azami olumlu katkıyı vermeye gayret gösterdik. 
Bir de faydadan ari olmayan, ihtiyaçtan
kaynaklanan, daha çok da bürokrasinin ihtiyaçlarını karşılayan bazı
düzenlemeler de var. Bu hususları da belli ölçüde anlayışla karşılamak da
mümkündür. Fakat, sayısı 10-15, en fazla 20’yi de aşmayacak öyle maddeler var
ki kabul etmek mümkün değil. İşte, bizi iyi dilek ve temennilerde bulunmaktan
alıkoyan da bu maddeler, keşke olmasaydı. 
Değerli
arkadaşlar, inanın şunu bütün samimiyetimle ifade etmek istiyorum ve Plan ve
Bütçe Komisyonundaki bütün arkadaşlarım da iştirak edeceklerdir ki bu 639 sıra
sayılı torba Tasarı görüşme süreci, iddia ediyorum, sadece bizim görev
yaptığımız bu yasama dönemleri itibarıyla değil, Türkiye Büyük Millet Meclisi
tarihi bakımından da maalesef en kötü yasama süreci olmuştur yasama kalitesi ve
çalışma şartları açısından. Fevkalade gerilimli geçmiştir, çok sıkıntılı
geçmiştir. Âdeta büyük tartışmaları ve münakaşaları aşan süreçleri de birlikte
yaşadık. Acaba bu süreç neden yaşandı? 61 maddeden 153 maddeye ulaşmış ve 30
Mayısta Meclise gelmiş -bugün 10 Eylül tarihi- tam yüz gününü doldurmuş
lüzumsuz bu kadar uzayan süreçlerin -zaman zaman da çok tartıştığımız için
tekrarlamak istemiyorum ama- bunun önemli bir sebebi var ve maalesef, Türkiye
Büyük Millet Meclisinin iradesine çok kötü bir şekilde müdahale edildi iktidar
gücü tarafından, dönemin Başbakanı ve bakanları tarafından. 
O
bakımdan, iktidar grubunu da hem uyarıp hem de ciddi olarak eleştirmek
istiyorum. Gelen bunca baskılara göğüs germeleri ve Türkiye Büyük Millet
Meclisinin, Anayasa’nın, İç Tüzük’ün itibarını korumaları gerekirdi, pek çok
yanlışlıklara da iktidar grubu olarak sizlerin direnmesi gerekirdi; bunlara
maalesef direnilmemiştir. 
150
madde, başlıklarını dahi sayamayız.
Ancak, hani Şeyh Edebali’nin sözü var
ya “İnsanı yaşat ki devlet yaşasın.” diye; bir zamanlar bir dönemin
başbakanının sık sık tekrarladığı, evet, çok güzel bir söz. “İnsanı yaşat ki
devlet yaşasın.” diyoruz, insanlar göz göre göre iş kazalarında âdeta
katlediliyor ama iktidar seyrediyor. Bunu da söylememiz gerekiyor. “İnsanı
yaşat ki devlet yaşasın.” ilkesi âdeta “İnsan ölürse ölsün yeter ki yandaş ihya
olsun.” anlayışına tahvil edilmeye başlandı. Ölümde 1’inci, yaşam kalitesinde
51’inci sırada bir ülke.
Bir taraftan Soma faciasını yaşadık,
bir taraftan 6 Eylülde de asansör faciası yaşandı ve ister istemez hafızalar
bunu mukayese etti. Mukayese ettiğimizde, değerli arkadaşlar, ikisinde de toplu
ölümler var, ikisinin de patronları yüzsüzce basın toplantıları yaptılar,
mahkemelerde hesap vermesi gereken insanlar gidip basın toplantıları yaptılar.
Soma’da “Fıtrat.” denildi, asansörde “Sektörel...”
(Mikrofon otomatik cihaz tarafından
kapatıldı) 
ERKAN AKÇAY (Devamla) – “...bir kaza.”
denildi. İkisinde de taşeron, ikisinde de yandaş firma ve ikisinde de iktidar
şemsiyesi.
Hepinize saygılar sunuyorum. (MHP
sıralarından alkışlar) 
BAŞKAN – Teşekkür ederiz sayın Akçay.
Önergeyi oylarınıza sunuyorum: Kabul
edenler... Kabul etmeyenler... Önerge kabul edilmemiştir.
Diğer önergeyi okutuyorum: 
Türkiye Büyük
Millet Meclisi Başkanlığına
Görüşülmekte olan 639 esas numaralı
Kanunun 148’inci maddesinin aşağıdaki şekilde değiştirilmesini arz ve teklif
ederiz. 
Musa Çam (İzmir)
ve arkadaşları 
Madde 148 – Bu Kanun maddelerinin
Anayasa, Yasa ve İçtüzüğe uygun şekilde yürütülmesinden Bakanlar Kurulu
sorumludur. 
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ MEHMET YÜKSEL (Denizli) – Katılmıyoruz Sayın Başkan.
BAŞKAN –
Hükûmet?
MİLLÎSAVUNMA
BAKANI İSMET YILMAZ (Sivas) – Katılmıyoruz.
BAŞKAN – Önerge
üzerinde Ankara Milletvekili Sayın Bülent Kuşoğlu konuşacak.
Buyurun. (CHP
sıralarından alkışlar) 
BÜLENT KUŞOĞLU (Ankara) – Sayın Başkan,
değerli milletvekilleri; hayırlı sabahlar hepinize. 
Demin, Sayın Başkan Bahçekapılı
“148’inci maddeye geldik, torba kanunun sonuna geldik.” diye tebessümle
konuşunca herkes tebessüm etti, herkes mutlu oldu. Bu torba kanun ileride
hepimiz tarafından anımsanacak, 24’üncü Dönem milletvekilleri bu torba kanunu
ileride anımsayacaklar, konuşacaklar da. 24’üncü Dönemle ilgili olarak en fazla
konuşacağımız konuların başında herhâlde bu torba kanun gelecek, bunun nasıl
yasalaştığı, yasalaşma süreci, özellikle Plan ve Bütçe Komisyonunda olanlar
için, alt komisyonda ve Komisyonda ve sonra da Genel Kurulda bunun seyrini
izleyenler için daha da çok anılar olacak bununla ilgili olarak. Ramazan
geçirdik, bu konuyla ilgili olarak ramazanda da çok farklı, yine, sahur vaktine
kadar birçok şey yaşadık. 
Her şey güzelleşecek gelecekte, ileriki
yıllarda. Hatta birbirimizle ilgili olarak bile çok güzel şeyler anımsayacağız
ama maalesef torba kanunla ilgili olarak “İyi bir kanundu.” diyemeyeceğiz
hiçbirimiz. Maalesef, “Torba kanun kötüydü, kötü hazırlanmıştı, kötü gelişti.”
diyeceğiz çünkü başlangıcında neydi, ne hedeflendi, sonu nasıl oldu; hiçbir
zaman onu göremedik. Başlangıçta sadece Soma için, Soma’daki katliam için, 301 işçi
için getirilen düzenleme maalesef bugüne kadar geldi. Bir an önce çıkması arzu
ediliyordu, büyük bir maratona girildi, acele edildi, “Bir an önce çıksın.”
denildi, gece gündüz uğraşıldı, ondan sonra kesildi, ekime ertelendi, ondan
sonra tekrar başlandı falan, böyle anormal bir şekilde gitti.
Her şey iyi olacak -dediğim gibi-
ileride hatırladığımız zaman ama sadece torba kanun kötü olarak hatırlanacak.
Ama inşallah, uygulamada çok çok kötü olmaz, çok umutlu değilim ama çok kötü
olmaz. Ünlü bir Amerikalı kadın yazar var, Virginia Woolf, o diyor ki: “Bir
romanın iyi ya da kötü olduğunu, okuyucuya ne verdiğine, onun yaşamını nasıl
değiştirdiğine bakarak anlarsınız.” Şimdi, bir kanunun da iyi olup olmadığını
topluma ne verdiğine, kamuya, devlete ne verdiğine, ilgililere ne verdiğine,
nasıl bir olumlu değişiklik getirdiğine bakarak anlarsınız. Şimdi, bu kanunun
olumlu olması maalesef mümkün değil. Olumlu tarafları da var ama içine, dün
akşam olduğu gibi ya da bu akşam madde ihdasında olduğu gibi olumluların içerisine
olumsuz birçok şeyi yerleştirdik, bütün torbada da bunları yaptık, madde
ihdaslarında da bunları yaptık ve bir yığın sıkıntı yaşadık. 
Ben şöyle bazılarını anlatayım. Mesela,
vergiyle ilgili düzenleme yaptık ama sadece kesinleşmiş alacaklar ve kasa
açıklarıyla ilgili olarak düzenleme yaptık; ihtilaflı alacaklarla ilgili
olarak, envanterle veya diğer “item”larla ilgili olarak hiçbir düzenleme
yapmadık. Yetersiz kaldı, uzattık. 
Devletin kitap basma tekelini getirdik,
olacak şey değil. Devletin bu dönemde böyle bir şey yapması mümkün değil. 
Belediyelerin gayrimenkul bağışlamasını
getirdik bu torba kanunla. 
Meraların imara açılmasını getirdik.
Hatırımda kalan. 
Belediye sınırlarını değiştirdik. Dün
akşam yaptık onu. 
Ondan sonra, hastanelerin, kamu hastanelerinin
gayrimenkullerini satıp bunu borçlarını ödemek için kullanmasını getirdik.
Olacak şey değil. 
Yine, kişilerin, memurların iki yıl
dava açmamalarını getirdik. 
Danıştayın özelleştirilen kuruluşlarla
ilgili maalesef işlem yapamamasını, Danıştay kararlarının uygulanmamasını
getirdik. 
Evet, çok yanlışlar yaptık, her şey
gelecekte güzel görünecek ama maalesef bu kanun, bu torba kanun güzel
görünmeyecek. İnşallah, uygulamada sorun, sıkıntı olmayacak. 
Benim iyi olarak gördüğüm bir şey
vardı, TKİ’nin bir teklifi oldu. Henüz kanun çıkmadan madenlerde çalışanlara,
maden şirketlerine çok büyük maliyet getiriyor diye bir düzenleme getirdiler, o
da Komisyonda ısrarlarımıza rağmen kabul edildi, burada düzeltildi. En memnun
olduğum taraflardan bir tanesi o oldu çünkü maliyet de getirmiyordu yapılan
hesaplamalara göre. İnanır mısınız, devleti çok büyük bir yükten kurtardık,
yıllık birkaç yüz milyon ve on yıl içerisinde de birkaç milyar liradan
kurtardık. İyi tarafı o oldu. 
Bu vesileyle herkese saygılarımı sunuyorum.
Yeni dönemde buluşmak üzere saygılar sevgiler efendim. (CHP ve AK PARTİ
sıralarından alkışlar)
BAŞKAN – Teşekkür ederim Sayın Kuşoğlu.
Önergeyi oylarınıza sunuyorum: Kabul
edenler... Kabul etmeyenler... Önerge kabul edilmemiştir. 
Maddeyi oylarınıza sunuyorum: Kabul
edenler... Kabul etmeyenler... Madde kabul edilmiştir. 
Sayın milletvekilleri, böylelikle
altıncı bölümde yer alan maddelerin oylamaları tamamlanmıştır. 
Tasarının tümünü oylamadan önce iki
sayın milletvekiline İç Tüzük’ün 86’ncı maddesine göre oyunun rengini belirtmek
üzere söz vereceğim.
Şimdi, lehte olmak üzere Adana
Milletvekili Sayın Mehmet Şükrü Erdinç konuşacak.
Yok.
Peki, aleyhte olmak üzere Sayın Kamer
Genç, Tunceli Milletvekili.
KAMER GENÇ (Tunceli) – Sayın
milletvekilleri, şimdi, tabii, zamanımız çok dar olduğu için süratli konuşmak
lazım. 
Aslında bu torba
kanunda iki şey önemliydi: Bir, atama bekleyen öğretmenler, o da yani işte 40
bin öğretmendi, 35 bine indirdiler. Bir an önce tayin bekleyen öğretmenlerin
sorunlarının çözülmesi bakımından gerekliydi. Ayrıca, Soma’da meydana gelen
maden kazasında şehit olan madencilerimizin ailelerinin acılarını hafifletmek
üzere getirilen bazı hükümleri dışında bu kanunla, maalesef bu torba kanunla,
Türkiye’de kapkara bir rejim getiriliyor. Hukuk ayaklar altına alınıyor, faşist
bir dikta yönetimi kuruluyor. Bakın, kamu görevi yapan kişilerin görev, nakil
ve yer değiştirmeleri, unvan değişikliklerine ilişkin dava açma yasağı
getiriliyor ve Anayasa’nın 125’inci maddesine göre verilmesi gereken yürütmenin
durdurulması kararları ortadan kaldırılıyor. Türkiye’ye âdeta bir dikta
rejiminin kurulması için maalesef AKP iktidarının kafasına koyduğu bir yönetim
getiriliyor. Devlet malları âdeta sultanların zamanında, kralların zamanındaki
gibi, işte, kral rejimi getirilmeye çalışılıyor ve Türkiye’deki bütün devlet
malları, mülkleri bir ailenin üzerine geçirilmek isteniyor. Bir vakıf kurulmuş
ve bu vakfa Türkiye'nin her tarafında devletin malları bağışlanıyor. İşte
görüyorsunuz, eskiden belediyeler birtakım insanlara, vakıflara arsa
bağışlıyordu ama şimdi, anahtar teslimi bina yapmak suretiyle teslim ediyorlar.
İşte, Tayyip Erdoğan’ın oğlu Bilal Erdoğan’a Türkiye'nin birçok yerinde
belediyeler maalesef büyük binalar yaparak bedava bunlara bağışlanıyor. 
Arkadaşlar, tabii, bununla getirilen
şeylerden… Orman yerleri, birtakım yerler imara açılıyor, yaylalar, kışlaklar
imara açılıyor, TOKİ’ye veriliyor ve bu maalesef Türkiye için büyük bir yara.
Yine Türkiye’de devlete ait olan, kamuya ait olan birtakım yaylalar, kışlaklar
hâlâ bir türlü gözü doymak bilmeyen “Toprak gözünü doyursun.” denilen birtakım
kişiler bunları alıp, kamu gücünü kullanmak suretiyle bunların mülkiyetini
kendi üzerine geçirmeye çalışıyorlar. 
Vergi afları getirildi. Vergi afları,
biliyorsunuz… Bu AKP iktidarı zamanında kendi yandaşlarının hesapları
incelenmedi. Biliyorsunuz, bu Ankara’nın çevresine devasa gökdelenler dikildi.
Bunların hepsi devletin sırtından haram parayla kazanılan, hepsi değilse de
çoğu haram parayla kazanılan gökdelenlerdir. Ayrıca bununla da yetinilmiyor, bu
gökdelenler getiriliyor, normal kira bedellerinin 3 misli-5 misli fiyatlarla
devlet dairelerine kiraya veriliyor, burada da devleti soyuyorlar. 
Arkadaşlar, ayrıca “kentsel dönüşüm”
adı altında maalesef Türkiye’de çok büyük yolsuzluklar yapılıyor. Belediye
hudutları değiştiriliyor. İşte, burada yine sabaha karşı kabul edilen bir
korsan önergeyle Cumhuriyet Halk Partisi belediyesinin hudutları içinde olan
bir mahalle getirildi, sırf Ağaoğlu’nun inşaatlarını istediği gibi yapması için
ona tahsis edildi, kendi belediyelerinde daha fazla imar alır, daha istediği
keyfî büyüklükte gökdelenler diker diye. O kadar çok yolsuzluklar, keyfîlikler
var ki böyle bir kanun Türkiye’ye rahatlık değil, Türkiye’ye zenginlik değil
fakirlik ve adaletsizlik, âdeta bir yoksulluk ve karanlık bir rejim getirir.
Bunu tabii göreceğiz.
Arkadaşlar, şimdi, Davutoğlu AKP
kongresinde konuştu, dedi ki: “Milletin ve yetimin malına el uzatanların elini
kardeşim de olsa koparırım.” Bakacağız, hakikaten, hırsızlık yapan, yolsuzluk
yapan kardeşlerinin ellerini koparacak mı, yoksa bunları taltif mi edecek, bunu
uygulamada göreceğiz. Zaten AKP’nin bir huyu var, çıkıyorlar meydanlara en
parlak nutukları atıyorlar ama söyledikleri hep yalan, hep tersi.
RAMAZAN CAN (Kırıkkale) – Millet ne
diyor?
KAMER GENÇ (Devamla) – Dolayısıyla,
şimdiye kadar doğru dürüst bunların bu memlekete demokrasi adına...
(Mikrofon otomatik cihaz tarafından
kapatıldı) 
BAŞKAN – Evet, süreniz bitti Sayın
Konuşmacı.
KAMER GENÇ (Devamla) – ...insan hakları
adına, yoksulluk adına getirdikleri hiçbir tasarı yok, onun için bu kanuna ret
oyu vereceğim. 
Hepinize saygılar sunuyorum. (CHP
sıralarından alkışlar) 
BAŞKAN – Tasarının tümü açık oylamaya
tabidir.
Açık oylamanın elektronik cihazla
yapılmasını oylarınıza sunuyorum: Kabul edenler... Kabul etmeyenler... Kabul
edilmiştir. 
Oylama için iki dakika süre veriyorum
ve süreyi başlatıyorum.
(Elektronik cihazla oylama yapıldı)
BAŞKAN – 639 sıra sayılı Kanun Tasarısı
açık oylama sonucu: 
“Kullanılan oy sayısı : 248
Kabul : 231
Ret : 17(x)
 
 Kâtip Üye Kâtip
Üye
 Fehmi Küpçü Muharrem
Işık
 Bolu Erzincan”
Tasarı kabul edilmiş ve kanunlaşmıştır.
Beş dakika ara veriyorum.
Kapanma Saati:
04.22
ON DOKUZUNCU OTURUM
Açılma Saati: 04.32
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Muharrem IŞIK (Erzincan), Fehmi KÜPÇÜ
(Bolu)
-----0-----
BAŞKAN – Sayın milletvekilleri, Türkiye
Büyük Millet Meclisinin 138’inci Birleşiminin On Dokuzuncu Oturumunu açıyorum. 
2’nci sırada yer alan Türkiye
Cumhuriyeti Hükûmeti ile Azerbaycan Cumhuriyeti Hükûmeti Arasında Trans Anadolu
Doğal Gaz Boru Hattı Sistemine İlişkin Hükümetlerarası Anlaşmanın Eki Türkiye
Cumhuriyeti Hükûmeti ve The Trans Anatolian Gas Pipeline Company B. V. Arasında
Trans- Anadolu Doğal Gaz
Boru Hattı Sistemi Hakkında Ev Sahibi Hükümet Anlaşmasına İlişkin Değişikliğin
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporunun görüşmelerine başlayacağız.
2.-  Türkiye
Cumhuriyeti Hükümeti ile Azerbaycan Cumhuriyeti Hükümeti Arasında Trans Anadolu
Doğal Gaz Boru Hattı Sistemine İlişkin Hükümetlerarası Anlaşmanın Eki Türkiye
Cumhuriyeti Hükümeti ve The Trans Anatolian Gas Pipeline Company B. V. Arasında
Trans- Anadolu Doğal Gaz Boru Hattı Sistemi Hakkında Ev Sahibi Hükümet Anlaşmasına
İlişkin Değişikliğin Onaylanmasının Uygun Bulunduğuna Dair Kanun Tasarısı ve
Dışişleri Komisyonu Raporu (1/947) ) (S. Sayısı: 642) (x)
BAŞKAN – Komisyon? Burada. 
Hükûmet? Burada. 
Komisyon Raporu 642 sıra sayısıyla
bastırılıp dağıtılmıştır. 
Tasarının tümü üzerinde söz isteyen?
Var.
Cumhuriyet Halk Partisi Grubu adına
Mersin Milletvekili Sayın Aytuğ Atıcı, buyurun. (CHP sıralarından alkışlar) 
Süreniz yirmi dakika. 
CHP GRUBU ADINA AYTUĞ ATICI (Mersin) –
Teşekkür ederim Sayın Başkan.
Değerli arkadaşlar, Türkiye Cumhuriyeti
Hükümeti ile Azerbaycan Cumhuriyeti Hükümeti Arasında Trans Anadolu Doğal Gaz
Boru Hattı Sistemine İlişkin Hükümetlerarası Anlaşma’yla ilgili Cumhuriyet Halk
Partisi Grubu adına söz almış bulunuyorum. Hepinize günaydın diyorum.
Değerli arkadaşlar, bu doğal gaz boru
hattı sistemini niçin getiriyoruz? İçerisinde doğal gaz taşımak için. Peki, bu
doğal gazı ne yapacağız? Bugüne kadar yaptığınız gibi, fosil yakıtlardan enerji
elde edeceksiniz. Bugün Anadolu’nun birçok yerinde henüz doğal gaz sistemi bile
kurulmamış iken biz parasını peşin ödeyerek, hem de yüksek fiyatlarda peşin
ödeyerek aldığımız bu fosil yakıttan enerji elde etmeye çalışacağız. Peki, buna
ihtiyacımız var mı? Türkiye gibi bir yerde buna asla ihtiyacımız yok. Eğer biz,
yenilenebilir enerji kaynaklarımızı kullanabilsek, eğer biz Allah’ın bize
bahşettiği güneşten yeterince yararlanıp enerjimizi buradan elde edebilsek,
hiçbir şekilde enerji elde etmek için doğal gaz almamıza gerek kalmayacak.
Peki, doğal gazdan elde ettiğimiz enerji
ucuz mudur? Tam tersi, çok pahalıdır. Peki, tehlikeleri var mıdır? Elbette
vardır, ciddi şekilde uzun mesafelerden gelen doğal gaz boru sistemi aslında
beraberinde birçok tehlikeyi de getirmektedir. O nedenle, yatırımlarımızı
muhakkak yenilenebilir enerji kaynaklarına yönlendirmeliyiz. Bakın, iyi bir şey
yaptınız; uzun zamandır bu kürsüdeki söylemlerimizi dikkate aldınız ve Konya
Karapınar’a bir güneş enerjisi sistemi kuruyorsunuz, elinize sağlık. Bu,
gerçekten akılcı bir yaklaşımdır ve ülkemize de hayırlı olacaktır diye
düşünüyorum. Peki, bunu yaparken acaba Mersin Akkuyu’da veya Sinop’ta yapmaya
çalıştığınız nükleer santrallerden vazgeçiyor musunuz? Hayır, vazgeçmiyorsunuz.
Şimdi, bir yandan iyi bir şey yapıp buradan enerji elde etmeye çalışırken diğer
taraftan, Türkiye’nin başına bela olan fosil yakıtlardan da vazgeçmiyorsunuz,
doğal gazdan da vazgeçmiyorsunuz, aynı şekilde nükleer enerjiden de
vazgeçmiyorsunuz. Şimdi, akıllı bir iş yapıp dua almak varken kötü bir iş yapıp
beddua almayı da göze alıyorsunuz. 
Bu kürsüden ben defalarca sizlere
nükleer santrallerin Türkiye’de ne gibi zararlara yol açacağını anlatmaya
çalışmıştım, bunu bir nebze anlamıştınız, tamam. Olayın bir de ekonomik
boyutuna bakalım. 
Konya Karapınar’a kuracağınız güneş
enerjisi santrali yaklaşık 3 bin megavatlık bir enerji elde edecek ve bu 3 bin
megavatlık enerjiyi yaklaşık olarak 6 milyar dolara mal ediyorsunuz. 
MUSTAFA ELİTAŞ (Kayseri) – Hocam, sana
tepki değil, kapatmayla ilgili bir durum, sana bir tepki değil. 
AYTUĞ ATICI (Devamla) – Peki. 
Öte yandan, Akkuyu’da yapacağınız
nükleer santralden yaklaşık olarak 4.500 megavatlık bir enerji elde etmeye
çalışacaksınız. Buraya harcayacağınız, çocuklarımızın parası 25 milyar dolar.
Yanlış duymadınız, bir tarafa 3 bin megavata 6 milyar harcıyorsunuz yani 4.500
megavata eğer bunu eş değer hâle getirirsek yani Mersin Akkuyu’da elde
edeceğiniz enerjinin tamamını Konya Karapınar’dan elde etmeye kalksaydınız 9
milyar dolar para harcayacaktınız ama Mersin Akkuyu’ya yapacağınız nükleer
santrale 25 milyar dolarlık bir para harcamış olacaksınız. Şimdi, arada çok
ciddi fark var, yaklaşık 3 katı kadar bir fark var ve bunun da çok ciddi çevre
sorunlarını beraberinde getireceğini hesaplamanız gerekiyor. 
Bakın, geçen yıl, ben bu kürsüden
sizlere acaba, içinizde kendi memleketinde, kendi evinin yanında nükleer
santrali kim ister diye sormuştum. Sadece bir kişi, o da müstehzi bir gülüşle
elini kaldırarak “Ben isterim.” demişti. İçeride bulunan milletvekillerinden
hiçbir tanesi bunu istememişti çünkü bu milletvekillerinin tamamı aslında
akıllıydı çünkü nükleer santralin zararlarını çok iyi biliyorlardı, defalarca
bu kürsüden de anlatmıştım. 
Bakın, nükleer santrallerin herhangi
bir kaza olmadan, hiçbir sızıntı dahi tespit edilmeden yaklaşık olarak 5 kilometre
yarıçaplı alanda çocuklardaki kanser oranını 2 kat artırdığını çok net bir
şekilde biliyoruz. Nereden biliyoruz? Almanya’da yapılan bir araştırma bize
bunu gösterdi. 
Şimdi, Fukuşima Nükleer Santrali
faciası, Çernobil Nükleer Santrali faciasını yaşadıktan sonra, Türkiye’ye 1
değil, 3 tane, tam 3 tane nükleer santral yapmak ancak akılsızlıktır, bunu net
olarak söylüyorum. 
Gelin, bu sevdadan vazgeçelim, bu doğal
gaz boru sistemlerini de sadece ve de sadece ısınma amaçlı olarak kullanalım
fakat buradan elektrik enerjisi elde etmeyelim, daha az doğal gaz alalım,
paramızı daha az harcayalım diyorum.
Hepinize hayırlı sabahlar diliyorum.
(CHP sıralarından alkışlar)
BAŞKAN – Teşekkür ederim.
Tasarının tümü üzerindeki görüşmeler
tamamlanmıştır.
Maddelerine geçilmesini…
YUSUF HALAÇOĞLU (Kayseri) – Nasıl…
SİNAN OĞAN (Iğdır)– Bir dakika ya!
Nasıl tamamlanmış? Bizim var.
BAŞKAN – Bildirmediniz ama.
SİNAN OĞAN (Iğdır)– Nasıl bildirmedi
ya? 
BAŞKAN – Evet. Bak, bildirmediniz. Ne
demek “Nasıl bildirmedik?” 
YUSUF HALAÇOĞLU (Kayseri) – Hayır,
demin söyledik, yazıldı burada.
BAŞKAN – Nereye geldi? Bizde yok. Hep
biz suçlu oluyoruz! Bu ne demekse! 
Beş dakika ara veriyorum.
Kapanma Saati:
04.41
YİRMİNCİ OTURUM
Açılma Saati: 04.48
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Muharrem IŞIK (Erzincan), Fehmi KÜPÇÜ
(Bolu)
-----0-----
BAŞKAN – Sayın milletvekilleri, Türkiye
Büyük Millet Meclisinin 138’inci Birleşiminin Yirminci Oturumunu açıyorum. 
642 sıra sayılı Kanun Tasarısı’nın
görüşmelerine devam edeceğiz. 
Komisyon? Yok. 
Ertelenmiştir. 
3’üncü sırada yer alan 463 sıra sayılı
Kanun Tasarısı’nın görüşmelerine başlayacağız. 
3.-
 Türkiye Cumhuriyeti Hükümeti ile Azerbaycan Cumhuriyeti Hükümeti Arasında
Trans Anadolu Doğal Gaz Boru Hattı Sistemine İlişkin Mutabakat Zaptının
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu (1/948) (S. Sayısı: 643)
BAŞKAN – Komisyon? Yok. 
Ertelenmiştir. 
4’üncü sırada yer alan 641 sıra sayılı
Kanun Teklifi’nin görüşmelerine başlayacağız. 
4.-
 Kırıkkale Milletvekili Ramazan Can'ın; Ceza Muhakemesi Kanununda Değişiklik
Yapılması Hakkında Kanun Teklifi ve Adalet Komisyonu Raporu (2/2282) (S.
Sayısı: 641)
BAŞKAN – Komisyon? Yok. 
Ertelenmiştir. 
5’inci sırada yer alan 628 sıra sayılı
Kanun Tasarısının görüşmelerine başlayacağız. 
5.-
 Türkiye Cumhuriyeti ile İran İslam Cumhuriyeti Arasında Tercihli Ticaret
Anlaşmasının Onaylanmasının Uygun Bulunduğuna Dair Kanun Tasarısı ve Dışişleri
Komisyonu Raporu (1/940) (S. Sayısı: 628)
BAŞKAN – Komisyon? Yok. 
Ertelenmiştir. 
ÖZCAN YENİÇERİ (Ankara) – “Kom var,
isyan yo!”
BAŞKAN – Efendim? 
ÖZCAN YENİÇERİ (Ankara) – “Kom var,
isyan yok.” dedim. 
BAŞKAN – Alınan karar gereğince, kanun
tasarı ve teklifleri ile komisyonlardan gelen diğer işleri sırasıyla görüşmek
için, 10 Eylül 2014 Çarşamba günü saat 14.00’te toplanmak üzere birleşimi
kapatıyorum. 
Kapanma Saati:
04.49




(x) 639 S. Sayılı Basmayazı 15/7/2014
tarihli 116’ncı Birleşim Tutanağı’na eklidir.


(*) Önergenin tam metni tutanağa eklidir.



(x) Önergenin tam metni tutanağa eklidir.


(x) Açık oylama kesin sonuçlarını gösteren
tablo tutanağa eklidir.


(x) 642 S. Sayılı Basmayazı tutanağa
eklidir.




