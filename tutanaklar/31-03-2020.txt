



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 75’inci
Birleşim
 31
Mart 2020 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Süreyya Sadi Bilgiç’in, dünyayı
etkisi altına alan coronavirüs salgını nedeniyle insanlığın zor günler
geçirdiğine ve kontrol altına alınarak insanlık adına tehdit olmaktan çıkmasını
Cenab-ı Allah’tan niyaz ettiğine, krizin gerek devletler arasında iyi niyete
dayalı iş birliğinin gerekse toplumsal dayanışmanın ve sorumluluk bilincinin
hayati önemi haiz olduğunu acı biçimde hatırlattığına, sürecin en az zararla
atlatılabilmesi için başta sağlık çalışanları olmak üzere devletin bütün kurum
ve kuruluşlarıyla özverili çaba içerisinde bulunduğuna, Meclis olarak milletin
kader birliğine vurgu yapan bir tavır takınarak toplumun beklentilerine
tercüman olunması gerektiğine, Genel Kurul ve komisyon çalışmalarına katkı
veren milletvekillerine teşekkür ettiğine ilişkin konuşması
2.- Oturum Başkanı TBMM Başkan Vekili Süreyya Sadi Bilgiç’in, 25 Mart
2009 tarihinde vefat eden Büyük Birlik Partisi kurucu Genel Başkanı Muhsin
Yazıcıoğlu’nu ve yol arkadaşlarını rahmetle andığına ilişkin konuşması

IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Aydın Milletvekili Hüseyin Yıldız’ın, coronavirüs salgınına ilişkin
gündem dışı konuşması
2.- Batman Milletvekili Mehmet Ruştu Tiryaki’nin, coronavirüs salgınına
karşı alınan ve alınması gereken önlemlere ilişkin gündem dışı konuşması
3.- Ankara Milletvekili Mustafa Destici’nin, 25 Mart Büyük Birlik
Partisi kurucu Genel Başkanı Muhsin Yazıcıoğlu’nun vefatının 11’inci yıl
dönümüne ilişkin gündem dışı konuşması

V.- AÇIKLAMALAR
1.- Mersin Milletvekili Baki Şimşek’in, üreticilere yapılan mazot ve
gübre desteği ödemeleri için teşekkür ettiğine, Mersin ili için önemi haiz olan
limon ihracatının yeniden serbest bırakılmasını ve tarımsal kredilerin
ertelenmesini Tarım ve Orman Bakanından talep ettiklerine ilişkin açıklaması
2.- İzmir Milletvekili Murat Çepni’nin, kamuoyunda salgın vakalarının
açıklanandan fazla olduğu görüşünün hâkim olduğuna ve aile sağlığı
merkezlerinin rutin hizmetlerini verebilmesi için salgın nedeniyle ilk
başvurulan merkez olmaktan çıkarılması, aile hekimlerinin çalışmadığı günlerde
ücretlerinin kesileceği endişesinin giderilmesi gerektiğine ilişkin açıklaması
3.- Malatya Milletvekili Mehmet Celal Fendoğlu’nun, dünya ilaç, gıda ve
kozmetik sanayisinde ham madde olarak kullanılan ve 51 ülkeye ihraç edilen
kayısı çekirdeğinin Tarım ve Orman Bakanlığının güvenli bitki listesinde
bulunmadığına ilişkin açıklaması
4.- Mersin Milletvekili Olcay Kılavuz’un, yaşanan coronavirüs salgını
sebebiyle sağlık adına alınan önlemlerin memnuniyet verici olduğuna, ihracat
kısıtlamasının kalkması, üreticilerin ve esnafların mağduriyetinin giderilmesi,
çiftçilere gereken teşvikin verilmesi ve Hükûmetin bu yönde attığı olumlu
adımları devam ettirmesi gerektiğine ilişkin açıklaması
5.- Kahramanmaraş Milletvekili Sefer Aycan’ın, Millî Eğitim Bakanlığının
uzaktan eğitimi daha kapsamlı sürdürmesini beklediklerine, kamu kurumlarında
uygulanması gereken İş Sağlığı ve Güvenliği Kanunu’na göre enfekte olan sağlık
personelinin üç gün içerisinde iş kazası olarak bildirilmesinin zorunlu
olduğuna ilişkin açıklaması
6.- Erzurum Milletvekili İbrahim Aydemir’in, netameli bir dönemden
geçildiğine ve devletin her zeminde gereğini yaptığına, Cumhurbaşkanı Recep
Tayyip Erdoğan’ın başlattığı “Biz Bize Yeteriz Türkiye’m” kampanyasına katkı
sunanların milletin baş tacı olduğuna ilişkin açıklaması
7.- Muğla Milletvekili Suat Özcan’ın, corona virüsün Türkiye’ye Sağlık
Bakanının ilk vakayı açıklamasından ne kadar önce geldiğini ve daha önceki
vefatların zatürre veya başka teşhislerle kayıt altına alındığı, malzeme yetersizliğinden
dolayı şüphelilerin tamamına test yapılmadığı ve testin pozitif sonuç verdiği
hastaların karantina için evlerine yollandığı iddialarının doğru olup
olmadığını öğrenmek istediğine ilişkin açıklaması
8.- Amasya Milletvekili Mustafa Levent Karahocagil’in, kriz döneminin
Cumhurbaşkanı Recep Tayyip Erdoğan’ın açıkladığı coronavirüs önlem paketiyle
fazla etkilenmeden atlatılacağına ilişkin açıklaması
9.- Kocaeli Milletvekili Ömer Faruk Gergerlioğlu’nun, 120 bin kapasiteli
cezaevlerinde 300 bin mahpusun bulunduğuna, düşünce ve siyasi mahpuslarını da
içine alan adil, eşit bir ceza infaz yasasının bir an evvel çıkarılması
gerektiğine ilişkin açıklaması
10.- Ankara Milletvekili Zeynep Yıldız’ın, 25 Mart Muhsin Yazıcıoğlu’nu
vefatının 11’inci yıl dönümünde rahmetle andığına ilişkin açıklaması
11.- Hatay Milletvekili Serkan Topal’ın, yurt dışında mahsur kalan ve
mağdur durumda olan vatandaşların Türkiye’ye getirilmesi gerektiğine ilişkin
açıklaması
12.- Kahramanmaraş Milletvekili Ali Öztunç’un, coronavirüs nedeniyle
yaşamını yitiren yurttaşlara Allah’tan rahmet dilediğine ve yurt dışında
bulunan işçilerin Türkiye’ye getirilmesi için Dışişleri Bakanlığını göreve çağırdıklarına
ilişkin açıklaması
13.- Konya Milletvekili Ahmet Sorgun’un, 31 Mart İstanbul Cumhuriyet
Başsavcısı Mehmet Selim Kiraz’ı şehit edilişinin 5’inci yıl dönümünde rahmetle
andığına ilişkin açıklaması
14.- Konya Milletvekili Halil Etyemez’in, coronavirüs sebebiyle hayatını
kaybeden vatandaşlara Allah’tan rahmet dilediğine, 25-31 Mart 55’inci Kütüphane
Haftası’na ilişkin açıklaması
15.- İstanbul Milletvekili Hayati Arkaz’ın, dünyanın en gelişmiş sağlık
sektörüne sahip ülkelerinden biri olunduğuna, Covid-19’la yoğun mücadele
içerisine girilen süreçte sağlık çalışanlarının sayısının artırılması ve
maaşlarının yüksek ölçekte tutulmasının isabetli olacağına, tüm sağlık
çalışanlarına millet adına şükranlarını arz ettiğine ilişkin açıklaması
16.- Aydın Milletvekili Süleyman Bülbül’ün, çiftçilerin zor durumda
olduğuna ve ek destek paketinin açıklanması gerektiğine, Aydın ili pamuk ve
çilek üreticisinin çözüm beklediğine ilişkin açıklaması
17.- Uşak Milletvekili Özkan Yalım’ın, tır şoförü Malik Yılmaz’ın sosyal
medya paylaşımı nedeniyle gözaltına alınmasına ilişkin açıklaması
18.- Aksaray Milletvekili Ramazan Kaşlı’nın, halkın temel gıda
ihtiyaçları için yeterli tedbirler alınarak çiftçilerin üretime devam etmesinin
sağlanması ve özel sektörde çalışan işçilerin göz ardı edilmemesi gerektiğine,
çiftçilere yapılan destekleme ödemeleri için Tarım ve Orman Bakanına teşekkür
ettiğine ve yapılması gereken düzenlemelere, Cumhurbaşkanı Recep Tayyip
Erdoğan’ın başlattığı millî dayanışma kampanyasını desteklediğine ilişkin
açıklaması
19.- Muş Milletvekili Gülüstan Kılıç Koçyiğit’in, Covid-19 salgınında en
önde olan sağlık emekçilerinin ihtiyaçlarının neden karşılanmadığını,
eksikliklerin sağlık emekçilerinin sağlık ve yaşamlarını riske attığının ne
zaman fark edileceğini ve bu durumun ileriki günlerde daha da artması hâlinde
sağlık hizmet sunumunu birinci dereceden olumsuz etkileyip etkilemeyeceğini
öğrenmek istediğine, sağlık emekçilerinin Covid-19 olması hâlinde iş sağlığı ve
güvenliği çerçevesinde işlem yapılması gerektiğine ilişkin açıklaması
20.- Adana Milletvekili Ayşe Sibel Ersoy’un, Covid-19 salgınına karşı
yoğun tedbirler alındığına ve bu süreçte evde kalınmasının öneminin sık sık
vurgulandığına, kamu çalışanları arasında sağlık personelinden sonra virüse en
fazla maruz kalma riski taşıyan PTT çalışanlarının özlük haklarının
iyileştirilmesi gerektiğine ilişkin açıklaması
21.- İzmir Milletvekili Dursun Müsavat Dervişoğlu’nun, Cumhurbaşkanı
Recep Tayyip Erdoğan’ın 30 Mart 2020 tarihli Ulusa Sesleniş konuşmasının hayal
kırıklığı yarattığına, Türk milletinin evde kaldığı dönemde geçimini sağlayacak
ya da en azından ödemelerini rahatlatacak adımların atılmasını beklediğine,
toplanılan vergilerin doğru şekilde kullanılması hâlinde milletten bağış
istemeye ya da ek vergi, ek ödenek getirmeye ihtiyaç kalmayacağına, İYİ PARTİ
olarak yapılan yardımların ihtiyaç sahipleri için mi kullanılacağının takipçisi
olacaklarına ilişkin açıklaması
22.- Sakarya Milletvekili Muhammed Levent Bülbül’ün, Hükûmetin ve Bilim
Kurulunun coronavirüs salgınıyla mücadele için önemli kararlar aldığına ve
millete bu kararlara uyma noktasında göstermiş olduğu hassasiyet sebebiyle
teşekkür ettiğine, başta sağlık personeli olmak üzere kamu kurum ve kuruluşları
ile gönüllü kuruluşlarda fedakârane hizmetler sunanları tebrik ettiklerine, MHP
Genel Başkanı Devlet Bahçeli’nin Cumhurbakanı Recep Tayyip Erdoğan’ın
başlattığı millî dayanışma kampanyasına katkı sağladığını ve destek verdiğini
açıkladığına, Milliyetçi Hareket Partisi Grubu olarak bu kampanyaya katkı
sağlayacaklarına ilişkin açıklaması
23.- Siirt Milletvekili Meral Danış Beştaş’ın, pandeminin hızla
yükseldiği ülkeler arasında bulunulduğuna, Cumhurbaşkanı Recep Tayyip
Erdoğan’ın 30 Mart 2020 tarihli Ulusa Sesleniş konuşmasının özetinin halka ilan
edilen yardım çağrısı olduğuna, halkın açlık ile corona tehdidi arasında
tercihe zorlanmasının derhâl bitirilmesi gerektiğine, suyun ve hijyenin önemli
olduğu günlerde başta Mardin Belediyesi olmak üzere suya yapılan zamma, Batman
Belediyesine kayyum atanarak Eş Başkanlarının gözaltına alındığına ve Batman
Belediyesinin internet sitesindeki Kürtçe seçeneğinin kaldırıldığına, HSK’nin
6284 sayılı Yasa kapsamında verilen tedbir kararlarının yükümlülerin sağlığının
riske atılmayacak şekilde değerlendirilmesi gerektiği yönündeki kararıyla
şiddete meşruiyet sağlanmasını kabul etmediklerine ilişkin açıklaması
24.- İstanbul Milletvekili Engin Altay’ın, coronavirüs salgınına yönelik
milletçe mücadele verildiğine ve mücadelenin başaktörleri olan sağlık
çalışanlarına CHP Grubu adına şükranlarını sunduğuna, sağlık çalışanlarına yönelik
tedbirlerin yetersiz kaldığına ve döner sermaye paylarının tavandan ödenmesi
uygulamasının doktor ve hemşirelerle sınırlı tutulmasının kabul edilemez
olduğuna, hastanelerdeki “Tıbbi sarf malzemesi yok, dezenfektan yok, maske
yok.” feryatlarının duyulması gerektiğine ilişkin açıklaması
25.- Çanakkale Milletvekili Bülent Turan’ın, virüsle mücadele önlemleri
alınırken vatandaşlardan resmî açıklamalar dışındaki paylaşımlara itibar
etmemelerini istirham ettiğine, Cumhurbaşkanı Recep Tayyip Erdoğan öncülüğünde
ihtiyaç sahipleri için başlatılan millî dayanışma kampanyasına vatandaşları
katkı sunmaya davet ettiğine, özveriyle çalışan sağlık personeline ve ilgili
kurumlara teşekkür ettiğine, 31 Mart İstanbul Cumhuriyet Başsavcısı Mehmet
Selim Kiraz’ı şehit edilişinin 5’inci yıl dönümünde rahmetle yâd ettiğine,
Ulaştırma ve Altyapı Bakanı olarak atanan Adil Karaismailoğlu’nu tebrik
ettiklerine ilişkin açıklaması
26.- İstanbul Milletvekili Engin Altay’ın, Bartın Milletvekili Yılmaz
Tunç’un HDP grup önerisi üzerinde AK PARTİ Grubu adına yaptığı konuşmasındaki
bazı ifadelerine ilişkin açıklaması
27.- Batman Milletvekili Ayşe Acar Başaran’ın, Covid-19 testi pozitif
çıkan Mazıdağı Belediyesi Eş Başkanı Nalan Özaydın’ın Tarsus Cezaevinden Mardin
Cezaevine sevk edildiğine, Kırşehir E Tipi Cezaevinde karantina uygulaması
yapıldığına ve Şakran Cezaevinde test yapılan bir görevlinin sonucunun da
pozitif çıktığına, cezaevlerinde corona virüsün niye yaygınlaştığını öğrenmek
istediğine, temizlik malzemelerinin ve dezenfektanların cezaevlerinde ücretsiz
dağıtılmadığına ilişkin açıklaması
28.- Çanakkale Milletvekili Bülent Turan’ın, ceza infaz paketinin
Türkiye Büyük Millet Meclisine sunulduğuna ve cinsel suçların yer almadığına
ilişkin açıklaması
29.- Çanakkale Milletvekili Bülent Turan’ın, Malatya Milletvekili Veli
Ağbaba’nın doğrudan gündeme alınma önergesi üzerinde yaptığı konuşmasındaki
bazı ifadelerine ilişkin açıklaması
30.- İstanbul Milletvekili Engin Altay’ın, Çanakkale Milletvekili Bülent
Turan’ın grup başkan vekillerinin zaman ekonomisiyle ilgili mutabakatını fiilî
olarak ortadan kaldırmasını doğru bulmadıklarına ilişkin açıklaması
31.- Çanakkale Milletvekili Bülent Turan’ın, İstanbul Milletvekili Engin
Altay’ın yaptığı açıklamasındaki bazı ifadelerine ilişkin açıklaması
32.- Çanakkale Milletvekili Bülent Turan’ın, Siirt Milletvekili Meral
Danış Beştaş’ın görüşülmekte olan 50 sıra sayılı Kanun Teklifi’nin tümü
üzerinde HDP Grubu adına yaptığı konuşmasındaki bazı ifadelerine ilişkin
açıklaması
33.- Siirt Milletvekili Meral Danış Beştaş’ın, Çanakkale Milletvekili Bülent
Turan’ın yaptığı açıklamasındaki bazı ifadelerine ilişkin açıklaması
34.- İstanbul Milletvekili Engin Altay’ın, Çanakkale Milletvekili Bülent
Turan’ın 50 sıra sayılı Kanun Teklifi’nin 2’nci maddesi üzerinde AK PARTİ Grubu
adına yaptığı konuşmasındaki bazı ifadelerine ilişkin açıklaması
35.- İstanbul Milletvekili Hakkı Saruhan Oluç’un, Mazıdağı Belediyesi Eş
Başkanı Nalan Özaydın’ın Covid-19 tanısıyla tahliye edildiğine, cezaevlerindeki
sorunun hafife alınmaması gerektiğine ilişkin açıklaması
36.- Çanakkale Milletvekili Bülent Turan’ın, İstanbul Milletvekili Hakkı
Saruhan Oluç’un yaptığı açıklamasındaki bazı ifadelerine ilişkin açıklaması
37.- İstanbul Milletvekili Hakkı Saruhan Oluç’un, Çanakkale Milletvekili
Bülent Turan’ın yaptığı açıklamasındaki bazı ifadelerine ilişkin açıklaması
38.- Çanakkale Milletvekili Bülent Turan’ın, İzmir Milletvekili Murat
Çepni’nin görüşülmekte olan 24 sıra sayılı Kanun Teklifi’nin tümü üzerinde HDP
Grubu adına yaptığı konuşmasındaki bazı ifadelerine ilişkin açıklaması
39.- Çanakkale Milletvekili Bülent Turan’ın, İzmir Milletvekili Serpil
Kemalbay Pekgözegü’nün görüşülmekte olan 24 sıra sayılı Kanun Teklifi’nin
1’inci maddesi üzerinde HDP Grubu adına yaptığı konuşmasındaki üslubunu
kınadığına ilişkin açıklaması
40.- İstanbul Milletvekili Hakkı Saruhan Oluç’un, Trabzon Milletvekili
Salih Cora’nın sataşma nedeniyle yaptığı konuşmasındaki bazı ifadelerine ve
demokratik siyaset içinde konuşarak, tartışarak sorunları çözecek adımların
birlikte atılması gerektiğine ilişkin açıklaması
41.- Çanakkale Milletvekili Bülent Turan’ın, İstanbul Milletvekili Hakkı
Saruhan Oluç’un yaptığı açıklamasındaki bazı ifadelerine ilişkin açıklaması
42.- Çanakkale Milletvekili Bülent Turan’ın, Uşak Milletvekili Özkan
Yalım’ın görüşülmekte olan 24 sıra sayılı Kanun Teklifi’nin 1’inci maddesi
üzerinde şahsı adına yaptığı konuşmasındaki bazı ifadelerine ilişkin açıklaması

VI.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi Başkanlığının, Ulaştırma ve Altyapı
Bakanlığına Adil Karaismailoğlu’nun atandığına ilişkin Cumhurbaşkanı Kararı’nın
28/3/2020 tarihli ve 31082 sayılı Resmî Gazete’de yayımlandığına ve Bakanın İç
Tüzük’ün 3’üncü maddesi uyarınca atandığı tarihten sonraki ilk birleşimde Genel
Kurulda ant içeceğine ilişkin tezkeresi (3/1155)

B) Önergeler
1.- CHP Grubu Başkan Vekili İstanbul Milletvekili Engin Altay, CHP Grubu
Başkan Vekili Manisa Milletveki Özgür Özel ve CHP Grubu Başkan Vekili Sakarya
Milletvekili Engin Özkoç’un (2/1507) esas numaralı 4046 sayılı Özelleştirme
Uygulamaları Hakkında Kanunda Değişiklik Yapılmasına Dair Kanun Teklifi’nin
doğrudan gündeme alınmasına ilişkin önergesi (4/74)

VII.- ANT İÇME
1.- Ulaştırma ve Altyapı Bakanı Adil Karaismailoğlu’nun ant içmesi

VIII.- ÖNERİLER
A) Siyasi Parti Grubu Önerileri
1.- HDP Grubunun, Grup Başkan Vekili Siirt Milletvekili Meral Danış
Beştaş tarafından, Covid-19 salgını kapsamında cezaevlerinde alınması gereken
tedbirlerin belirlenmesi amacıyla 30/3/2020 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin ön
görüşmelerinin, Genel Kurulun 31 Mart 2020 Salı günkü birleşiminde yapılmasına
ilişkin önerisi
2.- CHP Grubunun, Türkiye Büyük Millet Meclisi Gündemi’nin “Genel
Görüşme ve Meclis Araştırması Yapılmasına Dair Öngörüşmeler” kısmında yer alan,
doktorların çalışma hayatının düzenlenmesi ve yaşadıkları sorunların tespit
edilerek alınması gereken önlemlerin belirlenmesi amacıyla verilmiş olan
(10/2621) esas numaralı Meclis Araştırması Önergesi’nin ön görüşmelerinin, Genel
Kurulun 31 Mart 2020 Salı günkü birleşiminde yapılmasına ilişkin önerisi
3.- AK PARTİ Grubunun, Gündem’in “Kanun Teklifleri ile Komisyonlardan
Gelen Diğer İşler” kısmında bulunan sıralamanın yeniden düzenlenmesi ile Genel
Kurulun nisan ayı Salı, Çarşamba ve Perşembe günkü birleşimlerinde denetim
konularının görüşülmeyerek Gündem’in “Kanun Teklifleri ile Komisyonlardan Gelen
Diğer işler” kısmında yer alan işlerin görüşülmesine ve çalışmalarını saat
24.00’e kadar sürdürmesine ilişkin önerisi

IX.- SATAŞMALARA İLİŞKİN KONUŞMALAR
1.- Mersin Milletvekili Ali Mahir Başarır’ın, Çanakkale Milletvekili
Bülent Turan’ın yerinden sarf ettiği bazı ifadeleri sırasında şahsına sataşması
nedeniyle konuşması
2.- Trabzon Milletvekili Salih Cora’nın, İzmir Milletvekili Serpil
Kemalbay Pekgözegü’nün görüşülmekte olan 24 sıra sayılı Kanun Teklifi’nin
1’inci maddesi üzerinde HDP Grubu adına yaptığı konuşması sırasında Adalet ve
Kalkınma Partisine ve şahsına sataşması nedeniyle konuşması

X.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- Kilis Milletvekili Mustafa Hilmi Dülger ile 55 Milletvekilinin Çarşı
ve Mahalle Bekçileri Kanunu Teklifi (2/2555) ve İçişleri Komisyonu Raporu (S.
Sayısı: 174)
2.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükümeti ile Filistin Devleti Hükümeti Arasında
Filistin-Türkiye Dostluk Hastanesi’nin Gazze’de Ortak İşletilmesi ve Devri ile
Filistin Vatandaşlarının Tıpta Uzmanlık Eğitimini Türkiye’de Almasına Dair
Protokolün Onaylanmasının Uygun Bulunduğuna Dair Kanun Teklifi (2/1456) ve
Dışişleri Komisyonu Raporu (S. Sayısı: 50)
3.- Türkiye Büyük Millet Meclisi Başkanı İzmir Milletvekili Binali
Yıldırım’ın Transit ve Ulaştırma İşbirliği Anlaşması (Lapis Lazuli Güzergâh
Anlaşması)’nın Onaylanmasının Uygun Bulunduğuna Dair Kanun Teklifi (2/1195) ve
Dışişleri Komisyonu Raporu (S. Sayısı: 24)
4.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükümeti ile Kırgız Cumhuriyeti Hükümeti
Arasında Sosyal Güvenlik Anlaşmasının Onaylanmasının Uygun Bulunduğuna Dair
Kanun Teklifi (2/1460) ve Dışişleri Komisyonu Raporu (S. Sayısı: 51)
5.- İzmir Milletvekili Binali Yıldırım’ın Türkiye Cumhuriyeti Hükümeti
ile Nijerya Federal Cumhuriyeti Hükümeti Arasında Ticari ve Ekonomik İşbirliği
Mutabakat Zaptının Onaylanmasının Uygun Bulunduğuna Dair Kanun Teklifi (2/1589)
ve Dışişleri Komisyonu Raporu (S. Sayısı: 61)
6.- İzmir Milletvekili Binali Yıldırım’ın Türkiye Cumhuriyeti Hükümeti
ile Özbekistan Cumhuriyeti Hükümeti Arasında Askeri Eğitim Öğretim Alanında
İşbirliği Protokolünün Onaylanmasının Uygun Bulunduğuna Dair Kanun Teklifi
(2/1599) ve Dışişleri Komisyonu Raporu (S. Sayısı: 63)
7.- İzmir Milletvekili Binali Yıldırım’ın Türkiye Cumhuriyeti Hükümeti
ile Bangladeş Halk Cumhuriyeti Hükümeti Arasında Askeri Eğitim ve Öğretim İş
Birliği Anlaşmasına Dair 1 Numaralı Değişiklik Protokolünün Onaylanmasının
Uygun Bulunduğuna Dair Kanun Teklifi (2/1601) ve Dışişleri Komisyonu Raporu (S.
Sayısı: 65)
8.- Türkiye Büyük Millet Meclisi Başkanı Tekirdağ Milletvekili Mustafa
Şentop’un Türkiye Cumhuriyeti Hükümeti ile Ukrayna Hükümeti Arasında Türkiye
Cumhuriyeti Hükümeti ile Ukrayna Hükümeti Arasında Gelir ve Servet Üzerinden
Alınan Vergilerde Çifte Vergilendirmeyi Önleme ve Vergi Kaçakçılığına Engel
Olma Anlaşmasını Değiştiren Protokolün Onaylanmasının Uygun Bulunduğuna Dair
Kanun Teklifi (2/1800) ve Dışişleri Komisyonu Raporu (S. Sayısı: 77)
9.- Türkiye Büyük Millet Meclisi Başkanı Tekirdağ Milletvekili Mustafa
Şentop’un Türkiye Cumhuriyeti Hükümeti ve Avrupa Bölge Ofisi Vasıtasıyla Dünya
Sağlık Örgütü Arasında İnsani ve Sağlık Acil Durumlarına Hazırlıklılık DSÖ
Coğrafi Ayrık Ofisi’nin İstanbul Türkiye’de Kurulmasına İlişkin Ev Sahibi Ülke
Anlaşmasının Onaylanmasının Uygun Bulunduğuna Dair Kanun Teklifi (2/1803) ve
Dışişleri Komisyonu Raporu (S. Sayısı: 78)
10.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükümeti ile Özbekistan Cumhuriyeti Hükümeti
Arasında Uluslararası Kombine Yük Taşımacılığı Anlaşmasının Onaylanmasının
Uygun Bulunduğuna Dair Kanun Teklifi (2/1359) ve Dışişleri Komisyonu Raporu (S.
Sayısı: 80)
11.- Türkiye Büyük Millet Meclisi Başkanı İzmir Milletvekili Binali
Yıldırım’ın Uluslararası Demiryolu Taşımalarına İlişkin Sözleşme (COTIF)
Hakkında Kısmi Revizyonun Onaylanmasının Uygun Bulunduğuna Dair Kanun Teklifi
(2/1544) ve Dışişleri Komisyonu Raporu (S. Sayısı: 81)
12.- İzmir Milletvekili Binali Yıldırım’ın Türkiye Cumhuriyeti Hükümeti
ve Azerbaycan Cumhuriyeti Hükümeti Arasında Sürücü Belgelerinin Karşılıklı
Tanınması ve Tebdiline İlişkin Anlaşma ve Anlaşmada Değişiklik Yapılmasına Dair
Notaların Onaylanmasının Uygun Bulunduğuna Dair Kanun Teklifi (2/1595) ve
Dışişleri Komisyonu Raporu (S. Sayısı: 85)

XI.- YAZILI SORULAR VE CEVAPLARI
1.-  İzmir Milletvekili Bedri Serter’in, Sabiha Gökçen Havaalanının
teknik ve altyapı eksikliklerini gidermek için alınan önlemlere ilişkin sorusu
ve Cumhurbaşkanı Yardımcısı Fuat Oktay’ın cevabı (7/25934)
2.-  Artvin Milletvekili Uğur Bayraktutan’ın, 9/8/2012 tarihinden
itibaren yapılan sap, saman, ot ve yaprak ithalatına ilişkin sorusu ve Tarım ve
Orman Bakanı Bekir Pakdemirli’nin cevabı (7/26046)
3.-  Adana Milletvekili İsmail Koncuk’un, Adana’da Genç Çiftçi
Projesi’nden yararlanan kişi sayısı ve proje kapsamındaki destek miktarına
ilişkin sorusu ve Tarım ve Orman Bakanı Bekir Pakdemirli’nin cevabı (7/26051)
4.-  Niğde Milletvekili Ömer Fethi Gürer’in, Niğde’nin Çamardı ilçesinde
yetişen Amasya elmasının coğrafi işaret ve tescilinin yapılması önerisine
ilişkin sorusu ve Tarım ve Orman Bakanı Bekir Pakdemirli’nin cevabı (7/26054)
5.-  Niğde Milletvekili Ömer Fethi Gürer’in, Niğde ilinde sulama amaçlı
kuyu açılması önerisine ilişkin sorusu ve Tarım ve Orman Bakanı Bekir Pakdemirli’nin
cevabı (7/26055)
6.-  Niğde Milletvekili Ömer Fethi Gürer’in, kaba yem üretimi ve sulu
tarım yapan üreticilere sulama suyu için indirimli elektrik desteği verilmesi
önerisine ilişkin sorusu ve Tarım ve Orman Bakanı Bekir Pakdemirli’nin cevabı
(7/26057)
7.-  Niğde Milletvekili Ömer Fethi Gürer’in, çiftçilerin elektrik
borçlarının desteklerden tahsil edilmesi ve aylık fatura uygulamalarının
sonlandırılması talebine ilişkin sorusu ve Tarım ve Orman Bakanı Bekir
Pakdemirli’nin cevabı (7/26058)
8.-  Niğde Milletvekili Ömer Fethi Gürer’in, üreticilerin tarımsal
sulamada kullandığı elektrikten alınan payların kaldırılmasına ilişkin sorusu
ve Tarım ve Orman Bakanı Bekir Pakdemirli’nin cevabı (7/26059)
9.-  Antalya Milletvekili Tuba Vural Çokal’ın, ruhsatsız ekmek üretimi
yapan iş yerlerinin denetimine ilişkin sorusu ve Tarım ve Orman Bakanı Bekir
Pakdemirli’nin cevabı (7/26060)
10.-  Kocaeli Milletvekili Lütfü Türkkan’ın, TCDD Boğaziçi Ekspresinin
sefer ve duraklarına ilişkin sorusu ve Ulaştırma ve Altyapı Bakanı Mehmet Cahit
Turhan’ın cevabı (7/26068)
11.-  Mersin Milletvekili Rıdvan Turan’ın, 2007-2013 yılları arasındaki
IPA ve 2014-2020 yılları arasındaki IPARD 2 programı kapsamında yapılan proje
ve yatırımlara ilişkin sorusu ve Tarım ve Orman Bakanı Bekir Pakdemirli’nin
cevabı (7/26163)
12.-  Bursa Milletvekili Erkan Aydın’ın, Türkiye genelinde bankalara
borcu olan çiftçi sayısı ve tarım sektöründe icra takibine düşen borç miktarına
ilişkin sorusu ve Tarım ve Orman Bakanı Bekir Pakdemirli’nin cevabı (7/26165)
13.-  Niğde Milletvekili Ömer Fethi Gürer’in, Türkiye’deki mera niteliği
taşıyan alanlara ve bunların ıslahına ilişkin sorusu ve Tarım ve Orman Bakanı
Bekir Pakdemirli’nin cevabı (7/26167)
14.-  İstanbul Milletvekili Mehmet Akif Hamzaçebi’nin, tütün üretimine
dair bazı verilere ve tütün üreticilerinin mağduriyetlerinin giderilmesine
ilişkin sorusu ve Tarım ve Orman Bakanı Bekir Pakdemirli’nin cevabı (7/26168)
15.-  Niğde Milletvekili Ömer Fethi Gürer’in, koyun-keçi çiçeği
hastalığı vakalarına ilişkin sorusu ve Tarım ve Orman Bakanı Bekir
Pakdemirli’nin cevabı (7/26171)
16.-  Mersin Milletvekili Rıdvan Turan’ın, Mardin’de elektrik borcunu
ödeyemeyen çiftçilere ilişkin sorusu ve Tarım ve Orman Bakanı Bekir
Pakdemirli’nin cevabı (7/26182)
17.-  İstanbul Milletvekili Mustafa Sezgin Tanrıkulu’nun, Kanal İstanbul
Projesi’ne ayrılacak finansman ile yapılabilecek kamu hizmetlerine ilişkin
sorusu ve Cumhurbaşkanı Yardımcısı Fuat Oktay’ın cevabı (7/26198)
18.-  İstanbul Milletvekili Mustafa Sezgin Tanrıkulu’nun, bir belediye
başkanının A Millî Kadın Voleybol takımının oyuncularına yönelik sözlerine
ilişkin sorusu ve Cumhurbaşkanı Yardımcısı Fuat Oktay’ın cevabı (7/26199)
19.-  Mersin Milletvekili Behiç Çelik’in, 4 Şubat 2020 tarihinde Van’ın
Bahçesaray ilçesinde yaşanan çığ felaketine ilişkin sorusu ve Cumhurbaşkanı
Yardımcısı Fuat Oktay’ın cevabı (7/26202)
20.-  Erzurum Milletvekili Muhammet Naci Cinisli’nin, Savunma Sanayii
Başkanlığının yatırımlarını Erzurum iline yapmasına yönelik çalışmalarının
durumuna ilişkin sorusu ve Cumhurbaşkanı Yardımcısı Fuat Oktay’ın cevabı
(7/26203)
21.-  Mersin Milletvekili Behiç Çelik’in, Mersin ilinde meydana gelen
yoğun yağıştan olumsuz etkilenen kişiler ile yaşanan maddi kayıpların
telafisine ilişkin sorusu ve Tarım ve Orman Bakanı Bekir Pakdemirli’nin cevabı
(7/26307)
22.-  Ankara Milletvekili Levent Gök’ün, 2002-2020 yılları arasında
mantar üretiminde kullanılan girdilerin fiyatlarında yaşanan değişimler ile
mantar üreticilerine verilen desteklere ilişkin sorusu ve Tarım ve Orman Bakanı
Bekir Pakdemirli’nin cevabı (7/26310)
23.-  Yalova Milletvekili Özcan Özel’in, TBMM’nin açılışının 100’üncü
yıl dönümü etkinliklerine ilişkin sorusu ve Türkiye Büyük Millet Meclisi Başkan
Vekili Süreyya Sadi Bilgiç’in cevabı (7/26331)
24.-  Muş Milletvekili Gülüstan Kılıç Koçyiğit’in, bir yazılı soru
önergesinde yer alan kişisel bilginin internette kapatılmasına ilişkin sorusu
ve Türkiye Büyük Millet Meclisi Başkan Vekili Süreyya Sadi Bilgiç’in cevabı
(7/26334)
25.-  Mardin Milletvekili Ebrü Günay’ın, Elâzığ depremi sonrasında
HDP’li belediyelerin yardımlarının geri çevrildiğine dair iddialara ilişkin
sorusu ve Cumhurbaşkanı Yardımcısı Fuat Oktay’ın cevabı (7/26335)
26.-  Siirt Milletvekili Meral Danış Beştaş’ın, hastalığı nedeniyle
hakkında af kararı verilen bir kişinin tahliye edilmesine ilişkin sorusu ve
Cumhurbaşkanı Yardımcısı Fuat Oktay’ın cevabı (7/26337)
27.-  Diyarbakır Milletvekili Semra Güzel’in, Diyarbakır Büyükşehir
Belediyesi ile Yenişehir Belediyesi bünyesinde çalışan işçilerden üye oldukları
sendikaların bilgisinin istenildiği iddialarına ilişkin sorusu ve Cumhurbaşkanı
Yardımcısı Fuat Oktay’ın cevabı (7/26338)
28.-  Giresun Milletvekili Necati Tığlı’nın, imar affı ve deprem
vergilerine ilişkin sorusu ve Cumhurbaşkanı Yardımcısı Fuat Oktay’ın cevabı
(7/26339)
29.-  Siirt Milletvekili Meral Danış Beştaş’ın, ana dilde eğitim ve kamu
hizmeti talebine ilişkin sorusu ve Cumhurbaşkanı Yardımcısı Fuat Oktay’ın
cevabı (7/26340)
30.-  Kocaeli Milletvekili Ömer Faruk Gergerlioğlu’nun, 23 Şubat 1979
tarihinde işlenen bir cinayetin aydınlatılmasına ilişkin sorusu ve
Cumhurbaşkanı Yardımcısı Fuat Oktay’ın cevabı (7/26343)
31.-  Adana Milletvekili İsmail Koncuk’un, Kızılaya yapılan yönetici
atamalarına ilişkin sorusu ve Cumhurbaşkanı Yardımcısı Fuat Oktay’ın cevabı
(7/26344)
32.-  Ankara Milletvekili Murat Emir’in, 2 Ocak 2020 tarihinden bu yana
Libya’da yaralanan ve şehit olan askerlere ilişkin sorusu ve Cumhurbaşkanı
Yardımcısı Fuat Oktay’ın cevabı (7/26345)
33.-  Van Milletvekili Murat Sarısaç’ın, 23 Şubat 2020 tarihinde yaşanan
İran merkezli deprem nedeniyle Van’ın Başkale ve Saray ilçelerinde meydana
gelen zarara ve alınan önlemlere ilişkin sorusu ve Cumhurbaşkanı Yardımcısı
Fuat Oktay’ın cevabı (7/26346)
34.-  Diyarbakır Milletvekili Remziye Tosun’un, Muş’un Şenyayla
bölgesindeki çatışmada hayatını kaybedenlerin cenazelerinin ailelerine teslim
edilmediği iddiasına ilişkin sorusu ve Cumhurbaşkanı Yardımcısı Fuat Oktay’ın
cevabı (7/26348)
35.-  Muş Milletvekili Mensur Işık’ın, Almanya’da yaşamını yitiren bir
yazarın cenazesinin defnedilmesi sürecine ilişkin sorusu ve Cumhurbaşkanı
Yardımcısı Fuat Oktay’ın cevabı (7/26349)
36.-  Muğla Milletvekili Süleyman Girgin’in, muhasebecilerin ve mali
müşavirlerin sorunlarının çözümüne ilişkin sorusu ve Cumhurbaşkanı Yardımcısı
Fuat Oktay’ın cevabı (7/26351)
37.-  İstanbul Milletvekili Saliha Sera Kadıgil Sütlü’nün, İstanbul
Uluslararası Finans Merkezinin altyapı tamamlama ihalesinin ivedi olarak
yapıldığı iddiasına ilişkin sorusu ve Cumhurbaşkanı Yardımcısı Fuat Oktay’ın
cevabı (7/26352)
38.-  Adana Milletvekili Ayhan Barut’un, kadına yönelik şiddetin
engellenmesine yönelik çalışmalara ilişkin sorusu ve Cumhurbaşkanı Yardımcısı
Fuat Oktay’ın cevabı (7/26353)
39.-  İstanbul Milletvekili Mustafa Sezgin Tanrıkulu’nun, İstanbul’un
Sultanbeyli ilçesinde bir inşaatta yaşanan iş kazasına,
Bunalıma girerek intihar ettiği iddia edilen bir vatandaşa,
Maddi sıkıntılarından dolayı intihar ettiği iddia edilen bir vatandaşa,
Maddi sıkıntılarından dolayı intihar ettiği iddia edilen bir vatandaşa,
İşsizlikten dolayı intihar ettiği iddia edilen bir vatandaşa 
 İlişkin soruları ve Cumhurbaşkanı Yardımcısı Fuat Oktay’ın cevabı
(7/26354), (7/26356), (7/26357), (7/26358), (7/26359)
40.-  İstanbul Milletvekili Mustafa Sezgin Tanrıkulu’nun, İran ve
Türkmenistan arasındaki Lütfabad sınır kapısının coronavirüs nedeniyle
kapatılması dolayısıyla Türk şoförlerin sınırda mahsur kaldıkları iddialarına
ilişkin sorusu ve Cumhurbaşkanı Yardımcısı Fuat Oktay’ın cevabı (7/26355)
41.-  Eskişehir Milletvekili Metin Nurullah Sazak’ın, şehit ve gazi olan
güvenlik korucularının ailelerine devlet ödünç madalyası verilmesi önerisine
ilişkin sorusu ve Cumhurbaşkanı Yardımcısı Fuat Oktay’ın cevabı (7/26360)
42.-  Sakarya Milletvekili Ümit Dikbayır’ın, istisnai memuriyet
kadrolarına yapılan atamalara ilişkin sorusu ve Türkiye Büyük Millet Meclisi
Başkan Vekili Süreyya Sadi Bilgiç’in cevabı (7/26477)
43.-  İstanbul Milletvekili Mustafa Sezgin Tanrıkulu’nun, TBMM’de corona
virüse karşı alınan önlemlere ilişkin sorusu ve Türkiye Büyük Millet Meclisi
Başkan Vekili Süreyya Sadi Bilgiç’in cevabı (7/26478)
44.-  İzmir Milletvekili Aytun Çıray’ın, bir büyükelçi atamasına ilişkin
sorusu ve Cumhurbaşkanı Yardımcısı Fuat Oktay’ın cevabı (7/26479)
45.-  Van Milletvekili Tayip Temel’in, Avrupa’ya geçmek üzere sınırda
bekleyen mültecilerin durumuna ilişkin sorusu ve Cumhurbaşkanı Yardımcısı Fuat
Oktay’ın cevabı (7/26481)
46.-  İstanbul Milletvekili Züleyha Gülüm’ün, sınır kapılarının açılması
sonucu ülkeden çıkan mültecilerin yaşadıkları zorluklara ve bu süreçte izlenen
politikalara ilişkin sorusu ve Cumhurbaşkanı Yardımcısı Fuat Oktay’ın cevabı
(7/26482)
47.-  Muş Milletvekili Mensur Işık’ın, Kızılay Başkanına yönelik çeşitli
iddialara ilişkin sorusu ve Cumhurbaşkanı Yardımcısı Fuat Oktay’ın cevabı
(7/26486)
48.-  İstanbul Milletvekili Mustafa Sezgin Tanrıkulu’nun, Maarif Vakfına
aktarılacağı iddia edilen miktara ve Maarif Vakfı Mütevelli Heyetine ilişkin
sorusu ve Cumhurbaşkanı Yardımcısı Fuat Oktay’ın cevabı (7/26487)
49.-  İstanbul Milletvekili Mustafa Sezgin Tanrıkulu’nun, Ankara-Sivas
Yüksek Hızlı Tren Projesi’nin Kayaş-Elmadağ altyapı ihalesini alan şirkete ve
şirketin mühürlenen termik santrallerine ilişkin sorusu ve Cumhurbaşkanı
Yardımcısı Fuat Oktay’ın cevabı (7/26488)
50.-  İstanbul Milletvekili Mustafa Sezgin Tanrıkulu’nun, Sincan Çocuk
Cezaevinde çocukların infaz koruma memurları tarafından şiddete maruz
kaldıkları iddiasına ilişkin sorusu ve Cumhurbaşkanı Yardımcısı Fuat Oktay’ın
cevabı (7/26489)

31 Mart 2020 Salı
BİRİNCİ OTURUM
Açılma Saati: 15.00
BAŞKAN: Başkan Vekili Süreyya Sadi BİLGİÇ
KÂTİP ÜYELER: Emine Sare AYDIN (İstanbul), Nurhayat
ALTACA KAYIŞOĞLU (Bursa)
-----0-----
BAŞKAN
– Türkiye Büyük Millet Meclisinin 75’inci Birleşimini açıyorum.
Toplantı
yeter sayısı vardır, görüşmelere başlıyoruz.
III.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Süreyya Sadi Bilgiç’in, dünyayı
etkisi altına alan coronavirüs salgını nedeniyle insanlığın zor günler
geçirdiğine ve kontrol altına alınarak insanlık adına tehdit olmaktan çıkmasını
Cenab-ı Allah’tan niyaz ettiğine, krizin gerek devletler arasında iyi niyete
dayalı iş birliğinin gerekse toplumsal dayanışmanın ve sorumluluk bilincinin
hayati önemi haiz olduğunu acı biçimde hatırlattığına, sürecin en az zararla
atlatılabilmesi için başta sağlık çalışanları olmak üzere devletin bütün kurum
ve kuruluşlarıyla özverili çaba içerisinde bulunduğuna, Meclis olarak milletin
kader birliğine vurgu yapan bir tavır takınarak toplumun beklentilerine
tercüman olunması gerektiğine, Genel Kurul ve komisyon çalışmalarına katkı
veren milletvekillerine teşekkür ettiğine ilişkin konuşması
BAŞKAN
– Saygıdeğer üyeler, dünyayı etkisi altına alan corona salgını sebebiyle bütün
insanlık zor ve sıkıntılı günler geçirmektedir. Bu musibet bize, uluslararası
ilişkilerde salt çıkarcı reel politik anlayışın, toplumsal düzeyde ise birey
merkezci ve bencilce sayılabilecek bir özgürlük anlayışının egemen olduğu
günümüz dünyasında, belki de artık unutmakta olduğumuz bazı kavramlar üzerinde
yeniden düşünme fırsatı verdi. Bu kavramlar, iş birliği ve dayanışma. Ülkeler
arasında etkin iş birliği mekanizmalarının eksikliği salgının dünya genelinde
yayılımını hızlandırırken toplumsal dayanışma konusunda gösterilen zafiyetler
de hastalığın ülkeler içindeki yayılımını artırmış görünüyor. 
Bu
kriz bize, gerek devletler arasında iyi niyete dayalı iş birliğinin gerek
toplumsal dayanışmanın ve sorumluluk bilincinin ne kadar hayati bir önemi haiz
olduğunu acı bir biçimde hatırlattı ve hatırlatmaya da devam ediyor. 
Bu
riskleri minimize etmek için, küresel ölçekte çok taraflı siyasi ve iktisadi iş
birliği imkânlarını aramaya ve geliştirmeye devam etmeliyiz. Nitekim, bireysel
tercihlerimizde de benzer bir ikilemle karşı karşıya kalıyoruz. Bir tarafta
salgına karşı yalnızca kendisini koruma içgüdüsüyle hareket eden, bu uğurda
istifçiliklik yarışına girerek toplumda panik havası yaratan ve kimi zaman
düşük risk grubunda olmanın öz güveniyle tedbirlere aldırış etmeksizin sosyal
münasebetleri sürdürerek kamu sağlığını tehlikeye atanlar var. Diğer tarafta
ise bu salgının kolektif bir mücadele gerektirdiğinin farkındalığıyla, bireysel
özgürlüklerimizden bir miktar feragat ederek sosyal iyiye hizmet etmek gibi bir
seçeneğimiz var. Unutmayalım ki bu mücadeleden toplum olarak asgari zararla
çıkabilmemiz bu noktada göstereceğimiz hassasiyete bağlıdır.
Türkiye
Cumhuriyeti devleti, hem salgının tıbbi olarak kontrol altına alınması hem de
salgının tetiklediği diğer iktisadi ve sosyal problemlere çözüm bulunması
noktasında ilk günden beri büyük bir azim ve ciddiyetle çalışmalarını
sürdürmektedir. Ne kadar süreceği belli olmayan bu buhranın en az zararla
atlatılması için, başta sağlık çalışanlarımız olmak üzere devletimiz bütün
kurum ve kuruluşlarıyla da özverili bir çaba içerisindedir. Bizler de Türkiye
Büyük Millet Meclisi olarak bu süreçte ülkemizdeki ve dünyadaki gelişmeler
ışığında bu mücadelenin kanuni altyapısını hazırlamak gibi mühim bir görev ifa
etmekteyiz. Bunun yanında, bugün, içinden geçmekte olduğumuz bu sıkıntılı
dönemde Meclis olarak bize düşen; her türlü ayırıcı, kışkırtıcı ve fırsatçı
tavırlara karşı milletin kader birliğine vurgu yapan olgun bir tavır takınmak,
toplumun beklentilerine, hislerine tercüman olmaktır. 
Ben
Genel Kurul ve komisyon çalışmalarına katkı veren tüm milletvekillerimize
teşekkür ediyorum. Çalışmalarınızda yüce heyetinize kolaylıklar ve
muvaffakiyetler diliyorum, bu salgının da yakın zamanda kontrol altına alınarak
insanlık adına bir tehdit olmaktan çıkmasını Allah’tan niyaz ediyorum.
Değerli
milletvekilleri, gündeme geçmeden önce 3 sayın milletvekiline gündem dışı söz
vereceğim.
Gündem
dışı ilk söz, coronavirüs salgını hakkında söz isteyen Aydın Milletvekili
Hüseyin Yıldız’a aittir.
Buyurun
Sayın Yıldız. (CHP sıralarından alkışlar) 
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Aydın Milletvekili Hüseyin Yıldız’ın, coronavirüs salgınına ilişkin
gündem dışı konuşması
HÜSEYİN
YILDIZ (Aydın) – Sayın Başkan, değerli milletvekilleri; hepinizi saygıyla
selamlıyorum. Bu zor günlerden geçerken fedakârlık yaparak Genel Kurula
geldiğiniz için hepinize ayrı ayrı teşekkür ediyorum. 
Değerli
arkadaşlar, biliyorsunuz, 10 Martta, maalesef, coronavirüsün Türkiye’de ilk
belirtileri başlamıştı. O dönemde, Genel Başkanımız dâhil olmak üzere,
Cumhuriyet Halk Partisi olarak “Olağanüstü hâl ilan ederek sokağa çıkma yasağı
ilan edin.” diye söylemiştik ama maalesef, Hükûmetin bu işi ciddiye almamasıyla
son yirmi günün içinde nereye geldiğimiz belli oldu. 
Değerli
arkadaşlar, özellikle umreye giden ve 14 Marta kadar dönen vatandaşlarımızı
maalesef kontrol edemedik, bütün şehirlere dağıttık ve maalesef, 14 Mart gece
24.00’te bunun önlemini aldınız. 14 Martta İzmir’e inen 2 uçakla yaklaşık 500
vatandaş umreden geldi; bunları hiç kontrol etmeden bütün Ege Bölgesi’ne
dağıttınız. 
Değerli
arkadaşlar, evet, şimdi birlik zamanı. Bu dönemde, bu hastalık Çin’de
çıktığında, Güney Kore’de çıktığında, nasıl önlem alındığının örneğini
göstermişlerdi bize. Aslında biz, Güney Kore ve Çin’in uyguladığı sistemi
uygulasaydık; bugün 167 ölümüz olmayacaktı, bine yakın vatandaşımız yoğun
bakımda kalmayacaktı. 
Bundan
sonra ne yapmamız gerekiyor değerli arkadaşlar? Önemli olan konu bu. Bu
hastalıktan sonra Türkiye’nin ekonomisi ne duruma gelecek. Önümüzdeki dönemde
en önemli şey gıda sektörü değerli arkadaşlar. Amerika 2 trilyon 200 milyar
bütçe açıkladı, Almanya 750 milyar dolar açıkladı, Fransa, İtalya aynı şekilde
açıkladı, maalesef biz, hâlen 100 milyar TL yani 14 milyar dolar bir teşvik
açıkladık. Bu 14 milyar doların da nereye gideceği belli değil. Sayın
Cumhurbaşkanımız her kürsüye çıktığında bir açıklama yapıyordu. Şunu diyordu
haklı olarak: “Paramız var; biz, Suriyelilere 40 milyar dolar para harcadık,
gerekirse 40 milyar dolar daha para harcayacağız.” Değerli arkadaşlar, bu
ülkenin vatandaşına, Türkiye Cumhuriyeti vatandaşına geldiği zaman neden “Para
yok.” diyorsunuz. 40 milyar dolar Suriyelilere harcayan bir hükûmet, gerekirse
40 milyar dolar daha para harcayan bir hükûmet, Türkiye Cumhuriyeti vatandaşına
gelince maalesef “Para yok.” diyor.
Değerli
arkadaşlar, yine, 10 Martta, siz, sokağa çıkma yasağı ilan etseydiniz o on beş
gün boyunca bugün 3 milyon insan işsiz kalmayacaktı. Neden? Çünkü ilk önce
kahveleri kapattınız sonra restoranları sonra kafeleri; orada çalışan işçilerin
hepsi, ücretsiz olarak işveren tarafından işten çıkarıldı. Şu an 10 milyon
insan işsiz, 10 milyon aile ekmek bulamayacak durumda değerli arkadaşlar. 
Sayın
Bakan diyor ki “Biz, vergileri, SGK’leri erteledik.” Daha dün, en az 100 tane
telefon geldi; size de geliyordur arkadaşlar, size de geliyordur, elektronik
haciz sistemiyle, SGK ile vergi daireleri bütün vatandaşların hesaplarına icra
göndermişler. Dün bir vatandaş beni aradı “Restoranda çalışıyordum, beni işten
çıkardılar. Annem bileziğini bozdurdu, bana 3 bin lira para gönderdi. SGK’ye
borcum vardı. Kiramı ödemek için bankaya gittim para çekmeye ama maalesef,
elektronik hacizle SGK hesabıma icra koyarak benim o 3 bin liramı aldılar, şu
an eve ekmek götürecek durumda bile değilim.” dedi.
Değerli
arkadaşlar, değerli milletvekilleri; hep beraber, hep birlikte bunu atlatmamız
lazım. Ama bir gerçek var; söylediğiniz ile uygulamanız farklı. Buradan AKP’nin
Grup Başkan Vekillerine sesleniyorum: SGK’nin genel müdürlerini, vergi dairelerinin
müdürlerini arayın, bu e-hacizleri acilen kaldırın. İnsanlar zor durumdalar,
ekmek bulamayacak durumdalar. 
Dünyada
herkes -gerçekten, samimi söylüyorum- her türlü desteği veriyor vatandaşına ama
bizim Sayın Cumhurbaşkanımız ne hikmetse bir açıklama yapıyor, vatandaşından
para toplamak için IBAN numarası veriyor. Böyle bir devlet olabilir mi? 
(Mikrofon
otomatik cihaz tarafından kapatıldı)
HÜSEYİN
YILDIZ (Devamla) – Biz milleti yaşatmadan devleti yaşatamayız.
BAŞKAN
– Sayın Yıldız, sözlerinizi tamamlayın.
HÜSEYİN
YILDIZ (Devamla) – Teşekkür ediyorum Başkanım.
Değerli
arkadaşlar, önümüzdeki dönem, şu an, bütün çiftçilerin borçlarını erteleyin. En
az 20-30 bin ziraat mühendisi alarak bütün bölgeye yaymanız gerekiyor.
Önümüzdeki en büyük sıkıntı gıda sıkıntısı olacak. Sayın Tarım Bakanı gidip de
evinde oturmasın, planlı bir şekilde bürokrasisiyle çalışsın, önümüzdeki
dönemde bütün çiftçi desteklerini versin. Şu an çiftçilere 49 milyar TL
borcunuz var, devletin borcu var çiftçilere. Bir an önce bu parayı verip bölge
bölge üretim yaparak önümüzdeki dönemi atlatmamız lazım. Aksi takdirde,
göreceksiniz dört ay sonra raflarda hiçbir gıda bulamayacaksınız. 
Hepinizi
saygıyla selamlıyorum. (CHP sıralarından alkışlar)
BÜLENT
TURAN (Çanakkale) – Bakanlar evlerinde değil Sayın Vekilim, hepsi çalışıyorlar.
İcralar ertelendi, hepsi ertelendi icraların. 
BAŞKAN
– Gündem dışı ikinci söz, coronavirüs salgınına karşı ülke genelinde alınan
önlemler hakkında söz isteyen Batman Milletvekili Mehmet Ruştu Tiryaki’ye
aittir.
Buyurun
Sayın Tiryaki. (HDP sıralarından alkışlar)
2.- Batman Milletvekili Mehmet Ruştu Tiryaki’nin, coronavirüs salgınına
karşı alınan ve alınması gereken önlemlere ilişkin gündem dışı konuşması
MEHMET
RUŞTU TİRYAKİ (Batman) – Teşekkür ediyorum Sayın Başkan.
Sayın
Başkan, değerli milletvekilleri; Covid-19 pandemisi üzerine alınan ve alınması
gereken önlemler üzerine gündem dışı söz aldım, hepinizi saygıyla selamlıyorum.
Gündem
dışı diyoruz ama usulen gündem dışı diyoruz yoksa ülkemizin de bütün dünyanın
da birinci gündem maddesi Covid-19. Bir süre daha Covid-19’la yaşayacağız, bu
anlaşılıyor. Yaşayacağız diyorum ama aslında, onlarca yurttaşımızı şimdiden
kaybettik, yüzlerce yurttaşımız yoğun bakımda yaşam savaşı veriyor ve uzmanlar,
bu rakamın yakın gelecekte binleri bulacağını söylüyor. Sağlık Bakanlığı ve
Hükûmet önerilerini ne kadar dikkate alıyor bilmiyoruz ama bir Bilim Kurulu
oluşturuldu. Bu Bilim Kurulu, eminiz, alanında uzman kişilerden oluşuyor,
önerilerini de kaygılarını da Hükûmetle paylaşıyor. Sağlık emekçileri; ambulans
şoföründen paramediğine, laboratuvar teknisyeninden hekimine, anestezi
hekiminden ameliyathanede çalışan bütün personellerden yardımcı hizmetlisine
kadar gece gündüz demeden çalışıyor, bütün eksikliklere rağmen bunu yapıyorlar.

Evet,
Hükûmet bazı kararlar alıyor ve bazı sınırlamalar getiriyor. Bunların önemli
bir bölümünün doğru olduğu tartışma götürmez; elinizi sık sık sabunla yıkayın,
su ve sabun yoksa kolonyayla temizleyin, öksürüp hapşırdığınızda ağzınızı
kapatın, kişisel OHAL ilan edin, kalabalık yerlere çıkmayın, evde kalın gibi.
Bu öneriler için hükûmet olmak gerekmez, bu önerileri herkes yapıyor, hepimiz
zaten yapıyoruz. Peki, gelişmiş ülkeler ne yapıyorlar? Üretimin zorunlu olduğu
alanlar dışında üretimi durduruyorlar, sokağa çıkmayı yasaklıyorlar, halkın
gıda ihtiyacının karşılanması için gereken önlemleri alıyorlar, hiç kimsenin
işsiz kalmayacağını söylüyorlar, çalışanları ücretsiz izne ayırıyorlar, bunun
için her ülke olanakları ölçüsünde kaynak aktarıyor; 100 milyar dolar ayıran da
var, 2,5 trilyon dolar ayıran da. Peki, bizim ülkemizde hükûmet ne yapıyor?
Sokağa çıkma yasağı getirmiyor, bunun yerine “Kendi OHAL’inizi ilan edin.”
diyor, “Evde kal.” diyor. Peki, çalışmak zorunda olanlar, çalışmazsa evine
ekmek götüremeyecek olanlar, işsizler, evsizler, göçmenler, onlar için önlem
yok, onlar için “sabır ve dua”. Evet, sabır ve dua iyidir ama manevi olarak. 
Sokağa
çıkma yasağı yok. Neden? Hükûmet sokağa çıkma yasağı ilan ederse eğer, iş
yerini kapatmak zorunda olanların, AVM’lerin, fabrikaların, işsiz kalanların
tamamının zararlarını bir biçimde karşılamak zorunda kalacak. Ne gerek var,
hepsi zaten yavaş yavaş kapatıyor! Milyonlarca işsiz ne yapacak? Su ve sabun.
Covid-19 nedeniyle işsiz kalacak olanlar; kolonya ve dua... 
100
milyar liralık destek paketi açıkladınız. Gerçi “100 milyar TL” diyorsunuz ama
hepimiz biliyoruz ki bu 100 milyar TL’nin en az 12 milyar TL’si zaten
emeklilere verilecek olan bayram ikramiyesi. Ayrıca uzunca bir süredir
işverenlere yapılan 74 TL’lik asgari ücret desteği. Sokağa çıkma yasağı ilan
etmediniz, sorumluluk almadınız. “Evde kal.” çağrısıyla bütün yükü vatandaşa
yüklediniz, evde kal çağrısı yapmak için Hükûmet olmanız gerekmez, bunu hepimiz
yapıyoruz. 
Tarım
ve hayvancılık için yeterli önlem almıyorsunuz, şehirden köylere akın akın
insanlar gidiyor. Yarın öbür gün pandemi köyleri vurduğunda ne yapacaksınız?
Bunun için bir önleminiz var mı bilmiyoruz. Ama dün kendinizi de aştınız, “Biz
bize yeteriz” diye yardım kampanyası başlattınız. Covid-19 nedeniyle oluşacak
ekonomik krizin faturasını da şimdiden vatandaşa kesiyorsunuz. Vatandaşın
cebine göz diktiniz, pes doğrusu. Yardımlaşmak iyidir, dayanışmak iyidir, hiç
kuşku yok, yardımlaşmak ve dayanışmak hepimizi geliştirir ve büyütür ama
sizinle değil. Neden mi? Bakın, “Deprem yardımları nereye gitti?” diye
soranlara “Nereye gittiyse gitti, size hesap mı vereceğiz." diye bir cevap
verirseniz toplumun güven duygularını yıkarsınız. Kaldı ki ve elbette, hesap
vereceksiniz çünkü demokrasi tam olarak budur. Bakın, bu ülkenin en saygın
yardım kuruluşlarından birisi Kızılaydı. Kızılayı vergi kaçırmanın aracısı
yaptınız, adına da “Vergi kaçırma ayrı, vergiden kaçınma ayrı" dediniz.
Gerçi Kızılay bir yardım kuruluşu olmaktan çoktan çıktı; yardım kuruluşudur ama
artık ona olan güveni de bitirdiniz. Oysa bu ülkenin tarihi yardım ve dayanışma
tarihidir, vakıflar da böyledir, Ahilik teşkilatı da böyledir, Sosyal Hizmetler
ve Çocuk Esirgeme Kurumu da böyledir, Kızılay da böyledir ama bunların hepsine
güven kalmadı. Eğer öyle olmasa sizin bu çağrınıza “Zırnık yok.” diye “tag”
açarak insanlar cevap verir miydi? İnanın, insanlar böyle bir “tag” açıyorsa
bunun sorumlusu da sizsiniz. 
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın Sayın Tiryaki.
MEHMET
RUŞTU TİRYAKİ (Devamla) – Her şeye rağmen birkaç avantajımız var. 
Birincisi:
Covid-19’u geriden takip ediyoruz. Daha sıkı önlemler alarak İtalya, İspanya,
Çin ve ABD olmayabiliriz; hâlâ bir şansımız olduğunu uzmanlar söylüyor.
İkincisi:
Atanmamış, atamayı bekleyen 600 bine yakın yetişmiş sağlık personeli var.
Haksız ve hukuka aykırı biçimde OHAL KHK’leriyle işten attığınız binlerce
sağlık personeli var.
Üçüncüsü:
Dünyanın en verimli topraklarından bir kısmının üzerinde yaşıyoruz. Kars’ın,
Erzurum’un yaylaları, Amik Ovası, Çukurova, Konya Ovası, Trakya, Karadeniz,
Ege... Tamamı kendi kendine yeten bir ülkeye sahip olabiliriz, yeter ki tarımı
ve hayvancılığı destekleyip koruyabilelim. En azından bu zor günler geçtikten
sonra halkımızı, vatandaşımızı aç kalmaktan koruyabiliriz diyorum.
Hepinizi
saygıyla selamlıyorum. (HDP sıralarından alkışlar)
BAŞKAN
– Gündem dışı üçüncü söz, Büyük Birlik Partisi Kurucu Genel Başkanı merhum
Muhsin Yazıcıoğlu hakkında söz isteyen Ankara Milletvekili Mustafa Destici’ye
aittir.
Buyurun
Sayın Destici. (AK PARTİ sıralarından alkışlar)
3.- Ankara Milletvekili Mustafa Destici’nin, 25 Mart Büyük Birlik
Partisi kurucu Genel Başkanı Muhsin Yazıcıoğlu’nun vefatının 11’inci yıl
dönümüne ilişkin gündem dışı konuşması
MUSTAFA
DESTİCİ (Ankara) – Sayın Başkan, değerli milletvekilleri; öncelikle sizleri saygıyla,
sevgiyle selamlıyorum.
Coronavirüs
illetinden hayatını kaybeden vatandaşlarımıza Allah’tan rahmet, hastalarımıza
acil şifalar diliyorum. İnşallah birlik, beraberlik ve dayanışma içerisinde bu
zor günleri de atlatacağımıza yürekten inanıyorum.
Kıymetli
milletvekilleri, aslında bu konuşmayı geçtiğimiz hafta 25 Martta yapacaktım ama
Meclisin çalışmaması üzerine bugün sizlerin huzurundayım.
25
Mart 2009 tarihinde partimizin Kurucu Genel Başkanı, liderimiz, dava
arkadaşımız, ağabeyimiz rahmetli Muhsin Yazıcıoğlu’nu ve onun yol arkadaşları,
dava arkadaşlarımız Erhan Üstündağ, Yüksel Yancı, Murat Çetinkaya ve İsmail
Güneş kardeşlerimizi kaybettik. 31 Martta yani tam on bir yıl önce Tacettin
Dergâhı’nda milyonlarla beraber onu Hakk’a uğurladık. Öncelikle, şehit
liderimize ve onunla birlikte şehadete erişen arkadaşlarımıza bir kere daha
Allah’tan rahmet diliyorum; ruhları şad olsun, mekânları cennet olsun.
Şahsım
ve arkadaşlarım adına, rahmetli Muhsin Yazıcıoğlu’yla birlikteliğimiz hiçbir
zaman siyasi parti genel başkanı ve parti mensubu ilişkisinden ibaret olmadı.
Muhsin Yazıcıoğlu, Ülkü Ocakları Genel Başkanı olduğu günden beri bizim
liderimizdir ve bu durum, şehadetine kadar böyle devam etmiştir. Biz onu hep
liderimiz olarak gördük, o ise bizi hep arkadaşı, kardeşi gibi gördü ve öyle
davrandı. Ben de 1978 sonlarında Ankara Merkez İmam Hatip Lisesi öğrencisiyken
Şeker Öğrenci Yurdu’nda verdiği bir konferansta, seminerde onunla tanıştım ve
şehadetine kadar da birlikteliğimiz devam etti. O, bizim liderimiz olmasının
yanı sıra her zaman örnek aldığımız, ailemizin en önemli ve vazgeçilmez ferdi,
ağabeyimiz ve dava arkadaşımızdı. 
Şehit
Muhsin Yazıcıoğlu, sizlerin de bildiği gibi, tek yüzlü bir insandı; zengin ile
yoksula, makam ve güç sahibi ile mazluma, yaşlı ile çocuğa, partide çalışan
görevli ile divan üyesine aynı saygı, nezaket, tahammül ve sevgiyle yaklaşırdı;
fedakârdı, yardımseverdi, tevazu sahibiydi. Bazılarına göre zaaf gibi görülen
bu özellik, aslında onun en büyük gücüydü. 
Muhsin
Yazıcıoğlu, milletine ve onun değerlerine aşkla bağlı bir vatan evladıydı.
Millete, millet iradesine, milletin güvenliğine yönelik bir tehditle karşı
karşıya kaldığımızda milletimizin aklına hep onun gelmesini, onun adının
telaffuz edilmesini, milletimizin yüksek vefa duygusunun bir tezahürü olarak
görüyorum. 12 Eylül 1980’de, 28 Şubat 1997’de, 27 Nisan 2007’de korkmadı,
tereddüt etmedi, çekinmedi “Bana ne olacak?” demedi, geriye bir adım bile
atmadı; milletin, milletin değerlerinin ve millet iradesinin yanında durdu. Onu
kaybettiğimiz günden bugüne hiç dinmeyen acımızı içimizde yaşarken onun
ideallerine tutunduk; onun şahsiyetini, ahlakını, imanını, cesaretini,
dürüstlüğünü insanımıza, devletimize, milletimize, inanç ve değerlerimize
duyduğu bağlılığı örnek almaya çalıştık.
Camia
olarak yaşadığımız hadisenin yaralarını sarmaya, camiamızı ayakta tutmaya
çalışırken diğer yandan büyük bir ciddiyet, titizlik ve kararlılıkla hukuki
süreçleri takip ettik.
Büyük
Birlik Partisi, şehadet süreciyle ilgili açılan tüm soruşturma ve davalarda
resmî olarak şehitlerimizin aileleriyle birlikte taraf ve müdahildir. İlk
günden beri, bir kez bile yaşananlar için “kaza” kelimesini kullanmadık.
Yerli
iş birlikçiler eliyle yürütülen uluslararası bir komplonun ihtimalinden
bahsederken bizi şüpheyle karşılayanlar 15 Temmuz ve sonrasında yaşananlarla
adım adım haklılığımızı gördüler ve kabul ettiler. Olayın bütün yönleriyle
aydınlatılması, ihmali, hatası, kastı ve kusuru olanların ortaya çıkartılıp
hukuk önünde yargılanarak hak ettikleri cezayı almaları için devlet gücüne
ihtiyaç olduğu gerçeğini unutmadan süreci takip ediyoruz. Bu, bizim en çok
gayret gösterdiğimiz konu olmuştur ve buradan geriye bir adım bile atmayacağız.
Hukukun şüphelilerin elinde olduğu ve muhataplarımızın tümünün maske taktığı
şartlarda bile mücadelemizden vazgeçmedik. Sabrımız tereddütlerimizden değil,
her şeyin hukuk dairesi içinde hukuk tarafından ve hukuka uygun yürümesini
istediğimizdendir. Tekraren ifade etmek istiyorum: Adalet ağır ilerler ama
daima hedefine varır. Ahirete dair hesapları mahfuz tutarak olursa bu dünyaya
ait olan her hesabın gereğini biiznillâh yerine getireceğimizden de hiç
kimsenin şüphesi olmasın.
Sözlerime
son verirken şehit Muhsin Başkanımızı güzel bir şekilde anlatan şiirle anlatan
şairin…
(Mikrofon
otomatik cihaz tarafından kapatıldı) 
BAŞKAN
– Sayın Destici, tamamlayın sözlerinizi.
MUSTAFA
DESTİCİ (Devamla) - … dizeleriyle size veda etmek istiyorum:
Kalpler
yine matemde gönül perişan oldu,
Ak
saçlı dağlardaki umutlar bî-can oldu,
Hüzünler
gül kokuyor, ilkbahar hazan oldu,
Üşüyorum
desen de dağları yol eyledin
Sonsuzluğu
düşündün, dikeni gül eyledin.
Takdire
tedbir olmaz, mukadder bir kader var
Son
yolculuk biterken yepyeni bir sefer var, 
Tabutta
er oğlu er, gönüllerde keder var.
Sıratımüstakimi
lisanıhâl eyledin,
Bir
menzile vardın ki dikeni gül eyledin.
Mazi
gönül ufkunda bir faslı melal gibi, 
Yıllanmış
hatıralar sanki bir masal gibi,
Ağlıyor
gardaşların gökteki hilal gibi, 
Milletin
gözyaşını bir anda sel eyledin, 
Bu
nasıl bir muhabbet, dikeni gül eyledin.
Turkuaz
sevdalarla yükselirken sancaklar,
Yesevî
nefesiyle mayalandı ocaklar,
Vatan
evlatlarına çarmıh oldu Mamaklar, 
Her
nefes “Hu” diyerek acıyı bal eyledin...
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi.
MUSTAFA
DESTİCİ (Devamla) – Daha gül goncasıyken dikeni gül eyledin.
Zor
günlerde kükredin, dilde “adamdı” adın, 
Şubat
karanlığına gök bıçaklar sapladın,
Her
adım atışında mahşeri hesapladın, 
Bir
hayat yaşadın ki nefsini çöl eyledin, 
Yeşil
yaprak içinde dikeni gül eyledin.
Ölümü
düşünerek dünyaya yâr olmadın, 
Kıble
yüreklilere zinhar ağyar olmadın, 
Çektiğin
çilelerden asla bizar olmadın,
Sabrın
doruklarında sükûtu lâl eyledin,
Salatüselam
ile dikeni gül eyledin.
Ahseni
takvim üzre yaşayıp bayraklaştın, 
Şehitlik
rütbesiyle ta sidreye yaklaştın, 
Cennette
ehli Firdevs kullarla kucaklaştın, 
Sen
Rabb’ine giderken güneşi kül eyledin, 
Gül
kokulu Alperen dikeni gül eyledin.
Sen
Rabb’ine giderken bizleri kül eyledin gül kokulu Alperen, dikeni gül eyledin.
Başımız
sağ olsun tekrar, Allah mekânını cennet etsin diyorum. 
Sağ
olun. (AK PARTİ sıralarından alkışlar) 
III.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Süreyya Sadi Bilgiç’in, 25 Mart
2009 tarihinde vefat eden Büyük Birlik Partisi kurucu Genel Başkanı Muhsin
Yazıcıoğlu’nu ve yol arkadaşlarını rahmetle andığına ilişkin konuşması
BAŞKAN
– Ben de Muhsin Yazıcıoğlu Başkan ve yol arkadaşlarını rahmetle anıyorum, mekânları
cennet olsun.
Sayın
milletvekilleri, sisteme giren 20 milletvekili arkadaşımız var; şimdi bu 20
milletvekili arkadaşımızın hepsinin söz taleplerini karşılayacağım ve ondan
sonra da bugün içerisinde 60’a göre başka söz vermeyeceğim.
İlk
söz Sayın Şimşek’in.
Buyurun.

V.- AÇIKLAMALAR
1.- Mersin Milletvekili Baki Şimşek’in, üreticilere yapılan mazot ve
gübre desteği ödemeleri için teşekkür ettiğine, Mersin ili için önemi haiz olan
limon ihracatının yeniden serbest bırakılmasını ve tarımsal kredilerin ertelenmesini
Tarım ve Orman Bakanından talep ettiklerine ilişkin açıklaması
BAKİ
ŞİMŞEK (Mersin) – Teşekkür ediyorum Sayın Başkanım.
Çağrım
Tarım Bakanınadır. Öncelikle, mazot ve gübre destek ödemeleri için teşekkür
ediyorum.
Dünya
piyasasında tarımda rakiplerimiz olan İtalya, İspanya, Yunanistan gibi
ülkelerde coronavirüs sebebiyle tarım alanları ekilememiş, Türkiye için büyük
bir fırsat doğmuştur. Çiftçilerimizin önünü açmak, tarımla ilgili ayrıca bir
kararname hazırlamak, öncelikle çiftçilerimizin üretimini artıracak destekleri
vermek, çiftçi kredilerini ertelemek ve özellikle seçim bölgem olan Mersin’in
şu anda en önemli sorunlarından biri olan limon ihracatının yeniden serbest
bırakılması, çiftçinin yüzünün güldürülmesi…
Özellikle,
Ürgüp’teki ve Mersin’deki soğuk hava depolarının tamamı limonla doludur,
limonla ilgili herhangi bir sıkıntı şu anda Türkiye için söz konusu değildir,
zaten temmuz-ağustos ayı itibarıyla yeni ürünler de piyasaya çıkacaktır.
Dolayısıyla şu an çiftçinin en iyi para kazanabildiği dönemdir. Limon
ihracatının yeniden serbest bırakılmasını ve tarımsal kredi ödemelerinin
ertelenmesini talep ediyoruz.
BAŞKAN
– Sayın Çepni…
2.- İzmir Milletvekili Murat Çepni’nin, kamuoyunda salgın vakalarının
açıklanandan fazla olduğu görüşünün hâkim olduğuna ve aile sağlığı
merkezlerinin rutin hizmetlerini verebilmesi için salgın nedeniyle ilk
başvurulan merkez olmaktan çıkarılması, aile hekimlerinin çalışmadığı günlerde
ücretlerinin kesileceği endişesinin giderilmesi gerektiğine ilişkin açıklaması
MURAT
ÇEPNİ (İzmir) – Teşekkürler Başkan.
Kamuoyunda
salgın vakalarının açıklanandan fazla olduğu görüşü hâkimdir, TTB’ye ulaşan
rakamlar da bu yöndedir. TTB il il vaka sayılarını duyurdu, İzmir salgının en
çok görüldüğü illerden biri. Testi pozitif çıkan veya şüpheli hasta sayısının
700 olduğu duyuruldu, salgından etkilenen hekim ve sağlık çalışanı sayısı da
yaklaşık 75 olarak açıklandı. 
Aile
sağlığı merkezlerine gereken destek verilmelidir, ekipman eksikleri vardır ve
geç ulaştırılmaktadır. Aile sağlığı merkezlerinin rutin hizmetlerini
verebilmeleri için, salgın için ilk başvurulan merkez olmaktan çıkarılmaları
gerekir. Aile hekimlerinin çalışmadığı günlerde ücretlerinin kesileceği
endişesinin giderilmesi gerekmektedir. 
BAŞKAN
– Sayın Fendoğlu…
3.- Malatya Milletvekili Mehmet Celal Fendoğlu’nun, dünya ilaç, gıda ve
kozmetik sanayisinde ham madde olarak kullanılan ve 51 ülkeye ihraç edilen
kayısı çekirdeğinin Tarım ve Orman Bakanlığının güvenli bitki listesinde
bulunmadığına ilişkin açıklaması
MEHMET
CELAL FENDOĞLU (Malatya) – Teşekkür ederim Başkanım.
Dünya
kayısısının yüzde 85’i Malatya’da üretiliyor, kayısı kadar kayısı çekirdeği de
ülkemizin prestijli ürünlerinden biridir. Ama işe bakınız ki dünya ilaç, gıda
ve kozmetik sanayisinde bir ham madde olarak kullanılan kayısı çekirdeği
Türkiye’nin millî tarım politikalarını oluşturmakla, millî tarım ürünlerini
korumakla, yaşatmakla görevli Tarım ve Orman Bakanlığının güvenli bitki
listesinde bulunmuyor; listede yok yok: At kestanesi var, dulavrat otu var,
sarıpapatya, yılanyastığı ve kadıntuzluğu var, dahası Türkiye’de
yetiştirilmeyen Arap zamkı var. Ancak niyeyse faydalı olduğu dünyada kabul
görmüş kayısı çekirdeği yok. İthal edilen onlarca bitkinin güvenli listede
olmasına karşın 51 ülkeye ihraç edilen Malatya kayısı çekirdeğinin listede
olmaması sizce de garip değil mi? Dulavrat otu güvenli, kayısı çekirdeği
güvenilir değil mi Sayın Tarım Bakanımız?
Teşekkür
ederim.
BAŞKAN
– Sayın Kılavuz…
4.- Mersin Milletvekili Olcay Kılavuz’un, yaşanan coronavirüs salgını
sebebiyle sağlık adına alınan önlemlerin memnuniyet verici olduğuna, ihracat
kısıtlamasının kalkması, üreticilerin ve esnafların mağduriyetinin giderilmesi,
çiftçilere gereken teşvikin verilmesi ve Hükûmetin bu yönde attığı olumlu
adımları devam ettirmesi gerektiğine ilişkin açıklaması
OLCAY
KILAVUZ (Mersin) – Teşekkür ediyorum Sayın Başkan.
Coronavirüs
salgını ülkemizi ve dünyayı etkisi altına almaya devam etmektedir. Yaşanan
salgın insanları etkilediği gibi birçok sektörü de olumsuz bir şekilde
etkilemiştir. İnsanlarımızın sağlığı adına alınan önlemler memnuniyet vericidir
fakat esnaflarımızın iş hacimleri düşmüştür. İhracata getirilen kısıtlamalar
fiyat dalgalanmalarına sebebiyet vermiştir. Mersin’imizin en büyük ihracat
kaynaklarından olan limonda ve muzda durum bu şekildedir. İhracat
kısıtlamasıyla fiyatlar düşmüş, firmalar limon alımlarını durdurmuşlardır.
Üreticilerimizin limonları depoda kalmış, muzda market ve üretici arasındaki
fiyat farkı artmıştır. Yapılan sözleşmeler iptal edilmeye başlanmıştır. İhracat
kısıtlamasının kalkması, üreticilerimizin, esnaflarımızın mağduriyetlerinin
giderilmesi, çiftçilerimize gereken teşvikin verilmesi, Hükûmetin bu yönde
attığı olumlu adımları devam ettirmesi beklentimizdir. 
Hepinizi
saygıyla selamlıyorum.
BAŞKAN
– Sayın Aycan…
5.- Kahramanmaraş Milletvekili Sefer Aycan’ın, Millî Eğitim Bakanlığının
uzaktan eğitimi daha kapsamlı sürdürmesini beklediklerine, kamu kurumlarında
uygulanması gereken İş Sağlığı ve Güvenliği Kanunu’na göre enfekte olan sağlık
personelinin üç gün içerisinde iş kazası olarak bildirilmesinin zorunlu
olduğuna ilişkin açıklaması
SEFER
AYCAN (Kahramanmaraş) – Sayın Başkan, olağanüstü günler yaşadığımız bugünlerde
Millî Eğitim Bakanlığının uzaktan eğitimi, artırarak ve daha kapsamlı bir
şekilde yaparak sürdürmesini bekliyoruz. Özellikle lise giriş sınavları ve
üniversite giriş sınavı ertelenmediğine göre, yapılacağına göre, fırsat
eşitliği sağlamak açısından bu sınıflara ağırlık verilmesi, lise son sınıfların
ve üniversiteye girecek kişilerin mutlaka iyi hazırlanması lazım. 
Bir
diğer konu, özellikle sağlık personelinin coronavirüse yakalandığını duyuyoruz.
Bunun bir iş kazası olarak kabul edilmesi gerekir. Özellikle kamu kurumlarında
İş Sağlığı ve Güvenliği Kanunu hâlen uygulanmamaktadır. Bugünden itibaren
uygulanması, özellikle enfekte olan sağlık personelinin “iş kazası” olarak
bildirilmesi üç gün içerisinde zorunludur kanuna göre. Bu bildirimin yapılması,
bundan sonraki haklarını da sağlamak adına önemli olacaktır. Bunu buradan
belirterek takibe almak istiyorum. 
BAŞKAN
– Sayın Aydemir…
6.- Erzurum Milletvekili İbrahim Aydemir’in, netameli bir dönemden
geçildiğine ve devletin her zeminde gereğini yaptığına, Cumhurbaşkanı Recep
Tayyip Erdoğan’ın başlattığı “Biz Bize Yeteriz Türkiye’m” kampanyasına katkı sunanların
milletin baş tacı olduğuna ilişkin açıklaması
İBRAHİM
AYDEMİR (Erzurum) – Başkanım, teşekkür ediyorum. 
“Biz
bize yeteriz.” itimat telkin eden, huzur bahşeden bir aforizma. Netameli bir
dönemden geçiyoruz. Toplumsal kenetlenmenin tartışma götüreceği zamanlar. Bu
vakitlerde, tarih boyu en esaslı birlikteliği göstermiş bir milletiz. Dünyaya
farklı zaviyelerden baksak da iş başa düştüğünde yürek yüreğe olmak bizim
işimiz. Onun içindir ki “Biz bize yeteriz.” diyoruz. Burada aslolan gönülleri
bir araya getirmek. Biliyoruz ki devletimiz her zeminde gereğini zaten yapıyor.
Açıklanan tedbirler, destek çalışmaları çok aşikâr ve bütün toplum kesimlerinin
onayını alıyor. 
Sayın
Cumhurbaşkanımızın başlattığı kampanya ise, milletçe bu yangına ben de su
döktüm ferahlığıdır. Öyleyse tezvirat yapanları bulundukları dehlizde bırakıp
yüreğini milletine hasredenleri selamlayalım. Bu kampanyaya katkı sunan herkes
milletin baş tacıdır. Minnettarız.
BAŞKAN
– Sayın Özcan…
7.- Muğla Milletvekili Suat Özcan’ın, corona virüsün Türkiye’ye Sağlık
Bakanının ilk vakayı açıklamasından ne kadar önce geldiğini ve daha önceki
vefatların zatürre veya başka teşhislerle kayıt altına alındığı, malzeme
yetersizliğinden dolayı şüphelilerin tamamına test yapılmadığı ve testin
pozitif sonuç verdiği hastaların karantina için evlerine yollandığı
iddialarının doğru olup olmadığını öğrenmek istediğine ilişkin açıklaması
SUAT
ÖZCAN (Muğla) – Teşekkür ederim Sayın Başkan. 
Coronavirüs
salgını çıktığı zaman kamuoyu tarafından iktidara önemli bir güven ve destek
kredisi verildi. Ancak gerek açıklanan bilgilerin eksikliği gerek sağlık
hizmetlerinde kamuoyuna yansıyan olanaksızlıklar ve aksaklıklar gerek okulların
geç kapatılması -umre dönüşleri, cuma namazı gibi olayların işaret ettiği- gerekse
alınan önlemlerin yetersizliği, başta iktidara açılan güven ve destek kredisini
tartışılır hâle getirdi.
Türkiye’ye
salgın hastalık Sağlık Bakanının ilk vakayı açıklamasından ne kadar önce
gelmiştir? Daha önceki vefatların zatürre veya başka teşhislerle kayıt altına
alındığı doğru mudur? Malzeme ve yatak yetersizliğinden dolayı bütün
şüphelilere test yapılmadığı iddiaları doğru mudur? Testin pozitif sonuç
verdiği yani virüs kapmış olduğu belirlenen hastaların karantina için evlerine
yollandığı iddiaları doğru mudur? 
Teşekkür
ederim.
BAŞKAN
– Sayın Karahocagil…
8.- Amasya Milletvekili Mustafa Levent Karahocagil’in, kriz döneminin
Cumhurbaşkanı Recep Tayyip Erdoğan’ın açıkladığı coronavirüs önlem paketiyle
fazla etkilenmeden atlatılacağına ilişkin açıklaması
MUSTAFA
LEVENT KARAHOCAGİL (Amasya) – Teşekkür ediyorum. 
Cumhurbaşkanımızın
açıkladığı coronavirüs önlem paketiyle sanayicimiz, esnafımız, emeklimiz ve tüm
milletimiz fazla etkilenmeden inşallah bu kriz dönemini atlatacağız. Muhtasar
ve KDV tevkifatıyla SGK primleri nisan, mayıs, haziran ödemeleri altı ay
erteleniyor. İç hava yolu taşımacılığında üç ay süreyle KDV oranı yüzde 1’e
iniyor. Durumdan etkilenen kurumların kredi anapara faiz ödemeleri hem üç ay
erteleniyor hem de finansman desteği sağlanıyor. Esnafımızın Halkbanka olan
kredi borçları da talep edilmesi hâlinde üç ay erteleniyor. En düşük emekli
maaşı 1.500 TL’ye yükseltiliyor. İşçilerin işverenlere maliyetini azaltmak için
kısa çalışma ödeneği devreye sokuluyor. İhtiyaç sahibi ailelere dağıtılmak için
ilave 2 milyar TL kaynak aktarılıyor. İstihdamdaki sürekliliğe devam için iki
aylık telafi çalışma süresi… 
(Mikrofon
otomatik cihaz tarafından kapatıldı) 
BAŞKAN
– Sayın Gergerlioğlu… 
9.- Kocaeli Milletvekili Ömer Faruk Gergerlioğlu’nun, 120 bin kapasiteli
cezaevlerinde 300 bin mahpusun bulunduğuna, düşünce ve siyasi mahpuslarını da
içine alan adil, eşit bir ceza infaz yasasının bir an evvel çıkarılması
gerektiğine ilişkin açıklaması
ÖMER
FARUK GERGERLİOĞLU (Kocaeli) – Teşekkür ederim Sayın Başkan. 
Dünya
standartlarına göre 120 bin kapasiteli cezaevlerinde 300 bin mahpus
bulunmaktadır. Kalabalık, rutubetli, güneşsiz koğuşlarda çocuklar, kadınlar,
erkekler, hastalar ve yaşlı mahpuslar vardır. Tüm toplum, milyonlar adil ve
eşit bir infaz yasası beklemektedir. İnfaz yasası görüşmelerinin gecikmemesi
gerekmektedir. Bir yıldır bekletilen infaz yasası düşünce mahpusları da içine
katılarak, siyasi mahpuslar da içine katılarak bir an evvel çıkarılmalıdır.
Anneler, babalar, dedeler, nineler, çocuklar, toplumun tüm kesimleri
coronavirüs salgını dolayısıyla cezaevlerinde korunmasız durumda olan yakınları
için son derece büyük bir tedirginlik yaşamaktadır, diken üstündedir. 
Türkiye
Büyük Millet Meclisi bu konuyu hassasiyetle gündemine almalı ve bir an önce
yasayı çıkarmalıdır. 
Teşekkür
ediyorum. 
BAŞKAN
– Sayın Yıldız… 
10.- Ankara Milletvekili Zeynep Yıldız’ın, 25 Mart Muhsin Yazıcıoğlu’nu
vefatının 11’inci yıl dönümünde rahmetle andığına ilişkin açıklaması
ZEYNEP
YILDIZ (Ankara) – Sayın Başkan, değerli milletvekilleri; malumunuz olduğu
üzere, geçtiğimiz çarşamba günü Muhsin Yazıcıoğlu’nun şehadet yıl dönümüydü.
Ben de bu vesileyle onun adını yüce Meclis çatısı altında zikredenlerden olmak
istedim. 
Ben
bazı insanların isimlerini destursuz zikretmememiz gerektiği kanaatindeyim.
Muhsin Yazıcıoğlu da benim için bu kimselerden biri. Şayet destur var ise ve
haddimi aşmaz isem yalınca şunu ifade etmek isterim: Muhsin Yazıcıoğlu,
emrolunduğumuz gibi, dimdik durarak geçirdiği ömrüyle bizlere örnekliğini miras
bıraktı. Şehit Muhsin Yazıcıoğlu, Galip Erdem’in de işaret ettiği gibi, bize
birbirimizi sevmeyi öğretenlerdendi. Zira, cenazesinde gördüğüm Sivaslı Alevi
bir hanımefendiyle omuza omuza yürümüş, birlikte ağlamıştık; bu benim için çok
değerli bir tecrübeydi. 
Muhsin
Yazıcıoğlu’nu bir kez daha rahmet, minnet ve tazimle anıyorum. Bir ömür güzel
insanların yolundan yürümek ve hiç kimsenin gitmediği köylerde dahi büyük bir
sevgiyle karşılanmak duasıyla Genel Kurulu saygıyla selamlıyorum. (AK PARTİ
sıralarından alkışlar) 
BAŞKAN
– Sayın Topal…
11.- Hatay Milletvekili Serkan Topal’ın, yurt dışında mahsur kalan ve
mağdur durumda olan vatandaşların Türkiye’ye getirilmesi gerektiğine ilişkin
açıklaması
SERKAN
TOPAL (Hatay) – Teşekkür ediyorum Sayın Başkan. 
Değerli
arkadaşlar, daha önce dile getirdim, bir kez daha dile getiriyorum ve iktidara
sesleniyorum: Milyonlarca vatandaşımız var yurt dışında, özellikle Orta
Doğu’da, Suudi Arabistan’da, Kuveyt’te, Katar’da sadece benim memleketim
Hatay’dan 40 bin vatandaşımız var, 40 bin işçi. 
Değerli
arkadaşlar, oradaki vatandaşlarımız işsiz kaldı. Dolayısıyla para
gönderemedikleri için buradaki ailelerine, buradaki aileleri de sıkıntı
yaşıyor. Oradaki vatandaşlarımız da şu anda mahsur ve mağdur durumda. Her
vatandaşımız devleti yanında görmek ister; oradaki vatandaşlarımızı rahatlatan
bir açıklama yapmamız gerekiyor, yardım yapmamız gerekiyor, buradaki ailelere
yardım yapmamız gerekiyor. Dolayısıyla sayın iktidara bir kez daha
sesleniyorum: Lütfen, yapılan yardımlardan kendilerine yardım yapalım ve
oradaki vatandaşlarımızı, mağdur olan vatandaşlarımızı, mahsur kalan
vatandaşlarımızı Türkiye’ye getirelim.
Teşekkür
ediyorum.
BAŞKAN
– Sayın Öztunç…
12.- Kahramanmaraş Milletvekili Ali Öztunç’un, coronavirüs nedeniyle
yaşamını yitiren yurttaşlara Allah’tan rahmet dilediğine ve yurt dışında
bulunan işçilerin Türkiye’ye getirilmesi için Dışişleri Bakanlığını göreve
çağırdıklarına ilişkin açıklaması
ALİ
ÖZTUNÇ (Kahramanmaraş) – Teşekkür ederim Sayın Başkan. 
Coronavirüs
nedeniyle yaşamını yitiren tüm yurttaşlarımıza Allah’tan rahmet, hastalarımıza
ise acil şifalar diliyorum.
Öncelikle
şunu söylemek istiyorum: Yurt dışında çalışan çok sayıda işçimiz var, benim
seçim bölgem Kahramanmaraş’tan da örneğin Kuveyt’te işçilerimiz var. Yaklaşık
500 işçi Kuveyt’te şu sıralarda mahsur kalmış durumda, bunların 50-60 civarında
olanı benim hemşehrilerim Kahramanmaraşlılar ve Elbistanlılar. Bunların bir an
önce Türkiye’ye getirilmesi gerekiyor. Bunun için, Cezayir ve Kuveyt’teki
işçilerimizin Türkiye’ye getirilmesi için Dışişleri Bakanlığını bir kez daha
göreve çağırıyoruz. Pek çok yerdeki öğrenciler getirildi ama işçilerimizi de
unutmayın diyoruz.
Saygılar
sunuyorum.
BAŞKAN
– Sayın Sorgun…
13.- Konya Milletvekili Ahmet Sorgun’un, 31 Mart İstanbul Cumhuriyet
Başsavcısı Mehmet Selim Kiraz’ı şehit edilişinin 5’inci yıl dönümünde rahmetle
andığına ilişkin açıklaması
AHMET
SORGUN (Konya) – Teşekkür ederim Sayın Başkanım.
Bundan
tam beş yıl önce, 31 Mart 2015 günü, İstanbul Cumhuriyet Savcısı Mehmet Selim
Kiraz, DHKP/C’li 2 cani tarafından görevi başında şehit edildi. Çalışkanlığı,
dürüstlüğü, meslek aşkı ve örnek ahlakıyla temayüz eden şehit Mehmet Selim
Kiraz’ı rahmetle anıyor, hak, adalet ve insanlık düşmanı canileri ve
arkasındaki emperyalist azmettiricileri lanetliyorum. 
Güneş
gelince karanlık, hak gelince batıl, adalet gelince zulüm yok olmaya mahkûmdur
diyor, Genel Kurulu saygıyla selamlıyorum.
BAŞKAN
– Sayın Etyemez…
14.- Konya Milletvekili Halil Etyemez’in, coronavirüs sebebiyle hayatını
kaybeden vatandaşlara Allah’tan rahmet dilediğine, 25-31 Mart 55’inci Kütüphane
Haftası’na ilişkin açıklaması
HALİL
ETYEMEZ (Konya) – Teşekkürler Sayın Başkan.
Sözlerimin
başında, dünyada salgın hâline gelen coronavirüs sebebiyle hayatını kaybeden
vatandaşlarımıza Allah’tan rahmet, tedavi altındakilere acil şifalar diliyorum.
Kütüphaneler
bütün medeniyetlerin ölümsüzleriyle doludur, kütüphaneler insanlığın tek
güvenilir ve kalıcı olan belleğidir. Bizler ilk emri “oku” olan bir inancın
mensuplarıyız. AK PARTİ olarak, aydınlık günlerin okuyan ve araştıran
nesillerin omuzlarında yükseleceği bilinciyle çalışmalarımızı sürdürmekteyiz.
Kitap okumak, sadece geçmiş yüzyılların en iyi insanlarıyla sohbet etmek değil,
geleceğimize bir yolculuktur. Okumak sadece geçmişi anlamak için yapılmaz,
farklı fikirleri ve anlayışları yakalayıp, yeni fikirler ve vizyonları çizip
geleceğin inşasına vesile olacaktır. Evde kalmamız gereken bu dönemde kitap
okumak bizleri bulunduğumuz dört duvarın ötesine götürür. Kütüphanelerimizin
kapılarının tekrar açılacağı sağlıklı ve güzel günlerin çok yakın olduğu
inancıyla Kütüphaneler Haftamız kutlu olsun. Evde kalın, sağlıklı kalın. 
BAŞKAN
– Sayın Arkaz...
15.- İstanbul Milletvekili Hayati Arkaz’ın, dünyanın en gelişmiş sağlık
sektörüne sahip ülkelerinden biri olunduğuna, Covid-19’la yoğun mücadele
içerisine girilen süreçte sağlık çalışanlarının sayısının artırılması ve
maaşlarının yüksek ölçekte tutulmasının isabetli olacağına, tüm sağlık
çalışanlarına millet adına şükranlarını arz ettiğine ilişkin açıklaması
HAYATİ
ARKAZ (İstanbul) – Teşekkür ediyorum Sayın Başkan.
Türkiye,
güçlü altyapısı ve 165 bini doktor olmak üzere, 1 milyonu aşan sağlık ordusuyla
dünyanın en gelişmiş sağlık sektörüne sahip ülkelerinden biridir. Covid-19’la
yoğun bir mücadele içerisine girdiğimiz şu süreçte sağlık çalışanlarımızın daha
rahat çalışabilmeleri adına personel sayısının artırılması ve maaşlarının
yüksek ölçekte tutulması isabetli kararlardır. Türk milleti ve insanlık için
riskleri göze alarak gecesini gündüzüne katan başta doktor arkadaşlarım ve
hemşirelerimiz olmak üzere, sağlık memurundan idari personele kadar bütün
sağlık çalışanlarımıza milletim adına şükranlarımı arz ediyorum. 
Genel
Kurulu saygıyla selamlıyorum. 
BAŞKAN
– Sayın Bülbül...
16.- Aydın Milletvekili Süleyman Bülbül’ün, çiftçilerin zor durumda
olduğuna ve ek destek paketinin açıklanması gerektiğine, Aydın ili pamuk ve
çilek üreticisinin çözüm beklediğine ilişkin açıklaması
SÜLEYMAN
BÜLBÜL (Aydın) – Teşekkür ederim Sayın Başkan.
Şu
anda üretim mevsimidir, çiftçinin hâli perişandır, tarım için ek destek paketi
açıklanmalıdır. Aydın’ın pamuk ve çilek üreticisi destek ve çözüm
beklemektedir. Üreticinin Ziraat Bankası ve Tarım Krediye tüm borçları faizsiz
olarak en az bir yıl ertelenmeli, ertelenen borçlar da üç yıl ödemeli olarak yeniden
yapılandırılmalıdır. Çiftçinin enerji borçlarının tarımsal destekleme
ödemelerinden mahsup edilmesine son verilmelidir. Üretimle ilişkili borçları
nedeniyle enerji ve su kesintisi yapılmamalıdır. Tarımsal girdilerde indirim
yapılmalıdır. Çiftçinin kullandığı mazot ve gübrede KDV indirimi yapılmalıdır.
2019 destek ödemeleri bitirilmelidir. Bunlara önlem alınamazsa üretim durma
noktasına gelebilir. Çiftçinin sesine kulak verilmelidir. 
Teşekkür
ederim.
BAŞKAN
– Sayın Yalım…
17.- Uşak Milletvekili Özkan Yalım’ın, tır şoförü Malik Yılmaz’ın sosyal
medya paylaşımı nedeniyle gözaltına alınmasına ilişkin açıklaması
ÖZKAN
YALIM (Uşak) – Teşekkür ederim Sayın Başkan.
Sayın
Başkan, değerli vatandaşlarımız; dün tır şoförü kardeşim Malik Yılmaz’ı
söylediği sözlerden ötürü gözaltına alıp daha sonra da ifadesi alındıktan sonra
bırakan Süleyman Soylu’yu ve de Adalet Bakanı Abdulhamit Gül’ü buradan
kınıyorum. Çünkü şoför kardeşim Malik Yılmaz aynen şunu söyledi: “Emekli
değilim, memur değilim; işçiyim, tır şoförüyüm, zengin değilim, çalışmazsam
elektriğimi, suyumu, gazımı, kiramı ödeyemem. Bunları ödeyemezsem ha virüsten
ölmüşüm, ha çocuklarıma ekmek götüremezsem kederden ölmüşüm.” Onun için “Evde
kal.” diyorsanız bütün şoförlerimizin ve de kapatılan tüm sektörlerde çalışan
işçilerimizin, personelimizin bütün giderlerinin devlet tarafından
karşılanmasını tekrar talep ediyoruz.
Teşekkür
ederim.
BAŞKAN
– Sayın Kaşlı…
18.- Aksaray Milletvekili Ramazan Kaşlı’nın, halkın temel gıda
ihtiyaçları için yeterli tedbirler alınarak çiftçilerin üretime devam etmesinin
sağlanması ve özel sektörde çalışan işçilerin göz ardı edilmemesi gerektiğine,
çiftçilere yapılan destekleme ödemeleri için Tarım ve Orman Bakanına teşekkür
ettiğine ve yapılması gereken düzenlemelere, Cumhurbaşkanı Recep Tayyip
Erdoğan’ın başlattığı millî dayanışma kampanyasını desteklediğine ilişkin
açıklaması
RAMAZAN
KAŞLI (Aksaray) – Teşekkür ederim Sayın Başkan.
Halkımız
evinde kalmaya devam ederken temel gıda ihtiyaçlarının sağlanması için
çiftçilerimizin gerekli tedbirler alınarak üretime devam etmeleri
sağlanmalıdır. Tarım ve Orman Bakanlığımıza, çiftçilerimize yapılan destekleme
ödemeleri için teşekkür ediyorum. Bu çalışmaların yanında, çiftçilerimizin
Tarım Kredi borçlarının faizsiz olarak ertelenmesi, tarım BAĞ-KUR prim
borçlarının, elektrik borçlarının ve tarımsal sulama borçlarının ertelenmesi,
üretim için bankaların kredi desteği vermesi ve tarımsal üretim için kullanılan
elektriğe uygulanan KDV’nin düşürülmesi gerekmektedir.
Ayrıca,
özel sektörde çalışan işçilerimizi de göz ardı etmemek gerekmektedir.
İşçilerimiz için yapılan destek çalışmaları için de teşekkür ediyorum.
Yapılacak yeni düzenlemelerle de işçilerimiz geleceğe umutla bakabilmelidir. 
Sayın
Cumhurbaşkanımızın Millî Dayanışma Kampanyası’na ben de katılıyor ve
destekliyor, Genel Kurulu saygıyla selamlıyorum. 
BAŞKAN
– Sayın Koçyiğit…
19.- Muş Milletvekili Gülüstan Kılıç Koçyiğit’in, Covid-19 salgınında en
önde olan sağlık emekçilerinin ihtiyaçlarının neden karşılanmadığını,
eksikliklerin sağlık emekçilerinin sağlık ve yaşamlarını riske attığının ne
zaman fark edileceğini ve bu durumun ileriki günlerde daha da artması hâlinde
sağlık hizmet sunumunu birinci dereceden olumsuz etkileyip etkilemeyeceğini
öğrenmek istediğine, sağlık emekçilerinin Covid-19 olması hâlinde iş sağlığı ve
güvenliği çerçevesinde işlem yapılması gerektiğine ilişkin açıklaması
GÜLÜSTAN
KILIÇ KOÇYİĞİT (Muş) – Sayın Başkan, Dünya Sağlık Örgütünün pandemi ilan ettiği
Covid-19 virüsü dünyanın her yerinde hızla yayılıp can almaya devam ediyor. Bu
salgında en önde olan sağlık emekçilerinin ihtiyaçları neden karşılanmıyor?
Hâlâ birçok hastaneden ve birçok sağlık emekçisinden koruyucu ekipman sorunu
yaşadıkları bilgisini alıyoruz. Bu eksikliğin, sağlık emekçilerinin sağlık ve
yaşamlarını riske attığını ne zaman fark edeceksiniz? Bu ihmaller nedeniyle,
sağlık emekçileri arasında Covid-19 salgınının hızla yayıldığını görmüyor
musunuz? Bu durumun ileriki günlerde daha da artması hâlinde sağlık hizmet
sunumu birinci dereceden olumsuz etkilenmeyecek mi? Bu temel sorunu ne zaman
çözeceksiniz, bütün sağlık emekçileri Covid-19 olunca mı?
Ayrıca,
sağlık emekçilerinin Covid-19 olması hâlinde bunun iş kazası olarak
bildirilmesi ve iş sağlığı ve güvenliği çerçevesinde işlem yapılması
gerekmektedir. Bunun da…
(Mikrofon
otomatik cihaz tarafından kapatıldı) 
BAŞKAN
– Sayın Ersoy, buyurun. 
20.- Adana Milletvekili Ayşe Sibel Ersoy’un, Covid-19 salgınına karşı
yoğun tedbirler alındığına ve bu süreçte evde kalınmasının öneminin sık sık
vurgulandığına, kamu çalışanları arasında sağlık personelinden sonra virüse en
fazla maruz kalma riski taşıyan PTT çalışanlarının özlük haklarının
iyileştirilmesi gerektiğine ilişkin açıklaması
AYŞE
SİBEL ERSOY (Adana) – Teşekkürler Sayın Başkan. 
Küresel
Covid-19 salgınına karşı devletimiz, virüsün bulaşmasının ve yayılmasının
önlenmesi amacıyla yoğun tedbirler almaktadır. Hedefimiz, bu süreci en az
zararla atlatmayı sağlamaktır. Bu süreçte, gerekmedikçe dışarı çıkmayarak evde
kalmanın önemi sık sık vurgulanmaktadır. Bu kutsal mücadele, evde kalan
halkımız, kamu hizmetinde olan tüm sağlık çalışanlarımız, askerlerimiz, kolluk
kuvvetlerimiz başta olmak üzere PTT çalışanlarımızın ve diğer kamu
çalışanlarımızın üstün gayret ve fedakârlıklarıyla yürütülmektedir. Bu dönemde
tüm çalışanlarımızın risk altında olduğu unutulmamalıdır. Kamu çalışanlarımız
arasında sağlık personelimizden sonra virüse en fazla maruz kalma riski taşıyan
PTT çalışanlarımızın bu fedakârlıklarının farkında olarak özlük haklarının
iyileştirilmesi, yüksekokul mezunu dağıtıcıların memur olabilmesi…
(Mikrofon
otomatik cihaz tarafından kapatıldı) 
BAŞKAN
– Teşekkür ediyorum. 
Değerli
milletvekilleri, şimdi sayın Grup Başkan Vekillerinin söz taleplerini
karşılayacağım. 
Sayın
Dervişoğlu, buyurun. 
21.- İzmir Milletvekili Dursun Müsavat Dervişoğlu’nun, Cumhurbaşkanı
Recep Tayyip Erdoğan’ın 30 Mart 2020 tarihli Ulusa Sesleniş konuşmasının hayal
kırıklığı yarattığına, Türk milletinin evde kaldığı dönemde geçimini sağlayacak
ya da en azından ödemelerini rahatlatacak adımların atılmasını beklediğine,
toplanılan vergilerin doğru şekilde kullanılması hâlinde milletten bağış
istemeye ya da ek vergi, ek ödenek getirmeye ihtiyaç kalmayacağına, İYİ PARTİ
olarak yapılan yardımların ihtiyaç sahipleri için mi kullanılacağının takipçisi
olacaklarına ilişkin açıklaması
DURSUN
MÜSAVAT DERVİŞOĞLU (İzmir) – Çok teşekkür ederim Sayın Başkanım. 
Genel
Kurula da başarılı bir hafta diliyorum. 
Sayın
Cumhurbaşkanı dün “Ulusa Sesleniş” adıyla milletimizi bir umutla yine ekran
başına toplamış fakat bir kez daha hayal kırıklığı yaratmıştır. Türk milleti,
Avrupa’nın tüm güçlü devletlerinde olduğu gibi, Hükûmetten de evde kaldığı şu
dönemde geçimini sağlayacak ya da en azından ödemelerini rahatlatacak adımlar
bekliyordu. Fakat Sayın Cumhurbaşkanı, gerek açıklanan ilk pakette gerekse de
dün yapılan “Ulusa Sesleniş” konuşmasında Hükûmetin coronavirüs tehdidi için
yeterli parayı ayıramadığını ve gerekli ekonomik tedbirleri alamadığını bir kez
daha göstermiştir. Devletin kasası boşaltılmış, vatandaştan alınan vergiler
birilerinin cebine aktarılmış, bu günler için kullanılması gereken ve kefen
parası olarak da adlandırılan Merkez Bankası yedek akçesi tüketilmiştir. Hâl
böyle olunca Sayın Erdoğan, dün tek çare, millete seslenerek “Ben çözemedim,
haydi pamuk eller cebe, kendi kendinizi kurtarın.” demiştir. Oysa, bir ülke
topladığı vergileri doğru şekilde kullanırsa her türlü zorluğun ve tüm
sıkıntılı günlerin altından başarıyla kalkılır, milletten bağış istemeye
ya da ek vergi, ek ödenek getirmeye ihtiyaç kalmaz. Eğer buna ihtiyaç
duyuluyorsa bu zamana kadar toplanan vergilerin doğru kullanılamamış olduğu
gerçeği ortaya çıkar. 
Suriyelilere
50 milyar dolar para harcandığını gururla söyleyen Hükûmet, böylesine zor
günlerde sıra kendi vatandaşına gelince “Para yok.” diyerek milletten
toplanacak yardımlardan medet ummaktadır. Her fırsatta, gerekirse Suriyelilere
bir o kadar daha harcayabileceğini söyleyen Sayın Erdoğan’ın maalesef kendi
vatandaşına ayıracak parası olmadığı üzülerek görülmektedir. 
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayınız Sayın Dervişoğlu.
Buyurun.
DURSUN
MÜSAVAT DERVİŞOĞLU (İzmir) – Bir diğer endişe ettiğimiz husus ise toplanan
paraların akıbetinin ne olacağıdır. Yardımların gerçekten ihtiyaç sahipleri
için mi kullanılacağını da ciddiyetle takip edeceğiz. Daha önceden yaşanmış
olaylar hâlâ hafızamızdadır. Deniz Feneri olayı akıllarımızdadır. 15 Temmuz
şehit aileleri ve gazileri için toplanan paraların akıbetinin ne olduğu hâlen
bilinememektedir. 
Bu
sebeplerle, İYİ PARTİ olarak, milletimizin alın teri olan bu paranın nerelere
aktarıldığını takip edeceğiz, tüyü bitmemiş yetimin hakkının yenmemesine asla
müsaade etmeyeceğiz. 
Genel
Kurulu saygıyla selamlıyorum. 
BAŞKAN
– Sayın Bülbül…
22.- Sakarya Milletvekili Muhammed Levent Bülbül’ün, Hükûmetin ve Bilim
Kurulunun coronavirüs salgınıyla mücadele için önemli kararlar aldığına ve
millete bu kararlara uyma noktasında göstermiş olduğu hassasiyet sebebiyle
teşekkür ettiğine, başta sağlık personeli olmak üzere kamu kurum ve kuruluşları
ile gönüllü kuruluşlarda fedakârane hizmetler sunanları tebrik ettiklerine, MHP
Genel Başkanı Devlet Bahçeli’nin Cumhurbakanı Recep Tayyip Erdoğan’ın
başlattığı millî dayanışma kampanyasına katkı sağladığını ve destek verdiğini
açıkladığına, Milliyetçi Hareket Partisi Grubu olarak bu kampanyaya katkı
sağlayacaklarına ilişkin açıklaması
MUHAMMED
LEVENT BÜLBÜL (Sakarya) – Sayın Başkan, değerli milletvekilleri; ülkemiz dünya çapında
salgın hastalık olarak ilan edilen, pandemi olarak ilan edilen coronavirüs
salgınıyla büyük bir mücadele içerisindedir. Bu mücadele her geçen gün dozunu
artırmakta, alınan tedbirlerin üzerine yeni tedbirler eklenmektedir. Bu
çerçevede Hükûmetimiz ve teşekkül ettirilmiş olan Bilim Kurulu hassasiyetle
bütün meseleleri, hastalığın, salgının tedbirlerini bütün yönleriyle
değerlendirerek önemli kararlar almaktadırlar. Milletimiz bu kararlara uyma
noktasında azami şekilde gayret göstermeye çalışmaktadır. Bu noktada tüm
milletimize de göstermiş oldukları bu hassasiyet sebebiyle teşekkür etmek
istiyorum. Bunun yanı sıra, birçok insan, ülkemizde bu coronavirüs tedbirleri
kapsamında elinden geleni yapmaya çalışırken sorumsuzca hareket eden bir kısım
insanların da var olduğunu görmekteyiz. Bunları, bu kadar mücadele verilen bir
ortamda, milletin bu hassasiyetlerini, geleceğimizi hiçe sayarak bu şekilde, bu
kuralları delmeye çalışanları da şiddetle kınıyoruz. Bu çerçevede bugüne kadar
çok fedakârane hizmetler içerisinde olan başta sağlık personellerimizi,
güvenlik güçlerimizi, sair işlerde çalışanlarımızı, cezaevlerinde bulunan infaz
koruma memurlarımızı, bütün Türkiye’de kamu alanında, gönüllü kuruluşlarda
gönüllü olarak faaliyet gösteren bütün insanlarımızı buradan tebrik etmek
istiyoruz.
(Mikrofon
otomatik cihaz tarafından kapatıldı) 
BAŞKAN
– Sayın Bülbül, tamamlayın sözlerinizi.
MUHAMMED
LEVENT BÜLBÜL (Sakarya) – Yine, özellikle milletimizin de bu süreçte
devletimizin yanında olduğunu; milletin birlik, beraberlik içerisinde olduğunu
ve bir kenetlenme duygusuyla hareket ettiğini göstermek bakımından, son derece
önemli olduğunu düşündüğümüz bir Millî Dayanışma Kampanyası’nın başlatıldığını
dün akşam Sayın Cumhurbaşkanı ilan etmiştir. Hemen arkasından buna, Sayın Genel
Başkanımız Devlet Bahçeli Bey de katkı sağladığını, bu kampanyaya destek
verdiğini açıklamıştır. Bizler de Milliyetçi Hareket Partisi Grubu olarak bu
Millî Dayanışma Kampanyası’nda devletimizle, milletimizle birlikte olduğumuzu
ve bu kampanyaya katkı sağlayacağımızı buradan ifade etmek istiyoruz. 
Saygılar
sunuyorum.
BAŞKAN
– Sayın Beştaş…
23.- Siirt Milletvekili Meral Danış Beştaş’ın, pandeminin hızla
yükseldiği ülkeler arasında bulunulduğuna, Cumhurbaşkanı Recep Tayyip
Erdoğan’ın 30 Mart 2020 tarihli Ulusa Sesleniş konuşmasının özetinin halka ilan
edilen yardım çağrısı olduğuna, halkın açlık ile corona tehdidi arasında
tercihe zorlanmasının derhâl bitirilmesi gerektiğine, suyun ve hijyenin önemli
olduğu günlerde başta Mardin Belediyesi olmak üzere suya yapılan zamma, Batman
Belediyesine kayyum atanarak Eş Başkanlarının gözaltına alındığına ve Batman
Belediyesinin internet sitesindeki Kürtçe seçeneğinin kaldırıldığına, HSK’nin
6284 sayılı Yasa kapsamında verilen tedbir kararlarının yükümlülerin sağlığının
riske atılmayacak şekilde değerlendirilmesi gerektiği yönündeki kararıyla
şiddete meşruiyet sağlanmasını kabul etmediklerine ilişkin açıklaması
MERAL
DANIŞ BEŞTAŞ (Siirt) – Teşekkürler Sayın Başkan.
Değerli
milletvekilleri, evet, Anayasa’nın 2’nci maddesi Türkiye’nin bir sosyal hukuk
devleti olduğunu söyler. Peki, nedir sosyal devlet ilkesi? Ekonomik ve
toplumsal yönden yurttaşların sorunlarıyla ilgilenen, onların yaşam düzeyi,
sosyal güvenliği ve benzeri konularda gereken önlemi alan devlettir. Peki,
milyonlarca yurttaş, üstelik kaygı düzeyi had safhadayken, bu kaygı hem yaşam
kaygısı hem de kuşkusuz ekonomi ve gelecek kaygısıyken televizyonlarda
saatlerce Cumhurbaşkanının açıklamasını bekledi. Açıklamanın tek özeti ise
halka ilan edilen yardım çağrısı ve bilgisi verilen IBAN numaraları oldu. O
dakikada halk bir kez daha kendisini yapayalnız ve güvencesiz hissetti.
İnsanlar, mevcut corona tehlikesini dahi göremeyecek durumda, coronanın ölümcül
tehlikesine rağmen işlerine gitmek zorundalar. Evet, sarayın bu ülkeye olan
maliyeti 2 trilyon iken 560 milyon Cumhurbaşkanı maaşının kampanya kapsamında
kullanılacağının ilanı ve herkesin bu kampanyaya katılımını teşvik bu tabloda
anlamını yitirmiş ve hatta bitmişliğin ilanıdır. Türkiye, pandeminin hızla
yükseldiği ve önü alınmayacak noktada olduğu ülkeler arasında. Halk evinden
dışarı çıkıyor çünkü devletine güvenmiyor. Açlık ile corona tehdidi arasında
bir tercihe zorlanıyor. Bu tercih ölümcül bir tercihtir, bunu derhâl bitirmemiz
gerekiyor.
Diğer
bir mesele, evet, corona gündeminde su ve hijyen ihtiyacı. Bizim kayyum atanan,
gasbedilen belediyelerimiz su faturalarını erteliyordu, su borcu olanların
suyunu kesmiyordu ve indirim yapıyordu. Peki, kayyum atanan belediyeler ve AKP
belediyeleri ne yapıyor? Suya zam yapıyor. Evet, bu belediyelerin başında
Mardin Belediyesi geliyor.
(Mikrofon
otomatik cihaz tarafından kapatıldı) 
BAŞKAN
– Sayın Beştaş, tamamlayın sözlerinizi.
MERAL
DANIŞ BEŞTAŞ (Siirt) – Mardin Belediyesi -yanlış duymadınız diyeyim sevgili
halkımıza- bu salgın ortamında, MARSU, şebeke suyuna yeni bir zam daha yaptı ve
gerçekten bu, salgınla mücadelede fırsata dönüştürme ve bundan rant elde
edilmenin ne aşamaya geldiğini de ortaya koyuyor. Mardin halkı sakinlerine
çifte zamlı faturalar kesilecek. Bunu kamuoyunun ve Parlamentonun takdirine ve
halkın vicdanına sunmak istiyorum.
Yine,
kayyum uygulamalarından bir tanesi… Bunu söylemekten asla vazgeçmeyeceğiz çünkü
kayyum bir gasptır, bir darbe yönetimidir ve geçen hafta Batman Belediyemize
kayyum atandı, belediye eş başkanlarımız gözaltına alındı. Kayyumun ilk icraatı
ne oldu biliyor musunuz? İnternet sitesinden Kürtçe hizmetin kaldırılması oldu
ve haklarında yıkım kararı alınan ve yarım kalan kaçak yapılarda yeniden
çalışma başlatıldı. 
(Mikrofon
otomatik cihaz tarafından kapatıldı)
BAŞKAN
– Son sözlerinizi alayım lütfen. 
MERAL
DANIŞ BEŞTAŞ (Siirt) – Teşekkür ederim Sayın Başkan.
Bu,
aslında AKP’nin var olan, Kürt halkına olan ve halklara olan düşmanlığının
resmidir. Ana dilde yaşam tehlikesi altında olan bir yurttaş topluluğuna, bir
halka çağrı bile yapılamaması ve bunun siteden kaldırılması, bu salgının nasıl
fırsata çevrildiğinin ve düşmanlığın hangi boyutlara geldiğinin meselesidir.
Diğer
çok önemli bir mesele var: Evde kal çağrısının en çok kadınları vurması
meselesi… Sokak ortalarında ölümlerine şahit olduğumuz kadınlar, şu günlerde ev
içi şiddetin öznesi ve mağduru durumundalar. Ülke çapında salgın riskine karşı
alınan tedbirler kapsamında HSK dün bir karar aldı, çok önemli bir karar: “6284
sayılı Yasa kapsamında verilen tedbir kararlarının yükümlülerinin coronavirüs
kapsamında sağlığının tehdit edilmeyecek şekilde değerlendirilmesi gerektiği.”
Bu ne demek? Kadına, ya, şiddete uğrasan da ölümle burun buruna da olsan…
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi.
MERAL
DANIŞ BEŞTAŞ (Siirt) – Bu, corona önlemlerine kadınları kurban verebiliriz,
öldürülebilirler, şiddete uğrayabilirler demektir. Fakat şu bilinsin ki
kadınlar yaşam hakkı yok sayılarak şiddet uygulayanlarla baş başa
bırakılamazlar. Karakollara giden kadınların şikâyetlerinin alınmaması ve bu
karar çok vahim bir tabloya işaret ediyor. Son bir ayda corona salgını
döneminde 15 kadın öldürüldü, yaşamını yitirdi. Bu da kadın hakları
kurumlarının, biz kadınların en temel gündemlerinden biridir. Şiddete meşruiyet
sağlanmasını asla kabul etmiyoruz. 
Teşekkür
ediyorum. 
BAŞKAN
– Sayın Altay, buyurun. 
24.- İstanbul Milletvekili Engin Altay’ın, coronavirüs salgınına yönelik
milletçe mücadele verildiğine ve mücadelenin başaktörleri olan sağlık
çalışanlarına CHP Grubu adına şükranlarını sunduğuna, sağlık çalışanlarına
yönelik tedbirlerin yetersiz kaldığına ve döner sermaye paylarının tavandan
ödenmesi uygulamasının doktor ve hemşirelerle sınırlı tutulmasının kabul
edilemez olduğuna, hastanelerdeki “Tıbbi sarf malzemesi yok, dezenfektan yok,
maske yok.” feryatlarının duyulması gerektiğine ilişkin açıklaması
ENGİN
ALTAY (İstanbul) – Teşekkür ederim.
Sayın
Başkan, sizi ve yüce Genel Kurulu saygıyla selamlıyorum. 
Kritik
bir haftadayız, corona virüsü salgınıyla ilgili milletçe bir sınav veriyoruz,
mücadele veriyoruz. Burada, tabii, mücadelenin başaktörleri hiç şüphesiz sağlık
emekçileri, sağlık çalışanları. Onlara buradan, Türkiye Büyük Millet
Meclisinden Cumhuriyet Halk Partisi Grubu adına minnet, şükran duygularımızı
ifade ediyorum. Onlara olan gönül ve vefa borcumuz hep sürecek. 
Ancak
Sayın Başkan, tabii, maharet iltifata, iltifat da maharete tabidir
yaklaşımıyla, sağlık çalışanlarına yönelik, Hükûmetin çok kısmi tedbirlerinin
yetersiz kaldığını da söylememiz lazım. En basitinden, döner sermaye ödemelerinin
tavandan yapılması, ödenmesi uygulaması doğru bir uygulamadır ama pratiğinde
bir kurumda, bir hastanede çalışan sadece doktor ve hemşirelere bunu uygulayıp
bu kurumda çalışan, yerleri paspaslayan temizlik işçimizden acil tıp
teknisyenine, ambulans şoföründen banko memuruna, sekreterine, teknikerine,
teknisyenine kadar coronayla mücadele sağlık merkezlerimizde bir takım hâlinde,
bir bütünlük hâlinde verilmekte ve doktorumuz kadar, hemşiremiz kadar o
hastanede görev yapan diğer unsurlar da aynı risk ve tehditle karşı karşıyayken
döner sermaye ödemelerinde tavandan ödeme uygulamasının doktor ve hemşireyle
sınırlı tutulmasının kabul edilebilir yanı yoktur. Mevzuatta değişiklik
yapılması gerekiyorsa –ki gerekebilir- bu konuda Türkiye Büyük Millet Meclisi
geçen hafta salı günü yaptığı gibi, bir buçuk saat içinde Sayın
Cumhurbaşkanının paketinin, teklifinin Mecliste kanunlaşmasını sağladığı gibi
aynı özveriyi, aynı gayreti yine gösterecektir. 
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi lütfen.
ENGİN
ALTAY (İstanbul) – Hemen bitireyim efendim.
Öte
yandan İspanya’ya, İtalya’ya tıbbi yardım yaptığımızla övünüyoruz, ne güzel bir
şey. Böyleyse biz de çok mutlu oluruz, seviniriz ama unutulmamalıdır ki
hastaneler “Tıbbi sarf malzemesi yok.” diye çığlık atıyor, aile hekimleri
-bırakın sarf malzemesini- “Dezenfektan yok, maske yok.” feryatları atıyor.
Yürütmenin de bu konuda daha hassas olmasını, bu hastanelerdeki ve aile
hekimlerindeki çığlığa kulak vermesini buradan kendilerine salık veriyoruz
Sayın Başkan.
Genel
Kurulun zamanını fazla almamak için burada tamamlıyorum. 
Teşekkür
ederim.
BAŞKAN
– Sayın Turan, buyurun lütfen.
25.- Çanakkale Milletvekili Bülent Turan’ın, virüsle mücadele önlemleri
alınırken vatandaşlardan resmî açıklamalar dışındaki paylaşımlara itibar
etmemelerini istirham ettiğine, Cumhurbaşkanı Recep Tayyip Erdoğan öncülüğünde
ihtiyaç sahipleri için başlatılan millî dayanışma kampanyasına vatandaşları
katkı sunmaya davet ettiğine, özveriyle çalışan sağlık personeline ve ilgili
kurumlara teşekkür ettiğine, 31 Mart İstanbul Cumhuriyet Başsavcısı Mehmet
Selim Kiraz’ı şehit edilişinin 5’inci yıl dönümünde rahmetle yâd ettiğine,
Ulaştırma ve Altyapı Bakanı olarak atanan Adil Karaismailoğlu’nu tebrik
ettiklerine ilişkin açıklaması
BÜLENT
TURAN (Çanakkale) – Sayın Başkan, değerli milletvekilleri; dünya bir süreden
beri küresel bir salgınla karşı karşıya. Her zaman ifade ettiğimiz gibi,
devletimiz virüsle mücadele önlemlerini alırken bizler de bireysel
tedbirlerimizi almayı ve kurallara uymayı ihmal etmiyoruz, etmemeliyiz.
Vatandaşlarımızın resmî açıklamalar dışında sosyal medyada yer alan manipülatif
ve provokatif paylaşımlara itibar etmemelerini özellikle istirham ediyorum.
Panik yapmadan, birlik ve beraberlik içerisinde, büyük bir hassasiyetle bu
süreci atlatacağımıza eminim. Buradan tüm milletvekillerimizi, vatandaşlarımızı
Cumhurbaşkanımızın öncülüğünde ihtiyaç sahiplerimiz için başlatılan Millî
Dayanışma Kampanyası’na katkı sunmaya davet ediyorum. “Biz Bize Yeteriz
Türkiye” diyoruz. Bu düşüncelerle büyük bir özveriyle çalışan tüm sağlık
personelimize, ilgili kurumlarımıza teşekkürü bir borç biliyorum.
Sayın
Başkan, değerli milletvekilleri; bugün, İstanbul Adalet Sarayındaki makam
odasında terör örgütü DHKP-C üyelerince şehit edilen Cumhuriyet Başsavcımız
Mehmet Selim Kiraz’ın şehadetinin 5’inci yılı. Adalet mücadelesiyle görevinin
başında şehadete yürüyen; cesareti, kişiliği ve hukukçu kimliğiyle öne çıkan
bir şahsiyet olan Cumhuriyet Başsavcımızı rahmetle, minnetle yâd ediyorum. 
Sayın
Başkan, değerli milletvekilleri; az sonra Ulaştırma ve Altyapı Bakanı olarak
atanan Sayın Adil Karaismailoğlu’nun yemin törenini izleyeceğiz. Sayın
Bakanımızı tebrik ediyoruz. Tecrübesiyle, birikimiyle ülkemiz ve milletimiz
için güzel çalışmalara şimdiye kadar öncülük yaptığından dolayı tabii ki
teşekkür ediyoruz ama bundan sonra çok daha büyük beklentimiz var kendisinden. 
Görevi
devreden Sayın Mehmet Cahit Turhan Bakanımıza da bugüne kadar yaptığı önemli
hizmetlerinden dolayı teşekkür ediyorum.
Genel
Kurulu saygıyla selamlıyorum.
BAŞKAN
– Teşekkür ediyorum.
Değerli
milletvekilleri, gündeme geçiyoruz.
Başkanlığın
Genel Kurula sunuşları vardır. 
Türkiye
Büyük Millet Meclisi Başkanlığının bir tezkeresi vardır, okutup bilgilerinize
sunacağım.
VI.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi Başkanlığının, Ulaştırma ve Altyapı
Bakanlığına Adil Karaismailoğlu’nun atandığına ilişkin Cumhurbaşkanı Kararı’nın
28/3/2020 tarihli ve 31082 sayılı Resmî Gazete’de yayımlandığına ve Bakanın İç
Tüzük’ün 3’üncü maddesi uyarınca atandığı tarihten sonraki ilk birleşimde Genel
Kurulda ant içeceğine ilişkin tezkeresi (3/1155)
31/3/2020
Türkiye Büyük Millet Meclisi Genel Kuruluna
Ulaştırma
ve Altyapı Bakanlığına Sayın Adil Karaismailoğlu'nun atandığına ilişkin
Cumhurbaşkanı Kararı 28/3/2020 tarihli ve 31082 sayılı Resmî Gazete'de
yayımlanmıştır. Sayın Bakan İç Tüzük'ün 3'üncü maddesi uyarınca atandığı
tarihten sonraki ilk birleşimde Genel Kurulda ant içecektir. 
Genel
Kurulun bilgilerine sunulur.
 Mustafa
Şentop
 Türkiye
Büyük Millet Meclisi 
 Başkanı
BAŞKAN
– Sayın milletvekilleri, okunan tezkereye göre Sayın Adil Karaismailoğlu
Ulaştırma ve Altyapı Bakanı olarak atanmıştır. Anayasa’nın 106’ncı maddesi
gereğince, Sayın Bakanın Anayasa’nın 81’inci maddesinde yazılı şekilde Türkiye
Büyük Millet Meclisi önünde ant içmesi gerekmektedir.
Sayın
Bakanı ant içmek üzere Genel Kurul salonuna davet ediyorum. (AK PARTİ ve MHP
sıralarından alkışlar)
MURAT
EMİR (Ankara) – Kendisi Cumhurbaşkanına layık olacağını söylediği için
Cumhurbaşkanına yemin etse daha doğru olmaz mıydı Sayın Başkan?
BAŞKAN
– Sayın Emir, söylediklerinizden şu an hiçbir şey anlamıyorum, söz alsaydınız
söz verirdim. İç Tüzük 60’a göre bütün söz taleplerini karşıladım.
Teşekkür
ediyorum.
BÜLENT
TURAN (Çanakkale) – Ben anladım. Gerek yok Sayın Başkan anlamaya.
MURAT
EMİR (Ankara) – Kendisi Cumhurbaşkanına layık olacağını söylemişti.
BAŞKAN
– Sayın Bakan, buyurun. (AK PARTİ ve MHP sıralarından alkışlar) 
VII.- ANT İÇME
1.- Ulaştırma ve Altyapı Bakanı Adil Karaismailoğlu’nun ant içmesi
ULAŞTIRMA
VE ALTYAPI BAKANI ADİL KARAİSMAİLOĞLU – "Devletin varlığı ve
bağımsızlığını, vatanın ve milletin bölünmez bütünlüğünü, milletin kayıtsız ve
şartsız egemenliğini koruyacağıma; hukukun üstünlüğüne, demokratik ve lâik
Cumhuriyete ve Atatürk ilke ve inkılaplarına bağlı kalacağıma; toplumun huzur
ve refahı, millî dayanışma ve adalet anlayışı içinde herkesin insan haklarından
ve temel hürriyetlerden yararlanması ülküsünden ve Anayasaya sadakatten ayrılmayacağıma;
büyük Türk milleti önünde namusum ve şerefim üzerine andiçerim." (AK PARTİ
ve MHP sıralarından alkışlar)
Teşekkür
ediyorum.
Saygılar
sunuyorum.
BAŞKAN
– Evet, Sayın Bakanı tebrik ediyoruz, hayırlı uğurlu olsun.
Değerli
milletvekilleri, birleşime on dakika ara veriyorum.
Kapanma saati: 16.05
İKİNCİ OTURUM
Açılma Saati: 16.19
BAŞKAN: Başkan Vekili Süreyya Sadi BİLGİÇ
KÂTİP ÜYELER: Emine Sare AYDIN (İstanbul), Nurhayat
ALTACA KAYIŞOĞLU (Bursa)
-----0-----
BAŞKAN
– Sayın milletvekilleri, Türkiye Büyük Millet Meclisinin 75’inci Birleşiminin
İkinci Oturumunu açıyorum.
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım:
VIII.- ÖNERİLER
A) Siyasi Parti Grubu Önerileri
1.- HDP Grubunun, Grup Başkanvekili Siirt Milletvekili Meral Danış
Beştaş tarafından, Covid-19 salgını kapsamında cezaevlerinde alınması gereken
tedbirlerin belirlenmesi amacıyla 30/3/2020 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin ön
görüşmelerinin, Genel Kurulun 31 Mart 2020 Salı günkü birleşiminde yapılmasına
ilişkin önerisi
31/3/2020
Türkiye Büyük Millet Meclisi Başkanlığına
Danışma
Kurulu 31/3/2020 günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Meral
Danış Beştaş
 Siirt
 Grup
Başkan Vekili
Öneri:
30
Mart 2020 tarihinde Siirt Milletvekili Grup Başkan Vekili Meral Danış Beştaş
tarafından 6010 grup numaralı Covid-19 salgını kapsamında cezaevlerinde
alınması gereken tedbirlerin belirlenmesi amacıyla Türkiye Büyük Millet
Meclisine verilmiş olan Meclis araştırması önergesinin, diğer önergelerin önüne
alınarak, görüşmelerinin 31/3/2020 Salı günkü birleşiminde yapılması
önerilmiştir.
BAŞKAN
– Önerinin gerekçesini açıklamak üzere Halkların Demokratik Partisi Grubu adına
Sayın Ayşe Acar Başaran, buyurun. (HDP sıralarından alkışlar) 
HDP
GRUBU ADINA AYŞE ACAR BAŞARAN (Batman) – Sayın Başkan, değerli milletvekilleri;
ben de hepinizi saygıyla selamlıyorum. 
Bildiğimiz
gibi, aslında 2019’un son aylarında bütün dünyanın konuştuğu ama bizim çok geç
tartışmaya başladığımız ve önlemleri çok geç aldığımız bir salgın meselesi var
ve Dünya Sağlık Örgütünün “pandemi” olarak ilan ettiği Covid-19 salgınıyla
ilgili bizim de bir önerimiz var. Aslında bazı tedbirler alınıyor ama hiç
görülmeyen, tartışılmayan ya da tartışılsa bile çok dar tartışılan
“Cezaevlerinde nasıl tedbir alınması gerekiyor?” diye bir komisyon kurulması
önerimiz var. Bütün partilerin bu konuda desteklerini bekliyoruz.
Değerli
arkadaşlar, bildiğiniz gibi, bu salgının aslında nedenleri çokça
tartışılabilir, belki dönem içerisinde tartışılabilir; nasıl bu sürece geldik,
nasıl bu salgın şu anda dünyanın dört bir yanını kasıp kavuruyor? Ama bir
taraftan da aslında bizim en kritik ve en riskli gruplardan cezaevlerini daha
ciddi bir biçimde ele almamız gerekiyor. Şu anda Türkiye'nin gündeminde bir
infaz eşitliği meselesi var, tabii ki bu da tartışılması gereken bir mesele.
Bütün cezaevlerinde şu anda daha adil ve daha hakkaniyetli bir infaz rejiminin
oturulup üzerinde tartışılması ve konuşulması gerekiyor. Bu, bizim de talebimiz
ve beklentimiz. Doğru, bunu bir tarafa bırakarak şu anda daha esaslı bir
tartışma yürütmemiz gerekiyor ki o da şu: Bu salgının risk alanlarından biri
cezaevleri ve cezaevleriyle ilgili daha gerçekçi, daha sonuç alıcı tedbirler
nasıl alınabilir, oradaki insanların yaşam hakkı nasıl korunabilir diye aslında
daha geniş bir tartışmaya ihtiyacımız var. Bunu niye söylüyoruz değerli
arkadaşlar? Bugün basına yansıyan bir bilgi vardı: Mazıdağı Belediye Eş
Başkanımız Nalan Özaydın daha önce Tarsus Cezaevindeydi, bundan dört beş gün
önce Mardin Cezaevine sevk edilmiş ve kendisinde bu virüsün tespit edildiği
yani bu hastalığa yakalandığı ve testin pozitif çıktığı yönünde şu anda
yaygınlaşan bir bilgi var. 
Şimdi,
bir cezaevinde bir kısım tedbirlerin alındığı ifade ediliyor; işte görüş
yasakları konuluyor, işte avukatlara birtakım kısıtlamaların getirildiği ifade
ediliyor ama bunların yetersiz olduğu çok net arkadaşlar çünkü cezaevine
dışarıdan sadece aileler gitmiyor. Bakın, gardiyanlar günde belirli rutinlerle,
değişimlerle cezaevlerinin içerisine giriyor ve bu cezaevinden giden gardiyanlar
toplumla bire bir temas hâlinde. Bu, dışarıdaki teması içeriye götürüp aslında
cezaevindeki bütün o insanların yaşam hakkını ve sağlığını tehlikeye atan bir
boyutta. Yine, sürekli bir biçimde bu gardiyanların cezaevindeki koğuşlarla bir
şekilde temaslarının olduğunu biliyoruz. Bu temaslar nasıl oluyor? İşte,
aramalar vesilesiyle oluyor, havalandırmanın açılması vesilesiyle oluyor,
birtakım ihtiyaçların içeriye götürülmesiyle oluyor. Bu riski daha da büyüten
bir mesele. 
İkincisi
arkadaşlar, biz cezaevlerinin -bütün dünyada da ama Türkiye cezaevlerinde de-
nasıl problemli yerler olduğunu biliyoruz, zaten hijyen koşullarının çok
sıkıntılı olduğu yerler. Yine cezaevleri insanların beslenmelerine gerekli
hassasiyetin gösterilmediği yerler, yine insanların temiz havadan en az
faydalandığı yerler yani bunlar bu hastalığın riskini daha da artıran
nedenlerden sayabileceğimiz meseleler. 
Şu
anda Türkiye cezaevlerinde -şu an İHD’nin belirlediği rakamları söylüyorum ama
bunun daha fazla olduğu söyleniyor- 445’i ağır olmak üzere binlerce hasta
tutsak ve mahpus var, bunları ayrımsız olarak söylüyorum. Yine 65 yaş üstü yani
risk grubunda olan insanlar var. Şimdi, bu kadar riskli, tehlikeye bu kadar
açık durumdaki cezaevlerinin daha önce planlanan, AKP’nin ajandasında olan bir
infaz rejimi üzerinden tartışılması aslında başka bir tartışmayı da beraberinde
getiriyor. 
Şimdi,
arkadaşlar, bir daha tekrar edeyim: Mazıdağı Belediyesi Eş Başkanı Nalan
Özaydın, kendisi astım hastası ve kendisinin pozitif çıkan bu hastalığa şu anda
yakalandığına dair bir veri var ve şu anda Mardin Devlet Hastanesinde karantina
altında tutuluyor. Kendisi hasta olmasına rağmen dört beş gün önce -talebi olsa
bile- neden sevk edildi? Zaten şu anda kendisi hastalığa yakalandığı için bu
sevk esnasında -Tarsus Cezaevinin içerisinde bu hastalığın yaygınlaşmış olması
muhtemel- yine getirildiği esnada getiren kişilere de -gardiyanlar, askerler-
bir de Mardin Cezaevine de bu hastalığı bulaştırmış olma ihtimali çok yüksek.
Risk bu kadar büyükken cezaevlerinde çıkabilecek en ufak bir olumsuz durum
karşısında bunun sorumluluğunu buradaki hangi milletvekili alır arkadaşlar,
hangimiz alabiliriz? Biz sorumlu olabiliriz. Bu insanların yaşam hakkından
sorumlu olan iktidar başta olmak üzere, orada çıkacak herhangi bir olumsuz
durumun sorumluluğunu kim çıkıp alacak? 
(Mikrofon
otomatik cihaz tarafından kapatıldı) 
AYŞE
ACAR BAŞARAN (Devamla) – Başkanım, bir dakikayla toparlıyorum.
BAŞKAN
– Tamamlayın sözlerinizi Sayın Başaran.
AYŞE
ACAR BAŞARAN (Devamla) – Teşekkür ederim. 
Bütün
bu Meclis en esaslı biçimde o cezaevindeki insanların yaşam hakkından
sorumludur. O açıdan “Görüşleri engelledik.” “Avukatlar gittiğinde maske
veriyoruz…” Avukatlara maske veriyorsunuz da o gardiyanların maskesi, eldiveni
yok, hijyen koşulları sağlanmıyor. Bu koşullarda siz nasıl tedbirler
alıyorsunuz? Dediğim gibi, bir cezaevinde başlayacak bir vakanın bütün
cezaevlerine yayılma olasılığı varken bu kadar ciddiyetsiz, aslında bu kadar
gerçeklikten uzak bir yaklaşım kabul edilemez. 
Bu
nedenle arkadaşlar, bu insanların yaşam haklarının sorumluluğunun hepimizde
olduğunu bilerek bu önergeye hepinizin “evet” demesini, partilerin eşit
katılımıyla bir komisyon kurulmasını, cezaevinde nasıl tedbirler alınabilir, en
kısa zamanda cezaevindeki tutsak ve mahpusların can güvenliğini nasıl koruma
altına alabiliriz diye tartışmamız gerektiğini düşünüyorum.
Teşekkür
ederim arkadaşlar. (HDP sıralarından alkışlar) 
BAŞKAN
– İYİ PARTİ Grubu adına Sayın Ayhan Erel.
Buyurun
Sayın Erel. 
İYİ
PARTİ GRUBU ADINA AYHAN EREL (Aksaray) – Sayın Başkan, değerli milletvekilleri;
hepinizi saygıyla selamlıyorum. 
Seçim
bölgem Aksaray’a T tipi kapalı ve açık ceza infaz kurumu yeni yapıldı,
eksikleri var. Bunların başında… Söylediklerimizi Bakanlık olarak -sağ
olsunlar- bir araçla giderdiler ama 200’e yakın çalışan, şehrin yaklaşık 20
kilometre dışında olan ve toplu ulaşım araçlarının bulunmadığı bir yere,
görevlerine gidip gelmelerinde büyük sıkıntılar yaşamaktadırlar. Buradan
Bakanlığı göreve davet etmekteyim. Ya Bakanlığın fazla bulunan otobüslerinden
üç dört tanesini oraya göndersinler ya da servis ayarlayarak burada görevli
vatandaşlarımızın, görevli memurlarımızın görev yerine rahat gidip gelmeleri
hususunda gerekli önlemleri alsınlar. Bunu orada çalışan 200 arkadaşımız adına
özellikle talep ediyorum.
Hapishanelerde
en çok şikâyet edilen konulara baktığımızda: Koğuşlar çok kalabalık, yataklar
birbirine yakın. Ortak alanlarda ve yemekhanelerde bu kadar kalabalıkta sosyal
mesafenin korunması pek mümkün görünmüyor. Bütün dünyayı, dolayısıyla
Türkiye’yi de etkisi altına alan corona virüsünün cezaevlerine de girmesi
kaçınılmaz gibi görünmektedir. Sayın Bakanımız bu konuda gerekli önlemleri
almakta, samimiyetle bir şeyler yapmaya çalışmakta; hükümlü ve tutukluların
dışarıyla temasını kesiyor, ziyaretleri yasakladı, nakilleri ortadan kaldırdı,
özel izin hakları, hastalık ve güvenlik durumları dışında başka bir yere
nakilleri durduruldu, yine, çalışma ve işyurdu faaliyetleri ortadan kaldırıldı
ve insanların, cezaevinde bulunan tutuklu ve hükümlülerin bu corona virüsüne
yakalanmaması hususunda gerekli önlemleri almaya çalıştığını görmekteyiz.
Yine,
Hâkimler ve Savcılar Kurulu, dünkü genelgesiyle birlikte, denetimli
serbestlikle ilgili cezaevlerine gelen vatandaşların işlemlerinin bir günde hemen
yapılıp cezaevinde kalmamaları hususunda gerekli işlemlerin yapılmasını
yetkililerden talep etmektedir.
Bu
kadar kalabalık olan cezaevlerindeki yoğunluğu nasıl azaltabiliriz, onu
tartışmak lazım. Hepimiz biliyoruz, okullar kapalı; özellikle yatılı bölge
okullarına, yine öğrenci yurtlarına, öğrenci pansiyonlarına, belirli suçlardan
tutuklu ve hükümlü bulunan insanları buraya yerleştirerek normal
cezaevlerindeki yoğunluğu azaltabilir miyiz? Bu konuda bir araştırma
yapılabilir. Buradaki insanlar devlete emanettir. Emanete sahip çıkmak
gerektiğini düşünüyorum.
Hepinizi
saygıyla selamlıyorum. (İYİ PARTİ sıralarından alkışlar) 
BAŞKAN
– Cumhuriyet Halk Partisi Grubu adına Sayın Ali Mahir Başarır. 
Buyurun.
(CHP sıralarından alkışlar) 
CHP
GRUBU ADINA ALİ MAHİR BAŞARIR (Mersin) – Genel Kurulu saygıyla selamlıyorum. 
Dünya
ve ülkemiz büyük bir tehdit altında. Corona virüsünün boyutları günden güne
hepimiz için büyük bir tehdit oluşturmakta ama alınan tedbirler ya yetersiz
kalmakta ya da geç alınmaktadır.
Evet,
cezaevleri... Bugün, cezaevlerinde 300 bin civarında hükümlü ve tutuklu var.
Cezaevleri tarihî bir doluluk yaşamaktadır. Mahkûmlar ya sırayla uyuyor ya
sırayla nefes alıyor. Düşünün, cezaevlerinde hijyen yok, doktor yok, önlemler
yetersiz. Sağlık ve fiziki koşullar yetersiz, tuvaletlerde bile insanlar
sırada; el, ayak, yüz yıkarken lavaboda sıraya girilmektedir. Bakan bununla
ilgili bazı tedbirleri yeni açıkladı. Şimdi, cezaevindeki görevli arkadaşlarla
konuşuyoruz. Maske, hijyen, sağlık kurallarıyla ilgili şu ana kadar alınan bir
tedbir maalesef ki yok.
Her
şeyi bir kenara bıraktım, bugün, 459’u ağır olmak üzere 1.333 hasta tutuklu ve
hükümlü var. Neden onları tahliye etmiyorsunuz? Ama bu ülkede, Sivas canisi
aylar önce sağlık sebeplerinden tahliye edildi. Eğer o hasta mahkûmları bugün
tahliye etmiyorsak ne zaman edeceğiz? Herkes infaz indirimine kilitlenmiş, onu
bekliyor. Bu hafta gelmedi, önümüzdeki hafta gelecek. 
BÜLENT
TURAN (Çanakkale) – Geldi, geldi. 
ALİ
MAHİR BAŞARIR (Devamla) – Peki, önümüzdeki hafta Meclise gelecek, şu anda
Mecliste var mı? Yok. 
BÜLENT
TURAN (Çanakkale) – Var, var; verdiler. 
ALİ
MAHİR BAŞARIR (Devamla) – Sayın Grup Başkan Vekili “Var.” diyor ama az önce
Cahit Özkan basın toplantısı yapıyor, kapsam dışı suçları açıklarken “Toplum
vicdanını rahatsız etmeyecek cinsel suçlar.” diyor. Ben çok merak ediyorum,
toplum vicdanını rahatsız etmeyecek hangi suçlar var? Cinsel suçların hangisi
toplum vicdanını rahatsız etmiyor? Çok ilginç! 
BÜLENT
TURAN (Çanakkale) – CHP’nin dediği gibi yaptık, beraber yaptık. Böyle yapmayın,
bilmiyorsunuz süreci. Ayıp! Hiçbiri yok.
ALİ
MAHİR BAŞARIR (Devamla) – Şimdi, bu ülkede infaz indirimi…
(Uğultular)
ALİ
MAHİR BAŞARIR (Devamla) – Sayın Başkanım…
BAŞKAN
– Değerli arkadaşlar, müsaade edin, Sayın Başarır konuşuyor.
ALİ
MAHİR BAŞARIR (Devamla) – İnfaz indirimi zorunluluk ama bence hiçbir şeyi
değiştirmez. Eğer bu ülkede “Bu şartlarda yaşayamıyorum.” diyen bir tır şoförü
tutuklanıyorsa infaz indirimi gelse ne olur? 
Cumhurbaşkanının
dünkü konuşmasından dolayı bir üniversite öğrencisi bir “tweet” atıyor, mizah
yapıyor ve gözaltına alınıyorsa siz bu infaz yasasını getirseniz ne olur? 
Evet,
dün Cumhurbaşkanını dikkatle dinledik, önlemlerle ilgili. Maalesef cezaevleri
değil sadece, biz sosyal devletten sosyal topluma doğru gitmişiz. 
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi Sayın Başarır.
ALİ
MAHİR BAŞARIR (Devamla) – Güçlü, egemen bir devlette, bugünün koşullarında,
devlet IBAN numarası vermez. O devlet, IBAN numarasını alır, köylüsüne,
çiftçisine, işçisine para yatırır. 
Değerli
arkadaşlarım, şu anda, iktidar, sosyal medyada da virüsle ilgili, insanların
paylaşımıyla ilgili avcılığa çıkmış durumda, çok yazık. Bence sosyal medyada
suçlu aramayın, siz virüs arayın, siz insanlara yardım edin; siz servise binip
fabrikalarda çalışan yüz binlerce işçiyi düşünün. 
Evet,
yardım toplanabilir; söylesin Cumhurbaşkanı bu parayı nerede kullanacak? Eğer
“10 milyon işçi için kullanacağım.” diyorsa biz bu parayı verelim ama genel
bütçeye gidecek, sarayın giderleri için kullanılacak, kendi israf ettiği
paralar için kullanacak.
(Mikrofon
otomatik cihaz tarafından kapatıldı) 
RECEP
ÖZEL (Isparta) – Bu kadar iftira olmaz ya! El insaf ya! İnsaflı ol, insaflı…
ALİ
MAHİR BAŞARIR (Devamla) – Vallahi senin burada olduğunu bilsem konuşmazdım.
Sosyal mesafeyi de seninle alamıyorum ben. Gerçekten konuşmazdım senin burada
olduğunu bilseydim. (CHP sıralarından alkışlar) 
RECEP
ÖZEL (Isparta) – İnsaflı ol, insaflı…
BÜLENT
TURAN (Çanakkale) – Sayın Başkan…
BAŞKAN
– Buyurun Sayın Turan.
BÜLENT
TURAN (Çanakkale) - Nereyi düzelteceğimi anlamadım ki. Yılmaz Bey cevap verecek
şimdi.
ENGİN
ALTAY (İstanbul) – Ya, düzeltilecek bir şey yok.
BÜLENT
TURAN (Çanakkale) – Konuşmanın baştan sona hepsi yalan, iftira, problem… O yüzden
konuşmanın düzeltilecek bir tarafını bulamadım. Yılmaz Bey konuşacak.
BAŞKAN
– Sayın Başarır, sataşmadan söz istiyor musunuz?
ALİ
MAHİR BAŞARIR (Mersin) – İstiyorum Sayın Başkan.
BAŞKAN
– Buyurun.
BÜLENT
TURAN (Çanakkale) - Sayın Başkan, sizi tebrik ediyoruz bu arada (!)
TEKİN
BİNGÖL (Ankara) – Bravo Başkan, adil bir yönetim sergiliyorsunuz.
IX.- SATAŞMALARA İLİŞKİN KONUŞMALAR
1.- Mersin Milletvekili Ali Mahir Başarır’ın, Çanakkale Milletvekili
Bülent Turan’ın yerinden sarf ettiği bazı ifadeleri sırasında şahsına sataşması
nedeniyle konuşması
ALİ
MAHİR BAŞARIR (Mersin) – Şimdi, sözümün baştan sona kadar yalan olduğunu
söylediniz. 
BÜLENT
TURAN (Çanakkale) - Hepsi… İnfaz paketi geldi. 
ALİ
MAHİR BAŞARIR (Devamla) - Şimdi soruyorum: Bu ülkede milyonlarca işçi evinde
mi, fabrikada mı? Yalan mı?
Bu
ülkede 15 Temmuz şehitleri için topladığınız bağışları nereye harcadınız?
Deprem vergilerini nereye harcadınız? 
VELİ
AĞBABA (Malatya) – Nerede?
ALİ
MAHİR BAŞARIR (Devamla) – Beşiktaş’ta ölen şehit polislerin yakınları için
topladığınız parayı nereye harcadınız? Nerenize güvenelim biz sizin? Söyleyin…
ÖZKAN
YALIM (Uşak) – 15 Temmuz için toplananlar nerede?
ALİ
MAHİR BAŞARIR (Devamla) – Ya, diyorum ki: Para toplayalım, bu parayı
biriktirelim. Şunu açıklayın, “Bu toplanan parayla iki ay bu ülkede işçiler
çalışmayacak.” deyin. 
İnsanların
hâlâ elektriği kesiliyor. Bu da mı iftira? Suyu kesiliyor. 
65
yaşındaki insanlara “Sokağa çıkma.” diyorsunuz. Benim memleketimde şalgam
satan, bekçilik yapan, mendil satan insanlar var. 
Sayın
Cumhurbaşkanı çıkmış “En düşük emekli maaşını 1.500 lira yaptım.” diyor. Ne
güzel ya! Allah razı olsun! Asgari ücret 2.300 lira bu ülkede. Neyin iftirası?
O
tır şoförüne yapılan muameleyi doğru mu buluyorsunuz? Bir “tweet” attı.
BÜLENT
TURAN (Çanakkale) – Tutuklanmadı ama.
ALİ
MAHİR BAŞARIR (Devamla) - Gözaltına alındı. O da bir tutukluluk. İki gün
tutuklu kaldı. 
Sen
bir avukatsın. Gözaltında kalınan süreler tutukluluk, ceza infazından
sayılmıyor mu? Sayılmıyor mu? Bilmiyor musun bunu sen?
BÜLENT
TURAN (Çanakkale) - Sakin… Sakin…
ALİ
MAHİR BAŞARIR (Devamla) – “Yalancı” diyorsun ama. Bilmiyor musun bunu?
BÜLENT
TURAN (Çanakkale) – İnfaz paketi gelmediği yalan. 
ALİ
MAHİR BAŞARIR (Devamla) – Ben neden korkuyorum biliyor musun? Ben bilen
insandan korkmam, ben cahilden de korkmam; biri bildiğini bilir, biri
bilmediğini. Yarı cahilden çok korkarım, ne bildiğini bilir ne bilmediğini.(CHP
sıralarından alkışlar)
BÜLENT
TURAN (Çanakkale) – Aman, çok büyük konuşma yaptın. Bravo, tebrik ederiz! Hemen
internette paylaş da oradan alkış al.
VIII.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, Grup Başkan Vekili Siirt Milletvekili Meral Danış
Beştaş tarafından, Covid-19 salgını kapsamında cezaevlerinde alınması gereken
tedbirlerin belirlenmesi amacıyla 30/3/2020 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin ön
görüşmelerinin, Genel Kurulun 31 Mart 2020 Salı günkü birleşiminde yapılmasına
ilişkin önerisi (Devam)
BAŞKAN
– Adalet ve Kalkınma Partisi Grubu adına Sayın Yılmaz Tunç.
Buyurun.(AK
PARTİ sıralarından alkışlar)
AK
PARTİ GRUBU ADINA YILMAZ TUNÇ (Bartın) – Sayın Başkan, değerli milletvekilleri;
HDP grup önerisinin aleyhinde söz aldım. Bu vesileyle Genel Kurulu saygılarımla
selamlıyorum.
Benden
önce kürsüde konuşan Cumhuriyet Halk Partisi sözcüsü, “Bilmeden konuşmam.” dedi
ama şu anda infaz kanunuyla ilgili kanun teklifi henüz Meclis Başkalığına
verildi ve siz daha okuma fırsatı bulmadınız.
BÜLENT
TURAN (Çanakkale) – İçeriğini bilmiyor daha. Bağırsın gitsin.
YILMAZ
TUNÇ (Devamla) – Okumadan, görmeden, teklifi görmeden, cezaevleriyle ilgili,
ceza infazıyla ilgili ne getirdiğini bilmeden burada ahkâm kesmek doğru
değildir, hiç doğru değildir.
ALİ
MAHİR BAŞARIR (Mersin) – Basın toplantısını söyledim beyefendi, basın
toplantısını. Grup Başkan Vekili konuştu.
ENGİN
ALTAY (İstanbul) – Cahit Özkan niye basın toplantısı yapıyor?
YILMAZ
TUNÇ (Devamla) – Aile, Çalışma ve Sosyal Hizmetler Bakanlığımız yardıma
ihtiyacı olan, sokağa çıkıp çalışamayan vatandaşlarımıza devlet bütçesinden
yardım ediyor. Sayın Cumhurbaşkanımızın hayırseverlerin de katkısını alması
sizin niye zorunuza gidiyor bu kadar?
MURAT
EMİR (Ankara) – Belediyeler niye sizin zorunuza gidiyor?
ÖZKAN
YALIM (Uşak) – Hani IMF’ye borç veriyorduk?
YILMAZ
TUNÇ (Devamla) – Türkiye Türkiye’ye yeter, biz bize yeteriz ve
hayırseverlerimizin bu dayanışması sayesinde, bu küresel tehlikeden el
birliğiyle çıkacağız.
BAŞKAN
– Arkadaşlar, sakin lütfen…
ÖZKAN
YALIM (Uşak) – Sakiniz Sayın Başkanım.
BAŞKAN
– Sayın Yalım, lütfen… 
ÖZKAN
YALIM (Uşak) – Tamam, sakiniz Sayın Başkan. 
BAŞKAN
– Arkada boş yerlerimiz var Sayın Yalım.
ÖZKAN
YALIM (Uşak) – Burası iyi Başkanım.
YILMAZ
TUNÇ (Devamla) – Sayın Başkanım, HDP grup önerisi, Covid salgını nedeniyle
cezaevlerinde alınması gereken tedbirlerle alakalı bir öneri. Tabii,
devletimiz, Sayın Cumhurbaşkanımızın liderliğinde, Sağlık Bakanlığımızın ve
Bilim Kurulunun önerileri doğrultusunda tüm kurum ve kuruluşlarıyla her türlü
tedbiri alıyor ve bizler de vatandaşlar olarak bu tedbirlere uymanın gayreti
içerisindeyiz. Hep birlikte bu küresel tehdidin üstesinden gelecek güçteyiz. O
nedenle, hiçbir şekilde moralimizi bozmamamız gerekiyor. Tabii, bu alınan
tedbirler kapsamına cezaevleri de dâhil. Bu konuda Adalet Bakanlığımız çok
hassas davranıyor. Özellikle, şu ana kadar cezaevlerinde Covid-19 pozitif çıkan
bir vakaya rastlanmadı, inşallah bundan sonra da rastlanmaz. 
AYŞE
ACAR BAŞARAN (Batman) – Var... Var…
YILMAZ
TUNÇ (Devamla) – Cezaevine ilk kez gelen hükümlü ve tutuklular için öncelikle
Covid-19 belirtileri olup olmadığı noktasında rapor alınıyor ve sağlıklı olduğu
tespit edildikten sonra da yine cezaevinde diğer mahkûm ve tutukluların yanına
değil de ayrı bir odada, ayrı bir yerde on dört gün bekletildikten sonra asıl
yerine alınıyor. Cezaevlerine gelen tüm personel, avukat, hekim vesaire hepsi
büyük cezaevlerinde termal kameralarla, diğer yerlerde de ateş ölçerlerle
kontrol edilerek içeriye alınıyor. Cezaevlerinde açık ve kapalı tüm görüşler
iki hafta süreyle ertelenmişti, bu süre iki hafta daha uzatıldı. Açık
cezaevlerindeki ön izinler, özel izinler ertelendi. Cezaevlerindeki tüm ortak
faaliyetlere -eğitim vesaire- son verildi. 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi. 
SERPİL
KEMALBAY PEKGÖZEGÜ (İzmir) – İnsanlar yerlerde yatıyor cezaevlerinde.
YILMAZ
TUNÇ (Devamla) – Tutuklu ve hükümlülerle acil hâllerde görüşme durumunda maske
ve eldiven takılarak, cam arkasından, telefonla, kapalı bir görüşme mümkün
olabiliyor. Cezaevlerinin temizlik ve dezenfekte işlemleri konusunda da elbette
ki hassasiyet gösteriliyor. İnfaz koruma memurları tutuklu ve hükümlüyle hiçbir
şekilde temas kurmadan ve sosyal mesafeyi koruyarak çalışmalarını
sürdürüyorlar. Cezaevi personeli dışarıda iken gerekirse uygun yerlerde
barındırılıyorlar. Hastalananlarla ilgili olarak aile hekimleri gerekli
tedbirleri alarak kurumlara gelmeye devam ediyorlar. Sevk ihtiyacı varsa uzman
doktor cezaevine geliyor; tutuklu, hükümlü hastaneye gönderilmiyor. Tüm hükümlü
ve tutukluların kişisel temizlik maddesi ihtiyaçları kurum tarafından
karşılanıyor. Bir cezaevinden başka bir cezaevine sevkler de iki hafta süreyle
ertelenmişti; bu, iki hafta daha uzatıldı. 
Her
alanda olduğu gibi, devletin koruması altında olan tutuklu ve hükümlülerin
sağlığı açısından da alınması gereken tüm tedbirler alınıyor. 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi.
YILMAZ
TUNÇ (Devamla) – Ayrıca, bu idari tedbirlerin yanı sıra da Ceza İnfaz
Kanunu’nda yapılan düzenlemelerle ceza adaletini sağlayan, suçlunun ıslahını
amaçlayan, cezasızlık algısını da sona erdiren ve cezaevlerimizde Covid salgını
tehlikesi nedeniyle açık cezaevlerinde izin müessesini getiren düzenleme ve
daha birçok alanda düzenleme yapan bu kanun teklifini de Meclis Başkanlığına
sunmuş bulunuyoruz. Ben, teklifin hayırlı olmasını diliyorum. 
Grup
önerisinin aleyhinde olduğumu belirtmek istiyorum. 
Hepinizi
saygılarımla selamlıyorum. (AK PARTİ sıralarından alkışlar)
AYŞE
ACAR BAŞARAN (Batman) – Başkanım, bir açıklama, kısa bir açıklama…
BAŞKAN
– Müsaade eder misiniz…
MERAL
DANIŞ BEŞTAŞ (Siirt) – Sayın Başkan, ben de söz istiyorum.
BAŞKAN
– Sayın Altay buyurun.
V.- AÇIKLAMALAR (Devam)
26.- İstanbul Milletvekili Engin Altay’ın, Bartın Milletvekili Yılmaz
Tunç’un HDP grup önerisi üzerinde AK PARTİ Grubu adına yaptığı konuşmasındaki
bazı ifadelerine ilişkin açıklaması
ENGİN
ALTAY (İstanbul) – Teşekkür ederim.
Mersin
Milletvekilimiz Ali Mahir Başarır kanun teklifini elbette görmedi, görmediğini
de biliyor. Ali Mahir Başarır, kanun teklifi sahibi olarak AK PARTİ Grup Başkan
Vekili Cahit Özkan’ın biraz önce yaptığı basın toplantısında sarf ettiği bir
söze değindi. Cahit Özkan “kamu vicdanını yaralayan cinsel suçlar” ifadesini
kullandı. Ali Mahir Başarır da dedi ki: “Kamu vicdanını yaralamayan cinsel suç
var mı? Varsa tarif edin.” Burada “Teklifi bilmeden konuştunuz, şunu yaptınız,
bunu yaptınız.” demek gariptir. 
İlaveten,
“Hayırseverlerin yardımı sizi niye rahatsız ediyor.” dedi Sayın Tunç. Biraz
sonra görüşülecek 50 sıra sayılı Kanun Teklifi’nde, bu işin bizi nasıl rahatsız
ettiğini, niye rahatsız ettiğini hem yüce Genel Kurula hem aziz milletimize
tane tane anlatacağım. 
Teşekkür
ederim.(CHP sıralarından alkışlar)
AYŞE
ACAR BAŞARAN (Batman) – Sayın Başkan…
BAŞKAN
– Sayın Başaran, size bir sataşma yok, size söz veremem. Müsaade edin.
AYŞE
ACAR BAŞARAN (Batman) – Sataşma değil, bir açıklama yapacağım.
Sayın
Beştaş, buyurun.
MERAL
DANIŞ BEŞTAŞ (Siirt) – Sayın Başkan, öncelikle, ben ayrıca 60’a göre söz
istemiştim ama hatibimizin söylemlerine açık bir yalanlama ve gerçek dışı
şeklinde bir beyan bu konuda…
BAŞKAN
– Efenim, bakın, burada bir sataşma söz konusu değil.
MERAL
DANIŞ BEŞTAŞ (Siirt) – Bir açıklama, yerimden izin vermenizi istiyorum
gerçekten. 
BAŞKAN
– Eğer grup adına söz istiyorsanız grup adına söz verebilirim.
MERAL
DANIŞ BEŞTAŞ (Siirt) – Sayın Başkan, ama kendi konuşması…
BAŞKAN
– Grup adına söz verebilirim.
MERAL
DANIŞ BEŞTAŞ (Siirt) – Tamam, grup adına konuşsun. Ben sonra söz alacağım.
BAŞKAN
– Buyurun Sayın Başaran.
27.- Batman Milletvekili Ayşe Acar Başaran’ın, Covid-19 testi pozitif
çıkan Mazıdağı Belediyesi Eş Başkanı Nalan Özaydın’ın Tarsus Cezaevinden Mardin
Cezaevine sevk edildiğine, Kırşehir E Tipi Cezaevinde karantina uygulaması
yapıldığına ve Şakran Cezaevinde test yapılan bir görevlinin sonucunun da
pozitif çıktığına, cezaevlerinde corona virüsün niye yaygınlaştığını öğrenmek
istediğine, temizlik malzemelerinin ve dezenfektanların cezaevlerinde ücretsiz
dağıtılmadığına ilişkin açıklaması
AYŞE
ACAR BAŞARAN (Batman) – Başkan, şimdi, konuşmamda da belirttim, somut vakalar
ifade ettim ama somut vakalarla ilgili bir açıklama olmadığı için tekrar söz
isteme ihtiyacı duydum. 
Bir;
sevklerin iptal edildiğine dair bir açıklama var ama daha üç dört gün önce Nalan
Özaydın Tarsus Cezaevinden Mardin Cezaevine nakledilmiş, sevk edilmiş. Mazıdağı
Belediye Eş Başkanımız Nalan Özaydın’ın bu Covid-19 testi yapılmış ve pozitif
çıkmış yani şu anda Tarsus Cezaevi de Mardin Cezaevi de risk kapsamında.
Ayrıca, Kırşehir E Tipi Cezaevinde şu anda karantina uygulaması varmış,
avukatlarımızın aldığı bilgi bu ve bununla ilgili de şu anda bir açıklama yok. 
Bir
tane daha; Şakran Cezaevinde bir görevliye test yapılmış ve pozitif çıkmış.
Şimdi, madem bu kadar tedbir varsa cezaevlerinde bu niye yaygınlaşıyor? 
Bir
cümle daha; bu dezenfektanların hiçbiri ücretsiz olarak cezaevlerinde
dağıtılmıyor. 
(Mikrofon
otomatik cihaz tarafından kapatıldı)
BAŞKAN
– Teşekkür ediyorum. 
AYŞE
ACAR BAŞARAN (Batman) – Bir toparlayayım Başkanım, grup adına söz verdiniz
zaten.
BAŞKAN
– Gene de birer dakika, bugün öyle.
AYŞE
ACAR BAŞARAN (Batman) – Hayır, grup adına söz verdiniz, cümlemi bitireyim. 
BAŞKAN
– Sayın Başaran, grup adına söz verdiğimi biliyorum. Sözlerinizi tamamlamanız
için mikrofonu açacağım.
Buyurun.
AYŞE
ACAR BAŞARAN (Batman) – Bu temizlik malzemeleri ve dezenfektanların hiçbiri de
cezaevlerinde ücretsiz dağıtılmıyor, kişilere para karşılığı veriliyor ve çok
yüksek ücretlerle bu veriliyor. Yani yine AKP tarafından harikalar diyarında
gibi bir konuşma yapıldı ama bunların gerçekliği böyle değil. Büyük bir felaket
geliyor, Meclis olarak bu büyük felaketin altında kalmadan önlem alalım
diyoruz.
Teşekkür
ederim. 
BAŞKAN
– Teşekkür ederim.
Sayın
Turan, buyurun.
28.- Çanakkale Milletvekili Bülent Turan’ın, ceza infaz paketinin
Türkiye Büyük Millet Meclisine sunulduğuna ve cinsel suçların yer almadığına
ilişkin açıklaması
BÜLENT
TURAN (Çanakkale) – Sayın Başkan, polemikten, sataşmadan, tartışmadan uzak
durmaya çalışıyoruz sürecin hassasiyetinden dolayı. Ancak, bir yanlış anlamaya
mahal vermeme adına söz aldım. Az önce, kıymetli Grup Başkan Vekilinin ettiği
ifade belki yanlış anlaşılabilir diye revize etmek istiyorum: Paket Meclise
sunulmuştur, cinsel suçlar hiçbir şekilde paket içerisinde yer almamıştır Sayın
Başkanım.
ENGİN
ALTAY (İstanbul) – Canım, biz var demedik ki zaten. “Kamu vicdanını yaralayan
cinsel suç ne?” dedik.
BAŞKAN
– Teşekkür ediyorum.
VIII.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, Grup Başkan Vekili Siirt Milletvekili Meral Danış
Beştaş tarafından, Covid-19 salgını kapsamında cezaevlerinde alınması gereken
tedbirlerin belirlenmesi amacıyla 30/3/2020 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin ön görüşmelerinin,
Genel Kurulun 31 Mart 2020 Salı günkü birleşiminde yapılmasına ilişkin önerisi
(Devam)
BAŞKAN
– Halkların Demokratik Partisi Grubu önerisini oylarınıza sunuyorum: Kabul
edenler… Etmeyenler… Kabul edilmemiştir.
Cumhuriyet
Halk Partisi Grubunun İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım. 
2.- CHP Grubunun, Türkiye Büyük Millet Meclisi Gündemi’nin “Genel
Görüşme ve Meclis Araştırması Yapılmasına Dair Öngörüşmeler” kısmında yer alan,
doktorların çalışma hayatının düzenlenmesi ve yaşadıkları sorunların tespit
edilerek alınması gereken önlemlerin belirlenmesi amacıyla verilmiş olan
(10/2621) esas numaralı Meclis Araştırması Önergesi’nin ön görüşmelerinin,
Genel Kurulun 31 Mart 2020 Salı günkü birleşiminde yapılmasına ilişkin önerisi
31/3/2020
Türkiye Büyük Millet Meclisi Başkanlığına
Danışma
Kurulu 31/03/2020 Salı günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına sunulmasını
saygılarımla arz ederim.
 Engin
Altay
 İstanbul

 Grup
Başkan Vekili
Öneri:
Türkiye
Büyük Millet Meclisi Gündemi’nin “Genel Görüşme ve Meclis Araştırması
Yapılmasına Dair Öngörüşmeler” kısmında yer alan, doktorların çalışma hayatının
düzenlenmesi ve yaşadıkları sorunların tespit edilerek alınması gereken
önlemlerin belirlenmesi amacıyla verilmiş olan (10/2621) esas numaralı Meclis
Araştırması Önergesi’nin görüşmesinin Genel Kurulun 31/3/2020 Salı günlü
(bugün) birleşiminde yapılması önerilmiştir.
BAŞKAN
– Önerinin gerekçesini açıklamak üzere Cumhuriyet Halk Partisi Grubu adına
Sayın Tekin Bingöl.
Buyurun.
(CHP sıralarından alkışlar)
CHP
GRUBU ADINA TEKİN BİNGÖL (Ankara) – Sayın Başkan, değerli milletvekilleri;
hepinizi saygıyla selamlıyorum. 
Birkaç
gündür bu kürsüye çıkan her milletvekili arkadaşım ve Grup Başkan Vekilleri
beni çok mutlu eden sözler sarf ediyorlar. Sağlık çalışanlarına övgüler
düzülüyor, müteşekkir olduklarını ifade ediyorlar bu da bir hekim olarak beni
çok mutlu ediyor. Ama neylersiniz ki yıllardır sağlık çalışanlarının içinde
bulunduğu olumsuz koşullarla ilgili aynı hassasiyeti maalesef Parlamento
gösteremiyor. Biz söylüyoruz, karşımızda bir duvar var; biz öneriyoruz,
neylersiniz ki o duvar bir türlü aşılmıyor. 
Şimdi,
bütün dünyayı kasıp kavuran, ülkemizi âdeta bir yangın yerine dönüştüren bir
pandemiden bahsediyoruz. Olay öyle bir noktaya geldi ki, geçmiş yıllardaki
salgınlardan daha düşük düzeyde ölüm oranları söz konusu olmasına rağmen
yarattığı tahribat inanılmaz derecede. Peki, biz ne yapıyoruz? Bu konuda
defalarca çok ciddi, çok içtenlikli öneriler yapıldı ama keşke bu öneriler, o
gün, o önerilerin yapıldığı süre içerisinde dikkate alınsaydı. Test dedik,
dilimizde tüyler bitti. Maalesef, test konusunda çok geç kalındığı için biz bu
vakaların önüne artık geçemeyecek bir noktaya geldik. 
Umreden
gelen vatandaşlarımızla ilgili ciddi bir takip yapılmadığı için, üstüne üstlük
sınırda özellikle Van’dan o insan kaçakçılığını teşvik eden girişimler bu
vakaların daha da artmasına neden olan etkenlerden birkaçı. 
Ama
bir başka şey var; yine dilimizde tüy bitti, ya, bu ekipmanlar ciddi bir
şekilde dağıtılmıyor; önlük, maske, gözlük, dezenfektanlar hâlâ bir sıkıntı,
Türkiye'nin birçok yerinde –size de ulaşmıştır- bu büyük bir sorun olarak
karşımızda duruyor. 
Bakın,
başka bir şey var; biz de diğer gruplar da hep önerdik, sağlık çalışanlarına
ilave ödemeler yapılsın. E, yapıldı. Bu bizi mutlu etti. Kime yapıldı?
Hekimlerimize ve hemşirelerimize, laborantlara yapıldı. Ama değerli arkadaşlar,
o çatı altında çalışan hastabakıcılar var, hizmetliler var, güvenlik
görevlileri var, sekreterler var; bunlar da aynı olumsuz koşullarda aynı riske
maruz kalarak çalışma yapıyorlar. Peki, onlar niçin bu kapsama alınmıyor?
Aslında orada belki hekimlerimizden daha da büyük tehlike altında olan, oraları
temizleyen kardeşlerimiz ama böyle bir ayrımcılık bizi üzüyor. Bunun ortadan
kaldırılması lazım. 
Başka
bir şey, aile hekimleri… Aile hekimlerinin de çok ciddi anlamda risk grubu
olduğu herkesçe malum ama düşünün ki o aile hekimleri rapor aldıklarında,
hastalandıklarında eğer hastalarını bir arkadaşına devredemezse ücretlerinin
önemli bir kısmı ödenmiyor, kesiliyor. Olabilecek iş mi bu değerli arkadaşlar?
Sonuçta onlar da hekim, onlar da böyle ciddi bir hizmet üretiyorlar ve risk
altındalar. Bildiğiniz gibi, ilk başvurulan hekimler de aile hekimleri ama
neylersiniz ki onlar da böyle bir muameleye maruz kalmışlar.
Şimdi,
bizim yine dilimizde tüy bitti; ya, bugün için şu herkesin övgü dizdiği,
teşekkürlere boğduğumuz sağlık çalışanlarıyla ilgili süratle düzenlemeler
yapalım; infaz yasası kadar önemli değerli arkadaşlar. Şu sağlıkta şiddet
yasasını el birliğiyle çıkaralım. Bakın, son altı yılda 176 binin üzerinde
şiddet vakası gerçekleşti. 
Peki
ya intiharlar? 2015’te 180 sağlık çalışanı intihar etti, 2016’da 129 sağlık
çalışanı intihar etti, 2017’de 122 sağlık çalışanı intihar etti. Niçin? Çünkü
baskı altında çalışıyorlar, çünkü çok ciddi anlamda şiddete maruz kalıyorlar,
çünkü performans onları ciddi anlamda bitap düşürüyor. O açıdan, bütün bu
gerçeklikler önümüzdeyken sağlıkta şiddet yasasını niçin getirmiyoruz, niçin
duyarsız kalıyoruz? Bunu anlamış değiliz. Adalet ve Kalkınma Partisinin, bizim
ısrarla üzerinde durduğumuz bu yasa teklifine sıcak bakmamasının bir gerekçesini
söyleseler, anlasak.
(Mikrofon
otomatik cihaz tarafından kapatıldı)
BAŞKAN
– Sayın Bingöl, tamamlayın sözlerinizi.
TEKİN
BİNGÖL (Devamla) – İnanın, haklı bir gerekçeyse bu önerimizi geri çekeceğiz ama
hiçbir şekilde haklı bir gerekçesi yok. Sadece övgüler düzüyoruz, sadece
teşekkür ediyoruz, sadece minnet duygularımızı ifade ediyoruz ama aynı günler
içerisinde o sağlık çalışanlarına, ambulansta hizmet yönetmeye çalışanlara
saldırı gerçekleştiriliyor. Hastanede hekim kardeşlerimize yumruk sallanıyor.
Bugünlerde, şu övgüler düzdüğümüz günlerde bile sağlık çalışanlarımız böyle
şiddete maruz kalıyorlar ve biz bütün bunlara rağmen duyarsız kalıyoruz.
Şimdi,
bence yapılması gereken, bütün bu siyasi bakış açımızı bir tarafa bırakıp bu
öneriye lehte oy kullanmak. Burada hiçbir şekilde size bir eleştiri
gelmeyecektir değerli kardeşlerim. İnanın, yaptığınız övgülerin, o methiyelerin
karşılığı olacaktır ve sağlık çalışanları en azından bu süreçte daha moral ve
motivasyonları yüksek bir şekilde çalışma şansına sahip olacaklar.
(Mikrofon
otomatik cihaz tarafından kapatıldı)
TEKİN
BİNGÖL (Devamla) – Kahraman ilan ettik, kahramanlarımıza gereken hassasiyeti
gösterelim diyorum.
Hepinizi
saygıyla selamlıyorum. (CHP sıralarından alkışlar)
BAŞKAN
- İYİ PARTİ Grubu adına Hüseyin Örs. 
Buyurun.
(İYİ PARTİ sıralarından alkışlar)
İYİ
PARTİ GRUBU ADINA HÜSEYİN ÖRS (Trabzon) – Sayın Başkan, çok değerli
milletvekilleri; Cumhuriyet Halk Partisi grup önerisi üzerine İYİ PARTİ adına
söz aldım. Hepinizi en derin saygılarımla selamlıyorum. 
Coronayla
mücadele ettiğimiz bugünlerde bu mücadelede cephenin en önünde yer alan
hekimlerimizin ve sağlık çalışanlarımızın sorunları ve hak kayıplarının
giderilmesiyle ilgili verilen bu araştırma önergesi daha da ayrı bir anlam
ifade etmektedir. Hepimiz biliyoruz ki 7/24 çalışan doktorlar, hemşireler ve
diğer sağlık çalışanları en büyük risk grubunu oluşturuyor. 
Değerli
milletvekilleri, vatanın birliğini ve bütünlüğünü, kamu düzenini ve güvenliğini
tesis etmek amacıyla görevi başında hayatını kaybedenleri ifade eden “şehitlik”
kavramı Türk toplumunun kurucu unsurlarından, en değerli, manevi kabullerinden
biridir. Hiç şüphe yok ki, içerisinde bulunduğumuz süreçte gece gündüz demeden
görevini canla başla ifa etmeye çalışan, vatandaşlarımızı hayatta tutmak için
kendi hayatlarını tehlikeye atan sağlık meslek mensupları da kamu düzeni ve
kamu sağlığı için en hayati ve kutsal görevlerden birini yerine
getirmektedirler. Dünyadaki örneklerine bakıldığında bu kutsal görevin ifası
sırasında hastalığa yakalanan ve ne yazık ki hayatını kaybeden sağlık
mensuplarıyla karşılaşmaktayız. Ülkemizde bu kayıpların hiç yaşanmamasını
temenni etmekle birlikte, bahse konu sağlık mensuplarının ifa ettikleri görevin
kutsallığı göz ardı edilmemelidir.
Bu
kapsamda, gerek icra edilen vazifenin öneminin ve kutsallığının tespiti gerekse
gerçekleşmesi hâlinde kamu sağlığını tehdit eden salgın hastalıklarla mücadele
esnasında hayatını kaybeden sağlık meslek mensuplarının “şehit” olarak
addedilmeleriyle kendilerinin ve yakınlarının kanunen şehitlik makamına
atfedilmiş hükümler uyarınca işlem görmeleri amacıyla 2330 sayılı Nakdi
Tazminat ve Aylık Bağlanması Hakkında Kanun’da değişiklik zarureti doğduğu
düşüncesindeyiz. Bu çerçevede, Genel Başkanımız Sayın Meral Akşener’in gündeme getirdiği
“Salgınla mücadele ederken hayatını kaybeden sağlık personeli şehit sayılsın.”
önerisini Grup Başkan Vekillerimiz Sayın Lütfü Türkkan ve Sayın Müsavat
Dervişoğlu’nun imzasıyla Türkiye Büyük Millet Meclisi Başkanlığına kanun
teklifi olarak verdik. Bu teklifimize desteğinizi bekliyoruz, şimdiden bunu
sizlerle paylaşmak istedim, inşallah bu teklifimize destek verirsiniz. 
Bu
vesileyle, bugün görüştüğümüz CHP grup önerisine kabul yönünde oy vereceğimizi
ifade ediyor, Genel Kurulu saygıyla selamlıyorum. (İYİ PARTİ ve CHP
sıralarından alkışlar)
BAŞKAN
– Halkların Demokratik Partisi Grubu adına Sayın Ömer Faruk Gergerlioğlu…
Buyurun.
(HDP sıralarından alkışlar) 
HDP
GRUBU ADINA ÖMER FARUK GERGERLİOĞLU (Kocaeli) – Sayın Başkan, değerli
milletvekilleri; coronavirüs salgınına Türkiye hazırlıksız yakalandı, bilhassa
Sağlık Bakanlığı ve Adalet Bakanlığı; yakından takip ediyorum, son derece
hazırlıksız yakalandı. Vakalar doğru dürüst tespit edilemiyor ve bütün bunlara
rağmen, bakın, bugün açıklanan bir istatistik var ve şu anda dünya Türkiye’yi
konuşuyor, biliyor musunuz? 19’uncu günde 10 bin vaka sayısıyla, şu anda
Türkiye 1’inci sırada dünyada. İran 22’nci günde 10 bin sayısını yakalamış,
İtalya 40’ıncı günde 10 bin sayısını yakalamış. Bu, çok büyük bir tehlikedir.
Bu, aslında yeterli önlemlerin alınmadığının çok büyük bir ispatıdır. Aslında,
durum daha da vahimdir.
Bakın,
otuz yıllık göğüs hastalıkları uzmanıyım, solunum hastalıkları otuz yıldır
benim alanım ve çok iyi biliyorum ki bu konuda yeterli tedbirler alınmıyor.
Vaka sayılarının bilinmesi konusunda büyük yetersizlikler var. Bu 10 bin sayısı
bile çok az, daha fazla vaka var aslında; bu bir. 
İkincisi,
ölüm sayıları. Ölüm sayıları -yıllarca ölüm raporları düzenleyen bir doktor
olarak söyleyeyim- maalesef, kesin tanı gelmeden “Covid-19 müspet” diye
giremiyor doktor arkadaşlar; o yüzden solunum yetersizliğinden ölüyor gibi
görünüyor, ölüm sayıları da aslında fazla. Bakın, çıplak gerçeği söylüyorum.
Şu
anda doktor arkadaşlarımız, sağlık çalışanları çok tedirginler. “Biz yaşatmak
için yaşamak zorundayız. Alkış yetmez, savaşta silahsız cepheye sürülen
askerler gibi hissediyoruz kendimizi.” diyor doktor arkadaşlarım bana. Son
derece sıkıntılı bir durum ve bu çok net bir gerçek; bir hafta sonra belki
doktor bulamayabiliriz, sağlık çalışanı bulamayabiliriz. 
Bakın,
Türk Tabipleri Birliği ve SES’in çok ciddi çalışmaları var. Şu anda yüzde 50
triyaj yok. Sağlık çalışanlarının yüzde 44’üne eğitim verilmemiş ve sağlık
çalışanlarının yüzde 28’i kronik hastalıklarla malul durumda. Cerrahi maske
sayısı yüzde 68’inde, yeterli değil ve maalesef, büyük sağlık ihlalleri var.
Yüzde 48’ine solunumsal hijyene yönelik eğitimler verilmemiş, yüzde 32’sine
triyaj prosedürleri ve ilgili eğitimler verilmemiş maalesef.
Şimdi,
tablo bu değerli arkadaşlar. Kötü bir tablo ve gizleniyor vakalar. Aslında,
yoğun bakımlarda olan, müdahale edilen hastalar yüzde 10, yüzde 90 hasta tespit
edilemediği için, test yapılamadığı için -Almanya’da günde 40 bin test
yapılıyor, bizim ülkemizde yirmi günde ancak 80 bin teste ulaşıldı- vaka
sayısının az olduğu ve buna rağmen dünya birincisi olduğumuz şu anda çok acı
bir gerçek. Şu anda hekim arkadaşlarımız da gergin, panik ataklı hastalar
hastaneleri dolduruyor ve eğer ki bu kriz doğru yönetilemezse hastanelerimiz
felç olacak. 
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın Sayın Gergerlioğlu.
ÖMER
FARUK GERGERLİOĞLU (Devamla) – Şimdi bakın, tüm bu durumlarda Sağlık Bakanlığı
“32 bin sağlık çalışanı alacağız.” diyor ama 15 bin nitelikli, birikimli,
tecrübeli, KHK’li sağlık çalışanını geri almayı düşünmüyor, bu inanılacak bir
durum değil. 
Bakın
-profesörler, doçentler, uzmanlar, pratisyenler, acil, yoğun bakım uzmanları-
yirmi-otuz yıllık uzmanları ihraç ettiler, şu anda büyük perişanlık yaşıyorlar.
“32 bin sağlık çalışanı alacağız.” diyorlar; bu arkadaşlarımız tecrübesiz
olacak tabii ki. Tecrübeli, nitelikli insanları düşünen yok. “Coronavirüs
konusunda ciddi, nitelikli çalışmalar yapabilirim, aşı çalışmalarına destek
verebilirim.” diyen KHK’li Tıbbi Genetik ve Viroloji Uzmanı Doçent Doktor
Mustafa Ulaşlı’yı inanılmaz bir şekilde, sırf KHK’li olduğu için devre dışı
bıraktılar. “Sağlık Bakanı bana ‘Cumartesi günü tamam, görüşeceğiz, edeceğiz.’
dedi, pazartesi ne olduysa görüşmeyi reddettiler.” Bu inanılacak bir durum
değil ve bakın, şu anda maalesef sağlık çalışanları eylem yapıyor, bugün İbni
Sina Hastanesinde eylem yaptı sağlık çalışanları.
(Mikrofon
otomatik cihaz tarafından kapatıldı)
ÖMER
FARUK GERGERLİOĞLU (Devamla) – Temizlik görevlileri sağlık çalışanı sınıfı
dışında tutuluyor ve bu yüzden sağlık çalışanları büyük bir tedirginlik içinde,
bunu protesto etmek için bir eylem yaptılar, 5 kişi gözaltına alındı. Güya
alkışlıyoruz biz bu sağlık çalışanlarını, utanç verici bir durum.
Teşekkür
ediyorum. (HDP sıralarından alkışlar) 
BÜLENT
TURAN (Çanakkale) – Yanlış bilgi verdiniz.
BAŞKAN
– Adalet ve Kalkınma Partisi Grubu adına Sayın Arife Polat Düzgün.
Buyurun
Sayın Düzgün. (AK PARTİ sıralarından alkışlar) 
AK
PARTİ GRUBU ADINA ARİFE POLAT DÜZGÜN (Ankara) – Sayın Başkan, değerli
milletvekilleri; CHP’nin hekimlerin yaşadığı sorunlar ve hak kayıpları üzerine
vermiş olduğu önerge üzerinde aleyhte söz almış bulunuyorum. Bu vesileyle
sizleri ve ekranları başında bizleri izleyen vatandaşlarımızı saygıyla
selamlıyorum.
Malumlarınız
olduğu üzere tüm dünyada olduğu gibi ülkemiz de küresel Covid-19 salgınıyla
yoğun bir mücadelenin içerisindedir. Başta Sağlık Bakanımız olmak üzere ilgili
kurum ve kuruluşlarımız bu virüsün çıkış noktası Çin’in Wuhan kentinde salgına
dönüşmesiyle birlikte gerekli önlemleri ivedilikle alarak, bu virüsün ülkemize
girişini olabildiğince geciktirerek şeffaf, samimi bir çalışma
sergilemektedirler. 
Covid-19
salgınının ülkemizde görülmesiyle birlikte ise Cumhurbaşkanımız tarafından
açıklanan ilk destek paketinde başta hekimlerimiz olmak üzere tüm sağlık
çalışanlarına özel yer ayrılmıştır. Bu süreçte en büyük risk grubunda olan
sağlık çalışanlarının virüsten korunması için de tüm ilgili kurumlarımız
üzerine düşeni yapmaktadır. Sayın Cumhurbaşkanımızın dünkü konuşmasında
belirttiği gibi, 24 milyon cerrahi maske, 3 milyonun üzerinde N95 maske, 1
milyonun üzerinde koruyucu tulum, 181 binin üzerinde koruyucu gözlük dağıtılmış
olup, Sağlık Bakanlığımızın bu konuda stokları mevcut olup dağıtmaya devam
edecektir. 
Bununla
birlikte, ülkemizde başlamasıyla birlikte sağlık çalışanlarımız için sosyal
psikodestek hatları kurularak Sağlık Bakanlığımız gerekli girişimleri
ivedilikle başlatmıştır. Bu kapsamda sağlık çalışanlarımız için mesai sonrası
kalacakları yurt, pansiyon, otel benzeri yerlerin planlanması da hazır
durumdadır. Ben de bir hekim olarak sahadan şu an için aldığım bilgiler
neticesinde şunu rahatlıkla söyleyebilirim ki sağlık çalışanlarımızın mesai
planlaması onların bu süreçte salgından en az şekilde etkilenmesini sağlayacak
şekilde düzenlenmiştir. Umarım gerek kalmaz ancak gerekli durumda da devreye
girebilecek yeterli sağlık çalışanımız da bulunmaktadır. Sağlıkta şiddetle
ilgili de düzenlemelerin yapılması için grubumuz çalışma yapmaktadır. 
Sözlerime
burada son verirken Sayın Cumhurbaşkanımız ve Sağlık Bakanımız olmak üzere,
ailesini ve çocuklarını bırakarak gece gündüz çalışan sağlık çalışanlarına ben
de şükranlarımı sunuyorum, saygıyla selamlıyorum. (AK PARTİ sıralarından alkışlar)

BAŞKAN
– Cumhuriyet Halk Partisi grup önerisini oylarınıza sunuyorum: Kabul edenler...
Etmeyenler... Kabul edilmemiştir. 
Adalet
ve Kalkınma Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
3.- AK PARTİ Grubunun, Gündem’in “Kanun Teklifleri ile Komisyonlardan
Gelen Diğer İşler” kısmında bulunan sıralamanın yeniden düzenlenmesi ile Genel
Kurulun nisan ayı Salı, Çarşamba ve Perşembe günkü birleşimlerinde denetim
konularının görüşülmeyerek Gündem’in “Kanun Teklifleri ile Komisyonlardan Gelen
Diğer işler” kısmında yer alan işlerin görüşülmesine ve çalışmalarını saat
24.00’e kadar sürdürmesine ilişkin önerisi
31/3/2020
Türkiye Büyük Millet Meclisi Başkanlığına
Danışma Kurulu 31/3/2020 Salı günü (bugün)
toplanamadığından, İç Tüzük’ün 19’uncu maddesi gereğince, grubumuzun aşağıdaki
önerisinin Genel Kurulun onayına sunulmasını arz ederim.
 Bülent
Turan 
 Çanakkale
 AK
PARTİ Grubu Başkan Vekili
Öneri:
Gündemin
“Kanun Teklifleri ile Komisyonlardan Gelen Diğer işler” kısmında bulunan 174,
50, 24, 51, 61, 63, 65, 77, 78, 80, 81, 85, 107, 115, 122, 163, 192, 195, 139,
141 ve 29 sıra sayılı Kanun Teklifleri’nin bu kısmının sırasıyla 1, 2, 3, 4, 5,
6, 7, 8, 9, 10, 11, 12, 13, 14, 15, 16, 17, 18, 19, 20 ve 21'inci sıralarına
alınması ve diğer işlerin sırasının buna göre teselsül ettirilmesi,
Genel
Kurulun 1, 2, 7, 8, 9, 14, 15, 16, 21, 22, 28, 29 ve 30 Nisan 2020 Salı,
Çarşamba ve Perşembe günkü birleşimlerinde denetim konularının görüşülmeyerek
gündemin “Kanun Teklifleri ile Komisyonlardan Gelen Diğer işler” kısmında yer
alan işlerin görüşülmesi ve anılan birleşimlerde çalışmalarını saat 24.00’e
kadar sürdürmesi önerilmiştir.
BAŞKAN
– Evet, önerge üzerinde söz talebi yok. 
AK
PARTİ grup önerisini oylarınıza sunuyorum: Kabul edenler… Etmeyenler… Kabul
edilmiştir. 
İç
Tüzük’ün 37’nci maddesine göre verilmiş bir doğrudan gündeme alınma önergesi
vardır; okutup, işleme alacağım ve oylarınıza sunacağım.
VI.- BAŞKANLIĞIN GENEL KURULA SUNUŞLARI (Devam)
B) Önergeler
1.- CHP Grubu Başkan Vekili İstanbul Milletvekili Engin Altay, CHP Grubu
Başkan Vekili Manisa Milletveki Özgür Özel ve CHP Grubu Başkan Vekili Sakarya
Milletvekili Engin Özkoç’un (2/1507) esas numaralı 4046 sayılı Özelleştirme
Uygulamaları Hakkında Kanunda Değişiklik Yapılmasına Dair Kanun Teklifi’nin
doğrudan gündeme alınmasına ilişkin önergesi (4/74)
Türkiye Büyük Millet Meclisi Başkanlığına
(2/1507)
esas numaralı 4046 sayılı Özelleştirme Uygulamaları Hakkında Kanunda Değişiklik
Yapılmasına Dair Kanun Teklifi’mizin İç Tüzük’ün 37’nci maddesi uyarınca
doğrudan Genel Kurul gündemine alınması için işlem yapılmasını arz ederiz.
 Engin
Altay Özgür Özel Engin
Özkoç
 İstanbul Manisa Sakarya
 CHP
Grubu Başkan Vekili CHP Grubu Başkan Vekili CHP
Grubu Başkan Vekili
BAŞKAN
– Evet, önerge üzerinde söz isteyen Sayın Veli Ağbaba.
Buyurun.
(CHP sıralarından alkışlar) 
VELİ
AĞBABA (Malatya) – Sayın Başkan, değerli milletvekilleri; hepinizi saygıyla
selamlıyorum. 
Değerli
arkadaşlar, coronavirüs salgınında hayatını kaybedenlere rahmet diliyorum,
salgından etkilenenlere geçmiş olsun dileklerimi iletiyorum. Başta hekimlerimiz
olmak üzere, bu konuda mücadele eden herkese Meclisten şükranlarımı,
saygılarımı sunuyorum. 
Değerli
milletvekilleri, AKP döneminde, on sekiz yılda 800’e yakın KİT’in
özelleştirildiğini gördük ancak bunların 2 tanesini gündemle de ilgili olduğu
için paylaşmak istiyorum; özellikle şeker fabrikalarını. 
Geçtiğimiz
dönemde 25 Cumhuriyet Halk Partisi milletvekili “Şeker fabrikaları satılmaz; şeker
vatandır, satılamaz.” diyerek bütün Türkiye’yi gezdik; yalvardık, yakardık ama
maalesef Hükûmete, iktidara, AK PARTİ’ye anlatamadık. “Şeker, sadece şeker
değildir; şeker küspedir, şeker alkoldür, şeker vatandır.” dedik ve haklı
çıktık maalesef. 
Değerli
milletvekilleri, şeker fabrikaları özelleştirildi ve bu memleketin fakir
fukarası virüsten korunmak için elini yıkayacak alkol bulamıyor şu anda. Ne
yaptı tedbir olarak? Tedbir olarak vergileri kaldırdı, sıfır vergi yaptı ve
dünyanın en büyük alkol üreticilerinden, şeker üreticilerinden biri olan
Türkiye şu anda dünyadan alkol dilenecek duruma gelmiş durumda maalesef. Bunu
yapanlara yazıklar olsun diyoruz değerli arkadaşlar. (CHP sıralarından
alkışlar) 
SALİH
CORA (Trabzon) – Veli Bey, hiç alakası yok. 
VELİ
AĞBABA (Devamla) – Şimdi, gelelim diğer bir meseleye. 
Değerli
arkadaşlar, ne diyorduk? “Dünya bizi kıskanıyor.” “Ey, Merkel…” “Ey, Macron…”
“Ey, Trump…” diyorduk ama Trump kişi başına 2 bin dolar para dağıtıyor, Merkel
IBAN topluyor vatandaşından, Macron IBAN topluyor vatandaşından, Sayın Erdoğan
ise vatandaşına, fakir fukaraya sanki para vermiş gibi IBAN dağıtıyor. 
SALİH
CORA (Trabzon) – İstanbul Büyükşehir Belediyesi de IBAN dağıtıyor. 
VELİ
AĞBABA (Devamla) – Trump 2,2 trilyon vermiş vatandaşına, Merkel 700 milyar euro
vermiş, Macron 300 milyar euro vermiş, Türkiye 14,3 milyar euro vermiş. Hem
para vermiyor vatandaşına hem de üstüne para istiyor. 
Değerli
arkadaşlar; dünya, halkına el uzatırken Türkiye, vatandaşına el açıyor,
geldiğimiz durum bu. Dolar artınca halk dolar satsın, deprem olunca halk yardım
yapsın, kriz olunca halk kemer sıksın, salgın olunca halk para versin. Madem,
zor günler için halk var, o zaman size ne gerek var? Bunu da size sormak
istiyorum.
Değerli
arkadaşlar, şimdi, İçişleri Bakanlığı dün gece bir genelge yayınladı:
“Belediyeler izinsiz yardım toplayamaz.” dedi. CHP’li belediyeler -Ankara,
İstanbul başta olmak üzere- 11 Büyükşehir Belediye Başkanımız üç gün önce
milletinden yardım toplayarak fakire fukaraya dağıtmak için kampanya açtı.
Şimdi, değerli arkadaşlar, bu memlekette vakıflar yardım toplar, bu memlekette
dernekler yardım toplar, Ensar Vakfı yardım toplar, TÜRGEV toplar, TÜGVA
toplar, bazı vakıflar toplar, 15 Temmuz şehitlerinin paralarını yiyenler,
Beşiktaş’ta şehit olanların paralarını iç edenler yardım toplar, deprem
paralarını sağa sola harcayanlar yardım toplar ama CHP’li belediyeler yardım
toplayamaz. Bu, coronavirüs kadar tehlikeli bir zihniyettir. (CHP sıralarından
alkışlar)
Şimdi
CHP’li Ankara ve İstanbul Belediyelerinin paralarına el koymuşlar, Allah sizin
gözünüzü doyursun. Bir de, kendileri de tehditle memurlardan para topluyorlar
değerli arkadaşlar. Tehditle memurlardan para topluyorlar, CHP’li belediyeler
gönülle para topluyor, onu engellemeye çalışıyorlar.
SALİH
CORA (Trabzon) – Zorlama yok.
VELİ
AĞBABA (Devamla) – Şimdi, konumuz şu, konumuz Tank Palet Fabrikası. Sevgili
Sakarya Milletvekilimiz Engin Özkoç ortaya çıkardı. Geçtiğimiz yıl aralık
ayında böyle gizli kapaklı kaptı kaçtı, bir baktık ki millî ve yerli Tank Palet
Fabrikası satılıyor. Kime satılıyor? Bir yandaşınıza, sizin partinin
yöneticisine, Ethem Sancak’a. Bu Sancak ailesinde ne aradınız, ne buldunuz
bilemiyorum. Değerli arkadaşlar, sonra, bunu Katar Silahlı Kuvvetleriyle ortak
alacağını söyledi. Bakın, Katar Silahlı Kuvvetleriyle… Tank Palet Fabrikası
bizim eylem yapmamıza, Engin Özkoç’un bağırmasına, Genel Başkanımızın her yerde
ilan etmesine rağmen Katarlılara satıldı. Ne için? Tank üretmek için. On altı
ay geçti, on altı ay, bir tane çivi çakabilmiş değiller. Ne yapıyor? BMC, orada
araba üretiyor. 
Değerli
arkadaşlar, Tank Palet, millîliğin ve yerliliğin turnusol kâğıdıdır. Eğer bir
insan Tank Paletin satışını savunuyorsa o, millî ve yerli değildir. 
(Mikrofon
otomatik cihaz tarafından kapatıldı) 
BAŞKAN
– Sayın Ağbaba, sözlerinizi tamamlayın. 
VELİ
AĞBABA (Devamla) – Tank Palet, Türk Silahlı Kuvvetlerinin bir unsurudur, ikinci
ordu neyse, Hakkâri’deki bir tabur neyse, İdlib’deki asker neyse Tank Palet
Fabrikası da aynıdır. Nasıl ki bir askerimiz, bir bölüğümüz bir başka Silahlı
Kuvvetlerin emrine verilemezse, verilirse bu ülkeye ihanetse Tank Paleti satmak
da ihanettir, vatana ihanettir. Herkesin, kendine milliyetçiyim diyenlerin,
yerliyim diyenlerin turnusol kâğıdıdır. Bakalım ne kadar yerlisiniz ne kadar
millîsiniz? 
Hiç
aklımıza gelir miydi şöyle bir kanun teklifi vermek: “Askerî fabrikalar, deniz
tersaneleri özelleştirilemez.” Bunu da bize yaptırdınız. 
Bir
daha söyleyelim: Tank Paleti satanlar, Türk Silahlı Kuvvetlerinin askerlerini
başka silahlı kuvvetlerin emrine veren insanlardır ve bunlar tarihte nasıl
anılıyorsa yarın da öyle anılacaktır. 
Teşekkür
ederim.(CHP sıralarından alkışlar) 
BÜLENT
TURAN (Çanakkale) – Sayın Başkan...
BAŞKAN
– Buyurun Sayın Bülent Turan Bey. 
V.- AÇIKLAMALAR (Devam)
29.- Çanakkale Milletvekili Bülent Turan’ın, Malatya Milletvekili Veli
Ağbaba’nın doğrudan gündeme alınma önergesi üzerinde yaptığı konuşmasındaki
bazı ifadelerine ilişkin açıklaması
BÜLENT
TURAN (Çanakkale) – Sayın Başkan, değerli milletvekilleri; hassasiyetle altını
çiziyorum, diyorum ki: Ortak bir sorunla karşı karşıyayız. Birçok arkadaşımız,
birçok partimiz, bu konuyla ilgili, bu ortak duyguları paylaşıp ona göre bir
üslup geliştiriyor. Ama her partiden böyle bireysel birkaç arkadaş çıkıp
maalesef tüm süreci sabote eden bir dil kullanabiliyor. Bu süreç hepimiz için
ortak bir süreç. Şu konuşmanın kime faydası var Allah aşkına; ülkeye, sağlık
sorunlarına, CHP’nin kendisine, kime faydası var?
VELİ
AĞBABA (Malatya) – Vatana faydası var. 
BÜLENT
TURAN (Çanakkale) - Aslında doksan yıldan beri neden iktidar olamadıklarının en
güzel cevabı şu kürsüdeki tarz. (AK PARTİ sıralarından alkışlar) Bu tarz
kimseyi büyütmez, bu tarz ülkeye katkı sağlamaz.
Ben
diyorum ki: Her günün, her haftanın, her yılın bir ruhu vardır. Şu an ölümlerin
olduğu ve bu ölümlerde CHP’li ile AK PARTİ’li ayrımı olmadığı bir dünya
sorunuyla karşı karşıyayız.
(Mikrofon
otomatik cihaz tarafından kapatıldı)
BAŞKAN
– Buyurun, devam edin. 
BÜLENT
TURAN (Çanakkale) – Devlet elinden geldiği kadar tedbir aldı, almaya devam
ediyor, Bilim Kurulu öncülüğünde tüm önerileri değerlendiriyoruz. Fakat bunun
yanında, birçok iş adamımız, bırakın iş adamını, orta gelirli, alt gelir grubu
insanımız bize bile gelip “Yardım kampanyası başlatalım, bizim gönlümüz, ruhumuz
bu konunun yanında.” deyip devletinin yanında olduğunu hissettirmek istediler.
VELİ
AĞBABA (Malatya) – Zorla bağış topladınız.
BÜLENT
TURAN (Çanakkale) – Fransa bugün kampanya başlattı. Dünyada her ülke bunu
yapıyor zaten. Kaldı ki -polemik olmasın ama bunu yapmak zorundayım- ilk defa
bu ülkede bir kampanya başlatılmıyor. Bakın, elimde bir belge var. Heykel
bulunmayan illere heykel yapılma kampanyası bile yapılmış bu ülkede; bakınız,
böyle bir mesele bile olmuş. Şunu demek istiyorum: Devlet ortak dil yakalar,
vatandaş devletle bir araya gelmek ister. 
(Mikrofon
otomatik cihaz tarafından kapatıldı)
BAŞKAN
– Buyurun.
BÜLENT
TURAN (Çanakkale) – Bu minvalde Cumhurbaşkanımız da tüm milleti davet etti,
dedi ki: “Arzu eden vatan evlatları, bu kampanyaya destek olsun.” Ben de
buradan haykırıyorum: CHP’nin de ulusalcı, milliyetçi, devletçi vekilleri var,
herkes az önceki gibi değil. O yüzden, aklıselim, sağduyulu tüm vekillerimizi
hep beraber ülkemizde “Türkiye’yiz, beraberiz.” diyen anlayışı bu kampanyaya destek
vermeye davet ediyorum. İstanbul Belediyesi hak ettiği…
VELİ
AĞBABA (Malatya) – Niye el koydunuz paraya? İstanbul Belediyesinin, Ankara
Belediyesinin parasına niye el koydunuz? 
BAŞKAN
– Sayın Ağbaba, lütfen, siz konuştunuz, müsaade edin. 
ENGİN
ALTAY (İstanbul) – Sayın Başkan, sınırsız bir konuşma… Ben de talep ediyorum. 
Olmaz
efendim!
BAŞKAN
– Size de vereceğim.
BÜLENT
TURAN (Çanakkale) – İstanbul Belediyesi kolilerin değerinden çok daha üst
değerle para toplayacak, bu serbest olacak ama devletin kendisi,
Cumhurbaşkanının bizzat kendisi bir kampanya başlatacak, buna kızacaksınız.
Yardımcı olmayabilirsiniz ama bırakın da laf atmayın. Destek olmayabilirsiniz
ama bırakın da iftira atmayın. 
Sayın
Başkan, bir diğer mesele…
(Mikrofon
otomatik cihaz tarafından kapatıldı) 
VELİ
AĞBABA (Malatya) – Zorla toplamayın, memurları tehdit etmeyin diyoruz.
BAŞKAN
– Sayın Turan, lütfen toparlayın.
VELİ
AĞBABA (Malatya) – Memurları tehdit ediyorsunuz.
BÜLENT
TURAN (Çanakkale) – Veli Ağbaba’ya bir dakika daha sabrı, demokrasiyi tavsiye
eder misiniz lütfen.
BAŞKAN
– Bir daha tekrarlar mısınız son cümlenizi lütfen.
BÜLENT
TURAN (Çanakkale) – Sayın Başkan, Sayın Ağbaba’ya bir dakika daha sabrı ve
demokratik kültürü tavsiye eder misiniz lütfen. 
Beş
dakika bağırdı, hatta, aramızdaki sosyal mesafeden endişe duyarak izledim, çok
bağırdı. Buna gerek yok, daha sakin konuşabiliriz, daha rahat konuşabiliriz.
ENGİN
ALTAY (İstanbul) – Sen de bağırıyorsun. 
BÜLENT
TURAN (Çanakkale) – Ama hiçbir cevabımı dinlemediği gibi buradan bağırmaya
devam ediyor. 
Son
bir dakika Sayın Başkan… 
ENGİN
ALTAY (İstanbul) – Böyle bir şey yok. 
BÜLENT
TURAN (Çanakkale) – Tank Palet Fabrikasıyla ilgili de şimdiye kadar Mecliste
bin defa konuştuk, bin defa cevap verdik. Aynı iddiaları tek kelime değiştirmeden
tekrarlamanın hiç kimseye -hele ki bugünlerde- faydası olmadığını ifade ediyor,
hepinizi saygıyla selamlıyorum. (AK PARTİ sıralarından alkışlar)
ENGİN
ALTAY (İstanbul) – Sayın Başkan…
BAŞKAN
– Sayın Altay, buyurun lütfen. 
30.- İstanbul Milletvekili Engin Altay’ın, Çanakkale Milletvekili Bülent
Turan’ın grup başkan vekillerinin zaman ekonomisiyle ilgili mutabakatını fiilî
olarak ortadan kaldırmasını doğru bulmadıklarına ilişkin açıklaması
ENGİN
ALTAY (İstanbul) – Teşekkür ederim. 
Bugün
Genel Kurul açılırken 5 siyasi parti grup başkan vekili olarak bir araya geldik
ve hem corona virüsü tehdidi nedeniyle hem sayın milletvekillerimizin sağlığını
da düşünerek zaman ekonomisi konusunda bir mutabakat sağladık. Sayın Turan’ın
savunma refleksini anlamaya çalışıyorum. Bunun da makul bir sınırı vardır çünkü
daha bir saat önce zaman ekonomisiyle ilgili, beş dakikanın hesabını yapan bir
toplantı yapmışken. Sayın Turan’ın, grubumuza mensup Genel Başkan Yardımcımız
Sayın Veli Ağbaba’nın konuşmalarından rahatsız olmasını ve cevap verme isteğini
de anlıyorum ama Meclisin de bir adabı var Sayın Başkan. 
YUSUF
BAŞER (Yozgat) – Sen onu kendi adamına söyle, o adabı. 
BAŞKAN
– Sayın Başer, lütfen…
Sayın
Grup Başkan Vekili, buyurun. 
ENGİN
ALTAY (İstanbul) – Sayın Veli Ağbaba beş dakika konuştu, Sayın Turan dokuz
dakika konuştu yerinden. 
RECEP
ÖZEL (Isparta) – Üç dakika ya, üç dakika…
BÜLENT
TURAN (Çanakkale) – Yok canım, yanlışın var. 
BAŞKAN
– Arkadaşlar, müsaade eder misiniz lütfen. 
Neyse…
Dokuz dakika değil, onu düzelteyim de…
ENGİN
ALTAY (İstanbul) – Efendim, yedi dakika olsa ne olur? 
BAŞKAN
– Söz gelişi söylediniz, tamam. 
Buyurun.

ENGİN
ALTAY (İstanbul) – Sayın Başkan, bu doğru bir tutum değil, sizin tutumunuz
açısından söylemiyorum. Sizin, siyasi parti gruplarının meramını grup başkan
vekilleri aracılığıyla özgürce anlatmasındaki toleransınızı da biliyorum, bunu
yanlış da bulmuyorum; bilakis, doğru buluyorum ama bunun suistimal edilmesini
yanlış buluyorum. Suistimal eden zatıaliniz değil, Sayın Turan ve bu şekilde zaten
Sayın Turan, zaman ekonomisiyle ilgili arkada yaptığımız mutabakatı da fiilî
olarak ortadan kaldırmıştır, bunu doğru bulmuyoruz. Nitekim ben de on dakikalık
konuşma hakkımı, madde üzerinde aldığım konuşma hakkımı tümü üzerinde yirmi
dakika olarak revize ettim ve bu yirmi dakika içinde Sayın Veli Ağbaba’nın
anlatamadıklarını daha tane tane daha yavaş yavaş Sayın Bülent Turan’ın da
anlayacağı şekilde, neden bu kampanyayla ilgili gerekçelerimiz var, neden bu
kampanyayla ilgili kuşkularımız var hem zatıalinize hem yüce Genel Kurula
anlatacağım.
Teşekkür
ederim.
BAŞKAN
– Teşekkür ediyorum. 
Sayın
Turan, buyurun. 
31.- Çanakkale Milletvekili Bülent Turan’ın, İstanbul Milletvekili Engin
Altay’ın yaptığı açıklamasındaki bazı ifadelerine ilişkin açıklaması
BÜLENT
TURAN (Çanakkale) – Engin Bey’in uyarısını ciddiye alarak çok kısa ifade etmek
istiyorum. Bugün, o anlaşmanın gereği olarak ne sözleşmelerde ne kendi grup
önerimizde konuşma yapmadık, bugün ilk defa konuşuyoruz. Engin Bey’in de engin
demokratik kültürünün bu dört dakikayı çok rahat telafi edeceği kanaatindeyim
Sayın Başkan.
BAŞKAN
– Teşekkür ederim. 
Sayın
Ağbaba, buyurun. 
VELİ
AĞBABA (Malatya) – Sayın Turan yaklaşık dokuz dakikalık konuşmasında... 
BAŞKAN
– Dokuz dakika konuşmadı.
VELİ
AĞBABA (Malatya) – Cevap hakkımı kullanmak istiyorum iki dakika.
BAŞKAN
– Neyle ilgili? Sataşma yoktu.
BÜLENT
TURAN (Çanakkale) – Hiç sataşmadım.
VELİ
AĞBABA (Malatya) – Sayın Turan sataştı Sayın Başkanım.
BAŞKAN
– Efendim?
VELİ
AĞBABA (Malatya) – Siz de duydunuz, isim vererek sataştı.
BÜLENT
TURAN (Çanakkale) – Ne dedim Sayın Başkan?
BAŞKAN
– Sataşma yoktu Sayın Ağbaba.
Değerli
arkadaşlar, tutanakları isteyeceğim. 
Birleşime
on dakika ara veriyorum. 
Kapanma Saati: 17.23
ÜÇÜNCÜ OTURUM
Açılma Saati: 17.43
BAŞKAN: Başkan Vekili Süreyya Sadi BİLGİÇ
KÂTİP ÜYELER: Emine Sare AYDIN (İstanbul), Nurhayat
ALTACA KAYIŞOĞLU (Bursa)
-----0-----
BAŞKAN
– Sayın milletvekilleri, Türkiye Büyük Millet Meclisinin 75’inci Birleşiminin
Üçüncü Oturumunu açıyorum.
VI.- BAŞKANLIĞIN GENEL KURULA SUNUŞLARI (Devam)
B) Önergeler (Devam)
1.-  CHP Grubu Başkan Vekili İstanbul Milletvekili Engin Altay, CHP
Grubu Başkan Vekili Manisa Milletveki Özgür Özel ve CHP Grubu Başkan Vekili
Sakarya Milletvekili Engin Özkoç’un (2/1507) esas numaralı 4046 sayılı Özelleştirme
Uygulamaları Hakkında Kanunda Değişiklik Yapılmasına Dair Kanun Teklifi’nin
doğrudan gündeme alınmasına ilişkin önergesi (4/74) (Devam)
BAŞKAN
– İç Tüzük’ün 37’nci maddesine göre verilen öneriyi oylarınıza sunuyorum: Kabul
edenler... Etmeyenler... Kabul edilmemiştir. 
Alınan
karar gereğince denetim konularını görüşmüyor ve gündemin kanun teklifleriyle
komisyonlardan gelen diğer işler kısmına geçiyoruz.
1’inci
sıraya alınan, Kilis Milletvekili Mustafa Hilmi Dülger ile 55 Milletvekilinin
Çarşı ve Mahalle Bekçileri Kanunu Teklifi ve İçişleri Komisyonu Raporu’nun
görüşmelerine başlayacağız. 
X.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- Kilis Milletvekili Mustafa Hilmi Dülger ile 55 Milletvekilinin Çarşı
ve Mahalle Bekçileri Kanunu Teklifi (2/2555) ve İçişleri Komisyonu Raporu (S.
Sayısı: 174)
BAŞKAN
– Komisyon? Yok.
Ertelenmiştir.

2’nci
sıraya alınan Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükümeti ile Filistin Devleti Hükümeti Arasında
Filistin-Türkiye Dostluk Hastanesi’nin Gazze’de Ortak İşletilmesi ve Devri ile
Filistin Vatandaşlarının Tıpta Uzmanlık Eğitimini Türkiye’de Almasına Dair
Protokolün Onaylanmasının Uygun Bulunduğuna Dair Kanun Teklifi ve Dışişleri Komisyonu
Raporu’nun görüşmelerine başlayacağız. 
2.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükümeti ile Filistin Devleti Hükümeti Arasında
Filistin-Türkiye Dostluk Hastanesi’nin Gazze’de Ortak İşletilmesi ve Devri ile
Filistin Vatandaşlarının Tıpta Uzmanlık Eğitimini Türkiye’de Almasına Dair
Protokolün Onaylanmasının Uygun Bulunduğuna Dair Kanun Teklifi (2/1456) ve
Dışişleri Komisyonu Raporu (S. Sayısı: 50) (X)
BAŞKAN
– Komisyon? Yerinde. 
Komisyon
Raporu 50 sıra sayısıyla basılıp dağıtılmıştır. 
Teklifin
tümü üzerinde ilk söz İYİ PARTİ Grubu adına Sayın Dursun Müsavat
Dervişoğlu’nun.
Buyurun
Sayın Dervişoğlu. (İYİ PARTİ sıralarından alkışlar)
İYİ
PARTİ GRUBU ADINA DURSUN MÜSAVAT DERVİŞOĞLU (İzmir) – Sayın Başkan, değerli
milletvekilleri; hepinizi saygılarımla selamlıyorum.
Sayın
Cumhurbaşkanı salgınla mücadele konusunda malumunuz olduğu üzere bir kampanya
başlatmıştır, adına da “Millî Dayanışma Kampanyası” demiştir. Cumhurbaşkanı bu
kapsamda yedi aylık maaşını bu kampanyaya bağışlayacağını ifade etti, İYİ PARTİ
olarak kendisine teşekkür ediyoruz efendim.
Kampanyadan
anlaşılan o ki on sekiz yıllık iktidarınızda hazineyi içi boş bir hâle
getirmişsiniz, şimdi de aziz milletimize “Pamuk eller cebe, size bir IBAN
numarası gönderiyoruz.” diyorsunuz. Bizi kıskandığını söylediğiniz Avrupa
ülkeleri vatandaşlarına “Siz sağlığınıza dikkat edin, para desteği bizden.”
diyor siz ise adına “millî” koyarak para toplamak için bir kampanya tanzim
ediyorsunuz. Tüm masraflarını devletimizin karşıladığı kişinin maaşlarını
bağışlaması yetmez. Bir zahmet, Katar’dan alınan uçan sarayı, oğullara ait
gemicikleri, kupon arazilerden elde edilen gelirleri de bağışlasınlar.
BÜLENT
TURAN (Çanakkale) – Bu metin sizin değil Sayın Başkan.
DURSUN
MÜSAVAT DERVİŞOĞLU (Devamla) – Her destek paketinde özellikle kollanan, vergi
affı dâhil her türlü avantaj sağlanan yandaş müteahhitler de bir zahmet
ellerini ceplerine atsınlar. 
Değerli
milletvekilleri, bütün dünyayı etkisi altına alan coronavirüs, maalesef, bizim
bildiğimiz, zaman zaman da dile getirdiğimiz ancak sizin milletten hep
sakladığınız bir gerçeği de ortaya çıkarmıştır. Müflis tüccar hesabı
açıkladığınız paketler Türk ekonomisinin nasıl bir batakta olduğunu gözler
önüne sermiştir. Görüyoruz ki tüyü bitmemiş yetimin hakkına yani beytülmale de
el uzatılmıştır. 
Genel
Başkanımız Sayın Meral Akşener Hanımefendi’nin talimatıyla, belediyelerin
düzenlediği yardım kampanyalarına destek kararı almıştık. Sonra bir baktık ki
İçişleri Bakanlığı valiliklere gönderdiği genelgeyle onu da yasaklamış. Kürsüye
çıkmadan önce aldığım bir habere göre Ankara ve İstanbul Büyükşehir Belediye
Başkanlıklarının yardım kampanyası için açtığı hesaplara bloke koyulmuş. 81
ilin valisine gönderilen genelgede belediyelerin yardım toplamasının yasada
yeri olmadığı ifade edilmiş; vatandaş için destek kararı alan ve yardım
kampanyası başlatan belediyeler için de soruşturmalar açılacağı ifade
edilmiştir.
Arkadaşlar,
hayır işlerini de tek elde topladınız da bizim mi haberimiz yok? Esnaf siftah
yapamıyor, millet evine ekmek götüremiyor. Bu vebalin altında kalmayı nasıl
göze alabiliyorsunuz? Bu durum sarayda VİP cuma namazı düzenlemeye benzemez.
Milletin ahı iki cihanda da yakanızı bırakmaz. Bırakın, herkes üzerine düşeni
yapsın. Bu tutumunuz nedeniyle, “Biz üzerimize düşeni yapamayacağız, Millet
İttifakı’nın belediyeleri de yapmasın.” diye attığınız bu adımdan bir an önce
vazgeçmenizi temenni ediyorum. Öyle anlaşılıyor ki sizin derdiniz millet değil,
milletin bu zor gününde sorunlarına çözüm üretmek de değil. Gün, siyasi hesap
yapma günüymüş gibi değerlendiriyorsunuz. Bunu yapmayınız. Gün siyaset yapma
günü değil; gün, günü kurtarmak günü de değil; gün, geleceği kurtarmaktır. Bu
şuur ve sorumlulukla hareket etmek mecburiyetinde olduğumuzu hiçbirimiz
unutmamalıyız. 
Kendinizi
izole ettiğiniz sırça köşklerden hissedilmiyor olabilir ancak içinde
bulunduğumuz durum fevkalade ağır ve ciddidir. Algı yönetmeyi bırakın da süreci
yönetmek yolunda doğru adımlar atmaya karar verin. Yönetemiyorsanız da “Bizden
bu kadar, elimizden bu kadar geliyor.” deyip çekilebilirsiniz. Altın varaklı
klima peteklerinin önünde poz vererek devlet yönetilmez. Devlet yönetmek
ciddiyet gerektirir ve doğru kararlar alabilecek bir iradeyi sergilemekten
geçer. 
İYİ
PARTİ olarak Sayın Genel Başkanımız Meral Akşener Hanımefendi’nin talimatları
doğrultusunda, neler yapabiliriz, yarına hangi doğru mirası bırakabiliriz diye
çaba sarf ediyoruz. Sizlere de bir anlamda neler yapılması gerektiği noktasında
muhalefet olarak yol göstermeye, yolunuzu açmaya ve aydınlatmaya çalışıyoruz.
Siyasi ajandayla değil de olaya vicdanınızla bakarsanız attığımız adımların,
verdiğimiz önerilerin vatandaşın sorununa derman olacağı gerçeğini göreceksiniz
ancak siz bu süreçte akılla hareket etmediğiniz gibi vicdanınızla da hareket
etmiyorsunuz. Bugün uluslararası anlaşmaları konuşma günü değil; aslında
konuşulması gereken, asgari ücretliler için, emekliler için, fedakâr sağlık
çalışanlarımız için neler yapabiliriz, bunları konuşmamız gerekiyor. (İYİ PARTİ
ve CHP sıralarından alkışlar) 
İYİ
PARTİ Grubu olarak Türkiye Büyük Millet Meclisi Başkanlığına bir dizi kanun
teklifi verdik. Gelin, hep birlikte bu kanun tekliflerini konuşalım,
yasalaştıralım, Türkiye Büyük Millet Meclisi de sorumluluğunun gereğini yerine
getirsin, bir nebze olsun milletimizin nefes almasına katkı sağlasın.
Verdiğimiz kanun teklifleri: Asgari ücretle çalışan vatandaşlarımızın gelir
vergisinden muaf tutulması. İki, tüm Kredi ve Yurtlar Kurumu borçlarının bir
yıllığına faizsiz olarak ertelenmesi. Kısa çalışma ödeneğinden yararlanma
şartının kapsamı genişletilsin ve prim yatırma gün sayısı 450 günden 150 güne
indirilsin; bu, üçüncü teklifimiz. Yap-işlet-devret modeliyle hayata geçirilen
köprü ve otoyollar için ödenen garanti geçiş ücreti pandemi süreci geçene kadar
iptal edilsin yani en azından bu süreç atlatılana kadar ödemeler durdurulsun.
Beşinci kanun teklifimiz, elektrik, doğal gaz ve su fatura tüketim bedellerinin
1.7.2020 tarihine kadar ilgili bakanlıklar tarafından karşılanması, elektrik
faturalarındaki TRT payının kaldırılması, elektronik haberleşme ve fatura
ödemelerinin gecikmesi durumunda verilen hizmet durdurulmasının ortadan
kaldırılması. Diğer bir kanun teklifimiz; salgın sürecinde, bütün ürünlerden
alınan KDV oranlarının yüzde 1’e düşürülmesi ve yine bir diğer kanun
teklifimiz; bu süreçte fedakârca çalışan, kahraman sağlık çalışanlarına yönelik
şiddetin önüne geçilmesi, sağlık çalışanlarına yönelik şiddetin cezai
müeyyidelerinin artırılması.
Değerli
milletvekilleri, bu kanun teklifini biz getirdik diye onay vermeyecekseniz
eğer, buyurun, iktidar grubu olarak siz getirin, biz İYİ PARTİ olarak
desteklemeye hazırız. Yeter ki milletimiz için faydalı adımlar atılsın.
Unutulmasın ki kimin öneri verdiği önemli değil, bir an önce bu zor süreçten
geçen insanlarımızın derdine az da olsa çözüm üretebilmek, derman
sağlayabilmektir. “Bu kanun tekliflerinin kime ne faydası olacaktır?” demeyin.
Toplumu partizan politikalarla kutuplaştırmayın. Zaten yeteri kadar kutuplaştık
ve birbirimize karşı ötekileştik. İktidar, bizden kendisi gibi konuşmamızı
istiyor. Biz de muhalefet olarak milletimize verdiğimiz sözün gereğini yerine
getirmeye gayret sarf ediyoruz. 
Millet
olmak kaderde, kıvançta, tasada bir ve beraber olmaktır. Şimdi, belki de tarihimizin
en tasalı günlerinden geçtiğimiz bu dönemde toplumsal bütünlüğün ve
dayanışmanın en yüksek noktada olması gereken şu dönemeçte bile toplum
göbeğinden ikiye yarılmış durumdadır. Tarih bunu yapanları affetmez, millet
bunu yapanları affetmez, hepsinden önemlisi Cenab-ı Hak bunu yapanları
affetmez. Cenab-ı Hak birliğimize, beraberliğimize zeval getirmesin. 
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi.
DURSUN
MÜSAVAT DERVİŞOĞLU (Devamla) – Milletimizi bu zor günlerden çıkaracak el
birliği, güç birliği ve gönül birliğini bizlere nasip etsin.
Yüce
heyetinizi saygılarımla selamlıyorum efendim. (İYİ PARTİ ve CHP sıralarından
alkışlar) 
BAŞKAN
– Milliyetçi Hareket Partisi Grubu adına Sayın Kamil Aydın. (MHP sıralarından
alkışlar) 
MHP
GRUBU ADINA KAMİL AYDIN (Erzurum) – Sayın Başkan, saygıdeğer milletvekilleri;
ben de sözlerimin başında yüce heyetinizi saygıyla selamlayarak huzurunuzdayım.
Saygıdeğer
milletvekilleri, 2020 yılının ilk çeyreğinde ülke olarak ulusal ve uluslararası
ölçekte ortaya çıkan birtakım sorunların olumsuz yansımalarına milletçe
tanıklık etmekteyiz. Bir yandan transit geçiş güzergâhı olmamız nedeniyle ağır
bedellerle yaşadığımız göç ve göçmen sorunları ve olumsuz yan etkileri; öte
yandan doğu, güneydoğu merkezli, ülkemizin birçok yerinde yaşadığımız deprem ve
çığ felaketleri ve acı kayıplarımız ve akabinde Suriye’nin İdlib bölgesinde
Bahar Kalkanı öncesi ve sonrasında yaşananların bizleri büyük acı ve kedere
boğması ilk akla gelen hususlardır.
Son
günlerde buna bir de kitlesel bir sağlık tehdidi hâline gelen Covid-19
salgınının ülkemizi de etkisi altına alması eklenince milletçe aklıselim
düşünmemiz ve hareket etmemiz gerektiğinin kaçınılmaz olduğu açık ve sarihtir.
Milliyetçi Hareket Partisi olarak, bir müddet bu tarz olağan dışı durumlarda
tüm mülahazaları bir kenara bırakarak birlik ve beraberlik içinde, toplu bir
tutum, tavır, davranış ve eylem içerisinde olmamız gerektiği çağrısında
defaaten bulunmuştuk. 
Şimdi,
bir kez daha tekrar ediyoruz çünkü söz konusu vatanın bütünlüğü, milletin
sağlığı ve güvenliğidir. Böyle bir birlik ve beraberlik ruhuyla üstesinden
gelemeyeceğimiz hiçbir mesele yoktur. İşte, somut bir örneğini geçen günlerde
kutladığımız, yâd ettiğimiz, 105’inci yılını idrak ettiğimiz Çanakkale Deniz
Zaferlerinde gördük.
Saygıdeğer
milletvekilleri, insan, yaratılışı gereği maddi ve manevi bir varlıktır. Yani
bir yönüyle manası, iç dünyası söz konusu; bir yönüyle de maddi dünyası söz
konusudur. Dolayısıyla ikisi arasındaki dengeye dikkat ederek birtakım
gelişmeleri takip edip birtakım iyi niyetli çabaları göstermek zorundayız çünkü
aslolan, gerçekten, insanın bir bütün olarak bu dünyada ikamesinin, hayatının
devamının sağlıklı bir şekilde sürdürülmesidir.
Saygıdeğer
milletvekilleri, Türk milleti, tarihinin çeşitli dönemlerinde yüz yüze geldiği
büyük afet, salgın, saldırı ve musibetlere karşı millet olma refleksiyle, “Sen
ben yok, biz varız.” şiarıyla hareket etmiş ve elhamdülillah, üstesinden
gelmeyi başarmıştır çünkü vatanı korumak, onu kurmak veya kurtarmak kadar
şerefli bir görevdir. Bu görevin de birinci dereceden muhatabı, aziz milletinin
kurumsal veya sistematik yapısı olan devlettir. Yani milletin yaşaması ile
devletin varlığı ve idamesi arasında doğrudan bir ilişki vardır. Dolayısıyla,
bu ilişkiyi dikkate alarak birtakım hususlara değinmek istiyoruz.
Evet,
şu ana kadar kürsüden yapılan konuşmalar ışığında, baktığımızda, sürekli,
seçildiğimiz bölgeleri temsilen ve bizim üst çatımız olan Türkiye Cumhuriyeti
devletinin ali bir kurumu olarak yüce Mecliste birtakım kalkınma önerileri,
birtakım kurtuluş reçetelerinden bahsettik. Elbette ki bunlar devletin,
Hükûmetin yapması gereken hususlardır ama çuvaldızı oraya batırırken iğneyi de
kendimizden ihmal etmemeliyiz diye düşünüyoruz. Niye söylüyoruz? Çünkü gerek şu
anda varlık, buradaki mevcudiyetimizin anlamı olan, seçildiğimiz bölgelere olan
sorumluluklarımızdan bakarak çıkarım sağladığımızda, gerek insani duygularımız
açısından ya da inançlarımız, değerlerimiz, kriterlerimiz açısından
baktığımızda, inanın, hepsini bir arada hesaba katıp şu sonuca varıyoruz: Biz
bildiklerimizle değil ya da vâkıf olduklarımızla, öngörülerimizle değil
yaptıklarımızla sorumlu tutulacağız, yaptıklarımızdan dolayı, en önde
söylediğim, seçmen huzuruna geçeceğiz, insanlığa hesap vereceğiz, tarihe not
düşeceğiz ya da indallahta bunun manevi hesabını da göreceğiz. Dolayısıyla neyi
bildiğimiz değil, neyi tavsiye ettiğimiz değil, hangi sistemi, hangi öngörüyü,
hangi siyasi çıkarımı veya çözümü önerdiğimiz değil, burada ne yaptığımızın
biraz daha gündeme gelmesi gereken olağanüstü şartlarda yaşıyoruz. Ne
yapmalıyız? Biz, bize düşmesi hasebiyle yapmamız gereken, bu kadar ivedilikle
çözüm bekleyen çok önemli bir sağlık meselesi konusunda ne yapmalıyız? Dünya şu
anda gerçekten bir çaresizlik içerisinde, fakruzaruret içerisinde ve inanın,
bazı Avrupa ülkelerinin akıbetinin ne kadar sıkıntılı olduğunu resimlerde çok
açık bir şekilde görüyoruz; gömülmeyi bekleyen cesetler…
Şimdi,
bütün bunlar ışığında, birazcık sorumluluk alarak neler yapılabilir? Biz,
âcizane bunu düşündük, tefekkür ettik, istişare ettik ve Genel Başkanımız,
biraz önce saydığımız 2020 yılının ilk çeyreğinde yaşadığımız bütün bu
sıkıntılar noktasında, gerçekten “Biz ne yapabiliriz?” noktasında somut birtakım
eylem planlarını devreye soktu. İşte, bunlardan bir tanesi, hatırlarsınız,
Malatya ve Elâzığ’daki deprem akabinde arkadaşlarımızla oraya gidip elimizde ne
varsa, gücümüz neye yetiyorsa -hani “Komşusu açken tok yatan bizden değildir.” ulvi
düşüncesine matuf bir şekilde- çadırımızla, kumanyamızla elimizdekini
avucumuzdakini paylaşmaya çalıştık. Yetmedi, daha sonra, göç dalgası sonrasında
Trakya sınırımıza yoğunluklu olarak birikenler için yine biz, Milliyetçi
Hareket Partisi olarak, Genel Başkanımızın öngörüsüyle “Somut, ete kemiğe
büründürülmüş şekliyle ne yapabiliriz?” düşüncesinin eyleme dönüşmesi sonucu
“Hiç değilse oradaki çocuklara, donmak üzere olan yavrularımıza bir kreş
açalım, hiç değilse indallahta onların feryatlarıyla muhatap olmayalım.” dedik.

Şimdi
de karşımızda bir salgın var. Elbette ki siyasetin çözmesi gereken sorunlar
var, elbette ki biz de seçilmiş olduğumuz bölgenin insanlarının bu olağanüstü
şartlarda karşılaştığı birtakım sıkıntılarına vâkıfız. Belki birçoğu Türkiye'ye
genel, şamil kılınacak meselelerdir ama özellikle doğuda, güney doğuda,
gerçekten iklim şartlarının ağır olduğu bölgelerde biraz daha ağırlıklı
seyrediyor. Bizim öncelikli olarak inanın -yardım paketleri ya da ufak tefek
birtakım, elbette ki bunları anlamsızlaştırmayacağız, küçümsemeyeceğiz ama-
ivedilikle çözülmesi gereken… Gerçekten sanayi bölgesi olmaması hasebiyle
genellikle esnafın ve küçük ölçekli sanayicinin olduğu bir bölgeden
bahsediyoruz, hizmet sektörünün yoğunluklu olduğu bir bölgeden bahsediyoruz;
kapanan iş yerlerinin olduğu, ücretlerini alamayanların, çıkış akdi
verilenlerin yaşadığı bir bölgeden bahsediyoruz. O zaman ne yapabiliriz?
Elbette ki devletimiz, yetkililer, Hükûmetimiz bu konuda peyderpey birtakım
önlemler alıyor ama biz “Bir an önce buna -çorbada tuz misali- nasıl bir
katkıda bulunuruz?”un endişesi içerisindeyiz. Uykularımız kaçıyor, rahat
değiliz çünkü nereden geldiğimizi biliyoruz, nereye gideceğimizin de
farkındayız. Biz, yüce Türk milletinin, gerçekten, İslam ahlak ve faziletiyle
bezenmiş yüce mensuplarıyız. Dolayısıyla, artık uykusuz gecelere muhatap olmama
adına dedik ki: “Evet, bizim de bu çorbada tuzumuz bulunsun.” İşte, o, elektrik
faturasını ödeyemeyen, doğal gaz faturasını ödeyemeyen, dükkânını açıp rızık
kapısını işletemeyen insanlara gerçekten somut bir şeyler yapmak lazım. Onun
için böyle bir kampanya başlatıldı ve biz de parti olarak -Genel Başkanımız
kendi ifadesiyle buna katıldığını dün açık bir şekilde belirttiler- buradan,
katıldığımızı çok net bir şekilde ifade ediyoruz. Elbette -benim buradaki
bireysel olarak katkım- ben inanıyorum ki en azından dadaşlar diyarı
Erzurum’daki gerçekten soğuktan düçar, yeni fatura eklenmesin diye yakıtını
yakamayan insanların belki 1 lirasına katkıda bulunur benim bir maaşım diye
vicdanen bir rahatlama düşüncesi içerisindeyim. Bunu yapmazsak gerçekten
sıkıntı daha da büyük hâller alacak. Dolayısıyla bizim parti olarak bu
kampanyaya destek verdiğimizi ifade etmek istiyoruz. Elbette ki devletimiz
-biraz önce ifade ettim- mutlaka somut adımlar atıyor, daha çok atacak, daha
büyük projeleri devreye sokacaktır ama bizim de bu çorbada tuzumuzun olması
gerekir. Ama bunları yapmak yerine bağcıyı dövmeyi hedeflemek, gerçekten, bu
şartlarda ne siyaset adına ne muhalefet adına ne de efendim, birtakım öngörüler,
birtakım eksikler, hatalar üzerinde odaklanarak bir kazanım sağlama adına
beyhude girişimlerdir. Bunu somutlaştırmak gerekirse, taa dünyanın öbür
ucundan, Amerikalardan, insanların sağlığıyla ilgili dahi kötü bir haberi bir
intikam duygusuna dönüştüren, insanlıktan nasibini almamış insanların
“tweet”lerine bakınca “Ya Rabbi çok şükür iyi ki biz böyle değiliz.” diyoruz.
Ne demek? Yani, bir insanın sağlığından bir intikam duygusu, bir intikam
vesilesi çıkarmaya çalışıyorlar. 
Efendim,
bir hastane resminden 3 farklı haber yapılıyor. Bir yerdeki hastanenin bir
resmi, aynı resim, 3 ilde 3 farklı acil resmi gibi lanse ediliyor. Bizim de
doktor arkadaşlarımız var, ben de akademiadan geliyorum, her akşam görüşüyoruz
konuşuyoruz çünkü bu bir seferberlik ilanıdır bir nevi. Niye seferberlik
ilanıdır? Yaşadığım somut bir örnekle ifade etmeye çalışayım: “Erzurum’dan 2
mektup” diye, yabancı, İngilizce bir metin geçti elime çok yıllar önce,
tesadüfen karşılaştım, daha sonra çevrildi bu. Efendim, Osmanlı-Rus Harbi
sonrası, bölgede yoğun kış şartları, kışın bir türlü toprağa ulaşılamamasından
dolayı cenazelerin defnedilemediği, karın altına gömüldüğü bir süreç ve İskoç
Kilisesi mensubu 36 kişilik doktor grubunun bölgeye insani yardım etme adına
gelişi ve baharla birlikte… Onların yazdığı 2 mektubun yaptığım çevirisinden
size ifade etmeye çalışıyorum. Daha sonra bu uluslararası belge olarak
yayınlandı ve o doktorların bir tanesinin de torunu geldi, Erzurum’da biz
misafir ettik ve konuştuk. Aynen şunu ifade ediyorlar: “Cesetleri gömemiyorduk.
Bırakın teşhis, tanı koymayı, gelen cesetlerin birçoğunun zaten derileri
yapışmış, çorabını çıkarmaya çalıştığımızda ayağının derisi de beraberinde
geliyordu; birçoğunun ağzı, burnu, birçok uzvu yoktu çünkü kurtlar yemişti.
Bahar geldi, sular akmaya, karlar erimeye başlayınca şehri bir koku aldı ve
eriyen karlar kızıl akmaya başladı ve dizanteri, difteri ve diğer salgınlardan
dolayı 36 kişilik doktor grubundan 16’sını da biz kaybettik.”
Şimdi,
Allah aşkına, bu yüce Meclis çatısı altındayız, defaatle söylüyoruz; ne olur şu
siyasi mülahazalarımızı bir kenara bırakalım, birbirimizde ayıp arama
noktasında değiliz artık çünkü, gerçekten Yaradan’ımızın da yasak ettiği bir
şey, kusur aramayacağız, şimdi kusur arama zamanı değil, ayıp arama, hayıflanma
“Eh işte, bunu yaptın, bunun cezası da budur.” deme zamanı değil. 14’üncü
yüzyılda da bunun çaresi buydu. Aynen Somuncuoğlu gibi, aynen 11’inci yüzyılda
İbni Sina’nın yine millete söylediği de buydu o dönemde yaşanan salgınlar
ışığında. Şimdi, bizim gerçekten bireysel olarak katkımız ne olabilir, ne
yapabiliriz? Burada siyasi düşüncelerimizi, mülahazalarımızı bir kenara
bırakıp, gerçekten sözle değil -çok hafife alıyoruz- alkışlamayalım, tebrik
etmeyelim, “Allah razı olsun.” demeyelim, ne yapalım? Ne yapalım? O zaman
onların maddi eksikliklerine maddi katkıda bulunalım, o zaman geçmişimize bakıp
ders çıkarıp, tekrar yaşamama adına “Biz ne yapabiliriz?”in çare ve çözümünü
düşünelim.
Değerli
arkadaşlar, bu düşünce ve duygularla biz hareket ettik ve bu kampanyaya katılma
kararı aldık çünkü benim Erzurum’daki hemşehrimin gerçekten fakruzaruret
içerisinde ödeyemediği faturalarına kaynak oluşturulması adına ben bu çorbaya
bir tuz atma niyetindeyim. İnşallah Rabb’im hedefine ulaştırır diye
düşünüyorum.
Ben
bu duygularla yüce Meclisi saygılarımla selamlıyorum. (MHP ve AK PARTİ
sıralarından alkışlar)
BAŞKAN
– Halkların Demokratik Partisi Grubu adına Sayın Meral Danış Beştaş.
Buyurun.
(HDP sıralarından alkışlar)
HDP
GRUBU ADINA MERAL DANIŞ BEŞTAŞ (Siirt) – Teşekkürler Sayın Başkan.
Evet,
saat 15.30’da haftalardır tartışılan infaz yasa taslağı açıklandı. Yine bir
iktidar klasiğiyle karşı karşıyayız. Geçen hafta büyük şaşaalarla, tefle
zurnayla, işte “Partilerle görüşüyoruz, biz kendi taslağımızı getirmiyoruz,
gideceğiz diğer partilerin görüşlerini alacağız.” diye, uzun yıllardan sonra
bizimle de görüşmeye geldiler; uzun uzun görüşlerimizi aktardık -diğer partiler
kendileri söylerler- yazılı da sunduk ama bugün önümüze gelen taslağa… Zaten
bilgi verme gereği duymadılar, sadece ortaklarıyla konuştular ve ilk
getirdiklerinden hiç de farklı olmayan bir paketle karşı karşıyayız. 
Bunun
neresinden tutacağımı bilmiyorum. Bu corona döneminde, salgın döneminde
tutulabilecek hiçbir yanı yok bu önerinin. İktidar partisi alenen, bütün
dünyaya “Benim yurttaşlarımın canı umurumda değil.” diyor. “Ben cezaevinde
yaşayan, tutuklu bulunan ya da hükümlü bulunan yüz binlerce insanın ölme
riskini ciddiye almıyorum.” diyor. Birleşmiş Milletler İnsan Hakları Yüksek
Komiseri defaaten çağrı yapıyor: “Lütfen cezaevlerindeki tutuklu ve hükümlüleri
serbest bırakın.” diyor. İtalya bırakıyor, İran bırakıyor, Türkiye ne yapıyor?
Her şeyi Allah’ın lütfu olarak görüyor ya, bu kriz, bu corona krizi, salgın,
Allah’ın lütfu falan değil; istediğiniz kadar kendi lehinize çevirmeye çalışın,
insanlar arasında, ölüm ile yaşam arasında çok ince bir çizgi var. 
Biz
somut bilgiler söylüyoruz. Şu anda cezaevlerinde, Kırşehir E Tipi Cezaevinde
bazı bölümler karantinaya alınmış diyoruz. Biraz önce konuşmacımız söyledi, Nalan
Özaydın -adını veriyoruz- Mazıdağı Belediye Eş Başkanımız şu anda karantinada
ve virüs teşhisi konulmuş diyoruz. Şakran Cezaevinde bir görevlinin -resmî
bilgidir bu, şu anda tespit yapılmış- ikinci testinin sonucu bekleniyor,
ikincisi pozitif çıkar diye. Biz diyoruz ki: “Cezaevlerini boşaltın.” İnfaz
koruma memurlarını cezaevine tıkıyorlar. Bu kadar zekâ yoksunu olunur mu?
Binlerce, on binlerce infaz koruma memurunu niye izole ediyorsunuz toplumdan?
Bunun bir yolu var, içeridekileri serbest bırakacaksınız. Siz yurt dışına
çıkışı yasakladınız, iller arası seyahati yasakladınız, mahalleleri izole
ediyorsunuz, binaları karantinaya alıyorsunuz; siz bu insanların kaçmayacağını,
kaçamayacağını, böyle bir teşebbüs olamayacağını adınız kadar iyi biliyorsunuz.
Burada tarif edilemez bir düşmanlık var. Yok efendim “Terör suçları kapsam
dışıymış...” Terör kim ya? Terörist kim? Öğretmen, doktor, siyasetçi, öğrenci,
gazeteci, akademisyen, yazar çizer; bunlar terörist falan değil. Bunlar, bu
insanlar, sadece AKP’ye muhalif olduğu için cezaevindeler. Terör tanımı dünya
tarihinin en geniş hâlini yaşıyor şu anda. Bunu böyle değerlendirenler ancak
terörist olabilir. İçerideki Selma Irmak, Figen Yüksekdağ, Selahattin Demirtaş
terörist değil, Osman Kavala terörist değil; Mehmet Emin Özkan terörist değil;
daha birçok isim verebilirim. Yarın duruşması var, Elif Kısa terörist değil.
Biraz önce aradılar, Siti Gören 70 yaşında, yüksek risk grubunda. Bu, terörist
mi şimdi? İşte bununla iktidar partisi şunu yapıyor -hukuki mealini söylüyorum-
insan öldürmeye tam teşebbüs ediyor. Cinayettir bu, cinayet. Siz, corona
virüsüyle insanların ölümüne göz yumarsanız, bu, kaldırıldığı iddia edilen idam
cezasının geri gelmesidir. Siz, o insanları cezaevinde öldürmeye
çalışıyorsunuz. Bu, düşmanlık bile değil. Biz yüz binlerce, 288 bin candan söz
ediyoruz, aileleriyle beraber milyonlarca insandan söz ediyoruz; bunlar bu
ülkenin yurttaşları değil mi? Yurttaşları değilse çıkın deyin ki:
“Yurttaşlıktan attık, biz onları virüsle baş başa bırakıyoruz.” Bu yönüyle
infaz yasası bir idam yasasıdır, bir cinayet yasasıdır, insanları öldürmeye
alenen kastetmektir. Biz bunu asla kabul etmiyoruz. Bize hiçbir şey
danışılmadı, hiçbir konuda ortaklaşmadık, sadece görüşlerimiz sunuldu, diğer
partilerle ortaklaşıldıysa da bizim hiçbir bilgimiz ve ilgimiz söz konusu
değil. 
(Mikrofon
otomatik cihaz tarafından kapatıldı) 
BAŞKAN
– Sayın Beştaş, tamamlayın sözlerinizi.
MERAL
DANIŞ BEŞTAŞ (Devamla) – Şimdi, efendim, birçok suç çıkacak. Bizim önerimiz de
şuydu zaten: Önce, bir, cezaevlerini ayrımsız boşaltalım, yaşam hakkını
koruyalım, diğer tedbirleri mahkemeler alır; adli kontrol mü verir, ev hapsi mi
verir, denetimli serbestlik mi verir, bunu verir. İlk adım, acil adım budur.
Sanki adil yargılama varmış da, sanki Türkiye’de yargı tarafsız, bağımsızmış da
bu insanlar hüküm giymiş. Ya, Avrupa İnsan Hakları Mahkemesinin yüzlerce kararı
var “Türkiye’de adil yargılama yoktur.” diye. Anayasa Mahkemesinin onlarca
kararı var “Türkiye’de adil yargılama yoktur.” diye. 
Hükümlü
olanlar… Şimdi, Mehmet Emin Özkan 84 yaşında, 2 oğluyla beraber bir itirafçının
yalanları yüzünden içeride ve şu anda yüksek risk grubunda, şu an 37 derece
ateşi var. Şimdi, o ölse doğal ölüm mü olacak? Hayır, cinayettir. Bunun faili
de bu iktidardır ve bunun hesabını er geç vereceksiniz. Tez, yol yakınken bu
infaz paketini geri çekin; adil, herkese eşit uygulanabilecek, “infazda
eşitlik” prensibini gözeten bir yasa taslağı getirin.
(Mikrofon
otomatik cihaz tarafından kapatıldı) 
MERAL
DANIŞ BEŞTAŞ (Devamla) – Bitiriyorum.
BAŞKAN
– Tamamlayın sözlerinizi lütfen.
MERAL
DANIŞ BEŞTAŞ (Devamla) – Bu, tarihsel sorumluluğunuzdur. Dünya corona
salgınıyla mücadele ederken, herkes yurttaşlarını korumaya çalışırken, iktidar
bugünkü açıklamasında “Efendim, 90 bin kişiyi dışarı çıkarmayı hedefliyoruz.”
diyor. Cezaevinin sayısını hafifletiyorlar. Tutuklu ve hükümlülerin,
mahpusların nüfusunu azaltıp kendilerince bir tedbir almaya çalışıyorlar. Uzun
süredir gündemlerinde olan bir şey, coronayı bahane ederek birilerini dışarı çıkarmaya
çalışıyorlar. 
Bu
konuda ayrımcılığa karşıyız, eşitsizliğe karşıyız, cinayete karşıyız, idam
cezasına karşıyız ve iktidarın tek başına bu yasaları bu şekilde getirmesine
karşıyız. Bu vesileyle, cezaevlerinde bulunan bütün arkadaşlarımı saygıyla sevgiyle
selamlıyorum. 
İnfaz
yasasına hem Komisyonda hem Genel Kurulda en net ve sert muhalefeti
yapacağımızı da ifade etmek istiyorum. (HDP sıralarından alkışlar)
BÜLENT
TURAN (Çanakkale) – Sayın Başkan…
BAŞKAN
– Sayın Turan, buyurun.
V.- AÇIKLAMALAR (Devam)
32.- Çanakkale Milletvekili Bülent Turan’ın, Siirt Milletvekili Meral
Danış Beştaş’ın görüşülmekte olan 50 sıra sayılı Kanun Teklifi’nin tümü
üzerinde HDP Grubu adına yaptığı konuşmasındaki bazı ifadelerine ilişkin
açıklaması
BÜLENT
TURAN (Çanakkale) – Sayın Başkan, değerli arkadaşlar; konuşmayı dikkatle
dinlemeye çalıştım. Tabii ki her yasa teklifi gibi infaz teklifi de
eleştirilebilir, “daha fazlası olsun, daha eksiği olsun” denebilir. Zaten
Komisyon aşaması da Genel Kurul aşaması da bu yüzden var. Beraber tartışacağız,
bununla tüm iddiaları dile getireceğiz.
Değerli
arkadaşlar, her yasa gibi tabii ki bu da eleştirebilir ancak iki hususu
düzeltmek istiyorum. “Kırşehir Cezaevinde coronadan karantina var.” iddiasının
doğru olmadığını ifade etmek istiyorum; az önce bilgi almaya çalıştık
arkadaşlarımızdan, valimizden, diğer görevlilerden. 
MERAL
DANIŞ BEŞTAŞ (Siirt) – Bize de bilgi geldi.
BÜLENT
TURAN (Çanakkale) – Varsa eğer -bununla ilgili- ayıp değil, corona karşısında
tabii ki karantinaya alınabilir ama şu an olmadığı bilgisini aldık, paylaşmak
isterim. 
İkincisi:
Sayın Başkan, birtakım isimler okuyarak sayın konuşmacı “Bunlar terörist
değil.” dediler. Kimin terörist kimin olmadığını sayın konuşmacı veya başkaları
değil, bizzat mahkemenin değerlendirmesi lazım. (HDP sıralarından gürültüler)
GÜLÜSTAN
KILIÇ KOÇYİĞİT (Muş) – Hangi mahkeme?
OYA
ERSOY (İstanbul) – Saray…
DİRAYET
DİLAN TAŞDEMİR (Ağrı) – Hangi mahkeme?
BÜLENT
TURAN (Çanakkale) - Corona var, sakin olun. Bağırmayın… Sakin…
DİRAYET
DİLAN TAŞDEMİR (Ağrı) – AKP’nin elinde oyuncağa dönüşen mahkeme mi?
EBRÜ
GÜNAY (Mardin) – Muhalifleriniz onlar, muhalifleriniz!
BAŞKAN
– Değerli milletvekilleri, lütfen, müsaade eder misiniz?
Sayın
Turan, tamamlayın lütfen.
BÜLENT
TURAN (Çanakkale) – Arkadaşlar, sadece “Konuşmacı bir liste okudu.” dedim, daha
bir şey demedim. 
EBRÜ
GÜNAY (Mardin) – Çünkü ayrımcılık yapıyorsunuz! 300 bin insanı ölüme terk
ediyorsunuz.
BÜLENT
TURAN (Çanakkale) – Çok heyecanlı bir grup Sayın Başkan bu… Sakin olun, gerek
yok.
EBRÜ
GÜNAY (Mardin) – Heyecanlı değiliz…
BÜLENT
TURAN (Çanakkale) - Bakınız, polemik olmasın diye…
EBRÜ
GÜNAY (Mardin) – 300 bin insanı ölüme terk ettiniz.
BÜLENT
TURAN (Çanakkale) – Sayın Başkan, bir daha söylüyorum: Kimin terörist kimin
olmadığına sayın konuşmacı değil mahkemeler karar verir. Kaldı ki okunan liste
içerisinde “Sırtımızı PKK’ya dayadık.” diye gurur duyan insanlar olduğunu
hepimiz biliyoruz. O yüzden, bırakın, mahkemeler kimin sırtını teröre
dayadığına kimin dayamadığına karar versinler.
DİRAYET
DİLAN TAŞDEMİR (Ağrı) – Hangi mahkeme ya? Hangi mahkeme?
BÜLENT
TURAN (Çanakkale) – Sayın Başkan, teşekkür ediyorum.(AK PARTİ sıralarından
alkışlar, HDP sıralarından gürültüler)
BAŞKAN
– Teşekkür ederim.
Değerli
milletvekilleri, bakın, Grup Başkan Vekiliniz söz istiyor, müsaade edin.
Sayın
Beştaş buyurun.
33.- Siirt Milletvekili Meral Danış Beştaş’ın, Çanakkale Milletvekili
Bülent Turan’ın yaptığı açıklamasındaki bazı ifadelerine ilişkin açıklaması
MERAL
DANIŞ BEŞTAŞ (Siirt) – Teşekkürler Sayın Başkan.
Gönül
isterdi ki gerçekten tarafsız ve bağımsız bir yargı olsun ve kimin suçlu kimin
suçsuz olduğuna yargı karar versin. Bu meseleyi, önce kendilerine hatırlatmak
isterim ki: “Biz karşı hamlemizi yapar işi bitiririz” diyen Cumhurbaşkanına ve
AKP Genel Başkanına bir sorsunlar. O karşı hamle nedir? Ne yaptılar da
Selahattin Demirtaş hakkındaki karar değiştirildi? Figen Yüksekdağ ve Demirtaş
hakkında, sahte belgelerle, Ankara’da ikinci tutuklama kararı nasıl verildi
bunu gayet iyi biliyoruz. Bu kararı yargı vermedi, bu kararı siyaset verdi,
bunu iktidar partisi verdi ve Türkiye tarihinde ilk defa, ilk defa, Selahattin
Demirtaş ve Yüksekdağ 3 defa, tahliye olup tekrar tutuklanıyor. Osman Kavala üç
ayrı suçtan bir tahliye oluyor, yeni bir suçtan tutuklama kararı veriliyor.
Emir ve talimatla çalışan bir yargı düzeninde toplumun yargıya güveni
kalmamıştır, bizim de güvenimiz kalmamıştır ama yargı rahat bırakılmalıdır.
Yargı mensuplarını da zan altında bırakmak istemiyorum çünkü yargı şu anda
büyük bir baskı ve baskı tehdidi altındadır. İşten atılıyor, tutuklanıyor,
sürgün ediliyor, her türlü işlem yapılıyor, sonra efendim “Yargı karar
veriyor.” Hayır, yargı karar vermiyor.
BÜLENT
TURAN (Çanakkale) – Efendim, zabıtlara geçsin, uzatmayacağım. Kimin terörist
olup olmadığını hem mahkemeler hem milletin genel kahir ekseriyeti biliyor
Sayın Başkanım. (AK PARTİ sıralarından alkışlar) 
MERAL
DANIŞ BEŞTAŞ (Siirt) – Bizce de biliyor.
X.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
2.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükümeti ile Filistin Devleti Hükümeti Arasında
Filistin-Türkiye Dostluk Hastanesi’nin Gazze’de Ortak İşletilmesi ve Devri ile
Filistin Vatandaşlarının Tıpta Uzmanlık Eğitimini Türkiye’de Almasına Dair
Protokolün Onaylanmasının Uygun Bulunduğuna Dair Kanun Teklifi (2/1456) ve
Dışişleri Komisyonu Raporu (S. Sayısı: 50) (Devam)
BAŞKAN
– Gruplar adına söz talepleri tamamlanmıştır.
Şimdi
şahsı adına söz talebi Sayın Abdullah Koç’un.
Buyurun
Sayın Koç. (HDP sıralarından alkışlar) 
ABDULLAH
KOÇ (Ağrı) – Sayın Başkan, değerli milletvekilleri; an itibarıyla hapishaneler
gerçek anlamda bir ölüm alanı hâline gelmiş durumdadır. Durum o kadar vahimdir
ki artık bu corona virüsü ne yazık ki birçok hapishaneye yayılmış ve birçok
hapishane şu anda karantina altındadır ve cezaevlerinde bulunan binlerce insan
şu anda tehlike altındadır.
Değerli
arkadaşlar, bakın, 220 bin nüfusu barındırabilecek olan cezaevlerinde şu anda
tam 300 bin insan kalıyor, 300 bin insan. Bakın, 3.100 hükümlü ve tutuklu çocuk
şu anda cezaevinde. 780 çocuk anneleriyle beraber şu anda cezaevinde kalmakta.
Bakın, İnsan Hakları Derneğinin verilerine göre 457’si ağır yani ölümle
pençeleşiyor, toplamında 1.333 mahpus şu anda ağır hasta ve ölümle yüz yüze
kalmış durumda değerli arkadaşlar. 
Bakın,
size biraz önce, saat 15.30’da AKP’nin bütün Türkiye’ye ve bütün dünya
kamuoyuna açıklamış olduğu bu infaz yasasıyla ilgili bazı değerlendirmelerde
bulunmak istiyorum. Bakın, bütün dünya, uluslararası bütün örgütler, Dünya
Sağlık Örgütü bu küresel vebadan, bu küresel hastalıktan kurtulmanın yolunun
uzlaşmadan geçtiğini söylüyor “Ancak uzlaşmayla bunu yenebilirsiniz.” diyor
fakat bu AKP Hükûmeti ne yapıyor? AKP hükûmeti, halklar arasında uzlaşma
sağlayabilecek olan bütün ortamları elinin tersiyle itiyor. Ne yapıyor peki?
Bakın, cezaevlerini birer ölüm alanı hâline getiriyor. Terörle Mücadele Yasası
deniliyor -TMK- Terörle Mücadele Yasası neyi getiriyor? Yazarları cezaevine
tıkıyor, siyasetçileri cezaevine alıyor, gazetecileri cezaevine tıkıyor,
savunma yapan avukatlara yönelik cezaevi ortamını öngörüyor. Terörle Mücadele
Yasası temel Ceza Yasası’nın yüzde 50’sini kapsıyor, yüzde 50’sini. Maddelerini
saymaya çalışırsak burada bitiremeyiz değerli arkadaşlar. 
Terörle
Mücadele Yasası’nı uygulayan mahkemeler de mevcut olan iktidarın etkisi altında
ve bu iktidarın neredeyse etkisiyle karar verir hâle gelmiş durumda. Terör
kavramı, 1990’lı yıllarda Türkiye’nin yasal ortamına girmiş fakat öyle bir aşamaya
gelmiş ki bu iktidara karşı olan, bu iktidara ses çıkaran, bu iktidarı
eleştiren kim varsa hepsi Terörle Mücadele Yasası çerçevesinde sorgulamaya tabi
tutuluyor ve ne yazık ki hapishanelere gönderiliyor. Bakın, ben size bir örnek
vereceğim değerli arkadaşlar: Bu hükûmet dün bir kampanya başlattı. Bu
kampanyaya “Zırnık yok.” diyen insanlar şu anda takibat altında ve evlerine
baskınlar düzenleniyor. Bakın, karşı koyan, eleştiren insanlara yönelik, an
itibarıyla operasyonlar başlamış durumda. Ben, size yakın bir tarihten bir
örnek vereceğim: Bakın, Malik Yılmaz bir tır şoförü. Çıktı, mevcut olan “Eve
kapanın.” ortamını eleştirdi diye kendisi gözaltına alındı ve şu anda, değerli
arkadaşlar, denetimli serbestlikten faydalanıyor, denetimli serbestlikle evine
gönderildi, imza karşılığında bırakıldı. Bakın, Hatay İl Emniyet Müdürü ne
diyor biliyor musunuz? “Sosyal medya üzerinden provokatif paylaşımlar yapan
hesap sahipleri hakkında araştırmalar neticesinde; TikTok’la yapılan, Twitter
üzerinden paylaşılan, halkı kin ve düşmanlığa tahrik edici video paylaşımı
yapan kişiler hakkında soruşturma açılmış ve mahkemeye götürülmek üzere
gözaltına alınmıştır.” Bu kim? Bu bir tır şoförü. Bakın, bir eleştiri
karşısında uğramış olduğu şeye bakın. Peki, ben bu il emniyet müdürüne
soruyorum şimdi buradan: Valilik önünde bir kişinin “Ben açım.” diye kendini
yakmasına sebep olan kişiler hakkında bir soruşturma açtı mı? Buna sebep olan
kişiler hakkında bir gözaltı kararı verdi mi? Bu mudur peki sizin yaptığınız?
Hatay İl Emniyet Müdürüne ve İçişleri Bakanına buradan sesleniyorum: Sizin
yaptığınız bu mudur peki? Bu mudur uzlaşma? Bu mudur eşitlikçi davranma?
Kesinlikle bunları kabul etmiyoruz.
Değerli
arkadaşlar, derhâl yapılması gereken şeyleri burada bütün kamuoyuyla paylaşmak
istiyorum: Kesinlikle ve kesinlikle, ideolojik anlamda, siyasal anlamda
eleştiri yapan insanlara karşı âdeta bir set hâline getirilen bu Terörle
Mücadele Yasası’ndan kaynaklı tutuklu olan, cezaevinde hükümlü olan bütün
arkadaşların derhâl serbest bırakılması gerekiyor. Bakın, bunun yanı sıra
Türkiye’de bu tarafsızlığını ve bağımsızlığını yitiren mahkemeler tarafından
verilen tutuklama kararlarına derhâl ara verilmeli ve insanlar kendi evlerine
gönderilmelidir. Bakın, cezaevleri şu anda birer ölüm alanı hâline geldi,
toplama kampları hâline gelmiş durumda. İran’ı beğenmiyorsunuz, İran’da bile
binlerce insan cezaevinden tahliye edildi, insanlar evlerine gönderiliyor. 
Bakın,
bu ceza infaz düzenlemesiyle getirilmek istenen şey korkunç; “korkunç” denecek
maddeler getiriliyor. İnsanları cezaevinde ölümle yüz yüze bırakacak nitelikte
olan bir yasa teklifidir ve kesinlikle, derhâl geri çekilmesi gerektiğini ilan
ediyoruz ve burada öneriyoruz. Bakın, önlemler an itibarıyla ne olmalıdır? Ağır
hasta mahpusların salgın hastalık durumu nedeniyle infazları derhâl
ertelenmelidir, derhâl. Öncelikle 60 yaş üstü olan bütün mahpuslar, derhâl
evlerine gönderilmelidir. Hamile ve çocuklu insanlar, derhâl serbest
bırakılmalıdır. Çocuk tutsaklar, derhâl serbest bırakılmalıdır. Terörle Mücadele
Yasası kapsamında –biraz önce de belirttim- cezaevinde bulunan, tutsak olan
herkes serbest bırakılmalıdır.
Değerli
arkadaşlar, son dönemde özellikle infazda eşitsizlik ilkesini getiren bu
maddelere ve bu uygulamalara derhâl son verilmelidir. Tutuklamanın istisnai
olduğu hususu gözetilerek mevcut tutukluların hepsi evlerine gönderilmeli ve bu
an itibarıyla hiçbir şekilde bir tutuklama kararı verilmemelidir. 
Mahpusların
görüş hakları kesinlikle kısıtlanmamalıdır. Bakın, cezaevlerinde acilen
temizlik ve hijyen kurallarına riayet edilmeli ve gereken malzeme derhâl temin
edilmelidir. 
Değerli
arkadaşlar; hasta, engelli, yaşlı, çocuklu, hamile mahpuslar derhâl evlerine
gönderilmelidir. Bakın insanlar salgını önlemek için hapishanelerin içine
girecek kişiler, uymaları gereken hijyen kuralları yönünden derhâl
uyarılmalıdır. Sağlık çalışanları başta olmak üzere mahpuslarla temas eden tüm
çalışanlara koruyucu elbiseler verilmelidir ve bu konuda önlem alınmalıdır. 
Kurumda
düzenli ve yeterli sayıda sağlık personeli bulundurulmalıdır. Tüm hapishane
çalışanı ve mahpus yakınlarına olası belirtilere karşı derhâl test
yapılmalıdır. Görüşlerin yapıldığı alanlarda mahpusların görüş haklarını ihlal
etmeyecek şekilde hızla önlemler artırılmalıdır. 
Bakın
değerli arkadaşlar, ring araçlarıyla değil, hijyenik ve sağlığa uygun araçlarla
cezaevleri içerisindeki ulaşım sağlanmalıdır. Aileler ve avukatlar başta olmak
üzere herkese derhâl bilgi verilmeli, bilgi alma hakları hiçbir şekilde
kısıtlanmamalıdır. 
Değerli
arkadaşlar, tabii, bunların yanı sıra bir de Hükûmete bu konuda bir eleştirimiz
daha var: Bakın, bu corona virüsü karşısında Amerika Birleşik Devletleri 2
trilyon dolar, Almanya 850 milyar avro, Kanada 500 milyar dolar, Fransa 500
milyar dolar, Türkiye ise “gönlünüzden ne koparsa” gibi bir projeyle karşımıza
çıktı. Sivil toplumun yapması gereken para toplama ve kampanya işlemini
maalesef bu Hükûmet, kamu gücünü elinde bulunduran iktidar yapıyor. 
Bakın,
belediyelerimizin yardım konvoylarına el konuldu, el. Kayyumlar atandı,
belediyelerimizin bu halka yapacağı hizmetler ne yazık ki engellendi. 
(Mikrofon
otomatik cihaz tarafından kapatıldı) 
ABDULLAH
KOÇ (Devamla) – Bir dakika daha söz talep ediyorum. 
BAŞKAN
– Tamamlayın sözlerinizi lütfen. 
ABDULLAH
KOÇ (Devamla) – Bakın, yine, İçişleri Bakanlığı bir genelge yayımladı değerli
arkadaşlar, belediyelerin, sivil toplum örgütlerinin yardım toplama
kampanyaları engellendi. Bunun üzerine bakın, Ankara Büyükşehir Belediyesi ve
İstanbul Büyükşehir Belediyesinin başlatmış olduğu kampanya neticesinde
yatırılan paraların bazı bankalar tarafından bloke edildiği bilgisi geldi;
maalesef, bunun doğru olduğunu da buradan belirtmek isteriz. Daha geçen hafta
Dernekler Yasası’nda bir değişiklik yapıldı, bu Dernekler Yasası’yla ne yapıldı
arkadaşlar? Derneklere üye olan insanlar fişlendi, fişlenme düzeni kuruldu. 
Önce
size, bunca silaha yatırılan paraları geri çekin diyoruz, örtülü ödeneğe
ayrılan 5,4 milyar lirayı bu halka harcayın ve sarayın israfını önleyin
diyoruz. 
Hepinizi
saygıyla selamlıyorum.
Teşekkür
ediyorum. (HDP sıralarından alkışlar) 
BAŞKAN
– Değerli milletvekilleri, soru-cevap yok.
Teklifin
tümü üzerindeki görüşmeler tamamlanmıştır. Maddelerine geçilmesini oylarınıza
sunuyorum: Kabul edenler… Kabul etmeyenler… Kabul edilmiştir. 
Değerli
milletvekilleri, bu sosyal mesafeyi artırma ihtiyacı dolayısıyla epey ara
veriyoruz yani milletvekillerimiz otururken. Birbirimizle yapacağımız
konuşmalarda da bu, maalesef, duyurmak için sesimizi yükseltmemize sebep
oluyor. O yüzden de sürekli, çok ciddi manada da bir uğultu var ve rahatsız
ediyor. Acil bir şey konuşmak isteyen arkadaşlarımız lütfen bu konuşmaları
kuliste yapsınlar diye rica ediyorum konuşmacıların da çünkü insicamı
bozuluyor. 
1’inci
maddeyi okutuyorum:
TÜRKİYE CUMHURİYETİ HÜKÜMETİ İLE FİLİSTİN DEVLETİ
HÜKÜMETİ ARASINDA FİLİSTİN-TÜRKİYE DOSTLUK HASTANESİ’NİN GAZZE’DE ORTAK
İŞLETİLMESİ VE DEVRİ İLE FİLİSTİN VATANDAŞLARININ TIPTA UZMANLIK EĞİTİMİNİ
TÜRKİYE’DE ALMASINA DAİR PROTOKOLÜN ONAYLANMASININ UYGUN BULUNDUĞUNA DAİR KANUN
TEKLİFİ
MADDE 1- (1)
30 Mayıs 2018 tarihinde Ankara’da imzalanan “Türkiye Cumhuriyeti Hükümeti ile
Filistin Devleti Hükümeti Arasında Filistin-Türkiye Dostluk Hastanesi’nin
Gazze’de Ortak İşletilmesi ve Devri ile Filistin Vatandaşlarının Tıpta Uzmanlık
Eğitimini Türkiye’de Almasına Dair Protokol”ün onaylanması uygun bulunmuştur.
BAŞKAN
– 1’inci madde üzerinde ilk söz, İYİ PARTİ Grubu adına Sayın Ümit Özdağ’ın.
Buyurun
Sayın Özdağ. (İYİ PARTİ sıralarından alkışlar)
İYİ
PARTİ GRUBU ADINA ÜMİT ÖZDAĞ (İstanbul) – Sayın Başkan, değerli
milletvekilleri; corona salgını sonrası dünyanın, corona öncesi dünyadan çok
farklı olacağı konusunda hemen hemen herkes mutabık görülüyor. Esasen, dünya,
salgın öncesinde, 2008 finansal krizinden bu yana hiper küreselleşmeden bölgeler
etrafında yeniden örgütlenen bir küreselleşmeye, neoliberalizmden
milliyetçiliğe, kozmopolitizmden millîliğe, tek kutupluluktan çok kutupluluğa
doğru ilerliyordu. Corona salgını, yaşanan değişim sürecini müthiş şekilde
hızlandırmış görünüyor.
Değerli
milletvekilleri, yaşanan salgının kısa, orta ve uzun vadeli, geçici ve kalıcı
sonuçları olacaktır. Devlet, siyaset, ekonomi, hukuk, kültür, çalışma hayatı,
sivil toplum, eğlence anlayışı; özetle her şey, bütün dünyada büyük ölçüde eş
zamanlı olarak değişecektir. Bütün dünyada bu kadar kısa sürede yaşanan bu
kadar büyük bir dönüşüm, bütün insanlık tarihi boyunca gerçekleşmemiştir.
Salgını etkisizleştirecek ilacın, tedavinin bulunması geciktikçe salgının
dönüştürücü etkisi, daha kökten ve ağır olacaktır.
Değerli
milletvekilleri, önce salgını göğüsleyecek, salgının Türk milleti üzerindeki
etkilerini, başta sağlık, sonra ekonomik anlamda en aza indirgeyecek ve
müteakiben salgının dönüştürücü etkilerini yapıcı bir şekilde dönüşüm için
kullanacak bir hazırlığa devlet cihazının hazır olması gerekir. Ancak ne yazık
ki Türkiye, salgının sonuçlarını doğru yönetemediği gibi, salgın sonrası
dünyaya da henüz hazırlandığımızı söylememiz mümkün değil. Büyük bir ekonomik
krizle karşı karşıyayız ve kriz, salgının sağlıkla etkileri azalınca
kendiliğinden ortadan kalkmayacak, aksine ne yazık ki daha da ağırlaşacak.
Karşı karşıya olduğumuz durumu, günübirlik hazırlanmış ekonomi paketleriyle
aşmak veya halkın ihtiyaçlarını yardım paketleriyle karşılamak mümkün değildir.

Değerli
milletvekilleri, Varto depreminden sonra bir grup milletvekili, Varto’ya
ziyarete gidiyorlar. Bir milletvekili, çadırda oturan bir yaşlı Vartoluya
felaketten dolayı üzüntülerini ifade ettikten sonra diyor ki: “Sizin için dua
ediyoruz.” Yaşlı Vartolu kızarak cevap veriyor: “Duayı biz ederiz, siz
devletsiniz, işinizi yapın; bizi bu durumdan kurtarın.” Böyle büyük bir küresel
tehdit karşısında sivil toplum, millî birlik içinde dayanışma göstererek yardım
kampanyaları düzenleyebilir, hatta düzenlemelidir. Devlet ise yardım kampanyası
yapmaz, stratejik planlama yaparak mücadele eder. Yapılması gereken, başı sonu
belli, riskleri hesap edilmiş bir makro devlet planlaması ve uygulamasıdır. 
Değerli
milletvekilleri, Türkiye Büyük Millet Meclisi, büyük imkânsızlıklar içerisinde
İstiklal Harbi yönetmiş gazi bir meclistir. Meclisimiz, İstiklal Harbi
şartlarında harbin ekonomik kaynaklarını oluşturmak için önce vergi tedarik
kanunu çıkarmıştır; böyle bir gelenekten geliyoruz.
Eski
Merkez Bankası Başkanı ve İYİ PARTİ Ankara Milletvekili Sayın Durmuş Yılmaz’la
bu sabah bir görüşme ve fikir alma imkânım oldu. Sayın Yılmaz, dört beş yıl
süren harplerde bile bir ekonomik program dâhilinde harbin sürdürüldüğüne,
İkinci Dünya Savaşı’nda İngiltere’nin savaşın finansmanı için ünlü ekonomist
Keynes’in ortaya koyduğu “Savaşı nasıl finanse ederiz?” adlı plan çerçevesinde
savaşı enflasyonsuz sonlandırdığına dikkat çekti.
Değerli
milletvekilleri, AKP, Türk milletini ve milletimizin geleceğini düşünüyorsa
palyatif, popülist politikalar yerine Türkiye Cumhuriyeti devletine yakışır
şekilde stratejik bir planlamayla konuyu ele almak zorundadır. Zaman, var olanı
korumak, en az hasarla ekonomiyi ileriye taşımak için planlamalar yapma
zamanıdır. Maliye ve para politikalarını birlikte, yaratıcı bir şekilde ve
dönemin şartları gereği uygulamak zorundayız.
Değerli
milletvekilleri, ülke kaynaklarının büyük bir bölümünü yandaş 5 firmaya tahsis
edeceksiniz, yandaş şirketlere aklın ve vicdanın kabul etmeyeceği vergi afları
getireceksiniz ve 18 Ağustos 2018’de Anadolu Ajansının verdiği bir habere göre
Türkiye’nin yardımda dünyanın en cömert ülkesi olduğunu, 2018’de 8,7 milyar
dolarlık yardımla, 6 milyar 690 milyon dolarlık yardım yapan ABD’nin önünde
dünyanın en cömert ülkesi olduğunu kaydedeceksiniz ve Suriyeli sığınmacılar
için sizin ifadenize göre 40 milyar dolar ama hazineden çıkan 52 milyar
dolarlık bir harcama yapacaksınız ve sıra, Türk halkına gelince “Kendi
kendinize yardım edin.” diyeceksiniz. Kriz sebebiyle bu sene ödemeleri
ertelemeleri mümkün iken, kullanılmayan havaalanları ve yollar için hazineden
yandaş şirketlere para aktarmaya devam edeceksiniz ama işsiz kalan
vatandaşlarımıza, işi batan esnaflarımıza sahip çıkmayacaksınız. 
Bakın,
1986 ile 2002 arasında yap-işlet-devret modeliyle 67 tane proje yapılmış.
Sözleşme bedeli 11 milyar 602 milyon dolar, yatırım bedeli ise 11 milyar 127
milyon dolar, şirketlerin kârı 454 milyon dolar, takriben yüzde 4 kâr etmişler.
2003-2017 arasında 158 yap-işlet-devret projesi yapılmış, sizin döneminizde;
sözleşme bedeli 123 milyar 286 milyon dolar, yatırım bedeli ise 50 milyar 530
milyon dolar; şirketlerin kârı 72,7 milyar dolar, kâr oranı yüzde 147! Bunlar,
devlet rakamı. Milletten para toplayacağınıza, bu kadar kârı aktardığınız
şirketlere bu sene hazineden para aktarmayın.
Değerli
milletvekilleri, karşı karşıya olduğumuz ağır kriz, üç-beş aylık maaş bağışıyla
toplanacak parayla aşılabilecek bir kriz değil. Yapılması gereken, büyük
kaynakları harekete geçirmektir. 
Özetle,
bu açıklandığı şekliyle, bir yardım kampanyasıyla süreç yönetilmeye
çalışılırsa, bu süreç yönetilemeyeceği gibi, aslında, bir konkordato ilanı
ifadesi bütün dünyanın önünde dile getirilmiş olur ki doğrusu muhalefet partisi
üyesi olarak da böyle bir şeyi biz arzu etmeyiz. 
Genel
Kurulu saygıyla selamlıyorum. (İYİ PARTİ ve CHP sıralarından alkışlar) 
BAŞKAN
– Halkların Demokratik Partisi Grubu adına, Sayın Dirayet Dilan Taşdemir.
Buyurun.
(HDP sıralarından alkışlar) 
HDP
GRUBU ADINA DİRAYET DİLAN TAŞDEMİR (Ağrı) – Sayın Başkan, Genel Kurulu saygıyla
selamlıyorum.
Değerli
arkadaşlar, biz 11 Marttan beri düzenli olarak halka “Evde kal.” çağrısında
bulunuyoruz. İşini kaybetme riskine, yoksulluğa, işsizliğe, yaşam koşullarının
zorluğuna rağmen, aslında bir gün dönüp baktığımızda halkın büyük bir
çoğunluğu, bu çağrıya kulak verdi ve evde kalmaya devam etti. Yani toplum,
üzerine düşen sorumluluğu yerine getirdi; şu an tam da üzerine düşen
sorumluluğu yerine getirmesi gereken, hükûmetin kendisi. Çünkü hükûmetler tam
da bu karantina dönemlerinde, en azından dünya örneklerinde bizim tanıklık
ettiğimiz hükûmetler çıkıp vatandaşlarına şunu söylediler: “Evet, siz evde
kalın, hiçbir şeyi sorun etmeyin, sadece sağlığınızı düşünün. Biz varız,
buradayız, sizin bütün sorunlarınızı biz çözeceğiz.” dediler. Peki, bizde ne oldu?
Bugüne kadar toplumun kaygılarını giderecek, rahatlatacak herhangi bir somut,
net adım atılmadı. Örneğin, ücretli izin talebi gerçekleşmedi, temel ihtiyaçlar
karşılanmadı; elektrik, su, doğal gaz, internet ücretsiz olmadı, 10 milyonu
bulan yoksullara yönelik herhangi bir tedbir alınmadı. 
Peki,
ne oldu buna karşı? Cumhurbaşkanı dönüp halktan -ne dedi- “Biz bize yeteriz.”
hamasetiyle bir kez daha para talep etti. Yani bu coronavirüsün faturasını da
halka yükledi, halka havale etti. Yani sosyal devletten sizin anladığınız,
halktan para toplamakla sınırlı. Dolayısıyla siz çok istiyorsanız elbette ki
parayı etrafınızda kümelenen sermayedarlardan toplayabilirsiniz çünkü biz
biliyoruz ki bu topladığınız parayı da bir kez daha onlara harcayacaksınız.
Değerli
arkadaşlar, yine bu ülkede her konuda sadece AKP konuşabilir, AKP eylemde
bulunabilir, AKP faaliyette bulunabilir, AKP’nin dışında her şey herkese yasak.
Bakın, coronavirüse karşı da sadece AKP önlem alabilir. AKP belediyeleri her
türlü faaliyeti yürütebilir. AKP’nin il, ilçe örgütleri her şeyi yapabilir ama
HDP’nin belediyelerine kayyum atanır. HDP’nin il, ilçe yöneticileri, halkı
corona virüsü hakkında uyaramaz, herhangi bir çalışma yürütemez. 
Örneğin
Diyarbakır’da 65 yaş üstü bireylerin, yine, kronik hastalığı olanların, evde
yalnız yaşayan insanların ihtiyaçlarını gidermek için çalışma yürüten il, ilçe
yöneticilerimiz, partimiz engelleniyor. Neden? Bir gerekçeniz var mı? Gerçekten
biz bunu çok merak ediyoruz. Sizin yürüttüğünüz faaliyeti sizin muhalifiniz
partiler yürüttüğünde neden suç işliyor? Suç işliyormuş gibi aslında lanse
ediyorsunuz. Bir kez daha bu sorunun cevabını sizden bekliyoruz ama şunu da
söyleyeyim: Engellemeleriniz, baskılarınız bizi halkımızla dayanışmaktan
vazgeçirmeyecek; biz her koşulda, her şartta halkımızın yanında olmaya,
halkımıza destek sunmaya devam edeceğiz. 
Değerli
arkadaşlar, yine, uzun bir dönemdir tartışılan bir infaz yasası var. Günlerdir
tartışılıyor, toplumda ciddi bir beklenti de yaratıldı ama bir gün dönüp
baktığımızda, aslında dağ, fare bile doğurmamış. Oysa 300 bine yakın tutsak ve
mahpus, bizden adalet bekliyor, eşitlik bekliyor yani bu salgın döneminde, bu
kadar toplumsal dayanışmayı, birliği, beraberliği dilinizden düşürmediğiniz bir
dönemde sizden ayrımcılık yapmamanızı bekliyor ama maalesef dönüp baktığımızda
yine ayrımcı bir tutumla karşı karşıyayız. 
Peki,
biz size soruyoruz burada: Siz cezaevlerinde virüsün kime bulaşıp kime
bulaşmayacağını nereden biliyorsunuz? “Cezaevlerinde önlem aldık.” diyorsunuz
ama biz hiçbir önlem almadığınızı biliyoruz. Burada bir art niyet var, burada
gerçekten mahpuslar, ölüme terk edilmek isteniyor. Hiç kimse bize terör merör
safsatasından söz etmesin. Biz “terör” kavramının sizin için sihirli bir sözcük
olduğunu çok iyi biliyoruz. Siz bu sihirli sözcükle muhalefete, muhaliflerinize
baskı uyguluyorsunuz, zulüm uyguluyorsunuz.
Yine,
diğer bir noktayı sürekli dilinize pelesenk ediyorsunuz. Ne diyorsunuz? “Yargı
bağımsız.” diyorsunuz. Biz bu ülkede yargının tarafsız, bağımsız olmadığının
binlerce örneğini size bir kez daha anlatabiliriz. Yargı, sizin
talimatlarınızla çalışıyor; yargı, sizin baskınızın altında. Dolayısıyla
kararlar, öyle bağımsız, tarafsız verilmiyor. Kimse de bu iddianıza inanmıyor.
Eğer öyle olmuş olsaydı arkadaşlar…
(Mikrofon
otomatik cihaz tarafından kapatıldı)
DİRAYET
DİLAN TAŞDEMİR (Devamla) – Bitiriyorum Başkanım.
BAŞKAN
– Tamamlayın sözlerinizi.
DİRAYET
DİLAN TAŞDEMİR (Devamla) – Sadece bir “tweet” attığı için… Bakın, sizi
eleştirdiği için “tweet”i atıyor. Aradan yarım saat geçmiyor, bir bakıyoruz,
polis kapısını çalıyor. Oysa Tahir Elçi’nin dava dosyası beş yıl sürmüştü.
Binlerce insan şu an cezaevlerinde adil yargılanmayı bekliyor. Peki, nedir bu
adaletin ışık hızı? Sadece söz konusu siz olunca, adalet bu kadar ışık hızıyla
çalışıyor. Diğer hiçbir konuda AKP bu kadar hızlı, yerinde tedbirler almıyor,
önlemler almıyor. Biz kez daha buradan çağrıda bulunuyoruz: Bu ayrımcı
tutumunuzdan vazgeçin, 300 bin tutsağın, mahpusun hepsi sizin vatandaşınız. Siz
vatandaşlarınızı ölüme göz göre göre gönderemezsiniz. Gönderirseniz, tarih
karşısında suçlu olursunuz, insanlığın vicdanında suçlu olursunuz, toplum
nezdinde suç işlemeye devam etmiş olursunuz. 
Teşekkür
ediyorum. (HDP sıralarından alkışlar)
BAŞKAN
– Şahıslar adına söz talebi, Sayın Süleyman Bülbül’ün.
Buyurun
Sayın Bülbül. (CHP sıralarından alkışlar)
SÜLEYMAN
BÜLBÜL (Aydın) – Sayın Başkan, değerli milletvekilleri; Genel Kurulu saygıyla
selamlarım.
Olağanüstü
günler yaşadığımız bu zor dönemde her gün ekranlarda olan, her fırsatta konuşan
Sayın Cumhurbaşkanı, şaşırtıcı bir şekilde ekran karşısına son günlerde 3 kere
çıktı. Yaptığı ilk konuşmada patronlara ekonomik paket açıkladı, ikinci
konuşmada ise vatandaştan para istedi. Bunu yaparken lütfeder gibi 7 maaşını da
bağışladığını söyledi. Hayırlısı olsun ama her yıl bütçe başlangıç ödeneğinin
binde 5’ine karşılık gelen ve kendisine örtülü ödenek harcaması için ayrılan
tutardan hiç bahsetmedi. 2020 bütçesinde “gizli hizmet gideri” olarak
harcanması için belirlenen 5 milyar 410 milyon 105 bin 985 TL’den hiç
bahsetmedi. Hasta garantili hastaneler, yolcu garantili havaalanları inşa
edilirken, geçiş garantili yollar yapılırken, saraylar, külliyeler inşa
edilirken “İtibardan tasarruf olmaz.” diyenler, devletin yüceliğinden bahsedenler,
mevzu virüsle mücadeleye, halk sağlığı ve güvenliğine geldiğinde IBAN gösterir
oldu. 
Kendileri
yetmedi, Diyanet de devreye girdi. 2018’de 60 milyon TL’si fitre ve zekâtlar
olmak üzere toplam 1,2 milyar TL gelir elde eden, yurt dışındaki cami
inşaatları için yaklaşık 500 milyon dolar para harcayan, kim oldukları belli
olmayan dernek ve vakıflara 300 milyon TL yardım yapan, bütçesi 8 bakanlıktan
ve en önemlisi, Sağlık Bakanlığı bütçesinin 3 katından fazla olan Diyanet
“Maaşını paylaş, kardeşinle yakınlaş.” diyerek vatandaşlardan SMS’yle 10 TL
istedi. 
İktidar,
yoksulluk ve yoksunluktan hâlâ çalışmak zorunda kalan, kendi OHAL’ini ilan
edemeyen “Ya evde kalıp açlıktan öleceğim ya da işe gidip virüsten öleceğim.”
diyen, çalışma ile pandemi arasında sıkışan vatandaştan hangi yüzle para
istiyor, hangi parayı istiyor; anlamak mümkün değil. 
Salgının
her geçen gün daha büyük riskler oluşturduğu, halkın can güvenliğinin tehlikeye
düştüğü, esnafın, işçinin evde oturmak zorunda kaldığı, vatandaşın kira ve
faturalarını ödeyemediği bir dönemde vergi veren halkına sahip çıkması gereken
AKP iktidarı, vatandaştan para ister gibi bir duruma gelmiştir.
O
kadar samimiyetsizler ki kendilerinden değil diye, İstanbul ve Ankara
Büyükşehir Belediye Başkanlarının günlerdir açık ve şeffaf bir şekilde
yürüttükleri kampanyalarını genelgeyle yasaklıyorlar. Gerekçeleri ise
“belediyelerin yardım ya da bağış toplama yetkisinin olmadığı” gibi komik bir
iddia ancak önceki dönemlerde İstanbul ve Ankara Büyükşehir Belediyeleri,
AKP’nin elindeyken istedikleri gibi yardım kampanyası düzenleyip bağış
toplayabiliyorlardı ki İstanbul Büyükşehir Belediyesi Başkanı Kadir Topbaş
döneminde “Güney Asya Depremi Yardım Kampanyası” adı altında bağış toplanmıştı.

Diğer
yandan, TÜRGEV’den İlim Yayma Cemiyetine, Suriye’deki radikal örgütler için
yardım toplayan derneklerden binlerce vatandaşı dolandıran Deniz Fenerine kadar
tarikatlara ve cemaatlere bağlı, sicili temiz olmayan ne kadar dernek ve vakıf
varsa “kamu yararına çalışan vakıf ve dernek” statüsüne alınmış ve hiçbir izin
alınmadan bağış ve yardım toplamalarının önü açılmıştır. Bu dernek ve vakıflara
bu izinler verilirken ülkenin içinde bulunduğu bu zor dönemde vatandaşlarının,
ihtiyaç sahiplerinin ve bu salgın nedeniyle iş yerini kapatmak zorunda kalan işverenlerin
içinde bulunduğu ekonomik zorluğu biraz olsun hafifletmek için AKP’nin
yapmadığını yapan ülkenin en büyük 2 belediyesinin başlattığı kampanyalar
engellenmektedir. Şu günlerde iktidarı halk sağlığı ve güvenliğini önemsemeye
davet ediyorum.
Hepinize
saygılarımı sunuyorum. (CHP sıralarından alkışlar)
BAŞKAN
– Madde üzerinde soru-cevap işlemi yok. 
1’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
Diğer
maddeyi okutuyorum:
MADDE 2- (1)
Bu Kanun yayımı tarihinde yürürlüğe girer.
BAŞKAN
– Evet, madde üzerinde gruplar adına ilk söz talebi, İYİ PARTİ Grubu adına
Sayın Yasin Öztürk’ün. 
Buyurun
Sayın Öztürk.
İYİ
PARTİ GRUBU ADINA YASİN ÖZTÜRK (Denizli) – Sayın Başkan, değerli
milletvekilleri; vatandaşın elini duaya, iktidarın da elini vatandaşa açtığı
günlerden geçiyoruz. Milletimize sağlık ve sabır diliyor, yüce heyetinizi
saygıyla selamlıyorum.
Vatandaşın
heyula gibi üstüne çöken, yaşamakla aç kalmak arasında kâbuslar gördüğü corona
gündeminde Genel Kurulumuzun gündemi, ne yazık ki uluslararası anlaşmalar.
Rızkı peşinde koşan ve mecburen çalışmak zorunda kalan, evde kalamayan
vatandaşlarımız var; yevmiyeli çalışan gündelikçilerimiz, sosyal güvencesi
olmayan çalışanlarımız, işten çıkarılma korkusu yaşayan işçilerimiz, kredi
borçları ötelense bile “Üç ay sonra nasıl ödeyeceğim?” diye kara kara düşünen
esnafımız, çiftçimiz, hâlâ yeterli koruma malzemesi verilmeden canla başla
çalışan sağlıkçılarımız var.
Gönül
arzu ederdi ki vatandaşların “Bizim hâlimiz ne olacak?” kaygısına cevap verecek
bir gündemle toplanabilseydik. Genel Kurul, yine ülke gündeminin dışında kaldı.
Tabii, ülke gündemine odaklananlar da var, mesela Sayın Cumhurbaşkanı. Her kriz
anında dolaylı bir vergiyle vatandaşın kapısını çalarak krizi fırsata çeviren Hükûmet,
bu sefer de bu taktiğin tutmayacağını bildiğinden elindeki ikinci koza sarıldı,
“Biz bize yeteriz Türkiye.” diyerek vatandaşın vicdanını vergilendirmeye
başladı. Bugüne kadar alınan vergiler, yapılan bağışlar doğru kullanılsaydı biz
zaten birbirimize yeterdik ama demek ki yetememişiz. 
Yardım
kampanyasına Sayın Cumhurbaşkanımız, 7 maaşını bağışlamasıyla start verdi;
Allah, hayrını kabul etsin ama gönül isterdi ki Cumhurbaşkanının bu bağışına,
vergi borcu silinenler, 21/b kapsamında ihalesiz iş alanlar, Kızılay üzerinden
Ensara bağış yapanlar da dâhil katılabilseydi. Ya da üst düzey memuriyetleri
olmasına rağmen birkaç üst yönetim kurulu üyeliğinden maaş alanlara da
maaşlarını bağışlatabilseydi. Tedbir paketi açıklanırken kayırdığı 5
müteahhitten bağış sözü alabilseydi. Ve Sayın Cumhurbaşkanı, keşke, maaş
bağışlamak yanında, israfı önleyeceklerinin sözünü verebilseydi, Katar’ın
hediye ettiği uçağı bağışlasaydı, özel siparişlerle yaptırılan makam aracı
filosundan birkaç araç bağışlasaydı, kamunun araç saltanatına son vereceğini
duyurabilseydi, kamunun elinde sadece otoparkçılık yapan, işlevini, görevini
tamamlamış KİT’lerin yönetim kurulu saltanatına son vereceğini duyurabilseydi.
Vatandaşımızın
cebi olmasa da gönlü zengin. “Deprem oldu, ver; sel oldu, ver; çığ düştü, ver.”
Türk milleti, devlet, millet söz konusu olunca her türlü yardımı yapar,
geçmişte de yapmıştır, yine yapar ve sorgulamaz da Allah rızası için yapar,
millet sevgisi için yapar. Vatandaştan istenen bu paralarla hazine rahatlayacak
mı? Bırakın artık vatandaşın duygularıyla oynamayı. 
Bu
ülkede kaynak var, kendileri bulamıyorlarsa biz tavsiyede bulunabiliriz.
Yıllardır toplanan deprem vergileri var, imar ve vergi affından hazineye
aktarılan paralar var, bedelli askerlikten toplanan paralar var, İşsizlik Fonu
var. Müşteri garantisi verilmiş havaalanı ve köprülere üç ay para ödemeyin.
Sözleşmenizde “Mücbir Sebep Durumu” başlıklı bir hükmünüz yok mu? Bu hükme
istinaden yandaş müteahhitlere ödemeyi durdurun. Merkez Bankasının elinden
ihtiyat akçesini aldınız. İşte ihtiyati durum, kullanın. Bugünden daha zor gün
mü bekliyorsunuz? Örtülü ödeneğiniz ne güne duruyor?
Verdiğimiz
kanun teklifleri vardı, hiçbirini kabul etmediniz. Asgari ücretle çalışan
vatandaşlarımızı gelir vergisinden muaf tutun. Tüm Kredi ve Yurtlar Kurumu
borçlarını bir yıllığına faizsiz olarak erteleyin. Kısa çalışma ödeneğinden
yararlanma şartının kapsamını genişletin. Elektrik, doğal gaz ve su fatura
tüketim bedellerini pandemi süresince ilgili bakanlıklar karşılasın, elektrik faturalarındaki
TRT payını kaldırın. Fatura ödemelerinin gecikmesi durumunda verilen hizmet
durdurulmasın. Salgın süresince bütün gıda ve temizlik ürünlerinden alınan KDV
oranını yüzde 1’e düşürün. Bu süreçte fedakârca çalışan, çalışırken vefat eden
kahraman sağlık çalışanlarımızı şehit sayın. Hiçbirini duymadınız, görmediniz,
vatandaşınıza sırt çevirdiniz. Vatandaşımızın gıda paketine de ihtiyacı var ama
önceliği nakit para. Vatandaş kira ödeyecek, su, elektrik, doğal gaz faturası
ödeyecek, üç ay sonra bankalara faizle kredi ödeyecek. 
Sadece
Sosyal Yardımlaşma Vakfında kayıtlı vatandaşlara verilen yardım yeterli değil.
Sosyal Yardımlaşma Vakfından yardım almanın kriterleri var: Gelirin olmayacak,
evin olmayacak, üstüne kayıtlı herhangi bir taşınmazın olmayacak. 
Şimdi
vatandaşımız öyle bir durumda ki on beş gün öncesine kadar az da olsa gelir
getiren bir işi vardı. Esnafın dükkânı ve çalışanı, seyyar tezgâhında satış
yapan işportacımız, evlere gündeliğe gidip evladının rızkını çıkaran analarımız
vardı, berberlerimiz vardı, lokantacılarımız vardı, emeklinin vakit geçirdiği
kahvehanelerimiz vardı. Sezon açılacak diye sevinen turizmcilerimiz, bari altı
ay eve ekmek götüreceğim ümidi taşıyan otel çalışanlarımız vardı. Esnaf kepenk
kapattı, turizmci otel kapattı, çalışanların bir kısmı ücretli izne ayrıldı,
bir kısmı işten atıldı. İŞKUR’a kaydolup iş bulma ümidi taşıyan ve bu salgın
nedeniyle bu ümidi de elinden alınan vatandaşlarımız var. İŞKUR’un önünde bir
işsiz ordusu listesi var. Aile, Çalışma ve Sosyal Hizmetler Bakanlığının elinde
Sosyal Yardımlaşmadan yardım alan kişilerin yanında SGK’li vatandaşlarımızın
listesi de var. Madem halktan “Biz Bize Yeteriz Türkiye’m.” diye yardım
bekliyoruz, hadi o zaman, toplanan paraları İŞKUR’un önündeki bu işsiz ordusuna
verelim. Yanı sıra, SGK’li vatandaşlarımızın listesi var; bu vatandaşlarımıza
nakit olarak yardım yapalım. Verelim ki bu kâbus dolu günler bittiğinde
vatandaşımızın elinde sıcak para olsun, alışveriş yapabilsin, borcunu
ödeyebilsin, esnaf da rahat etsin, nefes alsın; berber de lokantacı da pazarcı
da nefes alsın.
Değerli
milletvekilleri, öyle bir dönemden geçiyoruz ki bir virüs bütün ayrılıkları
ortadan kaldırdı; zengin-fakir, ünlü-ünsüz, saltanat sahibi, iktidar
sahibi-muhalif ayrımı yapmadan. Ne kendini süper güç ilan eden Amerika ne
onunla yarışan Rusya ne ticareti elinde bulunduran Çin ne Avrupa ne de İran
dinledi. Gün, ayrıştırma değil birlik olma günü ama hâlâ bunun farkında
olamamış bir AK PARTİ’si iktidarı var. Bakın, iktidarın elinden kaçırdığı
büyükşehir belediyeleri günler önce yardım kampanyaları başlattı. Ankara
Büyükşehir Belediye Başkanı Mansur Yavaş’ın başlattığı kampanyanın adı
“Dayanışma İçin 6 Milyon Tek Yürek.” Aynı şekilde, İstanbul ve Konya Büyükşehir
Belediye Başkanları da “Biz de dayanışma içindeyiz.” diyerek sizin üzerinizdeki
yükü almaya çalıştı ve bu kampanyalar gerçekten ilgi gördü, belediyeler
topladıkları yardımları vatandaşlara dağıtmaya başladı. Peki, bugün ne oldu
biliyor musunuz? İçişleri Bakanlığı bir genelge yayımlayarak belediyelerin
valiliklerden izinsiz yardım toplayamayacağını, izinsiz faaliyetler hakkında
soruşturma açılacağını duyurdu. Sayın İçişleri Bakanını kim, nasıl
bilgilendiriyor bilmiyoruz, etrafına bir göz atsın. 2860 sayılı Yardım Toplama
Kanunu’nun 1’inci ve 2’nci maddeleri açık. Bu kanunun ilgili maddeleri, yardım
toplamaya yetkili kişi ve kuruluşları ve bunların hangi amaçla yardım
toplayabileceklerini belirler. Ayrıca, Anayasa’mızın 127’nci maddesine göre
belediyeler kişi ve kuruluş değil, mahallî idare kurumudur. Dolayısıyla yasa
belediyeleri kapsamaz, hiçbir kanun da Anayasa’ya aykırı olamaz. 5393 sayılı
Belediye Kanunu’nun belediyelerin yetki ve imtiyazlarını düzenleyen 15’inci
maddesinin (i) bendine göre bağış kabul etmek belediyeye verilmiş bir imtiyaz
olup belediye başkanlarının görev ve yetkilerini düzenleyen 38’inci maddenin
(l) bendine ve belediyelerin gelirlerini düzenleyen 59’uncu maddenin (g)
bendine göre yasal bir gelirdir. Kanun hükmü açıktır; belediyelerin bağış
alması yasaldır, izne tabi değildir, yapılan bağışlara el konulamaz, valilikler
vasıtasıyla belediyeler tarafından başlatılan bağış kampanyaları durdurulamaz.
Bu yaptığınız yetki gasbıdır, kanun tanımazlıktır, suç işlemektir. Belediye
Kanunu sadece AK PARTİ’sinin belediyeleri için çıkarılmış bir kanun değildir.
Sayın Soylu, Acun yardım yaparken sen Survivor’da mıydın, Çiftlik Bankta
tosuncuk para toplarken neredeydin? Tokatçıya para toplamak serbest, belediyeye
mi yasak, bunları sormak istiyorum. 
Buradan
çağrı yapıyorum: Şayet buna tevessül ederseniz vurduğunuz, vurmaya kalktığınız
sille, bumerang olur size döner. Korkunun ecele faydası yok. Seçim zamanı
gelince korkun ama bugün siyasi kaygıları, düşmanlığı bir tarafa bırakarak bir
ve beraber olun. Bugün sen ben yok, hep birlikte sıkıntı çeken bizler varız.
Gün siyaset günü değil, gün elini taşın altına koyma günü. Belediyelere yol
gösterin, devletin kayıtlarında listeler var, onlara verin. İşsizleri siz
biliyorsunuz, kimsesizleri siz biliyorsunuz, yaşlıyı, engelliyi siz
biliyorsunuz. Bir an evvel “Biz Bize Yeteriz” kampanyasıyla duygu sömürüsünü
bırakın, virüsü bari siyasi hıncınıza, kininize alet etmeyin, ayrıştırmadan
birbirimize yetmenin yolunu bulun. Ha, siz bulamıyorsanız endişeniz olmasın,
yardımsever vatandaşlarımız bir yolunu bulur. Vatandaş güvendiği para, yatacak
yer arıyor, siz üstüne yatacak yer arıyorsunuz. Yapacağınız bağışla gıda
alınır, belediye aranır, görevliler ihtiyaç sahiplerine dağıtır. Sizin
gerçekten yatacak yeriniz yok. (İYİ PARTİ ve CHP sıralarından alkışlar)
BAŞKAN
– Halkların Demokratik Partisi Grubu adına Sayın Ebrü Günay. (HDP sıralarından
alkışlar)
HDP
GRUBU ADINA EBRÜ GÜNAY (Mardin) – Sayın Başkan, değerli milletvekilleri;
Covid-19 pandemisi aslında hepimizin gündemi ve bütün dünyada herkesi eşit ve
ayrımsız bir şekilde tehdit etmeye devam ediyor. Tabii bu tehditle beraber,
aslında dünya yeniden birçok şeyi tartışmayı başladı. Aslında sistemlerin,
mekanizmaların, sosyal ilişkilerin, kültürel yapıların bir çoğunun bu şekilde
değişeceği gündemde. Ama bugünlerde, aslında Türkiye’de bu süreçle beraber
kesin ve net olan, değişmeyecek olan bir şeyi hepimiz bir kez daha gördük. Bunu
aslında son birkaç saat içerisinde yeniden gördük. Değişmeyecek olan şey de AKP
iktidarının ayrımcı politikaları, ayrımcılığı sonucu insanlarını ve
vatandaşlarını ölüme terk etmesi politikaları. Toplumun dezavantajlı, yoksul
kesimi iktidar tarafından maalesef desteklenmiyor, maalesef korunmuyor; bunun
yerine, daha çok sermayedarlar ve iktidarın yandaşları korunmaya devam ediyor.
Bu yetmiyor, sizin politikalarınıza karşı dayanışmaya çalışan, bir şekilde
dayanışma ağları kuran, destekler kurmaya çalışan ağları yasaklamaya
çalışıyorsunuz. Bakın, Elâzığ depreminde yardım götüren belediyelerimiz,
belediye konvoylarımız engellendi ve şimdi aynı şeyi yeniden yapıyorsunuz.
Bizim yardım paketlerimizi ya da ihtiyaç sahiplerine yapacağımız yardımları
engellemeye çalışıyorsunuz ve aslında, bütün toplumsal yapıları yani sizin
kontrolünüzde olmayan, sizin çıkarlarınıza hizmet etmeyen bütün dayanışma
ağlarını, tekrardan yasaklamaya çalışıyorsunuz. 
Şimdi,
sosyal devlet olmanın bir gereği vardır, o da vatandaşın aslında IBAN
numarasını almak ve vatandaşa zor zamanlarda ihtiyacı olan desteği sağlamaktır.
Peki, Türkiye ne yapıyor? Bu ülkenin Cumhurbaşkanı, vatandaşa bir IBAN numarası
veriyor ve diyor ki: “Benim yardıma ihtiyacım var, ben iflas ettim, bana yardım
edin.” Bu devlet olmanın gereği...
ALİ ÖZKAYA (Afyonkarahisar) – Senden istemiyoruz.
EBRÜ GÜNAY (Devamla) – Kimden istedi? 
ALİ
ÖZKAYA (Afyonkarahisar) – Sizden istemiyoruz.
EBRÜ
GÜNAY (Devamla) – Halktan, herkesten istedi. Sen verirsin.
ALİ
ÖZKAYA (Afyonkarahisar) – Sizden istemiyorlar ki hiçbir şey. 
EBRÜ
GÜNAY (Devamla) – Başkan müdahale edecek misiniz? Sataşıyor.
ALİ
ÖZKAYA (Afyonkarahisar) – İstemiyoruz Sayın Başkanım, istemiyoruz.
EBRÜ
GÜNAY (Devamla) – Neyse, Başkan da galiba ayrımcı. AKP’liler konuşmaya her
yerden devam ediyor, onlar oradan beni susturabilir ama ben buradan konuşmaya
devam edeceğim.
Bakın,
kimsenin evinden çıkamadığı bugünlerde temel ihtiyaçlarımızı karşılamaya
çalışan çiftçilerimiz var. Her koşulda, riske rağmen, coronavirüs riskine
rağmen bizim temel ihtiyaçlarımızı sağlamak için, gıda ihtiyaçlarımızı sağlamak
için üretim yapmaya devam ediyorlar ve maalesef ki bu çiftçiler ve emekçiler AKP
iktidarı tarafından tekrardan korunmuyor. 
Danıştayın,
çiftçilerin desteklemesine el konulmayacağına dair aldığı yargı kararı var ve
buna rağmen ne oluyor biliyor musunuz? Bölgede, özellikle Kürt illerinde
faaliyet yürüten, 6 ile elektrik dağıtımı yapan DEDAŞ, maalesef, çiftçiye
yapılan yardıma ve desteklemeye el koyuyor. Tarım ve Orman Bakanlığı tarafından
2020 yılı için çiftçilere verilen mazot, gübre ve tohum desteklemelerinin
tamamına el koyuldu, el koyulmaya da devam ediliyor. Bunun adı açık, net bir
şekilde, fırsatçılıktır ve daha önemlisi buna göz yummak ise bu fırsatçılığa
ortak olmaktır. 
Bir
diğer nokta ise coronavirüsle mücadele esnasında, aslında dünyanın tamamında
doğal gaz, elektrik, internet ve su faturalarının devletler tarafından ödenmeye
devam edilmesi. Peki, Türkiye’de durum nasıl işliyor? Ben söyleyeyim, kayyum
atanan belediyelerin…
ABDULLAH
GÜLER (İstanbul) – Doğal gaz, elektriğin borçlarını siliyor musunuz? Öyle talep
ediyor.
EBRÜ
GÜNAY (Devamla) – Başkan, müdahale edecek misiniz?
BAŞKAN
– Niye, size kimse bir şey söylemedi ya.
EBRÜ
GÜNAY (Devamla) – Başkan, oradan müdahale edip durup insicamımı dağıtıyorlar,
özellikle yapıyorlar.
MERAL
DANIŞ BEŞTAŞ (Siirt) – Sayın Başkan, önden o kadar… 
Ya,
Cora gerçekten…
ABDULLAH
GÜLER (İstanbul) – Bir dakika, yapmayın ama…
BAŞKAN
– Yani Sayın Cora, siz gelene kadar huzur içerisinde yönetiyorduk Meclisi.
ABDULLAH
GÜLER (İstanbul) – Yapmayın ama! Bir dakika, çok ayıp bir şey ama başka bir şey
söylüyoruz ya.
BAŞKAN
– Sayın Günay, buyurun…
BÜLENT
TURAN (Çanakkale) – Cora’nın hiç bir günahı yok Sayın Başkanım.
MERAL
DANIŞ BEŞTAŞ (Siirt) – Bir de hatibimizin süresi bitti.
Siz
devam edin.
EBRÜ
GÜNAY (Devamla) – Neyse ben konuşmaya devam edeceğim.
BAŞKAN
– Sayın Günay, siz her hâl ve şartta konuşursunuz diye biliyordum ama
sukutuhayale uğradım.
Buyurun,
devam edin.
EBRÜ
GÜNAY (Devamla) – Hayal meselesi değil Başkan, bakın, AKP’liler konuşmaya devam
ediyor, müdahale etmiyorsunuz. İnsicamımı dağıttılar, bu kadar basit yani.
BAŞKAN
– Buyurun.
BÜLENT
TURAN (Çanakkale) – HDP’den de en çok laf atan kendisi Başkanım bu arada.
EBRÜ
GÜNAY (Devamla) – Dünya Covid salgınına karşı mücadeleye devam ederken
arkadaşlar, çiftçiler bölgede hâlâ üretim yapmaya devam ediyorlar. Peki, ne
yapıyorlar biliyor musunuz? DEDAŞ, o izin verdiğiniz, yol verdiğiniz DEDAŞ,
onların desteklemelerine el koyuyor. Buna göz yummak, buna ortak olmaktır, bu
fırsatçılığa ortak olmaktır. Dünyanın her yerinde elektrik, internet, su
ödemeleri ücretsiz hâle getirilirken…
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi.
EBRÜ
GÜNAY (Devamla) – …maalesef, Türkiye’de sizlerin atadığı kayyumlar suya zam
yapmaya devam ediyor. Mardin Büyükşehir Belediyesi buna açık, net örnek;
üstelik yüzde 100 zam yaparak yüzde 2 olan bakım bedelini yüzde 4’e çıkartarak
suya zam yapmaya devam etti ve şunu da söylemeden geçemeyeceğim: Musluktan akan
sular çamurlu, buna rağmen zam yapmaya devam ediyorlar. (HDP sıralarından
alkışlar)
BAŞKAN
– Evet, Cumhuriyet Halk Partisi Grubu adına Sayın Engin Altay, buyurun. (CHP
sıralarından alkışlar) 
CHP
GRUBU ADINA ENGİN ALTAY (İstanbul) – Sayın Başkan, sizi ve yüce Genel Kurulu
saygıyla selamlıyorum.
Dünyanın
ve ülkemizin başına musallat olan corona virüsünün bir an önce, önce
Meclisimizde sonra ülkemizde, dünyada bertaraf edilmesini temenni ediyorum.
Sayın
Başkan, sayın milletvekilleri; ayrı ayrı olarak hepimiz, her siyasi parti, her
siyasi yetkili ve yürütme organı yetkilileri hem iyi niyetlerini ortaya koyuyor
hem oldukça hamasi nutuklarla, iyi niyet beyanlarıyla vatandaşa moral vermeye
çalışıyor. Yalnız bir şeyin unutulmaması lazım. Bu meselenin çözümünde birlik
şarttır. Bu meselenin çözümünde, dönemin ruhuna ve iklimine uygun olarak
hareket etme mecburiyeti vardır. 
Bunları
şunun için söylüyorum. Sayın Meclisin, yüce Meclisin müsaadesi olursa şu andan
sonraki konuşmamın bölümünü Sayın Cumhurbaşkanına, AK PARTİ Genel Başkanına
hitap ederek tamamlamak istiyorum. Şunun için bunu istiyorum. Ben, Erdoğan bu
konuda kötü niyetlidir demem, diyemem ama sürecin yürütülmesinde siyasi
mülahaza ve değerlendirmelerin, siyasi ayrışmaların şu kadarcık bile olsa
dikkate alınmasını ve buna göre tavır ve tutum belirlenmesini çok yanlış
buluyorum. 
Sayın
Cumhurbaşkanı bir kampanya başlattı, başlatabilir, hakkıdır, doğrudur. Bunun
Türkiye’nin, devletin gücü ve kudreti bakımından eleştirilecek yanları vardır,
zamanlamasıyla ilgili söylenecek söz vardır, amenna ama Türkiye’de siyaset çok
yoğun geçiyor, sadece Mecliste değil, tabanda da yoğun geçtiği için insanların
siyasi ayrışmalarından dolayı kimi ön yargılarının ve güvensizliklerinin
olmasını da yadırgamamak lazım. 
Şimdi,
hâl böyle olunca buradan şuraya gelmek istiyorum: Ankara ve İstanbul Büyükşehir
Belediyelerimiz başta olmak üzere bizim belediye başkanlarımızın da kanunun ve
Anayasa’nın kendilerine yüklediği görev ve sorumluluktan dolayı, evde tutulan,
evde kalan vatandaşlarımıza çare olmak gibi bir mecburiyetleri var. Aş isteyene
aş, erzak isteyene erzak, ısınmayla ilgili talepleri karşılamak, ilaç, gıda
vesaire aklınıza ne gelirse, bir insanın günlük yaşamını idame ettirmesi için
ne gerekiyorsa o konuda belediye başkanlarımız seferber olmuşlardır. Hiç
şüphesiz bunu belediyenin imkânlarıyla yapmaları mümkündür ama takdir edersiniz
ki koskoca Türkiye Cumhuriyeti devleti, hani “IMF’ye borç para veriyoruz.” diye
övünen devlet, hani “Suriyelilere 40 milyar dolar harcadık, 40 milyar daha
harcarız.” diyen devlet, hani “Kanal İstanbul'u özel sektör yapmazsa biz
yaparız, elhamdülillah şu kadar gücümüz var artık.” diyen devlet ve hani “Dünyanın
en büyük 17’nci ekonomisine sahibiz.” diye övünen devlet, daha bu virüs pik
yapmadan, daha ilk günlerde yardım kampanyası açmak zorunda kalmış ise
belediyelerimiz kendilerine gelen bu talepleri kıt kaynaklarla nasıl yapacak?
Elbette belediyelerimizin de bu yardımlara koşma mecburiyeti var. 
Vatandaş
iki şeyi dara düşünce arar; bir, devletini. Vatandaş için devlet şudur:
“Devletim güçlü olsun, büyük olsun, aman, benden uzak olsun.” Bilir ki vatandaş
dara düştü mü, “Çare!” diye bağırdı mı gelecek bir devleti vardır. Onu bilmesi
lazım. Bir de vatandaş yerelde, mahallinde sıkıştığı zaman ulaşabileceği,
derdine derman olacağı, yaralarını saracağı bir belediye başkanının olduğunu
bilir, o güvenle yaşar. Durduk yerde de bunlara seslenmez. Şimdi, vatandaş seslenmeye
başladı. “Evde kal.” diyoruz. Yetmez, biz, artık yürütmeye diyoruz ki: “Evde
kal.” geçti, sen “Evde tut.”; evde tutmanın çaresini bul. Ama hâl böyleyken
şimdi, bir manzarayla karşı karşıyayız. “Ey Ankara Büyükşehir Belediye Başkanı
Mansur Yavaş, Ey İstanbul Büyükşehir Belediye Başkanı Ekrem İmamoğlu, siz, bu
virüsle mücadele için belediyenize bağış yapmak isteyenlerin bağışlarınızı
alamazsınız.” Niye alamazsınız? 2860 sayılı Yardım Toplama Kanunu’na aykırı.
Her bağış yapan bağışçı için bankaya “Belediye Başkanı olarak bu bağışı kabul
ediyorum.” yazısı göndereceksin diye bir dayatmayla, Sayın Cumhurbaşkanımızın
dayatmasıyla Ekrem İmamoğlu, Mansur Yavaş ve diğer belediyelerimiz karşı
karşıya. Şu denebilir: “Hep birlikte, bir havuzdan yapalım.” Denebilir, talep
edilebilir. Uyulur, uyulmaz ama bunu Sayın Cumhurbaşkanı eğer böyle istiyor
idiyse şu Mecliste grubu bulunan, en azından grubu bulunan 5 siyasi partinin
Genel Başkanları ve Eş Genel Başkanlarıyla bir araya gelebilmeliydi; sarayda
gelmesine gerek yok, Çankaya Köşkü bunun için çok müsaitti. 
Sayın
Cumhurbaşkanı: “Ben bu krizi AK PARTİ olarak yendim.” diyecekse bunu
diyemeyecek, olmaz. Milletin aklıyla alay etmenin, milletin aklını küçümsemenin
bir âlemi yok. Bu krizi Hükûmet yenmeyecek. Bu krizi yener ise Türkiye
Cumhuriyeti devleti, milletiyle birlikte yenecek. (CHP ve İYİ PARTİ
sıralarından alkışlar) Bunun bilinmesi lazım. 
Bunu
şunun için de söylüyorum: Şimdi, evet, 2860’a göre, Yardım Toplama Kanunu’na
göre belediyelerimizin yardım kampanyası açmak için Maliyeye başvurmaları
lazım. Ama belli ki şimdiden ipe un seren yürütme, belediyelerimizin bu
taleplerini reddedecek. Peki, belediye başkanlarımız kendilerine feryadı ulaşan
vatandaşlarımıza yardım etmeyecek mi? Edecek, gerekirse başka hizmetlerden
kısacak, edecek. Bugün, Ankara Milletvekilimiz Tekin Bingöl -örnek diye
söylüyorum- Ankara Büyükşehir Belediyesinin -kendi seçim bölgesi olduğu için-
bağış hesabına -ki bu hesap 2016’da açılmıştır, bu işe özel bir hesap da
değildir- para yatırmak istedi, rakamı vermeyeyim, iyi de bir rakam; banka
“Bunu alamam, bu konuda bloke var.” dedi.
Şimdi,
bunu yaparsanız, böyle bir krizde bile Sayın Cumhurbaşkanım, toplumu
ayrıştırmış olursunuz, bölmüş olursunuz. Ben bir konuşmada dedim ki: Şimdi,
Sayın Cumhurbaşkanı “Evde kalın.” diye söyleyince babam fanatik bir CHP’lidir,
onu dinlemez, inadına sokağa çıkar, onun için ben bu ekranlardan babama çağrıda
bulunuyorum, “Evde kal.” Burada bir tatlı mesaj var aslında. Sayın Kılıçdaroğlu
da Sayın Bahçeli de HDP’nin Eş Genel Başkanları da İYİ PARTİ’nin Sayın Genel
Başkanı da “Evde kal.” çağrısı yaptı. “Evde kal.” konusunda mutabıkız. “Yardımı
ya ben yaparım ya hiç kimse yapmasın.” diyemeyiz.
Sayın
Cumhurbaşkanım, herkes işini yapıyor. Bak, bugünden beri teşekkür ediyoruz; şükran
minnet duygularımızı, gönül vefa borcumuzu dillendiriyoruz sağlık
çalışanlarımıza. Yürütme -Sağlık Bakanı- elbette işini yapıyor, siz Sayın
Cumhurbaşkanı işinizi yapıyorsunuz ama bırakın belediyeler de işini yapsın.
Böyle bir dönemde, belediyelerin “Ben yardım etmek istiyorum, benim şu paramla
evden çıkamayan ama işini kaybetmiş 10 aileye her ay biner lira verin.” diyen
insanların bu parasını, bu yardımını, bu helalini, bu sadakasını, bu dayanışma
duygusunu -adına ne derseniz deyin- engellerseniz, bundan millet razı olmaz,
Allah da razı olmaz.
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi Sayın Altay.
ENGİN
ALTAY (Devamla) – Sayın Cumhurbaşkanı, Sayın Recep Tayyip Erdoğan, bu akşam
-hangi saatte uyursunuz bilmem- başınızı yastığa koyduğunuzda, gel, buradaki
herkesin niyetinin ayrı ayrı bile olsa yangını söndürmek olduğu bilinciyle,
vicdanınla üç dakika bu konuyu bir düşün. Ben, yüce Meclisin bir üyesi olarak,
bu milletin bir evladı olarak, siyaseten size çok karşı birisi olarak sizden
rica ediyorum; bu milletin bir ferdinin gece yatağa aç girmemesi için size
yalvarıyorum Sayın Cumhurbaşkanım: Gelin, bu inadınızdan vazgeçin, bırakın
herkes işini yapsın, belediyelerimiz işini yapsın ve unutmayın Sayın
Cumhurbaşkanım, yangın bir kovayla sönmez, yangın olduğu zaman, herkes eline
bir kova alır, yangına koşar.
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi.
ENGİN
ALTAY (Devamla) – Başkanım, müsaade ederseniz…
Belediye
başkanlarımızın siyaset yapmak gayesi yoktur; tıpkı sizin gibi, devlet gibi,
yürütme gibi, ellerine bir kova alıp vatandaşların maşrapayla doldurduğu büyük
kovalarla yangını söndürmek arzuları vardır. 
Sayın
Cumhurbaşkanı, gelin, bu konuda müsamahakâr olun ya yardım kampanyası başvurusuna
müsaade edeceğinizi, olur vereceğinizi açıklayın ya da 2860’ı 5393 ve 5216’yla
birlikte yorumlayarak belediye başkanlarımızın önünde engel olmayın diye 82
milyon adına, 82 milyonun feryadını yüce Meclis üzerinden size ulaştırıyorum.
Bu akşam yatağa yattığınızda bu konuyu iki dakika düşünmeniz için sizden çok
ama çok ricada bulunuyorum.
Genel
Kurulu saygıyla selamlıyorum efendim. (CHP ve İYİ PARTİ sıralarından alkışlar)
BAŞKAN
– Gruplar adına son söz AK PARTİ Grubu adına Sayın Bülent Turan.
Buyurun.
(AK PARTİ sıralarından alkışlar)
AK
PARTİ GRUBU ADINA BÜLENT TURAN (Çanakkale) – Sayın Başkan, değerli
milletvekilleri; Genel Kurulu saygıyla selamlıyorum. 
Öncelikle,
Grup Başkan Vekilinin konuşmasını -samimi niyetlerle konuşmasını- dikkatle,
takdirle izlediğimi ifade etmek istiyorum. Bakınız, sabahtan beri değişik
konularda her partimizin eleştirileri oldu, yaklaşımları oldu. Fakat öne çıkan
mesele, özellikle, bu kampanya meselesiyle ilgili tespitler ve tetkikler oldu. 
Değerli
arkadaşlar, önümüzdeki sorun ortak bir sorun; bu sorunun partisi, ideolojisi
yok. Risk, hepimiz için eşit derecede var, o yüzden daha dikkatli bir çalışma
temposuyla, daha dikkatli bir usulle süreci devam ettirmeye çalışıyoruz. 
Devletimiz
önemli tedbirler aldı, önemli adımlar attı. Türkiye diğer ülkelere nazaran bu
sorunla çok daha geç karşı karşıya kaldı. Birçok alanda da devletin güçlü
yaklaşımıyla, özellikle her insanımızın -hangi kurumun sigorta imkânından
faydalanırsa faydalansın- eşit derecede her hastaneye gidecek olması; en zenginimizin,
en fakirimizin, vekilimizin, bürokratımızın aynı şartlardan istifade etmesi
devletimizin büyüklüğüne iyi bir örnek.
Bunun
yanında, Sayın Başkan, değerli arkadaşlar; bu süreçte birçok iş adamımız,
birçok işçimiz, birçok muhtarımız ısrarla partimizden, devletimizden, değişik
kurumlarımızdan “Yardım kampanyası yapın.” diye istekte bulundu. Bu, asla
devletin acziyeti falan değil tam aksine devlet millet kaynaşmasının iyi bir
örneği olarak ortaya kondu. Devletin parası olmadığından falan değil ama devlet
ve millet, büyük bir sorunda beraber, omuz omuza yol yürümenin bir fotoğrafını
ortaya koymuş oldu. O yüzden bu kampanyayı sanki sadece Türkiye’de var, dünyada
yokmuş gibi lanse etmenin “Devletin falanca fonunda para kalmadı da ondan bunu
yapıyorsunuz.” tarzı eleştirilerin doğru olmadığı kanaatindeyim. Kaldı ki
birçok Avrupa ülkesi de bu konuda benzer çalışmalar yaptı. 
Bunun
yanında, elimde resmî bir rapor var; devletimizin bu konuda ne kadar büyük
mesafe aldığının en güzel göstergesi; Kişi başına düşen yoğun bakım ünitesine
baktığımızda Amerika’nın 34 kişi, Almanya’nın 30 kişi, İtalya’nın 12,
Fransa’nın 11 olduğu bu oranda Türkiye, bakın arkadaşlar, kişi başına düşen
yoğun bakım ünitesi sayısında 40’la 1’inci. Yoğun bakım ünitesi sayısında
Amerika’dan, Almanya’dan, Fransa’dan, İtalya’dan çok daha ileri bir yerdeyiz.
Bunlar kıymetli veriler.
GÜLÜSTAN
KILIÇ KOÇYİĞİT (Muş) – Çünkü yoğun bakımlar para kazandırıyor.
BÜLENT
TURAN (Devamla) – Anlayamadım Sayın Vekilim. 
GÜLÜSTAN
KILIÇ KOÇYİĞİT (Muş) – Yoğun bakımlar para kazandırıyor.
BÜLENT
TURAN (Devamla) – Rahatsız mısın bundan da?
GÜLÜSTAN
KILIÇ KOÇYİĞİT (Muş) – Hayır. 
BÜLENT
TURAN (Devamla) – Rahatsız olmayın, bir defa da “Bravo.” deyin.
GÜLÜSTAN
KILIÇ KOÇYİĞİT (Muş) – Ticari faaliyet...
BÜLENT
TURAN (Devamla) – Bir defa da “İyi yapmışsınız.” deyin. (AK PARTİ sıralarından
alkışlar) Bir defa da “Milletimizle beraber, omuz omuza, ne güzel.” deyin.
Bunlar yanlış şeyler değil. Ben bundan gurur duyuyorum. Bir AK PARTİ’li olarak
değil, bu milletin bir ferdi olarak gurur duyuyorum, siz de duyun lütfen. 
GÜLÜSTAN
KILIÇ KOÇYİĞİT (Muş) – Keşke amacınız para olmasaydı, biz de gurur duyardık.
BÜLENT
TURAN (Devamla) – Değerli arkadaşlar, devletimizin gücünden hiçbir endişemiz
yok fakat hukukun üstünlüğü esastır. Bazen beğenmesek de bazen kızsak da hatta
anlamada sıkıntı yaşasak da mevzuat önümüzde -hepimizin değiştirilmesi
teklifiyle beraber söylüyorum- bir engel olabilir. Bakınız, Sayın Grup Başkan
Vekilinin iyi niyetlerle söylemiş olduğu yaklaşımı önemsiyorum ama şu açıklamayı
yapmak durumundayım: Millî Dayanışma Kampanyası, ihtiyaç sahiplerimize her bir
ferdimizin destek olacağı, hangi süreçle ve usulle yardımların iletileceği de
çok açık olan bir dayanışma örneği. Önümüzde 2860 sayılı bir Yasa var. Yasa
özel, sadece yardım kampanyalarını düzenleyen bir yasa. Bu Yasa’nın 6’ncı
maddesi, yetkili makamlardan izin almadan vakıf, dernek, belediye vesaire
yardım iznini vermiyor. Bunları eleştirebiliriz “Belediye başkanları seçilmişse
ilgili kontrollerle beraber bu kampanyaları yapabilir.” diyebiliriz ama
önümüzde –bir daha diyorum- bir kanun var ve bir maddesi var. Bu maddeye göre
de AK PARTİ’li veya CHP’li veya başka partili hangi belediye izin almadan bu
adımı atmışsa bakanlık da adım atmış, mevzuatın gereğini yapmış. Bireysel
olarak şunu söyleyeyim: Hak etmeyenleri gündeme taşımak onları büyütmek demek
aslında. O yüzden “aman ne iyi” demiyorum ama Sayın Grup Başkan Vekili,
önümüzde bir mesele var, niyetiniz iyi olabilir, baş tacı ama diyorum ki bu
meselenin teknik olarak halli gerekir. “El koymak.” falan değil, yasal olmayan
adımdan dolayı bir adım atmak söz konusu. O yüzden iyi niyetli olan yaklaşıma
ilgililerin mutlaka cevap vereceğine…
(Mikrofon
otomatik cihaz tarafından kapatıldı)
BAŞKAN
– Tamamlayın lütfen sözlerinizi Sayın Turan. 
BÜLENT
TURAN (Devamla) - …bu konunun böyle siyasi polemikten, kavgadan, tartışmadan
uzak olarak değerlendirileceğine ve en doğru kararın hukukun üstünlüğü prensibi
gereğince verileceğine inanıyorum. Yoksa herkes yardım etmek istiyor, herkes istediği
vakfa, istediği derneğe, istediği belediyeye bu işi yapmak istiyor; herkes bu
sorunun bir tarafından destek olup, omuz verip çözülmesini istiyor. Bu mesele
ortak meselemiz. Nasıl ki bu ortak meselede omuz omuza yürüyebiliyorsak benzer
teknik konuların da çözümünde omuz omuza hareket edebiliriz. 
Bu
vesileyle, ben, devletimizin bu konuda aldığı kararların, attığı adımların ne
kadar kıymetli olduğunu, bireysel olarak hepimizin yapacakları olduğunu,
vatandaşlarımızın özellikle sosyal mesafe başta olmak üzere tüm uyarılara
dikkat etmesi gerektiğini, sosyal medya tarzı farklı alanlardan değil, ilgili
kurumlardan olan uyarıların ciddiye alınması gerektiğini tekrar ifade ediyor,
Genel Kurulu saygıyla selamlıyorum. (AK PARTİ sıralarından alkışlar) 
BAŞKAN
– Sayın Altay…
V.- AÇIKLAMALAR (Devam)
34.- İstanbul Milletvekili Engin Altay’ın, Çanakkale Milletvekili Bülent
Turan’ın 50 sıra sayılı Kanun Teklifi’nin 2’nci maddesi üzerinde AK PARTİ Grubu
adına yaptığı konuşmasındaki bazı ifadelerine ilişkin açıklaması
ENGİN
ALTAY (İstanbul) – Şimdi Sayın Turan niye söz aldı bilmiyorum. Ben
Cumhurbaşkanına hiçbir eleştiri getirmedim.
BÜLENT
TURAN (Çanakkale) - AK PARTİ Grubu adına aldım Sayın Başkan.
ENGİN
ALTAY (İstanbul) – AK PARTİ Grubuna da eleştiri getirmedim. Ancak bir şey
söyleyeyim, orada tabii mikrofonda tek konuşurken vatandaşlar sizden önce ne
konuşulduğunu bilmeyebilir, beni dinlememiş olabilir, şunun bilinmesi lazım:
Madem bu kadar samimiyseniz, benim mesajım herhâlde Beştepe’ye gitmiştir,
Fahrettin Altun biraz sonra çıkar “Sayın Cumhurbaşkanımız Ankara ve İstanbul
Büyükşehir Belediye Başkanlarımızın yardım toplama kampanyalarına uygun görüş
vermektedir.” der, mesele hallolur. Bunun hamasetini yapmak yerine burada bir
samimiyet testinden geçiyoruz, bunu hep beraber göreceğiz.
Teşekkür
ederim.
X.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
2.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükümeti ile Filistin Devleti Hükümeti Arasında
Filistin-Türkiye Dostluk Hastanesi’nin Gazze’de Ortak İşletilmesi ve Devri ile
Filistin Vatandaşlarının Tıpta Uzmanlık Eğitimini Türkiye’de Almasına Dair
Protokolün Onaylanmasının Uygun Bulunduğuna Dair Kanun Teklifi (2/1456) ve
Dışişleri Komisyonu Raporu (S. Sayısı: 50) (Devam)
BAŞKAN
– Madde üzerinde şahıslar adına söz talebi Sayın Murat Emir’in.
Buyurun
Sayın Emir. (CHP sıralarından alkışlar)
MURAT
EMİR (Ankara) – Sayın Başkan, değerli milletvekilleri; Genel Kurulu saygıyla
selamlıyorum.
Sayın
Grup Başkan Vekili Bülent Turan biraz önceki konuşmasında bu yasa işlerinden
oldukça iyi anladığını ortaya koymuş oldu. 
Şimdi,
bir soruyla başlayayım değerli arkadaşlar: Cumhurbaşkanlığı bir yardım
kampanyasını nasıl başlatabilir? Hukuk devletinde böyle bir kampanyanın
başlatılabilmesinin yolu, ancak ve ancak Cumhurbaşkanlığı kararıyla olabilir.
Peki, şu anda bir Cumhurbaşkanlığı kararı söz konusu mu? Size söyleyeyim:
Hayır. Dolayısıyla dün akşam Sayın Cumhurbaşkanının başlatmış olduğu yardım
kampanyası şu hâliyle yasal dayanaktan yoksundur. Şimdi, yasal dayanaktan
yoksun bir şekilde Aile, Çalışma ve Sosyal Hizmetler Bakanlığı adına para
toplanmaktadır ama bunun yasal dayanağı yoktur arkadaşlar. Tabii, tek adam
rejimi olduğu için siz o tek adamın ağzından ne çıkarsa onun aslında geçerli ve
tutarlı olduğunu düşünüyorsunuz ama değil. Peki, bu durumda Cumhurbaşkanının
bir an evvel bu kararı çıkarması gerekir mi? Evet, tabii gerekir. Peki, buna
niye takılıyoruz biz? Yani şunu diyebilirsiniz: “Ya, yarın bu karar çıkar, ne
var bunda?” Ama olmaz öyle çünkü o kararda bu paraların ne şekilde
toplanacağının ve ne şekilde harcanacağının yazılması gerekir. Daha önce Elâzığ
depremi için toplanan paralarda yine böyle bir karar söz konusu. Peki, bu niye
önemli arkadaşlar? Çünkü siz para toplayıp harcamama konusunda sabıkalı bir
iktidarsınız. 15 Temmuz şehit yakınları ve gazileri için toplanan paraların
üstüne yattınız, tek kuruşunu harcamadınız, hâlâ orada hesaplarda duruyor.
SALİH
CORA (Trabzon) – Yalan, yalan. 
MURAT
EMİR (Devamla) – Beşiktaş saldırısından sonra toplanan paralar için de aynı
şeyi yaptınız. Dolayısıyla mutlaka ve mutlaka buna bir yasal dayanak
oluşturulması lazım. 
Peki,
Süleyman Soylu burada bir yasal eksiklik varken niye burayla ilgilenmez de
büyükşehir belediye başkanlarımızın açtığı kampanyayla ilgilenir? Bunu anlamak
mümkün değil. 
Değerli
arkadaşlar, “millî birlik, beraberlik” diyorsak “herkesin dayanışması” diyorsak
“Bu krizden, bu salgından ancak ve ancak herkesin el ele vermesiyle, herkesin
omuz omuza vermesiyle kurtulabiliriz.” diyorsak mutlaka herkese bu olanağın da
sağlanması gerekir. Bu nedenle ilgilileri bugünkü, bu, 2016’dan beri yapılan
bağış toplama konusundaki kıskançlıklarından vazgeçmeye çağırıyorum. Bu mutlaka
çözülmesi gereken bir şeydir. Bu konu üzerinde çok fazla durmayacağım. 
Önemli
bir konu değerli arkadaşlar, Sağlık Bakanlığı veri paylaşımı konusunda,
iletişim konusunda sınıfta kalmıştır; doğru bilgileri paylaşmamaktadır, çeşitli
nedenlerle yanlış bilgiler üzerinden yürünmektedir ve bilerek de bilgiler
saklanmaktadır. Hangi bilgiler? Öncelikle Covid-19’dan dolayı kaybettiğimiz
vatandaşlarımızın şehirlerinin, yaş gruplarının ve mesleklerinin mutlaka
açıklanması gerekir. Bu, bizim bu salgınla mücadelemizde bize yol gösterecek önemli
bir veridir. Bütün dünya bunları bilirken bizim Türkiye’de bunu bilmememiz
mümkün değil. Dolayısıyla, burada Kişisel Verilerin Korunması Kanunu’nun bir
ihlali varmış gibi, o kanunun arkasına saklanıp kendi kafanıza göre bir
gizlilik, bir perdeleme yapmanızı asla doğru bulmuyoruz. 
Diğer
bir konu arkadaşlar, başından beri söylüyoruz, “Test yapın.” diyoruz
yapmıyorsunuz.
SALİH
CORA (Trabzon) – 10 bin test yapılmış ya, az mı?
MURAT
EMİR (Devamla) – Daha yeni yeni günlük 10 bin sayısına yaklaşmaya başladık ama
bu çok geç kalınmış sayılardır. Bakın, dünya artık günde 30 bin test sayısını
konuşuyor. Test yapacaksınız, bulacaksınız ve hemen katı izolasyon
uygulayacaksınız. İzolasyon konusunda da geç kalıyoruz, gevşek davranıyoruz.
Mutlaka ve mutlaka vatandaşlarımızı katı izolasyonla evlerinde tutmamız
gerekiyor. Nerede bir Covid-19’lu coronavirüs hastası görsek, onları bulduğumuz
anda tecrit etmek, izole etmek zorundayız. Şimdi, bunlar yapılmadan yol
alınmaya çalışılıyor, bir karanlıkta yürünmeye çalışılıyor ve maalesef
başarısız kalıyoruz. 
Yine
aynı şekilde, değerli arkadaşlar, veri eksikliğinin, sayı eksikliğinin bir
sebebi de testlerin bazen yapılmaması bazen de bilimsel açıdan negatif
çıkmasıdır. Oysa biliyorsunuz, bizim Sağlık Bakanlığımızın algoritmasına göre
de klinik bulgular ve radyolojik bulgular olduğu anda ona Covid-19 hastası
tanısı konur ve tedaviye başlanır. 
(Mikrofon
otomatik cihaz tarafından kapatıldı) 
MURAT
EMİR (Devamla) – Sayın Başkan, tamamlıyorum. 
BAŞKAN
– Tamamlayın sözlerinizi lütfen. 
MURAT
EMİR (Devamla) – Ancak bu kişiler bir şekilde hayatlarını kaybederlerse bunlar
Covid-19 eksi olarak kayıtlara geçmiyorlar. Bu da bir sebep. Dolayısıyla şunu
biliyoruz: Aslında bu hastalık zannettiğimizden çok daha yaygın, biz buz
dağının ancak görünen kısmıyla mücadele ediyoruz. Ancak ve ancak hep beraber
aklı ve bilimi ön plana alarak bu sorundan kurtulabiliriz. Sağlık Bakanlığını,
özellikle Bilim Kurulunu daha çok dinlemeye, siyasi kaygılardan arınmaya ve
sağlıklı ve tutarlı iletişim kurmaya davet ediyorum. 
Genel
Kurulu saygıyla selamlarım. (CHP sıralarından alkışlar) 
BAŞKAN
– Maddeyi oylarınıza sunuyorum: Kabul edenler... Etmeyenler... Kabul
edilmiştir. 
HAKKI
SARUHAN OLUÇ (İstanbul) – Sayın Başkan...
BAŞKAN
- Sayın Oluç, buyurun. 
V.- AÇIKLAMALAR (Devam)
35.- İstanbul Milletvekili Hakkı Saruhan Oluç’un, Mazıdağı Belediyesi Eş
Başkanı Nalan Özaydın’ın Covid-19 tanısıyla tahliye edildiğine, cezaevlerindeki
sorunun hafife alınmaması gerektiğine ilişkin açıklaması
HAKKI
SARUHAN OLUÇ (İstanbul) – Sayın Başkan, teşekkür ederim. 
Sayın
vekiller, biraz evvel bizim hem Grup Başkan Vekilimizin hem de hatip olan
vekilimizin cezaevleriyle ilgili yaptığı konuşmada bazı bilgiler vermiştik,
şimdi netleşti, tekrar size bu bilgiyi vermek istiyorum. 
Nalan
Özaydın bizim Mazıdağı Belediye Eş Başkanımızdır, cezaevindeydi. Bugün Mardin
4. Ağır Ceza Mahkemesi tarafından az evvel “Covid-19 tanısı” denerek tahliye
edildi. Bu Nalan Özaydın arkadaşımız Tarsus Cezaevindeydi, oradan Mardin
Cezaevine sevk edilmişti. Dolayısıyla bugün işaret ettik, siz “Yok.” dediniz
ama araştırın bunu. Şu demektir bu konu: Tarsus ve Mardin cezaevlerinde
Covid-19 tanısı konmuş 1 kişi vardı ve bunun sonucunun nerelere kadar
ulaştığını şimdi biz bilmiyoruz, sizin bunu araştırmanız lazım. Dolayısıyla
cezaevlerindeki sorun ciddidir, büyüktür, bunu hafife almayın, verdiğimiz
bilgileri kulak arkası etmeyin diye söylemek istiyoruz.
Teşekkür
ederim. 
BAŞKAN
– Evet, Sayın Turan, buyurun. 
36.- Çanakkale Milletvekili Bülent Turan’ın, İstanbul Milletvekili Hakkı
Saruhan Oluç’un yaptığı açıklamasındaki bazı ifadelerine ilişkin açıklaması
BÜLENT
TURAN (Çanakkale) – Sayın Başkan, suçu, görüşü, ideolojisi ne olursa olsun
cezaevindeki bir insan devlete emanettir. O yüzden her sağlık meselesinin
önemle, dikkatle mutlaka takibi gerekir. 
Sayın
Grup Başkan Vekili o görüşmede yoktu muhtemelen, Kırşehir için böyle bir bilgi
verdik ama eğer dedikleri gibiyse zaten bunu konuşuruz, tekrar değerlendiririz.
Adalet Bakanımızın defaatle yaptığı açıklama var. Bu konuda çok hassasız, insan
canı üzerine politika yapmayız, insan canı üzerine daha hassas davranırız. Eğer
böyle bir şey varsa tabii ki bunun gereğini hem Sağlık Bakanlığı hem Adalet
Bakanlığı yapacaktır Sayın Başkanım.
BAŞKAN
– Buyurun Sayın Oluç.
37.- İstanbul Milletvekili Hakkı Saruhan Oluç’un, Çanakkale Milletvekili
Bülent Turan’ın yaptığı açıklamasındaki bazı ifadelerine ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
Biraz
evvel arkadaşınız, vekil arkadaşınız bu konuda bilgiyi bize, buraya gelip
sormuştu. Evet, biz söylemiştik, ben bunun için hatırlatıyorum ve çok yeni,
yani, Mardin 4. Ağır Ceza Mahkemesi de, tanı konduğu için, Covid-19 olduğu için
tahliye kararı verdiğinden özellikle tekrar vurgulamak istedim.
Teşekkür
ediyorum. 
BAŞKAN
– Birleşime beş dakika ara veriyorum. 
Kapanma Saati: 19.41
DÖRDÜNCÜ OTURUM
Açılma Saati: 20.08
BAŞKAN: Başkan Vekili Süreyya Sadi BİLGİÇ
KÂTİP ÜYELER: Emine Sare AYDIN (İstanbul), Nurhayat
ALTACA KAYIŞOĞLU (Bursa)
-----0-----
BAŞKAN
– Sayın milletvekilleri, Türkiye Büyük Millet Meclisinin 75’inci Birleşiminin
Dördüncü Oturumunu açıyorum.
50
sıra sayılı Kanun Teklifi’nin görüşmelerine devam ediyoruz.
X.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
2.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükümeti ile Filistin Devleti Hükümeti Arasında
Filistin-Türkiye Dostluk Hastanesi’nin Gazze’de Ortak İşletilmesi ve Devri ile
Filistin Vatandaşlarının Tıpta Uzmanlık Eğitimini Türkiye’de Almasına Dair
Protokolün Onaylanmasının Uygun Bulunduğuna Dair Kanun Teklifi (2/1456) ve
Dışişleri Komisyonu Raporu (S. Sayısı: 50) (Devam)
BAŞKAN
– Komisyon yerinde.
3’üncü
maddeyi okutuyorum:
MADDE 3- (1)
Bu Kanun hükümlerini Cumhurbaşkanı yürütür.
BAŞKAN
– Gruplar adına madde üzerinde ilk söz, İYİ PARTİ Grubu adına Sayın İsmail
Tatlıoğlu’nun.
Buyurun
Sayın Tatlıoğlu. (İYİ PARTİ sıralarından alkışlar)
İYİ
PARTİ GRUBU ADINA İSMAİL TATLIOĞLU (Bursa) – Sayın Başkan, Parlamentomuzun çok
saygıdeğer mensupları; gerçekten de endişenin çok yüksek olduğu bir dönemde
Mecliste çalışmanın da kendine ait bir sıkıntısı var ve bu çerçevede yasama
konularını görüşme sürecindeyiz. 
Şimdi
uluslararası bir anlaşma üzerine mütalaa ve münazara ediyoruz ve aynı zamanda
da uluslararası bir tehditle karşı karşıyayız. Biraz önce Sayın Bakanla sohbet
ederken şöyle dedik: Herhâlde şu kriz sonrası dünyada konuşulanların yarısı
çöpe gidecek, belki konuşanların da yarısı artık siyaset sahnesinde veya sivil
toplum sahnesinde olmayacak. 
Nedir
konu? Tabii ki gerçekten İkinci Dünya Savaşı’ndan sonraki en büyük tehdit
algısını konuşuyoruz. Bütün dünyayı ve bütün ülkeleri etkiliyor. Bu çerçevede
bütün ülkeler de kendilerine ait ödevleri yapmak durumundalar, kendi ödevlerini
en iyi şekilde yapma gayreti içerisindeler, ortak akıl üretmek ve kaynakları
harekete geçirmek amacındalar. Biz böyle bir toplantılar silsilesi yaptık ve
İYİ PARTİ olarak beş temel önceliğimiz var kendi ev ödevimizde. Bugün için ilk
5 sorun şu: 
Birincisi:
Sağlıkta açık bilgi ve veri eksikliği, şeffaflık. Bu konudaki endişelerin
tamamen giderilmesi gerekiyor.
İkincisi:
Sanayici, esnaf, çiftçi ve KOBİ’lerin önce nakit açığının, sonra da gelir
eksikliğinin giderilerek bu ekonomik aktörlerin ekonomik alanda kalmalarının
devamını sağlamak.
Üçüncüsü:
Hane halkı gelir düşüşüne bağlı ekonominin durdurulmasını engellemek ve bir
adım sonra da geçim endişesini ortadan kaldırmak.
Dördüncüsü:
Şu anda oluşan ve hepimizin de şahitlik ettiği, kamu yönetiminde kargaşa ve
bilgi kirliliğinin önemli bir unsur olduğunu, problem olduğunu görüyoruz.
Beşincisi
de, krizin uzaması durumunda gıda tedarikinin çok ciddi bir tehdit olduğunun
hep beraber -herhâlde- farkında olduğumuzu düşünüyoruz.
Bunlar
bizim İYİ PARTİ olarak beş öncelikli sorun olarak gündemimizde duruyor.
Çok
değerli arkadaşlar, sabahtan beri -biraz konuya da baktığımızda- gerçekten bu
önceliklerimizi biraz şaşırmış durumda gidiyoruz. Neyi tartışıyoruz?
Belediyelerin yaptığı yardımların ve buna bağlı olarak Cumhurbaşkanının yardım
kampanyasını tartışıyoruz. Elbette ki buna sıra gelecek. Çünkü, nakit akışı,
gelir eksikliğinden sonra geçim sıkıntısı başlayacak, ekmek derdi başlayacak ve
o zaman bu yardım kampanyalarına sıra gelecek. Milletimiz bunu her zaman yaptı
ve görevi yerine getirdi, her zaman. Bakın, çok yakın tarihte, rakamları üst
üste koyduğumuzda 650 milyon liralık bir rakam var ortada. 15 Temmuz için 309
milyon lira toplanmış, İdlib için 168 milyon toplanmış, medyada yine bağlı
olarak 73 milyon toplanmış, Elâzığ deprem bölgesi için 100 milyon toplanmış ama
yine bunlarla ilgili de nerede kullanıldığıyla ilgili bir açık bilgi yok. 
Bakın,
biz geçen gün Sinop’u ziyaret ettik, Sinop Ticaret Odasının Başkanıyla görüştük
-Sinop milletvekili var mı bilmiyorum- çocuğunu İstanbul Beşiktaş’taki terör
olayında kaybettiğimiz bir vatandaşımız ve dedi ki: “Benim ihtiyacım yok ama bu
para beni bulursa çocuğumun yerine öğrencilere burs dağıtacağım.” Bu para henüz
onu bulmamış. Bu para, 309 milyon lira henüz 15 Temmuz şehit ve gazilerinin 1
tanesini bile bulmadı. Evet, bu para yendi, yedirildi, uçuruldu demiyoruz ve bu
paranın toplamı 650 milyon lira; tutun bir o kadar da topladık, 1 milyar 300
milyon lira. 
Peki,
nedir lazım olan Türkiye’ye? Arkadaşlar, hiç lafı döndürmeye gerek yok; devlet
masanın üzerine asgari 400 milyar lira koymalı, kaynak olarak koymalı çünkü
bunun maliyeti, bütün ülkelerin millî gelirlerinin yaklaşık yüzde 8 ile 10’u
arasında. 4,8 trilyonluk bir gayrisafi millî hasılası olan Türkiye asgari 400
milyar liralık bir bütçe koymalı ve bunu devlet yapmalı. Bugün devletin yapması
gereken şeyler var. Bugün “Devlet niçin vardır?” sorusunun cevabını toplumun
arayacağı bir yerdeyiz. Bugün “Sosyal güvenlik kurumları neden vardır?”
sorusunun cevabını arayacağımız yerdeyiz. Yoksa Cumhurbaşkanlığı veya Hükûmet
ile belediyelerin yarışacağı bir Türkiye olmamalı bu. Yani bu, maalesef, bir
rol kapma. Sabahleyin Sayın Genel Başkan Meral Akşener Hanım’ın üçer aylık
maaşını belediyelere vermesinden sonra böyle bir şeyle karşılaştık. Bakın,
bunlar AK PARTİ’nin ilk dönemlerinde kendi şikâyet ettiği şeylerdi. Çok arkadan
geliniyor. Sayın Cumhurbaşkanının 19 Marttaki ilk açıklamaları da böyle; eksik,
ortak akıl üretilmiyor. Çok net söylüyorum, Sayın Cumhurbaşkanı kekeme komutan
gibi, taarruz emri anlaşılınca savaş bitmiş oluyor. Bir kompakt, bütün bir
çözümleyici maddeler yok. Bakın, yapılanlardan en önemli yaptırım bir tek kısa
çalışma ödeneği. Bakın, 1999 yılında çıkmış işsizlik sigortasına bağlı
geliştirilmiş bir model, bu var zaten. Ne yaptık? Evet, doğru bir şey yaptık,
bunun şartlarını esnettik. Bunun dışında ortada ciddi bir şey yok. Şimdi 5 bin
liranın altında düzenli geliri olanlara 10 bin lira kredi. Bu kredi var zaten,
bankalar böyle mikro kredilerin peşinde koşuyorlar. Burada devletin bir payı
yok. Bakın arkadaşlar, devletin payı şurada olmalı: 3 milyon 150 bin KOBİ’miz
var bizim. Sahipleri hariç 13 milyon 500 bin çalışanı var. Bunu yapıyorlar.
Devlet şunu yapmalı: KOBİ’lere çalışan başına onar bin lira asgari para tedarik
etmeli, emre amade kredi tahsis etmeli. Bu 135 milyar lira eder, çok para değil
Türkiye’nin kredi hacmine baktığımızda. Bir yıl faizsiz kredilendirse bunun
maliyeti 12 milyar lira olur, bilemedin 10 milyar lira. Yani, 1,5 milyar dolar
bir maliyete katlanacak devlet ama 135 milyarı emre amade edecek. 25 kişi
çalışıyorsa KOBİ’de 250 bin liralık krediye sahip olacak, nerede ihtiyacı varsa
orada kullanacak. Dünya bunu böyle yapıyor. Yoksa biz bugün maalesef belediye
yardım paketleriyle uğraşıyoruz. Yapmasın mı, bir belediye ihtiyaç sahiplerine,
fakir fukaraya yardım etmesin mi? Bu belediyeler daha önce AK PARTİ’de olsaydı
itiraz edecek miydik? Bunu kim ederse yanlış yapıyor, vicdanen deyin.
İnanmadığımız sözleri söylemekte çok mahir olmuşuz. Özellikle de bugünlerde bu
çok öne çıkmış yani, inanmadığımız şeyleri söylüyoruz.
Şimdi,
çok değerli arkadaşlar, uluslararası anlaşma… Uluslararası anlaşmalarda en
önemli şey nedir Sayın Bakan? Güvendir. Türkiye ne yaparsa yapsın,
yaptıklarının etkili olması için bu zeminde güven tesis edecek bir yönetim
olması lazım, bugünkü yönetimde bu yok. Para basmadan bahsediliyor. Evet,
doğrudur, para da basılmalıdır ve basılacaktır da ama bu, kurallı ekonomiler
için etkindir. Bu, kuralsız, devletin birilerine para kazandırmak için çalıştığı
ekonomilerde etkin olmaz. Göreceksiniz maliyetlerin nereye çıktığını. Onun
için, ortak akıl üretecek çok acil bir yapıya geçmek lazım. Biz şunu görüyoruz:
Parlamentomuz, keşke bizim 30 ocak tarihinde Parlamentonun gündemine
getirdiğimiz corona virüsüyle ilgili araştırma önergesini reddetmeseydi de, 30
ocaktan itibaren bu meseleye Parlamento olarak sahip çıkılsaydı ve önlemler
buna göre alınsaydı, yola erken çıkılsaydı. 
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi Sayın Tatlıoğlu.
İSMAİL
TATLIOĞLU (Devamla) - O nedenle, bugün bulunduğumuz noktada daha ortak akılla…
Eksik akılla değil, bu zamana kadar yapılan gibi değil, arkadan koşan
politikalarla değil, yetersiz okumalarla değil… Bakın, hepiniz buradasınız,
bütün bu riskleri alarak gelip çalışıyorsunuz, önceliklerimizi belirleyelim.
Bugün Parlamentonun öncelikli gündemi bu uluslararası çalışma mıdır?
Önceliklerinden bile mahrum bir Parlamentoyuz. Eksik akılla gidemeyiz, ortak
aklı harekete geçirmeliyiz. 
İnşallah,
milletimizin de, bütün insanlığın da bu corona virüsü en küçük hasarla
atlatması dileğiyle hepinize saygılar sunuyorum. (İYİ PARTİ sıralarından
alkışlar)
BAŞKAN
– Halkların Demokratik Partisi Grubu adına Sayın Züleyha Gülüm.
Buyurun.
(HDP sıralarından alkışlar)
HDP
GRUBU ADINA ZÜLEYHA GÜLÜM (İstanbul) – Evet, coronavirüs, tüm toplum sağlığını
etkiliyor, sadece Türkiye’de değil tüm dünyada etkiliyor. Ortak sorunumuz
olduğu doğru ama maalesef çözüm yöntemlerinde ya da önceliklerimizde ortak
değiliz. İktidarla bu anlamıyla hiçbir zaman ortaklaşmadık çünkü bugünkü
politikalarda olduğu gibi bundan önceki politikalarda da iktidarın asıl
kurtarmak istediği her zaman kendi iktidarının bekası oldu ve sadece zenginler
oldu. Bugün de aslında iktidarın aldığı önlemlere baktığımızda yine sermayeyi
koruyan, yine yandaşlarını koruyan bir politik hattın ötesinde bir şey
görmüyoruz. Halklara buradan düşen hiçbir şey yok, yoksullara düşen bir şey
yok, emekçilere, kadınlara, gençlere, üniversite öğrencilerine düşen hiçbir
destek yok. Başından beri şeffaf yürütülmeyen, her şeyi gizlemeye çalışan,
önlemleri almış gibi gösterip aslında doğru düzgün önlem almayan bir iktidar
var karşımızda çünkü anlaşılan “Ölen ölür, kalan sağlar bizimdir.” politikasına
devam ediyor. Peki, kimler olacak bu kalan sağlar? Bu koşullarda, “Açım.” diyen
emekçinin olduğu koşullarda, kadına şiddetin arttığı koşullarda elbette ki
ayakta kalacak olanlar, sadece zenginler ve AKP’nin kendi bekası, kendi
iktidarı olacaktır. İşte bu nedenle biz sizinle bu politikalarda ortak değiliz.
Bizim savunduğumuz kesim halkın tamamıdır, emekçilerdir, yoksullardır; bugün
mali desteğe ihtiyacı olan -yardıma değil- halktan halk için aldığınız paraları
iade etmeniz gereken kesimler, çalışanlardır, emekçilerdir, kadınlardır,
gençlerdir. Zenginlere para aktarmaktan artık vazgeçin. Bugüne kadar
verdiklerinizi -eğer bir dayanışma istiyorsanız- zenginlerden isteyin,
yoksullardan isteyecek bir şeyiniz yoktur. Peki, yoksullar size niye para
versin? Bugüne kadar bu halkın cebinden çaldığınız paraları ne yaptınız,
nerelere harcadınız? Deprem paralarını ne yaptınız? İşsizlik Fonu’ndaki
paraları ne yaptınız? Bunların hesabını verdiniz mi? Geçenlerde yapılan
açıklamada şöyle deniyor: “Bunlara ilişkin hiçbir açıklama yapma ihtiyacı
duymuyoruz.” Peki, bu halk size niye güvenip bir destek mekanizmasına dâhil
olsun? Bu da yetmiyor, kendi iktidarınızı korumak için bu arada fırsattan
istifade, büyük fırsatçılıkla, en kötü günleri bile fırsatçılığa çevirip
belediyelere kayyum atıyorsunuz. Bu da yetmiyor, belediyelerin corona virüsüyle
mücadelesi için geliştirdiği önlemleri engellemeye çalışıyorsunuz, HDP’li
belediyelerin faaliyetlerini engellemeye çalışıyorsunuz. Bu da yetmiyor, CHP’li
belediyelerin dayanışma faaliyetlerinin önüne geçmeye çalışıyorsunuz. Gerçekten
halkı düşünen bir iktidar acaba bu faaliyetleri engeller miydi, bir dönün ve
kendinize sorun. Bu cevabı tabii ki çok iyi biliyorsunuz. 
Kadınları
da korumuyorsunuz. “Evde kal.” diyorsunuz da kadınların evlerde hangi şiddetle
baş başa kaldığını bilmiyor musunuz? Bu son on beş gün içerisinde 18 kadın
öldürüldü ve bu 18 kadının 12’si ev içerisinde erkek şiddetiyle öldürüldü.
Peki, buna dair bir önleminiz var mı? Yasayı uyguluyor musunuz? Tam tersine,
Hâkimler ve Savcılar Kurulundan karar çıkıyor, diyor ki: “6284 kapsamında bir
tedbir alındığında yükümlünün coronavirüsle ilgili sağlık koşullarına dikkat
edilmeli.” Edilsin de kadınların hayatları ortada, buna dair hangi önlemi
aldınız, buna dair bir cevabınız var mı? Buna dair bir cevap yok. 
Bu
da yetmedi, bugün cezaevleriyle ilgili uzun zamandır kamuoyunda beklenen bir
paket geldiği söylendi. Bu paket ne diyor? Diyor ki: “Ben çeteleri, topluma
karşı suç işleyenleri bu anlamıyla coronadan korumak için, ölümle karşı karşıya
bırakmamak için tahliye ederim ama siyasi suçluları, ama yaşlı olanları, ama
hasta olanları, ama yıllardır ağır hastalıklarla cezaevinde olanları, hamile
kadınları, çocuklu kadınları, kendi yaşamını korumak için evdeki erkeği
öldürmek zorunda olan kadınları cezaevlerinde coronayla karşı karşıya
bırakırım, ölürlerse ölürler, orada da kalan sağlar bizimdir.” Bunu neye
çeviriyor? Kendisine yönelik toplumsal muhalefet içerisinde aslında bağımsız
olmayan bir yargı eliyle cezaevlerine tıktıkları insanları ölümle aslında
karşısında muhalefet etmeyecek bir noktaya çekmeye çalışıyor. Bu infaz yasası
hiçbir şekilde kabul edilebilir bir yasa değildir. Fırsattan istifade üstelik
bazı cezaları ağırlaştırıyor, disiplin cezalarıyla şartlı salıvermenin zaten
ağır koşulları bugün bir kez daha fazlaca ağırlaştırılıyor. Ne yapmaya
çalışıyorsunuz? “Corona günlerinde hazır fırsattan istifade istediğim şekilde
yasal düzenlemeleri de bu arada geçiriyorum.” zihniyetinden vazgeçin. Bugün
bizim için acil olan yeni yasal düzenlemeler değil, bu coronaya karşı mücadele
edilebilecek yol ve yöntemlerin ne olduğunun, cezaevlerinde bu salgın hızlıca
yayılmadan, daha fazla yayılmadan -ki bugün başlamış durumda- bu insanları bu
salgından nasıl kurtaracağımızın düşünülmesi gerekiyor. Ama, bugün yapılan şey,
yine iktidar, kendisinin daha önce geçiremediği, zamanında kamuoyu baskısı
nedeniyle geçiremediği yasal düzenlemeleri bugün sanki bir tedbir alıyormuş
gibi bu Meclisten geçirmeye çalışıyor.
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi Sayın Gülüm.
ZÜLEYHA
GÜLÜM (Devamla) – Yasada eşitlik istiyoruz. İnfaz meselesi de değildir bu.
Bugün alınması gereken tedbirler kapsamında bir an önce cezaevleriyle ilgili
yasal düzenleme çıkarılmalı. Başta yaşlı mahpuslar olmak üzere hamile kadınlar,
çocuklu kadınlar, eşlerini, erkekleri hayatlarını kurtarmak için öldürmek
zorunda olan kadınlar ve siyasi mahpuslar olmak üzere bir an önce
cezaevlerinden tahliyeler gerçekleşmelidir. Bunun sorumluluğunu alamazsınız.
Cezaevlerinde yaşayan insanların hayatlarından siz sorumlusunuz, sağlığından
siz sorumlusunuz ve bu eğer ölümlerle sonuçlanırsa bunun hesabını yargı önünde
vermek zorunda kalacak olanlar da sizlersiniz. Buradan bir kez daha
hatırlatalım: Bu yasa teklifinizi geri çekin, toplumsal muhalefete, halkın taleplerine,
siyasi partinin önerdiği düzenlemelere kulak verin ve ona göre bir yasal
düzenleme çıkarın. (HDP sıralarından alkışlar)
BAŞKAN
– Şahsı adına söz talebi Sayın Ali Mahir Başarır’ın.
Buyurun
Sayın Başarır. (CHP sıralarından alkışlar)
ALİ
MAHİR BAŞARIR (Mersin) – Genel Kurulu saygıyla selamlıyorum.
Aslında
“Gerilmesin ortam.” diyorlar, bizim de en büyük arzumuz bu. Olağanüstü
şartlarda hepimiz görev yapıyoruz. Bu virüsü herhâlde herhangi bir parti veya
herhangi bir kurum ortaya atmadı. Ülkemizin de, dünyanın da karşısında olan bir
bela. Ortak akılla doğruyu hep beraber bulmak zorundayız. Buradaki
tartışmalardan, buradaki kavgalardan, buradaki eleştirilerden bir kazanan,
kaybeden çıkmıyor. Gerçekten olağanüstü bir dönem. Biz, toplumun yaşadıklarını,
bize gelen şikâyetleri burada anlatmak durumundayız.
Bakın,
esnaflarla konuşuyoruz, esnaflar bizi arıyor, berberler arıyor, restoranlar
arıyor, kuaförler arıyor, çay ocakları arıyor; arıyor. Öncelikle şunu
söyleyeyim: Ses kaydını Sayın Grup Başkan Vekillerine verebilirim, dün bir
kuaförü bir enerji şirketinin müşteri temsilcisi arıyor “Borcunuzdan dolayı
uyarıyoruz, elektriğinizi keseceğiz.” diyor. Ve kadın diyor ki: “Benim
dükkânımı devlet kapattı.” Ya, uyarın, elektrik faturasından, su faturasından
dolayı esnafı aramasınlar, belediyeler de aramasın.
İki:
Biz bunları kapattık. Halk Bankası, esnaf için 25 bin lira kredi desteğiyle
ilgili bir kampanya başlattı. Oraya giden esnaflardan “Vergi borcu yoktur.”
“SGK’ye borcu yoktur.” “BAĞ-KUR’a borcu yoktur.” yazısı isteniyor. 
SALİH
CORA (Trabzon) – Yalan.
ALİ
MAHİR BAŞARIR (Devamla) – Doğru. 
SALİH
CORA (Trabzon) – Yalan, öyle bir şey yok, kesinlikle.
ALİ
MAHİR BAŞARIR (Devamla) – Ya, doğru, yapmayın; isteniyor, yapmayın lütfen.
SALİH
CORA (Trabzon) – Ama yalan.
ALİ
MAHİR BAŞARIR (Devamla) – Bakın, burada sakin sakin konuşuyoruz. 
SALİH
CORA (Trabzon) – Kesinlikle yalan.
ALİ
MAHİR BAŞARIR (Devamla) – Ne olur, lütfen. Biz burada konuşuyoruz. Bakın,
lütfen ama…
BAŞKAN
– Sayın Cora, lütfen, rica ediyorum…
SALİH
CORA (Trabzon) – “Yalan.” demeyeyim, yanlış bilgi. 
BAŞKAN
– Sayın Cora, siz de doğru bilgiyi verirsiniz o zaman.
ALİ
MAHİR BAŞARIR (Devamla) – Yani istiyorlar. İstemiyorlarsa “İstemiyor.”
dersiniz. Bunu istiyorlar. Allah aşkına, bu ülkede vergi borcu olmayan, BAĞ-KUR’a
borcu olmayan esnaf var mı? Olsa neden kredi kullansın bu adam zaten? Ciddi bir
sıkıntı.
Şimdi,
üçüncü bir durum: Hepimiz gayet evlerimizde oturuyoruz, video paylaşıyoruz,
çocuklarımızı da yanımıza almışız “Evde kal Türkiye.” Bunu da sosyal medyada paylaşıyoruz.
Güzel, evde kalsınlar. Hemen altına bir yorum: “Sizin tuzunuz kuru. Hadi
bakalım, benim yerime sen kal.” Kim söylüyor bunu? İşçi söylüyor. Kim söylüyor
bunu? 65 yaşında bekçilik yapmak zorunda kalan, arabada şalgam satmak zorunda
olan insanlar söylüyor. Dün, Cumhurbaşkanı çıkıp bu kampanyayı anlatırken şunu
söyleseydi: “Benim 10 milyon işçim için bu parayı topluyorum, orada birikecek,
onlar iki ay evde kalacak.” deseydi bu tartışma olmazdı. Dokuz yıldır 5 milyon
Suriyeliye bakıyoruz ama ne yazık ki 10 milyon işçiye iki ay evde bakamıyoruz
biz.
Bakın,
bakın, fabrikalara bakın, sabah servisle bu insanlar 2 bin kişinin, 3 bin
kişinin çalıştığı fabrikaya gidiyor, orada yemek yiyor, orada ter döküyor,
orada giyiniyor, aynı servisle evine tekrar geliyor, nasıl koruyacaksınız
bunları? Bunun önlemini almak zorundayız. Biz işçiyi, emekçiyi, sokakta çalışan
insanı korumuyorsak hiçbir anlamı yok bunun; bunu kavga için söylemiyorum,
inanın söylemiyorum.
“Evde
kal.” demesi kolay ama evde kalması gereken insanları doyurmak zorundayız;
devlet böyle bir şeydir. “Ben evde kaldığım zaman aç kalmayacağım.” demeli o
işçi, o insan.
Ben
çok insan tanıyorum, 65 yaşında mendil satıyor, bekçilik yapıyor, çocuğunu
okutmak zorunda, kirada, emekli maaşıyla geçinemiyor, bu imkânları vermek
zorundayız. Bu para olmayabilir, üç hafta önce “Bu para yok.” diyecekti, bu
yardım kampanyası başlayacaktı ve bu sebeple olduğunu, bu sebeple bir fonda
biriktiğini anlatacaktık; eğer bunu yapsaydık hiç bu tartışmalar olmazdı,
inanın. Yoksa, bakın, insanlar, vatandaşlarımız, Türkiye Cumhuriyeti
vatandaşları, burada çok güzel bir sınav veriyor: Sokaklar boş, kimse dışarı
çıkmıyor, üzerine düşen görevi dört dörtlük yapıyor insanlar.
(Mikrofon
otomatik cihaz tarafından kapatıldı)
ALİ
MAHİR BAŞARIR (Devamla) – Son otuz saniye…
BAŞKAN
– Tamamlayın sözlerinizi lütfen.
ALİ
MAHİR BAŞARIR (Devamla) – Bakın, arıyor “Televizyonum yok.” diyor, herhangi bir
esnafımızı aradığımız zaman -beyaz eşyacı- televizyonunu yolluyor; komşuları
kimseyi aç bırakmıyor. Türk toplumu böyle bir toplum, iyi bir sınav veriyor,
doğru bir sınav veriyor ama biz de devlet olarak, bu insanlara hep beraber
gerekeni yapalım, insanları evde tutalım. Benim söylediğim şey bu ama bunları
konuşurken, bunları anlatırken oradan bir laf geldiği zaman, oradan bir laf
geldiği zaman gerginlik oluyor. 
Biz,
bugün, burada en zor koşullarda çalışıyoruz, herkes tehlikede ama biz bu yüzden
buradayız, bu tehlikeyi yenmek için buradayız. Ne olur, söylenenleri bir
eleştiri, bir hakaret olarak almayın; dinleyelim, tartışalım, doğru yolu hep
beraber bulalım. 
Teşekkür
ediyorum. (CHP sıralarından alkışlar) 
BAŞKAN
– Maddeyi oylarınıza sunuyorum: Kabul edenler… Etmeyenler… Kabul edilmiştir.
Sayın
milletvekilleri, teklifin tümünün oylaması açık oylamaya tabidir. İç Tüzük’ün
145’inci maddesinin ikinci fıkrasında “Başkanın gerekli görmesi hâlinde açık
oylama oturumun sonuna veya haftanın belli bir gününe bırakılabilir.”
denilmektedir. Bu hüküm çerçevesinde, teklifin tümünün açık oylaması 2 Nisan
2020 Perşembe gününe bırakılmıştır. Belirtilen gündeki birleşimde, gündemin
“Oylaması Yapılacak İşler” kısmında teklifin tümünün açık oylaması
yapılacaktır. Ayrıca, bugün görüşmeleri tamamlanarak tümünün oylamasına
geçilecek tüm tekliflerin oylamaları da bu şekilde 2 Nisan 2020 Perşembe gününe
bırakılacaktır.
Bilgilerinize
sunulur.
3’üncü
sıraya alınan, Türkiye Büyük Millet Meclisi
Başkanı İzmir Milletvekili Binali Yıldırım’ın Transit ve Ulaştırma İşbirliği
Anlaşması (Lapis Lazuli Güzergâh Anlaşması)’nın Onaylanmasının Uygun
Bulunduğuna Dair Kanun Teklifi ve Dışişleri Komisyonu Raporu’nun görüşmelerine
başlayacağız.
3.- Türkiye Büyük Millet Meclisi Başkanı İzmir Milletvekili Binali
Yıldırım’ın Transit ve Ulaştırma İşbirliği Anlaşması (Lapis Lazuli Güzergâh
Anlaşması)’nın Onaylanmasının Uygun Bulunduğuna Dair Kanun Teklifi (2/1195) ve
Dışişleri Komisyonu Raporu (S. Sayısı: 24) (x)
BAŞKAN
– Komisyon? Yerinde. 
Komisyon
Raporu 24 sıra sayısıyla bastırılıp dağıtılmıştır.
Teklifin
tümü üzerinde söz talebi, Halkların Demokratik Partisi Grubu adına Sayın Murat
Çepni’nin. 
Buyurun
Sayın Çepni. (HDP sıralarından alkışlar) 
HDP
GRUBU ADINA MURAT ÇEPNİ (İzmir) – Teşekkürler Başkan. 
Genel
Kurul ve değerli halkımız; evet, tüm dünyada etkisini artıran bir salgın
vakasıyla, riskiyle karşı karşıyayız ve içinde olduğumuz sürecin temel
karakteri, boyutları henüz açığa çıkmamış. Yani içinde bulunduğumuz günün nasıl
bir tablo oluşturduğuna henüz hâkim değiliz ve sonrası açısından da gelecek
açısından da nasıl bir sonuçla karşılaşacağımız henüz belli değil. Dolayısıyla,
bütün dünyada, henüz, yaşadığımız sonuçlara çare üretmekle meşgul iktidarlar
fakat Türkiye söz konusu olduğunda bu duruma başkaca faktörler etki yapıyor,
ekleniyor. 
Türkiye,
evet, kaos yaşıyor fakat bu kaos belki de tüm dünyada yaşanılandan çok daha
derinlikli bir kaos. Çünkü Türkiye’de yaşanan kaosun temel karakterinden bir
tanesi güvensizlik meselesi yani Türkiye toplumu yarının ne olacağını bilmiyor,
yaşadığı sıkıntının, gerilimin, riskin tam olarak ne olduğunu bilmiyor ve kimden
bir çare umacağının farkında değil. 
Bugün
binlerce sağlık emekçisi çok büyük bir fedakârlıkla, büyük bir özveriyle
işlerini yapmaya çalışıyorlar; kaldı ki onların dahi ortaya koydukları, ifade
ettikleri itirazlar biliniyor. Yani Türkiye’yi özgün yapan en temel mesele,
bugün, iktidarın bu süreci yönetme tarzıdır. Tabii ki süreç geliştikçe,
ilerledikçe biz başından ortaya koyduğumuz eleştirileri söylemeye devam
ediyoruz fakat Meclisin de çalışma tarzından hareketle, bir süre sonra, ifade
edilen eleştirilerin ve uyarıların zaman zaman sıradanlaşmaya başladığı riski
ortaya çıkıyor. Fakat hem bizim açımızdan hem de süreç açısından beklenilenin
zirvesine henüz ulaşılmadı yani pik noktasına gelinmediği tespiti yapıldığına
göre aslında çok daha fazla söz söylemek, çok daha fazla eleştiri yapmakla
karşı karşıyayız çünkü süreç henüz önümüzde. 
Şimdi,
biz, iktidarın coronavirüse karşı mücadele değil, tam tersine, halka karşı
mücadele ettiğini söyledik. Bunu söylerken de elimizde çok somut veriler var ve
bunları defaatle ayrıntılandırarak aktarmaya çalıştık. İktidar bu süreci şeffaf
yürütmüyor. İktidar, bu sürecin temel aktörlerinden faydalanmayı bir tarafa
koyun, bugün açıklama yapan Türk Tabipleri Birliği –TTB- şube yöneticilerini
cezalandırmakla meşgul. İktidar, bu süreçte, Twitter’da “tweet” atan
yurttaşlarının peşine düşmekle meşgul. İktidar, bu süreçte, “Evde kal.”
çağrısına bağlı olarak “Evde kalayım fakat açım, bunun bir çaresini üretin.”
diye feryat eden yurttaşları gözaltına almakla, tehdit etmekle meşgul. İktidar
bu süreçte paketler açıklıyor ve bu paketlere bakıyorsunuz ki sermaye
korunuyor, şirketler korunuyor ve halka çağrı yapılıyor. İlk açıklanan pakette
yine halka bir şey yoktu, bütünüyle şirketleri kurtarma paketiydi. 
Şimdi
“Biz bize yeteriz.” diye bir jargonla millî dayanışma kampanyası başlattı.
Evet, Türkiye kendisine yetebilir fakat AKP olmazsa yeter. Siz tarımı
bitirdiniz, sanayiyi, üretimi bitirdiniz, inşaat ekonomisini, beton ekonomisini
temel ekonomi biçimine dönüştürdünüz, rant ekonomisini geliştirdiniz. Ülkenin
bütün kaynaklarını, ormanlarını, derelerini inşaat şirketlerine peşkeş
çektiniz. Evet, siz olmazsanız bu halk başının çaresine pekâlâ bakabilir. Sizin
sermaye diktatörlüğünüz olmasa bu halk pekâlâ başının çaresine bakabilir. 
Dayanışma
yasaklanıyor. Şimdi soruyorum buradan: Daha siz dün milyarlarca lirayı Ensar
Vakfına -cinsel tacizle suçlu Ensar Vakfına- aktardınız. Siz deprem paralarını
iç ettiniz ve buna benzer çok sayıda örnek var. Ee, bu halk size güvenir mi? Bu
halk size güvenmez, bu halk size güvenmez. Dolayısıyla, “Biz bize yeteriz.”
edebiyatlarıyla, hamasetleriyle bu süreci atlatamazsınız. 
Yapılması
gereken çok basit. Kaynak meselesine gelince, bakın, 2020 bütçesinde güvenlik
ve silahlanmaya ayrılan bütçe 230 milyar TL. Evet, güvenlikçi ve savaş
politikalarından vazgeçerseniz bu süreç pekâlâ çözülebilir. Müteahhit firmalara
yapılacak garanti ödemelerini yapmazsanız çözülebilir. Cumhurbaşkanının örtülü
ödeneğinden çetelere aktarılan paraları aktarmazsanız bu sorun çözülebilir. Sarayın
günlük, aylık, yıllık harcamalarıyla çözülebilir. Yandaş derneklere 2020’de
aktarılan 2 milyar 735 milyon TL’yle pekâlâ çözülebilir. 
Evet,
“Evde kal.” deniliyor; güzel, doğru söyleniyor fakat bu çağrıya, çalışan
milyonlarca işçi dâhil değil. Bu, düpedüz bir ikiyüzlülüktür. Milyonlarca işçi
çalışmak zorunda. Biz, bunun için, mutlaka ve mutlaka, acilen ücretli izin
çağrısını yapıyoruz. Bu süreçte, iktidarın, kendi bekasını kurtarma, kendi
ekonomi gemisini yüzdürme derdinde olduğunu biliyoruz. Halkımıza biz şu çağrıyı
başından beri yaptık ve halkımız da gerekeni kendi cephesinden yapıyor, kendi
dayanışma alanını kurmaya çalışıyor.
Değerli
arkadaşlar, bunun son örneği; yüzlerce kurumun, demokratik kitle örgütünün,
insanların, partilerin ve vekillerin de dâhil olduğu bir platform kuruldu; bu
platform Tüm Çalışanlar İçin Sağlık Platformu. Bu platformun talepleri şunlar:
İşten çıkarmalar yasaklansın; İşsizlik Fonu, sendika ve meslek örgütlerinin
gözetiminde, işsizler için değerlendirilsin; güvenceli ve güvencesiz tüm
işçilerin sağlığı SGK tarafından karşılansın ve en önemlisi de -13 madde var,
ben bunların birkaçını açıklıyorum sadece- ücretli izin gerçekleştirilsin.
Evet, bu platform böyle bir çağrı yapıyor. Ben buradan bu çağrıyı tüm halkımıza
söylüyorum değerli arkadaşlar. Bu platform yani yüzlerce kurumun bir araya
geldiği ve milyonlarca emekçinin sözü ve duygusunu tarif eden bu platform 2
Nisandan itibaren “her akşam saat 20.20’de bir dakika ışık yakıp söndürme”
çağrısı yapıyor. Evet, biz, bu süreçte, halk olarak, iktidarın ortaya koyduğu
tüm politikalara karşı “kral çıplak” demeye devam edeceğiz. Bu iktidar, aynı
zamanda, halka karşı verdiği mücadelede yani virüse karşı değil, halka karşı
verdiği mücadelede çok tipik hamleler yapıyor; bir tanesi de cezaevleri yani
yeni açıklanan infaz paketi. Burada da iktidarın ideolojik düşmanca tutumunun
bir karşılığını görüyoruz. 
Coronavirüs
sürecinde, virüs tedbirinden kaynaklı olarak, tüm halkımız, tüm Türkiye toplumu
cezaevlerinin acilen boşaltılmasını beklerken… Çünkü cezaevlerinde 100 bine
yakın fazla tutsak, fazla mahkûm var. Dolayısıyla, 3 kişilik bir yerde 6
kişinin kaldığı, 3 kişilik ranzaların 6 kişilik ranzalara dönüştürüldüğü,
havalandırma koşullarının çok sınırlı olduğu, beslenme koşullarının çok sınırlı
olduğu koşullar bu koşullar. Fakat bunu yapmayı bir tarafa koyun, iktidar
“Fırsat bu fırsat.” diyerek yeni hazırladığı infaz paketinde siyasi mahpusları,
siyasi tutsakları yani faşizme karşı mücadele yürütürken, eşitlik, özgürlük
mücadelesi yürütürken devlet tarafından, iktidar tarafından tutsak edilen,
hapsedilen insanları paketin dışında tutuyor. Bu, doğrudan bir halk
düşmanlığıdır, doğrudan ayrımcılıktır, eşitsizliktir. Biz, bu konuda eşitlikçi
bir politika, eşitlikçi bir düzenleme yapılmasını doğru buluyoruz. 
Evet,
cezaevlerindeki yoldaşlarımız, başta da belirttiğim gibi, faşizme karşı
mücadele ettiler ve etmeye de devam edecekler. Elbette ki biz, onların
özgürlüğüne kadar mücadelemizi yükselteceğiz; bundan hiç kimsenin bir kuşkusu
olmasın. Bu, ne AKP’nin ortaya koyduğu fırsatçı, eşitlik barındırmayan
politikalarına ve paketlerine bağlıdır ne de siyasi iktidarın düşmanlıklarına
bağlıdır. Bu, halklarımızın yürüteceği mücadeleye bağlıdır. 
Dolayısıyla,
buradan bir kez daha tüm tutsak yoldaşlarımıza selam gönderiyorum, onların
mücadelesini sürdüreceğimizi buradan bir kez daha söylüyorum. 
Teşekkür
ederim. (HDP sıralarından alkışlar) 
BÜLENT
TURAN (Çanakkale) – Sayın Başkan… 
BAŞKAN
– Buyurun Sayın Turan. 
V.- AÇIKLAMALAR (Devam)
38.- Çanakkale Milletvekili Bülent Turan’ın, İzmir Milletvekili Murat
Çepni’nin görüşülmekte olan 24 sıra sayılı Kanun Teklifi’nin tümü üzerinde HDP
Grubu adına yaptığı konuşmasındaki bazı ifadelerine ilişkin açıklaması
BÜLENT
TURAN (Çanakkale) – Sayın Başkan, değerli arkadaşlar; konuşmacının bahsettiği
birkaç hususun altını çizmekle ilgili kendimi görevli kıldım tabiri caizse. 
Bakınız,
sayın konuşmacı “Halk size güvenmiyor, neden güvensin? Size destek
olmayacaklar.” dedi. 
Sayın
Başkan, birincisi, halk güvenmediği bir iktidara on sekiz yıl boyunca destek
olmaz, oy vermez. 
İkincisi…

MURAT
ÇEPNİ (İzmir) – Ölümü gösterip sıtmaya razı ediyorsunuz; mesele bu, mesele bu. 
DİRAYET
DİLAN TAŞDEMİR (Ağrı) – Katakulli, katakulli! 
MURAT
ÇEPNİ (İzmir) – Zorla yapıyorsunuz! 
BÜLENT
TURAN (Çanakkale) – Hep böyle misiniz? Hep böyle misiniz? 
GÜLÜSTAN
KILIÇ KOÇYİĞİT (Muş) – Bir şey olmadı ama kesin bir şey oldu! 
BÜLENT
TURAN (Çanakkale) – Sakin olun.
MURAT
ÇEPNİ (İzmir) – Sakiniz…
BÜLENT
TURAN (Çanakkale) – Sayın Başkan, ikinci ifadem de şu…
AYŞE
ACAR BAŞARAN (Batman) – Arkadaşlar, cevap veremiyor.
BAŞKAN
– Devam edin Sayın Turan, lütfen.
BÜLENT
TURAN (Çanakkale) – Bu adaba aykırı, demokrasiye aykırı, Genel Kurulun hukukuna
aykırı. Yapmayın böyle.
EBRÜ
GÜNAY (Mardin) – Cevap veremiyorsunuz, sürekli böyle sataşmayla geçiştirmeyin,
buyurun.
BAŞKAN
– Değerli arkadaşlar, lütfen…
BÜLENT
TURAN (Çanakkale) – Kampanya dün başladı Sayın Başkan. Kampanyaya tüm
milletimizi davet ettik. Sayın konuşmacının dediği gibi eğer kimse
güvenmiyorsa, halkımızın kampanya sonucunda ne kadar katkı sağladığı veya
sağlamadığı görülecektir. Onu görerek karar vereceğiz.
İkincisi,
Sayın Başkan, “Yandaş derneklere milyonlarca dolar para aktarıldı.” dedi.
Bununla ilgili sayısız konuşmalar yapıldı burada. Kamunun, belediyelerin bu
tarz derneklere, vakıflara para verme riski falan yok Sayın Başkanım. Bunu
defaatle yalanladık, belgeleri gösterdik. Bununla ilgili mahkûmiyet kararları
verildi iftiradan dolayı. Aynı konuyu bir daha söylemelerinin iyi niyetten uzak
bir yaklaşım olduğu kanaatindeyim.
Bir
diğer husus, Sayın Başkan, bugün açıklanan infaz yasasıyla ilgili herkesin, her
partinin, her vekilin eleştirisi olabilir; bunları saygıyla karşılıyoruz ama
itham etmelerini, ağır ifadelerle tahkir etmelerini doğru bulmuyorum. Bugün
açıklandı, cuma günü isterim ki her parti “Şu önerilerimiz var, bu eleştirimiz
var.” desin.
DİRAYET
DİLAN TAŞDEMİR (Ağrı) – Söyledik, dikkate almamışsınız, söyledik biz.
MURAT
ÇEPNİ (İzmir) – Söyledik, dikkate almadınız.
BÜLENT
TURAN (Çanakkale) – Konuşmayayım mı?
ENGİN
ALTAY (İstanbul) – Yeter ya, çok konuştun.
BÜLENT
TURAN (Çanakkale) – Cuma günü komisyon var, haftaya Genel Kurul var. Bu
tarzdaki üslubu hiç kimse dinlemez bile ama bir daha söylüyorum, her partinin
saygın hukukçuları var, üyeleri var. Ya, çalışın inceleyin, değerlendirin.
Belki beraber değiştireceğimiz maddeler olur, çıkarılacak olan olur, eklenecek
olan olabilir. Ama bu üslubun hiç kimseye faydası yok. Bir daha davette
bulunuyorum tüm partilerimize.
(Mikrofon
otomatik cihaz tarafından kapatıldı)
BAŞKAN
– Evet, teşekkür ediyorum.
Açalım
mikrofonu.
BÜLENT
TURAN (Çanakkale) – Sayın Başkan, bir daha ön yargısız davette bulunuyorum her
partiye. Önemli bir konudan bahsediyoruz, infaz yasası hepimizi ilgilendiren,
tüm toplumları ilgilendiren bir mesele. Cuma günü komisyon var, haftaya Genel
Kurul var. Bu üslupla değil, ciddiye alınacak, değerlendirilecek üslupla,
önerilerle gelin, hep beraber tartışalım.
Sayın
Başkan, selamlarımı sunuyorum tüm Genel Kurula. (AK PARTİ sıralarından
alkışlar)
BAŞKAN
– Teşekkür ediyorum.
X.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
3.- Türkiye Büyük Millet Meclisi Başkanı İzmir Milletvekili Binali
Yıldırım’ın Transit ve Ulaştırma İşbirliği Anlaşması (Lapis Lazuli Güzergâh
Anlaşması)’nın Onaylanmasının Uygun Bulunduğuna Dair Kanun Teklifi (2/1195) ve
Dışişleri Komisyonu Raporu (S. Sayısı: 24) (Devam)
BAŞKAN
– Teklif üzerindeki konuşmalar tamamlanmıştır. 
Soru-cevap
işlemi yok. 
Teklifin
tümü üzerindeki görüşmeler tamamlanmıştır. 
Maddelerine
geçilmesini oylarınıza sunuyorum: Kabul edenler... Etmeyenler... Kabul
edilmiştir. 
1’inci
maddeyi okutuyorum: 
TRANSİT VE ULAŞTIRMA İŞBİRLİĞİ ANLAŞMASI (LAPİS LAZULİ
GÜZERGÂH ANLAŞMASI)’NIN ONAYLANMASININ UYGUN BULUNDUĞUNA DAİR KANUN TEKLİFİ
MADDE 1- (1)
15 Kasım 2017 tarihinde Aşkabat’ta imzalanan “Transit ve Ulaştırma İşbirliği
Anlaşması (Lapis Lazuli Güzergâh Anlaşması)”nın onaylanması uygun bulunmuştur.
(Uğultular)
BAŞKAN
– Değerli milletvekilleri, rica ediyorum, görüşmeleri tamamladıktan sonra dışarıda
sohbet imkânı olabilir. 
Hepinize
teşekkür ediyorum. 
Madde
üzerinde gruplar adına ilk söz, Halkların Demokratik Partisi Grubu adına Sayın
Serpil Kemalbay’ın.
Buyurun
Sayın Kemalbay. (HDP sıralarından alkışlar)
HDP
GRUBU ADINA SERPİL KEMALBAY PEKGÖZEGÜ (İzmir) – Halklarımızı saygıyla
selamlıyorum. 
Değerli
arkadaşlar, dünya büyük bir pandemiyle mücadele ediyor, salgın dünyada her yeri
altüst ediyor ve bütün dünyanın odaklandığı konu Covid-19 salgını. Gerçek
anlamda demokratik olan ülkelerde, özgürlüğü, eşitliği bir nebze olsun inşa
edebilmiş olan ülkelerde, sendikaların güçlü olduğu, sivil toplumun güçlü
olduğu ülkelerde, şeffaflık politikasının inşa edilebildiği ülkelerde görüyoruz
ki halkın sağlığı... Diğer, bizim gibi -hibrit faşizmi mi diyelim, faşizm mi
diyelim, ne diyelim, totaliter rejim mi diyelim, tiranlık mı diyelim- hiçbir
açıdan şeffaf olmayan, hiçbir konuda açık olmayan, hiçbir konuda hesap
vermeyen, hiçbir kurulu işlemeyen, hiçbir açıdan dürüst, adil olmayan iktidar
tarafından gizleniyor, saklanıyor, engellenmiyor, zamanında yeterince önlem
alınmıyor ve bugün, Türkiye’de, 82 milyon büyük bir felakete doğru
sürükleniyor. Bakın, bugün de açıklamalar yapıldı, bunlar resmî açıklamalar.
15.422 tane test yapılmış.
SALİH
CORA (Trabzon) – Az mı?
SERPİL
KEMALBAY PEKGÖZEGÜ (Devamla) – Test, test, test diye her gün söylüyorduk.
Nihayet biraz test yapmaya başladınız. Evet, test yaptınız ve 2.074 vaka çıktı.
Bakın, gülmeyin, beyler gülmeyin; insan yaşamından bahsediyoruz.
HASAN
ÇİLEZ (Amasya) – Bilim Kurulunun bir kararı var.
SERPİL
KEMALBAY PEKGÖZEGÜ (Devamla) – İnsan hayatından bahsediyoruz. Sizin tuzunuz
kuru, elbette gülebilirsiniz ama bugün 46 insan yaşamını yitirdi, hesabını
verebiliyor musunuz? 
(Uğultular)
BAŞKAN
– Değerli milletvekilleri, rica ediyorum, lütfen…
SERPİL
KEMALBAY PEKGÖZEGÜ (Devamla) – Hesap verebilir misiniz? Peki, bunlar resmî
açıklamalar; siz bu açıklamaları lütfen en az 5’le çarpın, belki çok daha
yüksek bir rakamla çarpmanız gerekiyor ve bu çarpım tablosunun sonucunda insan
hayatı çıkacak. İnsanlar, bugün, yaşama sizin yüzünüzden veda ediyorlar,
yaşamlarını kaybediyorlar. Kişisel koruyucu donanımlar, uygun kişisel koruyucu
donanımlar verilmediği için sağlık emekçileri, bugün, risk altında ve onlar da
yaşam riskiyle karşı karşıyalar.
Şimdi,
arkadaşlar, bakın, sıkışınca diyorsunuz ki: “Biz birlik ve beraberlik
içerisinde olmalıyız, dayanışma içerisinde olmalıyız.” Herhâlde Halkların
Demokratik Partisi bugüne kadar Türkiye’de en çok dayanışmadan bahseden
partidir ve en çok dayanışmayı, toplumsal dayanışmayı ve toplumsal barışı inşa
etmek için bedel ödeyen partidir; bunların en başında da önceki Eş
Başkanlarımız sevgili Selahattin Demirtaş ve Figen Yüksekdağ geliyor ve bütün
milletvekillerimiz, partililerimiz, belediye eş başkanlarımız geliyor. Gerçeği
yazdığı için, çizdiği için hapishanelerde olan pek çok gazeteci var; bunlar da
bizim dostlarımız.
SALİH
CORA (Trabzon) – Gazeteciler mi?
SERPİL
KEMALBAY PEKGÖZEGÜ (Devamla) – Bu dayanışmayı savunan, dayanışma ve halkların
özgürlüğü için, adalet için, halkların refahı için yaşamını böylesine ortaya
koymuş insanlar bugün hapishanedeler. Hapishanede şu anda 300 bine yakın mahpus
var, 300 bin. 
SALİH
CORA (Trabzon) – Mahkûm, mahkûm.
SERPİL
KEMALBAY PEKGÖZEGÜ (Devamla) – Mahpuslar hapishanede neyi bekliyorlar? Neyi
bekliyorsunuz?
SALİH
CORA (Trabzon) – Cuma gününü bekliyoruz, sizden teklif bekliyoruz.
Önerilerinizi getirin, önerilerinizi. 
SERPİL
KEMALBAY PEKGÖZEGÜ (Devamla) – Bakın, eğer bir bulaşı olduğu zaman,
hapishanelerde bir bulaşı vakası olduğu zaman… Türkiye’de nasıl eğri büyük bir
şekilde dikleşmeye başladıysa, grafik artık dik olarak devam ediyorsa yani her
gün geometrik olarak ölümler ve vaka sayıları artıyorsa hapishanelerde bu
katbekat daha fazla olacak. 
SALİH
CORA (Trabzon) – En güvenli yer cezaevi, şu anda hiç vaka yok. 
SERPİL
KEMALBAY PEKGÖZEGÜ (Devamla) – Ama sizde vicdan yok, siz bana hiç konuşmayın
çünkü sizin insan olduğunuzdan bile şüphe ediyorum. (AK PARTİ sıralarından
gürültüler) 
SALİH
CORA (Trabzon) – Yok artık!
SERPİL
KEMALBAY PEKGÖZEGÜ (Devamla) – Çünkü robot gibisiniz, makine gibisiniz, buraya
el kaldırmaya geliyorsunuz. Siz susun, sizin hiç konuşmaya hakkınız yok.
BAŞKAN
– Sayın Kemalbay… 
SALİH
CORA (Trabzon) – Eş Genel Başkanlık yaptın sen, yakıştı mı sana? Bu ifade doğru
mu? Bana hakaret ettiniz. 
SERPİL
KEMALBAY PEKGÖZEGÜ (Devamla) – Türkiye Büyük Millet Meclisi olarak bizler de
halkın sorunlarına çözüm aramak konusunda sınıfta kalıyoruz, hep beraber
kalıyoruz. Ve bizler, bugün eğer pandemiyi önleyemiyorsak Türkiye’de, Türkiye
dünya 1’incisi olduysa eğer salgında, bugün dünya 1’incisi olduysa eğer, o
zaman bunun sorumlusu bu Türkiye Büyük Millet Meclisidir. 
RECEP
ÖZEL (Isparta) – Nerede dünya 1’incisi ya! Neyin dünya 1’incisi!
SALİH
CORA (Trabzon) – Kim insandır, kim insan değildir, herkes aynaya baksın!
SERPİL
KEMALBAY PEKGÖZEGÜ (Devamla) – Türkiye Büyük Millet Meclisi şu anda büyük bir
suç işliyor. Şu anda, bugün burada bu konuyu bu kadar hafife aldığı için bu
Meclis suç işliyor ve bu Meclis halka karşı görevlerini yapabiliyor diyemeyiz.
(AK PARTİ sıralarından gürültüler)
SALİH
CORA (Trabzon) – Ben size ne dedim de hakaret ediyorsunuz? Böyle bir şey olur
mu ya!
RECEP
ÖZEL (Isparta) – “Meclis suç işliyor.” diyemezsiniz.
BAŞKAN
– Değerli milletvekilleri, Grup Başkan Vekili gereken cevabı verecektir.
Lütfen…
SERPİL
KEMALBAY PEKGÖZEGÜ (Devamla) – Bakın, bu Meclisin görevi, bu halkı saraydan
kurtarmak olmalıdır. Sarayda bir avuç çıkar grubunu, bir avuç eliti mutlaka bu
halktan uzaklaştırmak gerekiyor. Sarayın verdiği kararlar, bir avuç elitin
verdiği kararlar 80 milyonu gerçekten -ağır konuşmak istemiyorum ama- ölüme
götürüyor. Bakın, bulaşı demek, şu demek: Bu halkın yüzde 60’ından fazlası
Covid-19 olacak, yüzde 60’ından fazlasına bu hastalık bulaşacak.
SALİH
CORA (Trabzon) – Ağzını hayra aç.
SERPİL
KEMALBAY PEKGÖZEGÜ (Devamla) - Ben burada bilimsel bir veriden bahsediyorum
arkadaşlar. Bu bir gerçek ve o yüzden bütün bilim insanları şunu söylediler:
“Test… Test… Test...” Daha ilk günden Çin’i öğrendiğimiz zaman yapacağımız
hazırlık buydu: Test, test, test. Yani test yaparak insanları bulacaktık, izole
edecektik ve halkı koruyacaktık ama Sağlık Bakanının söylediğine göre daha
salgın buraya gelmeden biz güya o testleri yapmışız da üretmişiz de 500 bin
adet testi başka ülkelere satmışız, onun söylediği bu, onun yalancısıyım. Yani
dünya pandemi yaşıyor fakat Türkiye elindeki 500 bin testi başka bir yere
satıyor, elinde test yok, test yapmıyor. “Hayır, bizim elimizde test var ama
biz testi yapmıyoruz.” diyorsanız o zaman da size sormak istiyorum: Testleri
niye yapmıyorsunuz?
SALİH
CORA (Trabzon) – Yapıyoruz.
SERPİL
KEMALBAY PEKGÖZEGÜ (Devamla) - Niye yapmadınız, niye azar azar artırdınız, niye
herkese test yapmıyorsunuz, niye her noktaya test yapmıyorsunuz, niye hâlâ 15
bin? 
SALİH
CORA (Trabzon) – Yapıyoruz.
HASAN
ÇİLEZ (Amasya) - Bilmeden konuşuyorsun, elinde veriler mi var?
SERPİL
KEMALBAY PEKGÖZEGÜ (Devamla) - Arkadaşlar, bakın, gene diyorsunuz ki: “Biz,
bize yeteriz. Birlik olalım, beraber olalım.” “Biz bize yeteriz.” lafı birleştirici
bir laf değil, kutuplaştırıcı bir laftır. Aslında, yine, her zamanki gibi
kutuplaştırmak için “Biz bize yeteriz.” diyorsunuz; bizlere, halklarımızın
kulağını kapatmak için bunu söylüyorsunuz. Fakat asıl amacınız şu, yapmak
istediğiniz şey şu: Siz, aslında sürü bağışıklık sistemi yöntemini takip
ediyorsunuz. Bu halkı sürü yerine koyuyorsunuz.
HASAN
ÇİLEZ (Amasya) - Bu olay İngiltere’de. Burası Türkiye Büyük Millet Meclisi.
SERPİL
KEMALBAY PEKGÖZEGÜ (Devamla) – Ve şeffaflık politikası izlemeyerek, gerçekleri
karartarak, ölümleri gizleyerek, vakaları gizleyerek… 
HASAN
ÇİLEZ (Amasya) - Burası Türkiye Büyük Millet Meclisi, Avam Kamarası değil.
SALİH
CORA (Trabzon) – Hayır, gizlemiyoruz, kesinlikle gizlemiyoruz,
araştırmıyorsunuz.
SERPİL
KEMALBAY PEKGÖZEGÜ (Devamla) – Bakın “Bu bulaşı olsun, salgın gerçekleşsin,
ölen ölür kalan sağlar bizimdir.” diyorsunuz. Yaptığınız şey bu. Neden? Çünkü
eğer hazırlıklı olsaydınız o zaman bu ülkenin milyarlarca lira bütçesi bu iş
için ayrılmış olacaktı. 
SALİH
CORA (Trabzon) – En hazırlıklı ülke Türkiye, Avrupa battı, İngiltere felaket.
SERPİL
KEMALBAY PEKGÖZEGÜ (Devamla) – Sen sus, vicdansızsın! Sen sus, vicdansızsın,
vicdansızsın!
SALİH
CORA (Trabzon) – Ama ayıp oluyor, ayıp ediyorsun!
SERPİL
KEMALBAY PEKGÖZEGÜ (Devamla) – Sen beni anlayamazsın, dinlememen de gerekiyor.
SALİH
CORA (Trabzon) – Kime konuşuyorsun?
SERPİL
KEMALBAY PEKGÖZEGÜ (Devamla) – Ben halklarımıza karşı konuşuyorum.
BAŞKAN
– Serpil Hanım… Sayın Kemalbay… Rica ediyorum Sayın Kemalbay.
SERPİL
KEMALBAY PEKGÖZEGÜ (Devamla) – Halkımıza sesleniyorum, halkımıza şunu
söyleyeceğim: Arkadaşlar, bu iktidarın hiçbir önlem paketi yok.
SALİH
CORA (Trabzon) – Başkanım, müdahale etmenizi istiyorum, böyle bir şey olamaz
ya.
BAŞKAN
– Müsaade eder misiniz… 
Sayın
Kemalbay, lütfen ifadelerinize, sözlerinize dikkat edin. 
SALİH
CORA (Trabzon) – Böyle hitap edemezsin, sözünü geri al!
BAŞKAN
– Değerli arkadaşlar, böyle bir usul yok, yapmayın.
SALİH
CORA (Trabzon) – Ama böyle bir hakaret olamaz Sayın Başkan ya.
BAŞKAN
– Size hakaretten zaten söz vereceğim.
AYŞE
ACAR BAŞARAN (Batman) – İstemedi ki daha.
SERPİL
KEMALBAY PEKGÖZEGÜ (Devamla) – Önlem paketi demek şudur: Önlem paketi demek
halkı korumaktır, halkın evde kalmasını sağlamaktır; halkın gıdaya, sağlığa
erişiminin parasız olmasıdır. Halkın eve gittiği zaman, işçinin, emekçinin,
esnafın evde kaldığı zaman şunun güvenini duyması lazım: “Ben evdeyim ama
karnım doyacak.” Bu güveni iktidarın, devletin verebilmesi lazım ama ağzınızdan
düşürmüyorsunuz sosyal devletiz diye, tabii düşürmediğiniz yalanlardan bir
tanesi de bu. 
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi.
SERPİL
KEMALBAY PEKGÖZEGÜ (Devamla) – Sosyal devletin zırnık kadar olduğunu
söyleyemeyiz. Türkiye’de despotik bir iktidar var, Türkiye’de “şirketokrasi”
var, şirketlerin devleti var. Bakın, şirketler hâlâ geçilmeyen köprülerden para
kesmeye, garantiler almaya devam ediyor, geçilmeyen yollardan, havaalanlarından
para devşirmeye devam ediyor, bu konularda hiçbir sorun yok. İşte, projeler
devam ediyor, Kanal İstanbul rant projesi de devam ediyor ama halkın güvenceye
kavuşması, halka ücret desteği verilmesi, servetten vergi alınması gibi pek çok
yapılabilecek iş; işçilere ücretli izin verilmesi, kadınlara sosyal destek
verilmesi, ev kadınlarına ücret verilmesi, destek verilmesi bütün bu taleplerin
hiçbirine cevap verilmiyor ve tabii ki bugün cezaevlerinden çıkarmayı
planladığınız o hilkat garibesi yasa teklifinde yaptığınız şey, sizin
söylediğinize göre, 90 bin insan bundan yararlanacak.
(Mikrofon
otomatik cihaz tarafından kapatıldı) 
BAŞKAN
– Teşekkür ediyorum. 
SERPİL
KEMALBAY PEKGÖZEGÜ (Devamla) – Bir dakika alabilir miyim?
BAŞKAN
– Tamamlandı Sayın Kemalbay.
SERPİL
KEMALBAY PEKGÖZEGÜ (Devamla) – Varsayalım ki bundan 90 bin insan yararlanacak.
Peki, nerede 200 bin insan, 200 bin insana ne olacak?
BAŞKAN
– Teşekkür ettik Sayın Kemalbay.
SERPİL
KEMALBAY PEKGÖZEGÜ (Devamla) – 200 bin insanı ölüme mi terk ediyorsunuz? Buna
hakkınız var mı? Siz kimsiniz?
BAŞKAN
– Sayın Kemalbay, teşekkür ediyorum…
SERPİL
KEMALBAY PEKGÖZEGÜ (Devamla) – Siz kimsiniz ki! Kimin öleceğine kimin
kalacağına siz mi karar veriyorsunuz?
BAŞKAN
– Değerli milletvekilleri… Sayın Kemalbay…
SERPİL
KEMALBAY PEKGÖZEGÜ (Devamla) – Bunu ne hakla yapıyorsunuz?
RECEP
ÖZEL (Isparta) – Biz karar vereceğiz tabii, başka kim karar verecek.
SERPİL
KEMALBAY PEKGÖZEGÜ (Devamla) – Siz taammüden cinayet işlemeye karar
veriyorsunuz, sizin bu kararınızı asla kabul etmiyoruz ve bunun hesabını da
vereceğinizi buradan söylüyorum. (HDP sıralarından alkışlar)
BAŞKAN
– Değerli milletvekilleri, konuşmacılara her zaman milletvekili arkadaşlarımız
yerinden laf atıyorlar, bu her zaman olan bir şey, bunu hep beraber yaşıyoruz
ama bunun hiçbir tanesi bir milletvekilinin diğer milletvekiline hakaret etme
hakkını vermez. Onun için…
AYŞE
ACAR BAŞARAN (Batman) – Hakaret etmedi ki.
SERPİL
KEMALBAY PEKGÖZEGÜ (İzmir) – “Vicdansızlık” hakaret değildir.
BAŞKAN
– Serpil Hanım, isterseniz ara vereyim, tutanakları getirteyim, sözlerinizin
içerisinde pek çok kabul edilemeyecek noktalar var ama bu saatte, bu ortamda
ortamı germemek için bu tutanak isteme işine girmiyorum.
SALİH
CORA (Trabzon) – Sayın Başkan…
BAŞKAN
– Ancak, yerinizden değil Sayın Cora, sataşmadan dolayı kürsüden vereceğim.
Buyurun…

AYŞE
ACAR BAŞARAN (Batman) – İstemedi ki Başkan, böyle bir usul yok.
MERAL
DANIŞ BEŞTAŞ (Siirt) – Ama istemedi ki...
AYŞE
ACAR BAŞARAN (Batman) – Böyle bir usul yok Başkan! 
SERPİL
KEMALBAY PEKGÖZEGÜ (İzmir) – Taraf tutmayın Başkan, taraf tutmayın!
BAŞKAN
– Müsaade edin, 60’a göre mi, 69’a göre mi söz vereceğimin kararını da ben
vereyim.
AYŞE
ACAR BAŞARAN (Batman) – Talep etmedi ki, böyle bir usul yok ama.
MURAT
EMİR (Ankara) – Sayın Cora’nın karar verip istemesi lazım Sayın Başkan.
AYŞE
ACAR BAŞARAN (Batman) – Talep edecek, talep etmedi.
SALİH
CORA (Trabzon) – Söz talebinde bulundum.
BAŞKAN
– Bakarsanız el kaldırdılar ve sisteme girdiler konuşma talebiyle farkında
değilsiniz!
AYŞE
ACAR BAŞARAN (Batman) – Siz taraflı yönetiyorsunuz, her yönettiğinizde taraflı
yönetiyorsunuz. 
BAŞKAN
– Siz buyurun…
MURAT
EMİR (Ankara) – Sayın Cora, kaça göre söz istediniz?
AYŞE
ACAR BAŞARAN (Batman) – Vicdansız olmadığını mı şimdi ispat edecek orada?
BAŞKAN
– Buyurun. (AK PARTİ sıralarından alkışlar)
IX.- SATAŞMALARA İLİŞKİN KONUŞMALAR (Devam)
2.- Trabzon Milletvekili Salih Cora’nın, İzmir Milletvekili Serpil
Kemalbay Pekgözegü’nün görüşülmekte olan 24 sıra sayılı Kanun Teklifi’nin
1’inci maddesi üzerinde HDP Grubu adına yaptığı konuşması sırasında Adalet ve
Kalkınma Partisine ve şahsına sataşması nedeniyle konuşması
SALİH
CORA (Trabzon) – Sayın Başkanım, değerli milletvekilleri; az önce konuşan HDP
milletvekili hatibin ifadelerinin, sözlerinin her birinin esasında bu Meclisin
mehabetine, Meclisin ruhuna yakışmayan ifadeler olduğunu ve bu sözlerin her
birini kendisine iade ettiğimi belirtmek istiyorum. (AK PARTİ sıralarından
alkışlar) 
Türkiye
Büyük Millet Meclisinde herkes yasama dokunulmazlığı, kürsü dokunulmazlığı
kapsamında istediğini söyleme hakkına sahip olmakla birlikte hiç kimseye
hakaret etme hakkı ve imkânı tanınmamaktadır. Ayrıca bunları söyleme haddine de
sahip olmadığınızı ifade etmek istiyorum.
Ayrıca,
değerli arkadaşlar burada yapılan konuşmalarda açıkça bir ülke düşmanlığı,
millet düşmanlığı…
AYŞE
ACAR BAŞARAN (Batman) – Ya böyle bir şey yok. Böyle bir şey yok. Böyle bir
konuşma tarzı da yok. 
SALİH
CORA (Devamla) - …birlik ve beraberliğe yönelik atılan adımlar karşısında bir
Türkiye düşmanlığı, Türkiye’yi karalama kampanyası güdülmektedir. 
AYŞE
ACAR BAŞARAN (Batman) – Siz sevdalısınız, biz düşmanız…
EBRÜ
GÜNAY (Mardin) – Millet düşmanı sensin!
SALİH
CORA (Devamla) – Biz bunların her birinin ne amaçla yapıldığını çok iyi
biliyoruz.
AYŞE
ACAR BAŞARAN (Batman) – Bu halkın düşmanı sizsiniz!
BAŞKAN
– Ebrü Hanım lütfen… Sayın Başaran, Sayın Günay rica ediyorum…
Sayın
Oluç söz istedi. Grup Başkan Vekiliniz cevap verecek lütfen.
SALİH
CORA (Devamla) – Size verilen talimatlar doğrultusunda burada ne söylemek
istediğinizi çok iyi biliyoruz.
EBRÜ
GÜNAY (Mardin) – Milletin düşmanı sizsiniz. Bu halkın düşmanı sizsiniz.
AYŞE
ACAR BAŞARAN (Batman) – Haddini bil!
SALİH
CORA (Devamla) – Milletimiz sizin ne olduğunuzu biliyor ve bu şekilde de hiçbir
zaman size prim vermemektedir. Sizin saygınız işte budur, sizin anlayışınız
budur, sizin demokrasi kültürünüz budur. Siz ancak ve ancak başkalarından
aldığınız talimatları gelip burada tekrar etmekten başka hiçbir sözünüz yoktur,
kelamınız yoktur. (AK PARTİ sıralarından alkışlar)
AYŞE
ACAR BAŞARAN (Batman) – Haddini bil! Hadsiz! Haddini bil!
EBRÜ
GÜNAY (Mardin) – Böyle bir yönetim yok.
SALİH
CORA (Devamla) – Dolayısıyla değerli arkadaşlar, Türkiye’nin bu coronavirüsle
ilgili olarak yapmış olduğu mücadele takdire şayandır. Türkiye şu anda
baktığınızda…
AYŞE
ACAR BAŞARAN (Batman) – Böyle bir ifade olamaz! Haddini bilecek!
EBRÜ
GÜNAY (Mardin) – Böyle bir şey yok!
SALİH
CORA (Devamla) – Avrupa’da İtalya çökmüştür, Almanya çökmüştür, Fransa kan
ağlıyor, Amerika ne yapacağını şaşırmıştır ama Türkiye dimdik ayaktadır,
mücadele ediyor. Millet ülkesinin arkasındadır, millet devletinin arkasındadır,
millet AK PARTİ’nin yanındadır. (AK PARTİ sıralarından alkışlar)
Siz
bizim yanımızda olmasanız da biz birbirimize yeteriz. 
Hepinize
teşekkür ediyorum. (AK PARTİ sıralarından alkışlar)
DİRAYET
DİLAN TAŞDEMİR (Ağrı) – Söyleyecek laf bulamayınca hamasi nutuk çekiyorsunuz. 
AYŞE
ACAR BAŞARAN (Batman) – Her şey sizden yana. Kırk tane hakaret ediyor. Grup
olarak biz de söz istiyoruz.
EBRÜ
GÜNAY (Mardin) – Böyle bir yönetim yok.
BAŞKAN
– Sayın Turan, buyurun.
BÜLENT
TURAN (Çanakkale) – Sayın Başkan…
EBRÜ
GÜNAY (Mardin) – Ya yeter bir de siz mi konuşacaksınız! Konuştu zaten, cevap
verdi yani. 
AYŞE
ACAR BAŞARAN (Batman) – Başkan, böyle bir usul yok. Kırk tane hakaret etti.
Bütün grup olarak biz de söz istiyoruz sataşmadan.
EBRÜ
GÜNAY (Mardin) – Böyle bir usul yok!
AYŞE
ACAR BAŞARAN (Batman) – Siz kurulmadan adım atamıyorsunuz Sayın Cura.
SALİH
CORA (Devamla) – Cura değil, Cora.
AYŞE
ACAR BAŞARAN (Batman) - Siz kurulmadan adım atamıyorsunuz, kurulmadan adım
atamıyorsunuz.
BAŞKAN
– Sayın Turan, buyurun.
V.- AÇIKLAMALAR (Devam)
39.- Çanakkale Milletvekili Bülent Turan’ın, İzmir Milletvekili Serpil
Kemalbay Pekgözegü’nün görüşülmekte olan 24 sıra sayılı Kanun Teklifi’nin
1’inci maddesi üzerinde HDP Grubu adına yaptığı konuşmasındaki üslubunu kınadığına
ilişkin açıklaması
BÜLENT
TURAN (Çanakkale) – Sayın Başkan, değerli arkadaşlar; az önceki konuşmacı
konuşmasında “faşizm mi, tiran mı, diktalık mı, despotik yönetim mi?” gibi
Meclisin adabına, usulüne aykırı büyük haksızlık, büyük itham içeren bir
konuşma yaptı, yetmedi, arkadaşımıza maalesef kürsüden tekrarını uygun
görmediğim birkaç ağır ifadede bulundu. 
DİRAYET
DİLAN TAŞDEMİR (Ağrı) – Arkadaşın cevap veremedi, hamaset yaptı! Verseydi
cevap, verseydi!
BÜLENT
TURAN (Çanakkale) - Aslında disiplin cezasını hak eden bu konuşmanın, bu
üslubun cevap vermeyi hak eden bir üslup olmadığını…
DİRAYET
DİLAN TAŞDEMİR (Ağrı) – Kendi hamaset yaptı! Bir metin ezberlemiş AKP; millet,
vatan, Sakarya! 
BÜLENT
TURAN (Çanakkale) - …bu üsluba cevap vermeyi zül addettiğimi ve tüm
hücrelerimle kınadığımı ifade etmek istiyorum Sayın Başkanım. (AK PARTİ
sıralarından alkışlar) 
BAŞKAN
– Sayın Oluç, buyurun. 
40.- İstanbul Milletvekili Hakkı Saruhan Oluç’un, Trabzon Milletvekili
Salih Cora’nın sataşma nedeniyle yaptığı konuşmasındaki bazı ifadelerine ve
demokratik siyaset içinde konuşarak, tartışarak sorunları çözecek adımların
birlikte atılması gerektiğine ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan. 
Yani
corona virüsünü tartışırken başka konulara da girmek zorunda kalıyoruz, demek
ki yapabilecek bir şey yok. 
Şimdi,
Sayın Cora’nın usulüdür, her konuşmacıya, orada oturup, laf atıp insicamını
bozmak…
DİRAYET
DİLAN TAŞDEMİR (Ağrı) – İşi o, işi o! Sana bir meslek vermişler! 
HAKKI
SARUHAN OLUÇ (İstanbul) – …ve mesnetsiz iddialarda bulunmak onun usulü; bunu
biliyoruz ama kürsüden çıkıp…
DİRAYET
DİLAN TAŞDEMİR (Ağrı) - AKP’nin laf atan milletvekili... 
BAŞKAN
– Bakın, Grup Başkan Vekiliniz konuşuyor, lütfen… 
SALİH
CORA (Trabzon) – Asla böyle bir şey yok. 
BAŞKAN
- Değerli arkadaşlar, Sayın Cora, lütfen…
Sayın
Cora, bakın, eğer siz bir başka partinin grup başkan vekiline böyle
davranırsanız sizin grup başkan vekilinize de diğer parti gruplarından aynı
şekilde mukabele olur. Rica ediyorum, lütfen… 
Buyurun
Sayın Oluç… 
HAKKI
SARUHAN OLUÇ (İstanbul) – Teşekkür ederim. 
Kürsüden
çıkıp bize yönelik had bildirici konuşmacılarınız gerçekten çok ilginç oluyor
yani “Başkalarından talimat almak.” lafını kullanıyorsunuz ya… Sizin Grup
Başkan Vekiliniz Sayın Turan, bir kere, geçtiğimiz günlerde bir açıklama
yapmıştı, demişti ki: “Recep Tayyip Erdoğan olmadan biz, hepimiz bir hiçiz.” Hiçbiriniz
kalkıp da demediniz ki Grup Başkan Vekilinize “Biz hiç değiliz.” demediniz
çünkü siz de öyle düşünüyorsunuz. (HDP sıralarından alkışlar) Dolayısıyla o gün
susmuş olanlar, bugün kalkıp bize burada kürsüden “Başkalarından talimat
alıyorsunuz.” diyemez, haddiniz değil sizin böyle bir şey; birincisi bu. (HDP
sıralarından alkışlar) 
İkincisi:
Yahu, ne millet düşmanlığından bahsediyorsunuz, biz size her gün burada Kürt
halkına ve o bölgede yaşayan bütün halklara nasıl düşmanlık yaptığınızı
anlatıyoruz. Daha geçtiğimiz hafta 8 belediyeye kayyum atadınız, corona
virüsüne karşı mücadele eden 8 belediyeye kayyum atama düşmanlığını sizin
iktidarınız yaptı. “Apaçık Kürt düşmanısınız.” dedik. Siz, şimdi, kalkıp bize
mi söylüyorsunuz bunu? Ne düşmanlığımızı gördünüz millete? Alakası yok. Bakın,
bu tartışmalarla, bu hamasetle hiçbir yere gidemezsiniz. Niye gidemezsiniz
biliyor musunuz? Siz, buna devam ettiğiniz müddetçe Halkların Demokratik
Partisi her seçimde biraz daha güçlenerek bu Millet Meclisine geliyor ve halk,
Halkların Demokratik Partisini temsilcisi olarak gördüğü için milyonlarcası oy
veriyor ve “Gidin, bizim orada görüşlerimizi, taleplerimizi savunun.” diyor,
durum budur. Bunu içinize sindireceksiniz ve sindirdikten sonra da eşit
koşullarda tartışmayı, eşit koşullarda görüşmeyi, eşit koşullarda demokratik
siyaseti geliştirmeyi içinize sindireceksiniz.
(Mikrofon
otomatik cihaz tarafından kapatıldı)
BAŞKAN
– Açalım sistemi.
HAKKI
SARUHAN OLUÇ (İstanbul) – Bunu yapmadığınız müddetçe bu acayip tartışmalardan
ve hamasetten kurtulma imkânımız olmayacak. Bizim size teklifimiz budur. Gelin,
demokratik siyaset içinde düzgün bir şekilde konuşarak, tartışarak
sorunlarımızı birlikte çözecek adımları atalım diyoruz. Söylediğimiz budur. 
Teşekkür
ediyorum.
BAŞKAN
– Teşekkür ediyorum.
Sayın
Turan, çok kısa lütfen.
41.- Çanakkale Milletvekili Bülent Turan’ın, İstanbul Milletvekili Hakkı
Saruhan Oluç’un yaptığı açıklamasındaki bazı ifadelerine ilişkin açıklaması
BÜLENT
TURAN (Çanakkale) – Sayın Başkan, az önceki arkadaşımız, konuşmasında kendisine
ağır hakaretten dolayı söz almasına rağmen, belki Grup Başkan Vekilinden
anlayış beklerdim, belki…
EBRÜ
GÜNAY (Mardin) – O zaman ona cevap verseydi ya! Niye başta hamaset yaptı?
BÜLENT
TURAN (Çanakkale) – Ya bir sus Allah aşkına! Sabahtan beri aynı yerde.
AYŞE
ACAR BAŞARAN (Batman) – “Ya bir sus!” diye böyle bir emir kipiyle konuşmayın.
EBRÜ
GÜNAY (Mardin) – Sen bir nasıl konuşulacağını öğren önce. O da bana hakaret
etti bu durumda.
BÜLENT
TURAN (Çanakkale) – Sayın Başkan, Sayın Grup Başkan Vekilinden “Arkadaşımız
yanlış bir ithamda bulundu. Doğru olmadı, şık olmadı. Bir daha yapmayacağız.”
demesini beklerdim ama tam tersine muazzam bir ithamla karşı karşıya kaldık.
Bakınız, Halkların Demokratik Partisine bu milletin nasıl bir cevap verdiğini
yüzde 15’ten yedi ay sonra yüzde 10’a nasıl indirdiğini hepimiz biliyoruz. (AK
PARTİ sıralarından alkışlar) 
AYŞE
ACAR BAŞARAN (Batman) – Nasıl olduğunu bir biz bilmiyoruz.
BÜLENT
TURAN (Çanakkale) – Halk büyük bir kredi verdi. Halk bu krediyi verirken
“Demokrasinin yanında olun.” dedi. 
DİRAYET
DİLAN TAŞDEMİR (Ağrı) – Bombaları söyleyin!
AYŞE
ACAR BAŞARAN (Batman) – Bombalarınızdan çok iyi bilirsiniz, IŞİD’den çok iyi
bilirsiniz. Sizin öfkeli çocuklarınızdı.
EBRÜ
GÜNAY (Mardin) – Öyle olmuyor. Bombalarınız…
BÜLENT
TURAN (Çanakkale) – “Meclisin yanında olun.” dedi ama saz çalanlarla, silah
çekenlerin nasıl aynı anda, beraber yol yürümeye çalıştığını herkes gördüğü
için bu hâlde ithama maruz kalmış oldular.
BAŞKAN
– Teşekkür ediyorum Sayın Turan.
BÜLENT
TURAN (Çanakkale) – Hayır, Sayın Başkan, izin verin bir saniye lütfen. Sayın
Başkanım, bakınız, izin verirseniz konuşmak istiyorum.
BAŞKAN
– Toparlayın Sayın Turan.
BÜLENT
TURAN (Çanakkale) – Peki. Teşekkür ediyorum Sayın Başkan.
Az
önce, yine Grup Başkan Vekili adımı vererek benim bir konuşmamda “Sayın Erdoğan
olmasa bir hiçiz.” dediğimi ifade ettiler. Konuşmanın başını kes, sonunu kes,
iki kelime bunu ifade et, Sayın Saruhan’ın siyasi kültürüne yakıştıramadım. 
AYŞE
ACAR BAŞARAN (Batman) – Kişi kendinden bilir işi.
BÜLENT
TURAN (Çanakkale) – Söylediğim şuydu, bir daha söylüyorum: O soru “AK PARTİ’den
ayrılan Sayın Davutoğlu’nun partisi ne olur, nasıl başarılı olur?” sorusuydu.
Ben de bunun üzerine profesör de olunsa, farklı görevlerde de bulunulsa beraber
yürümek kıymetli. Beraber yürümeyen kim varsa sonuç alamaz Türkiye siyasetinde
demiştim; söylediğim şey bu. Ben Bülent Turan olarak avukatım, fotoğraf
çekiyorum, kitaplarım var, çok kıymetliyim ama siyasi birey olarak tek başıma
aday olduğumda sonuç alamam demiştim. Aynı şeyi bir daha söylüyorum: Biz AK
PARTİ olarak kıymetliyiz, bir arada beraber yol yürüyoruz, ortak aklı buluyoruz
ama bu ortak aklın dışında adım atan kim varsa yanlış yapar dedim, yine
söylüyorum. Bu ithamınızı hiç yakıştıramadım Sayın Başkan. (AK PARTİ
sıralarından alkışlar) 
BAŞKAN
– Teşekkür ediyorum Sayın Turan.
X.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
3.- Türkiye Büyük Millet Meclisi Başkanı İzmir Milletvekili Binali
Yıldırım’ın Transit ve Ulaştırma İşbirliği Anlaşması (Lapis Lazuli Güzergâh
Anlaşması)’nın Onaylanmasının Uygun Bulunduğuna Dair Kanun Teklifi (2/1195) ve
Dışişleri Komisyonu Raporu (S. Sayısı: 24) (Devam)
BAŞKAN
– Değerli milletvekilleri, madde üzerinde şahıslar adına söz talebi Sayın Özkan
Yalım’ın. 
Değerli
arkadaşlar, son konuşmacımızdır. 
Sayın
Yalım, lütfen bir tartışmaya mahal vermeyecek şekilde konuşalım.
Buyurun
Sayın Yalım. (CHP sıralarından alkışlar) 
ÖZKAN
YALIM (Uşak) – Teşekkürler. 
Evet,
Sayın Başkan, değerli vatandaşlarımız; bu saatte bizi izleyen kalmadı ama
televizyonlar kapandı, belki internetten izleyenler olabilir. İlk önce herkese
tekrar saygı ve sevgilerimi sunuyorum.
Değerli
milletvekili arkadaşlarım, şimdi, içinde bulunduğumuz süreçle alakalı,
gerçekten üzücü bir süreçten geçiyoruz çünkü bu hafta sonu ben virüsten dolayı
maalesef 100’lü rakamları göreceğimizi gözlemleyebiliyorum. İnşallah, bu
rakamlar en kötü ihtimalle pazartesiden itibaren inişe geçer diyorum. Böyle bir
fikrimi de paylaşmak istedim çünkü istatistikler bunu gösteriyor, umarım ben
yanılırım diyorum. 
Şimdi,
tabii ki virüsle uğraşıyoruz, önlemler alındı, Sayın Cumhurbaşkanı birçok
sektörde -özellikle tekrar saymayacağım isimleri- kafesinden kuaförüne,
berberine kadar birçok esnafın kepengini kapattırdı. Tabii ki burada çalışan
vatandaşlarımız, gündelik kazanç sağlayan vatandaşlarımız bana ulaşıyorlar değerli
milletvekili arkadaşlarım. Artık, ceplerinde para kalmadı, ihtiyaçlarını
göremiyorlar, erzak alamıyorlar. Gerçekten, bu, sadece Uşak’ta böyle oluyorsa,
inanın, Türkiye’nin 81 ilinde, 970 ilçesinde 52 bin muhtarlıkta bu aynı şeyler
geçerlidir. Onun için bir önlem almamız gerekiyor. 
Bakın,
ben çok kısaca, hemen 3 maddeyle acil önlemleri sunmak istiyorum. Kapatılan tüm
iş yerlerindeki çalışanların sigortalarının ve de en az asgari ücret
seviyesinde birer maaşın ödenmesi gerekmektedir. Bakın, tekrar ediyorum; Sayın
Cumhurbaşkanı dedi ki: “Kapatılsın.” Kapattılar. Burada çalışan işçilerimizin,
orada çalışan esnafımızın en azından her birisine bir ay boyunca sigortaları
ile birer maaş vermemiz gerekiyor ki evlerine ekmek götürebilsinler, en azından
çocuklarına bir şeyler yedirebilsinler.
Diğer
taraftan, bu iş yerlerine ait olan kredilerin özellikle devlet bankalarından
olan kredilerin faizsiz bir şekilde ötelenmeleri acilen gerekmektedir. 
Diğer
bir, benim zaruri gördüğüm üçüncü madde ise şu: Türkiye'de şu anda birçok
vatandaşımız -esnaf olsun veya işçi olsun- çalışamamaktadır, evine para
götürememektedir. Bu sebepten dolayı, 4 kişilik bir ailenin kullanacak olduğu
gaz, elektrik ve su bu süreç içerisinde devlet tarafından ücretsiz
verilmelidir. Böylelikle bu süreci doğru bir şekilde atlatabiliriz. 
Ben
buradan Sayın Bülent Turan’a sormak istiyorum, kendisi de burada. Sayın Başkan
siz de şahit olun lütfen. Bunu birçok vatandaşımız soruyor, ben de size
soracağım, yerinizde değilsiniz ama Divandasınız: Sayın Bülent Turan, İşsizlik
Fonu’ndaki 131 milyar yerinde mi değil mi? Bakın, tekrar soruyorum tüm
milletvekillerinin ve bizi izleyenlerin önünde ve de Mecliste şu anda
kaydoluyor, tutanaklara geçiyor. Sayın Bülent Turan, yazılı sordum, tekrar bir
daha sözlü soruyorum: İşsizlik Fonu’ndaki 131 milyar yerinde duruyor mu
durmuyor mu? Buna sizden muhakkak cevap bekliyorum.
BÜLENT
TURAN (Çanakkale) – Sistem değişti, bana sorma yetkiniz yok.
ÖZKAN
YALIM (Devamla) – Bu, kesinlikle işsizlerimizin, şu anda işsiz kalan vatandaşlarımızın
-acil imdat freni dediğimiz- kötü günlerinde kullanmak için biriken paradır. Bu
parayla yol mu yapıldı, otoban mı yapıldı, köprü mü, hastane mi yapıldı? Bu
paranın yerinde durup durmadığını, tekrar, size 3’üncü kez sözlü bir şekilde
soruyorum.
Diğer
taraftan değerli vatandaşlarımız, çok değerli çalışma arkadaşlarım; bununla
alakalı bakın, Sayın Cumhurbaşkanı dedi ki: “40 milyar dolar misafirlerimize,
Suriyelilere harcadık.” Tamam, biz büyük bir devletiz; komşumuzda olan savaştan
dolayı onları aldık, baktık, 40 milyar dolar para harcadık. Hatta dedi ki: “Bir
40 milyar dolar daha harcarım.” Bakın, 40 milyar doları bugün 6,5’la
çarptığınızda tam 260 milyar TL yapıyor. Türkiye’miz 83 milyon kişiden
oluşmaktadır. 83 milyonu, 3 binle çarptığınızda yaklaşık 252 milyar yapıyor.
Yani bugün, Suriyelilere harcanan 40 milyar dolarla hatta “Bir 40 daha
harcarız.” dediğiniz o parayla, 252 milyarla, ister geliri olsun olmasın, ister
işi olsun olmasın, kişi başı bugün, İngiltere’deki gibi herkese 3’er bin TL’yle
otuz gün veya yirmi bir günlük bir karantina sürecini kapsayacak olan bir
süreç, herkesin kendi yaşam faaliyetlerini sürdürebileceği ve de bu olayı, bu
virüsü kontrol altına alabilecek olduğumuz bir süreç geçecekti. Ama nerede!
Paraları başka yerlere yedirdiniz, o 5 tane şirkete yedirdiniz, o 5 tane
şirkete Osmangazi, Yavuz Sultan Selim, Avrasya Tüneli vesaire vesaire… 
(Mikrofon
otomatik cihaz tarafından kapatıldı)
BAŞKAN
– Sayın Yalım, tamamlayın sözlerinizi.
ÖZKAN
YALIM (Devamla) – Şimdi, bu köprülerden kimse geçmiyor, otobanları kimse
kullanmıyor ve kullanılmadığı için, bu firmalara geçiş garantisinden dolayı da
ödemeler devam edecek. 
Bunun
yanında, ben bir geçmiş olsun dileğimi sunmak istiyorum. Kırklareli Valisi ve
İl Sağlık Müdürünün de maalesef sonuçları pozitif çıkmış, virüse yakalanmışlar.
Onlara tekrar geçmiş olsun diliyorum.
Yalnız,
Balıkesir’de üzücü bir olay var. Sayın Bülent Turan, bunu da özellikle
görüşmenizi rica ediyorum, Balıkesir’de aile hekimi bir doktorumuz Fevzi
Turgut’u, İl Sağlık Müdürü Fevzi Yavuzyılmaz iki aylığına görevden alıyor.
Neden alıyor biliyor musunuz? Sadece Cumhurbaşkanının vermiş olduğu esnek
çalışma sistemine uyduğundan dolayı. Onun için, buradan özellikle İl Sağlık
Müdürü Fevzi Yavuzyılmaz’ı ve Balıkesir Valisini bu doktorumuzun haklarını
savunması yönünde tekrar uyarmak istiyorum.
Hepinize
teşekkür ederim, çok sağ olun. (CHP sıralarından alkışlar)
BÜLENT
TURAN (Çanakkale) – Sayın Başkan…
BAŞKAN
– Değerli milletvekilleri, madde üzerindeki konuşmalar tamamlanmıştır.
Soru-cevap
işlemi yok.
Maddeyi
oylarınıza sunuyorum: Kabul edenler... Kabul etmeyenler... Kabul edilmiştir.
Buyurun
Sayın Turan.
V.- AÇIKLAMALAR (Devam)
42.- Çanakkale Milletvekili Bülent Turan’ın, Uşak Milletvekili Özkan
Yalım’ın görüşülmekte olan 24 sıra sayılı Kanun Teklifi’nin 1’inci maddesi
üzerinde şahsı adına yaptığı konuşmasındaki bazı ifadelerine ilişkin açıklaması
BÜLENT
TURAN (Çanakkale) – Sayın Başkanım, kıymetli Grup Başkan Vekili “söz alma”
diyor. 
ENGİN
ALTAY (İstanbul) – Milletvekillerinizin hayati tehlikesi var.
BÜLENT
TURAN (Çanakkale) - Haklı, geç oldu ama yine aynı partinin konuşmacısı adımı 4
defa zikrederek soru soruyor. Bir defa usul olarak, vekillerimiz özellikle
yazılı soruları bakanlara sorması lazım ama bizi çok sevdiğinden muhtemelen böyle
bir tarz geliştirdi, eyvallah. 
Sayın
Başkan, esnek çalışma, kısa çalışma ödeneği gibi tüm İşsizlik Fonu
uygulamalarına ilişkin ödemeler zaten İşsizlik Fonu’ndan karşılanmakta. O para
bugünler için var. O yüzden bu soruyu çok anlamlı bulmadığımı ifade etmek
istiyorum.
Bir
de onun dışında…
ÖZKAN
YALIM (Uşak) – Para yerinde mi değil mi? Bunun cevabını bekliyoruz Sayın Turan.
BÜLENT
TURAN (Çanakkale) – Ben özel bilgilendiririm Sayın Başkanım.
Teşekkür
ediyorum.
BAŞKAN
– Teşekkür ediyorum.
X.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
3.- Türkiye Büyük Millet Meclisi Başkanı İzmir Milletvekili Binali
Yıldırım’ın Transit ve Ulaştırma İşbirliği Anlaşması (Lapis Lazuli Güzergâh
Anlaşması)’nın Onaylanmasının Uygun Bulunduğuna Dair Kanun Teklifi (2/1195) ve
Dışişleri Komisyonu Raporu (S. Sayısı: 24) (Devam)
BAŞKAN
– 2’nci maddeyi okutuyorum:
MADDE 2- (1)
Bu Kanun yayımı tarihinde yürürlüğe girer.
BAŞKAN
– Madde üzerinde söz talebi? Yok.
Maddeyi
oylarınıza sunuyorum: Kabul edenler... Etmeyenler... Kabul edilmiştir. 
3’üncü
maddeyi okutuyorum:
MADDE 3- (1)
Bu Kanun hükümlerini Cumhurbaşkanı yürütür.
BAŞKAN
– Madde üzerinde söz talebi? Yok.
Maddeyi
oylarınıza sunuyorum: Kabul edenler... Kabul etmeyenler... Kabul edilmiştir.
Değerli
milletvekilleri, teklifin tümü açık oylamaya tabidir. Açık oylama 2 Nisan 2020
Perşembe gününe bırakılmıştır.
4’üncü
sıraya alınan Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükümeti ile Kırgız Cumhuriyeti Hükümeti
Arasında Sosyal Güvenlik Anlaşmasının Onaylanmasının Uygun Bulunduğuna Dair
Kanun Teklifi ve Dışişleri Komisyonu Raporu’nun görüşmelerine başlayacağız.
4.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükümeti ile Kırgız Cumhuriyeti Hükümeti
Arasında Sosyal Güvenlik Anlaşmasının Onaylanmasının Uygun Bulunduğuna Dair
Kanun Teklifi (2/1460) ve Dışişleri Komisyonu Raporu (S. Sayısı: 51) (x) 
BAŞKAN
– Komisyon? Yerinde.
Komisyon
Raporu 51 sıra sayısıyla bastırılıp dağıtılmıştır.
Teklifin
tümü üzerinde söz talebi? Yok.
Görüşmeler
tamamlanmıştır.
Maddelerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
1’inci
maddeyi okutuyorum:
TÜRKİYE CUMHURİYETİ HÜKÜMETİ İLE KIRGIZ CUMHURİYETİ
HÜKÜMETİ ARASINDA SOSYAL GÜVENLİK ANLAŞMASININ ONAYLANMASININ UYGUN BULUNDUĞUNA
DAİR KANUN TEKLİFİ
MADDE 1- (1) 9
Nisan 2018 tarihinde Ankara’da imzalanan “Türkiye Cumhuriyeti Hükümeti ile
Kırgız Cumhuriyeti Hükümeti Arasında Sosyal Güvenlik Anlaşması”nın onaylanması
uygun bulunmuştur.
BAŞKAN
– Madde üzerinde söz talebi? Yok.
Maddeyi
oylarınıza sunuyorum: Kabul edenler... Etmeyenler... Kabul edilmiştir. 
2’nci
maddeyi okutuyorum.
Madde 2- (1)
Bu Kanun yayımı tarihinde yürürlüğe girer.
BAŞKAN
– Madde üzerinde söz talebi? Yok. 
Maddeyi
oylarınıza sunuyorum: Kabul edenler… Etmeyenler… Kabul edilmiştir.
3’üncü
maddeyi okutuyorum:
Madde 3- (1)
Bu Kanun hükümlerini Cumhurbaşkanı yürütür.
BAŞKAN
– Madde üzerinde söz talebi? Yok. 
Maddeyi
oylarınıza sunuyorum: Kabul edenler… Etmeyenler… Kabul edilmiştir.
Teklifin
tümü açık oylamaya tabidir. Açık oylama 2 Nisan 2020 Perşembe gününe
bırakılmıştır. 
5’nci
sıraya alınanİzmir Milletvekili Binali Yıldırım’ın Türkiye Cumhuriyeti
Hükümeti ile Nijerya Federal Cumhuriyeti Hükümeti Arasında Ticari ve Ekonomik
İşbirliği Mutabakat Zaptının Onaylanmasının Uygun Bulunduğuna Dair Kanun
Teklifi ve Dışişleri Komisyonu Raporu’nun görüşmelerine başlayacağız. 
5.- İzmir Milletvekili Binali Yıldırım’ın Türkiye Cumhuriyeti Hükümeti
ile Nijerya Federal Cumhuriyeti Hükümeti Arasında Ticari ve Ekonomik İşbirliği
Mutabakat Zaptının Onaylanmasının Uygun Bulunduğuna Dair Kanun Teklifi (2/1589)
ve Dışişleri Komisyonu Raporu (S. Sayısı: 61) (x)
BAŞKAN
- Komisyon? Yerinde. 
Komisyon
Raporu 61 sıra sayısıyla bastırılıp dağıtılmıştır. 
Teklifin
tümü üzerinde söz talebi? Yok.
Maddelerine
geçilmesini oylarınıza sunuyorum: Kabul edenler… Etmeyenler… Kabul edilmiştir. 
1’inci
maddeyi okutuyorum:
TÜRKİYE CUMHURİYETİ HÜKÜMETİ İLE NİJERYA FEDERAL
CUMHURİYETİ HÜKÜMETİ ARASINDA TİCARİ VE EKONOMİK İŞBİRLİĞİ MUTABAKAT ZAPTININ
ONAYLANMASININ UYGUN BULUNDUĞUNA DAİR KANUN TEKLİFİ
MADDE 1- (1) 2
Mart 2016 tarihinde Abuja’da imzalanan “Türkiye Cumhuriyeti Hükümeti ile
Nijerya Federal Cumhuriyeti Hükümeti Arasında Ticari ve Ekonomik İşbirliği
Mutabakat Zaptı”nın onaylanması uygun bulunmuştur.
BAŞKAN
– Madde üzerinde söz talebi? Yok.
Maddeyi
oylarınıza sunuyorum: Kabul edenler… Etmeyenler… Kabul edilmiştir.
Diğer
maddeyi okutuyorum:
MADDE 2- (1)
Bu Kanun yayımı tarihinde yürürlüğe girer.
BAŞKAN
- Madde üzerinde söz talebi? Yok.
Maddeyi
oylarınıza sunuyorum: Kabul edenler… Etmeyenler… Kabul
edilmiştir.
3’üncü
maddeyi okutuyorum:
MADDE 3- (1)
Bu Kanun hükümlerini Cumhurbaşkanı yürütür.
BAŞKAN
- Madde üzerinde söz talebi? Yok.
Maddeyi
oylarınıza sunuyorum: Kabul edenler… Etmeyenler… Kabul edilmiştir.
Değerli
milletvekilleri, teklifin tümü açık oylamaya tabidir. Açık oylama 2 Nisan 2020
Perşembe gününe bırakılmıştır. 
6’ncı
sıraya alınanİzmir Milletvekili Binali Yıldırım’ın Türkiye Cumhuriyeti
Hükümeti ile Özbekistan Cumhuriyeti Hükümeti Arasında Askeri Eğitim Öğretim
Alanında İşbirliği Protokolünün Onaylanmasının Uygun Bulunduğuna Dair Kanun
Teklifi ve Dışişleri Komisyonu Raporu’nun görüşmelerine başlayacağız. 
6.- İzmir Milletvekili Binali Yıldırım’ın Türkiye Cumhuriyeti Hükümeti
ile Özbekistan Cumhuriyeti Hükümeti Arasında Askeri Eğitim Öğretim Alanında
İşbirliği Protokolünün Onaylanmasının Uygun Bulunduğuna Dair Kanun Teklifi
(2/1599) ve Dışişleri Komisyonu Raporu (S. Sayısı: 63) (x)
BAŞKAN
- Komisyon? Yerinde. 
Komisyon
Raporu 63 sıra sayısıyla bastırılıp dağıtılmıştır. 
Teklifin
tümü üzerinde söz isteyen? Yok. 
Maddelerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
1’inci
maddeyi okutuyorum:
TÜRKİYE CUMHURİYETİ HÜKÜMETİ İLE ÖZBEKİSTAN CUMHURİYETİ
HÜKÜMETİ ARASINDA ASKERİ EĞİTİM ÖĞRETİM ALANINDA İŞBİRLİĞİ PROTOKOLÜNÜN
ONAYLANMASININ UYGUN BULUNDUĞUNA DAİR KANUN TEKLİFİ
MADDE 1- (1)
26 Temmuz 2017 tarihinde Taşkent’te imzalanan “Türkiye Cumhuriyeti Hükûmeti ile
Özbekistan Cumhuriyeti Hükûmeti Arasında Askeri Eğitim Öğretim Alanında
İşbirliği Protokolü”nün onaylanması uygun bulunmuştur. 
BAŞKAN
– Madde üzerinde söz talebi? Yok.
Maddeyi
oylarınıza sunuyorum: Kabul edenler... Etmeyenler... Kabul edilmiştir.
2’nci
maddeyi okutuyorum:
MADDE 2- (1)
Bu Kanun yayımı tarihinde yürürlüğe girer.
BAŞKAN
– Madde üzerinde söz talebi? Yok.
Maddeyi
oylarınıza sunuyorum: Kabul edenler... Etmeyenler... Kabul edilmiştir.
3’üncü
maddeyi okutuyorum:
MADDE 3- (1)
Bu Kanun hükümlerini Cumhurbaşkanı yürütür.
BAŞKAN
– Madde üzerinde söz talebi? Yok.
Maddeyi
oylarınıza sunuyorum: Kabul edenler... Etmeyenler... Kabul edilmiştir.
Teklifin
tümü açık oylamaya tabidir. 
Açık
oylama 2 Nisan 2020 Perşembe gününe bırakılmıştır. 
7’nci
sıraya alınan İzmir Milletvekili Binali Yıldırım’ın Türkiye Cumhuriyeti
Hükümeti ile Bangladeş Halk Cumhuriyeti Hükümeti Arasında Askeri Eğitim ve
Öğretim İş Birliği Anlaşmasına Dair 1 Numaralı Değişiklik Protokolünün Onaylanmasının
Uygun Bulunduğuna Dair Kanun Teklifi ve Dışişleri Komisyonu Raporu’nun
görüşmelerine başlayacağız.
7.- İzmir Milletvekili Binali Yıldırım’ın Türkiye Cumhuriyeti Hükümeti
ile Bangladeş Halk Cumhuriyeti Hükümeti Arasında Askeri Eğitim ve Öğretim İş
Birliği Anlaşmasına Dair 1 Numaralı Değişiklik Protokolünün Onaylanmasının
Uygun Bulunduğuna Dair Kanun Teklifi (2/1601) ve Dışişleri Komisyonu Raporu (S.
Sayısı: 65) (x)
BAŞKAN
– Komisyon? Yerinde. 
Teklifin
tümü üzerinde söz talebi? Yok.
Maddelerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
1’inci
maddeyi okutuyorum:
TÜRKİYE CUMHURİYETİ HÜKÜMETİ İLE BANGLADEŞ HALK
CUMHURİYETİ HÜKÜMETİ ARASINDA ASKERÎ EĞİTİM VE ÖĞRETİM İŞ BİRLİĞİ ANLAŞMASINA
DAİR 1 NUMARALI DEĞİŞİKLİK PROTOKOLÜNÜN ONAYLANMASININ UYGUN BULUNDUĞUNA DAİR
KANUN TEKLİFİ
MADDE 1- (1)
12 Ekim 2011 tarihinde Dakka’da imzalanan “Türkiye Cumhuriyeti Hükümeti ile
Bangladeş Halk Cumhuriyeti Hükümeti Arasında Askerî Eğitim ve Öğretim İş
Birliği Anlaşmasına Dair 1 Numaralı Değişiklik Protokolü”nün onaylanması uygun
bulunmuştur.
BAŞKAN
– Madde üzerinde söz talebi? Yok.
Maddeyi
oylarınıza sunuyorum: Kabul edenler... Etmeyenler... Kabul edilmiştir.
Diğer
maddeyi okutuyorum:
MADDE 2- (1)
Bu Kanun yayımı tarihinde yürürlüğe girer.
BAŞKAN
– Madde üzerinde söz talebi? Yok.
Maddeyi
oylarınıza sunuyorum: Kabul edenler... Etmeyenler... Kabul edilmiştir.
3’üncü
maddeyi okutuyorum:
MADDE 3- (1)
Bu Kanun hükümlerini Cumhurbaşkanı yürütür.
BAŞKAN
– Madde üzerinde söz talebi? Yok.
Maddeyi
oylarınıza sunuyorum: Kabul edenler... Etmeyenler... Kabul edilmiştir.
Teklifin
tümü açık oylamaya tabidir. 
Açık
oylama 2 Nisan 2020 Perşembe gününe bırakılmıştır.
8’inci
sıraya alınan Türkiye Büyük Millet Meclisi Başkanı Tekirdağ Milletvekili
Mustafa Şentop’un Türkiye Cumhuriyeti Hükümeti ile Ukrayna Hükümeti Arasında
Türkiye Cumhuriyeti Hükümeti ile Ukrayna Hükümeti Arasında Gelir ve Servet
Üzerinden Alınan Vergilerde Çifte Vergilendirmeyi Önleme ve Vergi Kaçakçılığına
Engel Olma Anlaşmasını Değiştiren Protokolün Onaylanmasının Uygun Bulunduğuna
Dair Kanun Teklifi ve Dışişleri Komisyonu Raporu’nun görüşmelerine
başlayacağız.
8.- Türkiye Büyük Millet Meclisi Başkanı Tekirdağ Milletvekili Mustafa
Şentop’un Türkiye Cumhuriyeti Hükümeti ile Ukrayna Hükümeti Arasında Türkiye
Cumhuriyeti Hükümeti ile Ukrayna Hükümeti Arasında Gelir ve Servet Üzerinden
Alınan Vergilerde Çifte Vergilendirmeyi Önleme ve Vergi Kaçakçılığına Engel
Olma Anlaşmasını Değiştiren Protokolün Onaylanmasının Uygun Bulunduğuna Dair
Kanun Teklifi (2/1800) ve Dışişleri Komisyonu Raporu (S. Sayısı: 77) (x)
BAŞKAN
– Komisyon? Yerinde. 
Teklifin
tümü üzerinde söz talebi? Yok. 
Maddelerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
1’inci
maddeyi okutuyorum:
TÜRKİYE CUMHURİYETİ HÜKÜMETİ İLE UKRAYNA HÜKÜMETİ
ARASINDA TÜRKİYE CUMHURİYETİ HÜKÜMETİ İLE UKRAYNA HÜKÜMETİ ARASINDA GELİR VE
SERVET ÜZERİNDEN ALINAN VERGİLERDE ÇİFTE VERGİLENDİRMEYİ ÖNLEME VE VERGİ
KAÇAKÇILIĞINA ENGEL OLMA ANLAŞMASINI DEĞİŞTİREN PROTOKOLÜN ONAYLANMASININ UYGUN
BULUNDUĞUNA DAİR KANUN TEKLİFİ
MADDE 1- (1) 9
Ekim 2017 tarihinde Kiev’de imzalanan “Türkiye Cumhuriyeti Hükümeti ile Ukrayna
Hükümeti Arasında Türkiye Cumhuriyeti Hükümeti ile Ukrayna Hükümeti Arasında
Gelir ve Servet Üzerinden Alınan Vergilerde Çifte Vergilendirmeyi Önleme ve
Vergi Kaçakçılığına Engel Olma Anlaşmasını Değiştiren Protokol”ün onaylanması
uygun bulunmuştur. 
BAŞKAN – Madde üzerinde söz talebi? Yok.
Maddeyi
oylarınıza sunuyorum: Kabul edenler… Etmeyenler… Kabul edilmiştir.
2’nci
maddeyi okutuyorum:
MADDE 2- (1)
Bu Kanun yayımı tarihinde yürürlüğe girer.
BAŞKAN – Madde üzerinde söz
talebi? Yok.
Maddeyi
oylarınıza sunuyorum: Kabul edenler… Etmeyenler… Kabul edilmiştir.
3’üncü
maddeyi okutuyorum:
MADDE 3- (1)
Bu Kanun hükümlerini Cumhurbaşkanı yürütür.
BAŞKAN
– Madde üzerinde söz talebi? Yok.
Maddeyi
oylarınıza sunuyorum: Kabul edenler… Etmeyenler… Kabul edilmiştir.
Teklifin
tümü açık oylamaya tabidir. Açık oylama 2 Nisan 2020 Perşembe gününe
bırakılmıştır.
9’uncu
sıraya alınan Türkiye Büyük Millet Meclisi Başkanı Tekirdağ Milletvekili
Mustafa Şentop’un Türkiye Cumhuriyeti Hükümeti ve Avrupa Bölge Ofisi
Vasıtasıyla Dünya Sağlık Örgütü Arasında İnsani ve Sağlık Acil Durumlarına
Hazırlıklılık DSÖ Coğrafi Ayrık Ofisi’nin İstanbul Türkiye’de Kurulmasına
İlişkin Ev Sahibi Ülke Anlaşmasının Onaylanmasının Uygun Bulunduğuna Dair Kanun
Teklifi (2/1803) ve Dışişleri Komisyonu Raporu’nun görüşmelerine başlayacağız.
9.- Türkiye Büyük Millet Meclisi Başkanı Tekirdağ Milletvekili Mustafa
Şentop’un Türkiye Cumhuriyeti Hükümeti ve Avrupa Bölge Ofisi Vasıtasıyla Dünya
Sağlık Örgütü Arasında İnsani ve Sağlık Acil Durumlarına Hazırlıklılık DSÖ
Coğrafi Ayrık Ofisi’nin İstanbul Türkiye’de Kurulmasına İlişkin Ev Sahibi Ülke
Anlaşmasının Onaylanmasının Uygun Bulunduğuna Dair Kanun Teklifi (2/1803) ve
Dışişleri Komisyonu Raporu (S. Sayısı: 78) (x)
BAŞKAN
– Komisyon? Yerinde. 
Komisyon
Raporu 78 sıra sayısıyla bastırılıp dağıtılmıştır. 
Teklifin
tümü üzerinde söz talebi yok.
Maddelerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
1’inci
maddeyi okutuyorum:
TÜRKİYE CUMHURİYETİ HÜKÜMETİ VE AVRUPA BÖLGE OFİSİ
VASITASIYLA DÜNYA SAĞLIK ÖRGÜTÜ ARASINDA İNSANİ VE SAĞLIK ACİL DURUMLARINA
HAZIRLIKLILIK DSÖ COĞRAFİ AYRIK OFİSİ’NİN İSTANBUL TÜRKİYE’DE KURULMASINA
İLİŞKİN EV SAHİBİ ÜLKE ANLAŞMASININ ONAYLANMASININ UYGUN BULUNDUĞUNA DAİR KANUN
TEKLİFİ
MADDE 1- (1) 2
Mayıs 2017 tarihinde Ankara’da imzalanan “Türkiye Cumhuriyeti Hükümeti ve
Avrupa Bölge Ofisi Vasıtasıyla Dünya Sağlık Örgütü Arasında İnsani ve Sağlık
Acil Durumlarına Hazırlıklılık DSÖ Coğrafi Ayrık Ofisi’nin İstanbul Türkiye’de
Kurulmasına İlişkin Ev Sahibi Ülke Anlaşması”nın onaylanması uygun bulunmuştur.
BAŞKAN
– Madde üzerinde söz talebi? Yok. 
Oylarınıza
sunuyorum: Kabul edenler… Etmeyenler… Kabul edilmiştir. 
2’nci
maddeyi okutuyorum: 
MADDE 2- (1)
Bu Kanun yayımı tarihinde yürürlüğe girer.
BAŞKAN
– Madde üzerinde söz talebi? Yok. 
Oylarınıza
sunuyorum: Kabul edenler… Etmeyenler… Kabul edilmiştir. 
3’üncü
maddeyi okutuyorum: 
MADDE 3- (1)
Bu Kanun hükümlerini Cumhurbaşkanı yürütür.
BAŞKAN
– Madde üzerinde söz talebi? Yok. 
Oylarınıza
sunuyorum: Kabul edenler… Etmeyenler… Kabul edilmiştir. 
Teklifin
tümü açık oylamaya tabidir.
Açık
oylama 2 Nisan 2020 Perşembe gününe bırakılmıştır. 
10’uncu
sıraya alınan, Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükümeti ile Özbekistan Cumhuriyeti Hükümeti
Arasında Uluslararası Kombine Yük Taşımacılığı Anlaşmasının Onaylanmasının
Uygun Bulunduğuna Dair Kanun Teklifi ve Dışişleri Komisyonu Raporu’nun
görüşmelerine başlayacağız. 
10.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükümeti ile Özbekistan Cumhuriyeti Hükümeti
Arasında Uluslararası Kombine Yük Taşımacılığı Anlaşmasının Onaylanmasının
Uygun Bulunduğuna Dair Kanun Teklifi (2/1359) ve Dışişleri Komisyonu Raporu (S.
Sayısı: 80) (x)
BAŞKAN
– Komisyon? Yerinde. 
Komisyon
Raporu 80 sıra sayısıyla bastırılıp dağıtılmıştır. 
Teklifin
tümü üzerinde söz talebi yoktur. 
Maddelerine
geçilmesini oylarınıza sunuyorum: Kabul edenler… Etmeyenler… Kabul edilmiştir. 
1’inci
maddeyi okutuyorum: 
TÜRKİYE CUMHURİYETİ HÜKÜMETİ İLE ÖZBEKİSTAN CUMHURİYETİ
HÜKÜMETİ ARASINDA ULUSLARARASI KOMBİNE YÜK TAŞIMACILIĞI ANLAŞMASININ
ONAYLANMASININ UYGUN BULUNDUĞUNA DAİR KANUN TEKLİFİ
MADDE 1- (1)
25 Ekim 2017 tarihinde Ankara’da imzalanan “Türkiye Cumhuriyeti Hükümeti ile
Özbekistan Cumhuriyeti Hükümeti Arasında Uluslararası Kombine Yük Taşımacılığı
Anlaşması”nın onaylanması uygun bulunmuştur.
BAŞKAN
– Madde üzerinde söz talebi? Yok. 
Oylarınıza
sunuyorum: Kabul edenler… Etmeyenler… Kabul edilmiştir. 
2’nci
maddeyi okutuyorum: 
MADDE 2- (1)
Bu Kanun yayımı tarihinde yürürlüğe girer.
BAŞKAN
– Madde üzerinde söz talebi? Yok. 
Oylarınıza
sunuyorum: Kabul edenler… Etmeyenler… Kabul edilmiştir. 
3’üncü
maddeyi okutuyorum: 
MADDE 3- (1)
Bu Kanun hükümlerini Cumhurbaşkanı yürütür.
BAŞKAN
– Madde üzerinde söz talebi? Yok. 
Maddeyi
oylarınıza sunuyorum: Kabul edenler… Etmeyenler… Kabul edilmiştir. 
Teklifin
tümü açık oylamaya tabidir.
Açık
oylama 2 Nisan 2020 Perşembe gününe bırakılmıştır. 
11’inci
sıraya alınan, Türkiye Büyük Millet Meclisi Başkanı İzmir Milletvekili Binali
Yıldırım’ın Uluslararası Demiryolu Taşımalarına İlişkin Sözleşme (COTIF)
Hakkında Kısmi Revizyonun Onaylanmasının Uygun Bulunduğuna Dair Kanun Teklifi ve
Dışişleri Komisyonu Raporu’nun görüşmelerine başlayacağız. 
11.- Türkiye Büyük Millet Meclisi Başkanı İzmir Milletvekili Binali
Yıldırım’ın Uluslararası Demiryolu Taşımalarına İlişkin Sözleşme (COTIF)
Hakkında Kısmi Revizyonun Onaylanmasının Uygun Bulunduğuna Dair Kanun Teklifi
(2/1544) ve Dışişleri Komisyonu Raporu (S. Sayısı: 81) (x)
BAŞKAN
– Komisyon? Yerinde. 
Komisyon
Raporu 81 sıra sayısıyla bastırılıp dağıtılmıştır. 
Teklifin
tümü üzerinde söz talebi? Yoktur. 
Maddelerine
geçilmesini oylarınıza sunuyorum: Kabul edenler… Etmeyenler… Kabul edilmiştir. 
1’inci
maddeyi okutuyorum: 
ULUSLARARASI DEMİRYOLU TAŞIMALARINA İLİŞKİN SÖZLEŞME
(COTIF) HAKKINDA KISMİ REVİZYONUN ONAYLANMASININ UYGUN BULUNDUĞUNA DAİR KANUN
TEKLİFİ
MADDE 1- (1)
Demiryolu ile Uluslararası Taşımalara İlişkin Hükümetlerarası Örgütün (OTIF)
29-30 Eylül 2015 tarihlerinde düzenlenen 12 nci Genel Kurulunda kabul edilen
Uluslararası Demiryolu Taşımalarına İlişkin Sözleşme (COTIF) hakkında “Kısmi
Revizyon”un onaylanması uygun bulunmuştur.
BAŞKAN
- Madde üzerinde söz talebi? Yok.
Maddeyi
oylarınıza sunuyorum: Kabul edenler... Etmeyenler... Kabul edilmiştir.
2'nci
maddeyi okutuyorum:
MADDE 2- (1)
Bu Kanun yayımı tarihinde yürürlüğe girer.
BAŞKAN
- Madde üzerinde söz talebi? Yok.
Oylarınıza
sunuyorum: Kabul edenler... Etmeyenler... Kabul edilmiştir.
3'üncü
maddeyi okutuyorum:
MADDE 3- (1)
Bu Kanun hükümlerini Cumhurbaşkanı yürütür.
BAŞKAN
- Madde üzerinde söz talebi? Yok.
Maddeyi
oylarınıza sunuyorum: Kabul edenler... Etmeyenler... Kabul edilmiştir.
Değerli
milletvekilleri, teklifin tümü açık oylamaya tabidir, açık oylama 2 Nisan 2020
Perşembe gününe bırakılmıştır. 
Birleşime
bir dakika ara veriyorum. 
Kapanma Saati: 21.31
BEŞİNCİ OTURUM
Açılma Saati: 21.32
BAŞKAN: Başkan Vekili Süreyya Sadi BİLGİÇ
KÂTİP ÜYELER: Emine Sare AYDIN (İstanbul), Nurhayat
ALTACA KAYIŞOĞLU (Bursa)
-----0-----
BAŞKAN
– Sayın milletvekilleri, Türkiye Büyük Millet Meclisinin 75’inci Birleşiminin
Beşinci Oturumunu açıyorum.
12’nci
sıraya alınan 85 sıra sayılı Kanun Teklifi’nin görüşmelerine başlayacağız.
12.- İzmir Milletvekili Binali Yıldırım’ın Türkiye Cumhuriyeti Hükümeti
ve Azerbaycan Cumhuriyeti Hükümeti Arasında Sürücü Belgelerinin Karşılıklı
Tanınması ve Tebdiline İlişkin Anlaşma ve Anlaşmada Değişiklik Yapılmasına Dair
Notaların Onaylanmasının Uygun Bulunduğuna Dair Kanun Teklifi (2/1595) ve
Dışişleri Komisyonu Raporu (S. Sayısı: 85)
BAŞKAN
– Komisyon? Yok.
Ertelenmiştir.
Bundan
sonra da Komisyonun bulunmayacağı anlaşıldığından alınan karar gereğince kanun
teklifleri ile komisyonlardan gelen diğer işleri sırasıyla görüşmek için 1
Nisan 2020 Çarşamba günü saat 14.00’te toplanmak üzere birleşimi kapatıyorum. 
Kapanma Saati: 21.32




(X) 50 S. Sayılı Basmayazı tutanağa
eklidir.


(x) 24 S. Sayılı Basmayazı tutanağa
eklidir.


(x) 51 S. Sayılı Basmayazı tutanağa
eklidir.


(x) 61 S. Sayılı Basmayazı tutanağa
eklidir.


(x) 63 S. Sayılı Basmayazı tutanağa
eklidir.


(x) 65 S. Sayılı Basmayazı tutanağa
eklidir.


(x) 77 S. Sayılı Basmayazı tutanağa
eklidir.


(x) 78 S. Sayılı Basmayazı tutanağa
eklidir.


(x) 80 S. Sayılı Basmayazı tutanağa
eklidir.


(x) 81 S. Sayılı Basmayazı tutanağa
eklidir.




