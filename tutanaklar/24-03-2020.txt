



TBMM Tutanak Müdürlüðü




 TÜRKİYE BÜYÜK MİLLET MECLİSİ
 TUTANAK DERGİSİ

 72’nci
Birleşim
 24
Mart 2020 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER

I.- GEÇEN TUTANAK ÖZETİ
II.- GELEN KÂĞITLAR
III.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Celal Adan’ın,
Meclisin en şiddetli felaket günlerinde bile işlevini sürdürerek ufukları
karanlığa teslim etmeyen bir ışık hüzmesi olarak umut aşıladığına, corona
virüsün de bu milletin boğuştuğu ve galibi geldiği onlarca felaketten birisi
olarak kısa sürede tarihe karışacağına ilişkin konuşması 

IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Kırıkkale Milletvekili Halil Öztürk’ün, ülkedeki
dijital bağımlılık sorununa ilişkin gündem dışı konuşması
2.- Uşak Milletvekili Özkan Yalım’ın, corona virüsün ekonomiye
etkilerine ilişkin gündem dışı konuşması
3.- İstanbul Milletvekili Osman Boyraz’ın, 25 Mart Büyük Birlik Partisi kurucu Genel Başkanı Muhsin
Yazıcıoğlu’nun vefatının 11’inci yıl dönümüne ilişkin gündem dışı konuşması

V.- AÇIKLAMALAR
1.- İzmir Milletvekili Murat Çepni’nin, iktidarın “Evde
kal Türkiye” çağrısına çağrı merkezlerinde çalışanların dâhil olmadığına, tüm
çalışanların ücretli izne çıkarılması gerektiğine ilişkin açıklaması
2.- Mersin Milletvekili Ali Cumhur Taşkın’ın, 21-26
Mart Orman Haftası’na ilişkin açıklaması
3.- Kocaeli Milletvekili İlyas Şeker’in, 22 Mart Dünya
Su Günü’ne ilişkin açıklaması
4.- Osmaniye Milletvekili Mücahit Durmuşoğlu’nun, 22-28
Mart Acil Tıp Teknisyenleri ve Teknikerleri Haftası’na ilişkin açıklaması
5.- Mersin Milletvekili Baki Şimşek’in, çiftçilerin ve
hayvancılıkla uğraşanların Tarım Kredi, Ziraat Bankası ve diğer bankalara olan
borçlarının faizsiz ertelenmesi, ilave kredi limiti sağlanması, sosyal yardım
alan her aileye nakdî yardımda bulunulması gerektiğine ilişkin açıklaması
6.- Osmaniye Milletvekili İsmail Kaya’nın, 22-28 Mart
Acil Tıp Teknisyenleri ve Teknikerleri Haftası’na ilişkin açıklaması
7.- Mersin Milletvekili Hacı Özkan’ın, coronavirüs
salgınıyla mücadele edebilmek için kişisel temizliğe dikkat edilmesi, sosyal temastan
kaçınılması ve zorunlu ihtiyaçlar dışında evlerden çıkılmaması gerektiğine
ilişkin açıklaması 
8.- Kahramanmaraş Milletvekili İmran Kılıç’ın, bulaşıcı
hastalıklara karşı temizlik ve sağlık kurallarına riayet edilmesi gerektiğine
ilişkin açıklaması 
9.- Aksaray Milletvekili Ayhan Erel’in, 25 Mart Büyük
Birlik Partisi kurucu Genel Başkanı Muhsin Yazıcıoğlu’nun vefatının 11’inci yıl
dönümüne ilişkin açıklaması
10.- İstanbul Milletvekili Eyüp Özsoy’un, Hükûmetin
coronavirüs salgınıyla mücadelede gerekli önlemleri ve tedbirleri aldığına,
vatandaşların evlerinde kalarak bu sürece destek olması gerektiğine ilişkin
açıklaması
11.- Hatay Milletvekili Serkan Topal’ın, yurt dışında
mahsur kalan vatandaşların mağduriyetlerinin giderilebilmesi için Dışişleri
Bakanlığının çözüm üretmesi gerektiğine ilişkin açıklaması
12.- Artvin Milletvekili Uğur Bayraktutan’ın,
coronavirüsle mücadelenin en önünde yer alan sağlık çalışanlarına başarılar
dilediğine, şehirlerarası yolcu taşıyan otobüslere ve Yusufeli Barajı’nda
çalışan işçilere yönelik yeterli tedbirlerin alınması gerektiğine ilişkin açıklaması
13.- Aksaray Milletvekili Ramazan Kaşlı’nın, virüs
tehlikesinin tamamen ortadan kalktığı yetkililer tarafından açıklanıp sosyal hayata
dönülünceye kadar esnaf ve sanatkârların giderlerinin ertelenmesi, geri
ödemesiz, faizsiz kredi ve finans imkânı verilmesi, kredi borçlarına esneklik
getirilmesi gerektiğine ilişkin açıklaması
14.- Gaziantep Milletvekili Ali Muhittin Taşdoğan’ın,
22-28 Mart Acil Tıp Teknisyenleri ve Teknikerleri Haftası’na ilişkin açıklaması
15.- Erzurum Milletvekili İbrahim Aydemir’in, virüsle
mücadelede en etkili kavramların toplumsal dayanışma ve toplumsal duyarlılık
olduğuna, Erzurum Büyükşehir Belediyesi başta olmak üzere Yakutiye, Palandöken,
Aziziye, Pasinler, Horasan, Köprüköy, Tekman, Karayazı, Aşkale, Çat, Pazaryolu,
Hınıs, İspir, Tortum, Narman, Oltu, Olur, Uzundere ve Şenkaya ilçe
belediyelerine hassasiyetlerinden ötürü minnettarlıklarını ifade etmek
istediğine ilişkin açıklaması
16.- Kocaeli Milletvekili Lütfü Türkkan’ın,
coronavirüsle mücadelenin devam ettiğine, test sonuçları pozitif çıkan
Galatasaray Teknik Direktörü Fatih Terim’e şifa dilediklerine, Bilim Kurulunun
tavsiyeleri doğrultusunda daha radikal tedbirler alınarak sokağa çıkılmasına
sınırlama getirilmesi gerektiğine, sağlık çalışanlarını tebrik ettiğine, 20 bin
öğretmen atamasını olumlu bulduklarına, KHK’yle görevlerinden uzaklaştırılan
doktorların göreve çağrılmasının düşünülmesi gerektiğine, Sağlık Bakanının
bugüne kadarki şeffaflığını ve çabasını değerli gördüklerine ancak bilgilendirme
yaparken vaka ve kayıp sayısıyla birlikte varsa iyileşenlerin sayısının,
solunum makinelerinin yeterli olup olmadığının, üretiminin veya ithalatının ne
aşamada olduğunun ve yoğun bakımda yatan kaç hasta bulunduğunun da ifade
edilmesi gerektiğine, Hükûmetin vatandaşın derdine derman olacak tedbirleri
hâlâ almadığına ilişkin açıklaması



17.- Manisa Milletvekili Erkan Akçay’ın, coronavirüs
salgını nedeniyle hayatını kaybeden vatandaşlara Allah’tan rahmet dilediğine,
olası bir salgın tehlikesine karşı Sağlık Bakanlığı bünyesinde Operasyon
Merkezi ve Bilim Kurulu kurularak alternatif mücadele planları
geliştirildiğine, Cumhurbaşkanı Recep Tayyip Erdoğan tarafından ilan edilen
Ekonomik İstikrar Kalkanı paketinin sosyal devlet anlayışının sonucu olduğuna,
yabancı medya organlarının ülkenin itibarını zedeleme gayreti içinde
bulunduğuna, devletin ve milletin virüs salgınını yenecek dirayete, deneyime ve
bilimsel birikime sahip olduğuna, vatandaşların resmî açıklamalar dışında
hiçbir açıklamaya itibar etmemesi gerektiğine, 25 Mart Büyük Birlik Partisi
kurucu Genel Başkanı Muhsin Yazıcıoğlu’nu vefatının 11’inci seneidevriyesinde
rahmetle andığına ilişkin açıklaması
18.- İstanbul Milletvekili Hakkı Saruhan Oluç’un,
Batman Belediyesi, Diyarbakır ili Silvan, Lice, Ergani, Eğil ile Bitlis ili
Norşin ilçe belediyeleri, Iğdır ili Halfeli ve Siirt ili Gökçebağ belde
belediyelerine kayyum atanarak belediye eş başkanlarının gözaltına alındığına,
bu belediyelerin coronavirüsle mücadelede yaptığı uygulamalara, kayyum
atamalarının ve kayyum atayanların tarihe kara bir leke olarak geçeceğine,
corona virüse karşı mücadelede dayanışma, iş birliği gerekirken Kürt halkına
yönelik düşmanca tutumu asla kabul etmediklerine ilişkin açıklaması
19.- Sakarya Milletvekili Engin Özkoç’un, virüs salgını
nedeniyle hayatını kaybedenlere Allah’tan rahmet dilediğine, coronavirüsle
mücadelede daha fazla test yapılması, sürecin daha şeffaf yürütülmesi ve
yurttaşların evde kalabilmesinin ekonomik ve sosyal koşullarının sağlanması
gerektiğine, CHP Genel Başkanı Kemal Kılıçdaroğlu’nun virüs salgını sürecinin
en az hasarla atlatılabilmesi için kamuoyuna açıkladığı 13 maddeden oluşan
öneri paketine ve bu önerilerin hayata geçirilebilmesi için önergelerini Genel
Kurul gündemine taşıdıklarına ilişkin açıklaması
20.- İstanbul Milletvekili Mehmet Muş’un, coronavirüsle
mücadelede büyük emek ortaya koyan sağlık çalışanlarını tebrik ettiğine, virüs
sebebiyle hayatını kaybeden vatandaşlara Allah’tan rahmet dilediğine, kız
kardeşinin Rahmetirahman’a kavuşması sebebiyle CHP Genel Başkanı Kemal
Kılıçdaroğlu’na taziyelerini ilettiklerine, Adalet ve Kalkınma Partisinin
vatandaşlara karşı düşmanlık beslemesinin söz konusu olmadığına ilişkin
açıklaması
21.- İstanbul Milletvekili Mehmet Muş’un, Ağrı
Milletvekili Dirayet Dilan Taşdemir’in HDP grup önerisi üzerinde HDP Grubu
adına yaptığı konuşmasındaki bazı ifadelerine ilişkin açıklaması
22.- Sivas Milletvekili Semiha Ekinci’nin, 25 Mart 2009
tarihinde ebediyete intikal eden hemşehrisi Büyük Birlik Partisi kurucu Genel
Başkanı Muhsin Yazıcıoğlu, İsmail Güneş, Erhan Üstündağ, Murat Çetinkaya,
Yüksel Yancı ile Kaya İstektepe’ye ve 19 Martta İdlib’de şehit düşen hemşehrisi
Piyade Uzman Onbaşı Ramazan Nayir’e Allah’tan rahmet dilediğine ilişkin
açıklaması
23.- İstanbul Milletvekili Hakkı Saruhan Oluç’un,
Adıyaman Milletvekili İbrahim Halil Fırat’ın HDP grup önerisi üzerinde AK PARTİ
Grubu adına yaptığı konuşmasındaki bazı ifadelerine ilişkin açıklaması 
24.- İstanbul Milletvekili Mehmet Muş’un, İstanbul
Milletvekili Hakkı Saruhan Oluç’un yaptığı açıklamasındaki bazı ifadelerine
ilişkin açıklaması
25.- İstanbul Milletvekili Hakkı Saruhan Oluç’un,
İstanbul Milletvekili Mehmet Muş’un yaptığı açıklamasındaki bazı ifadelerine ilişkin
açıklaması
26.- Kocaeli Milletvekili Lütfü Türkkan’ın, etnik
kökeni ne olursa olsun, dinî aidiyeti ne olursa olsun bu vatan üzerinde
yaşayanlara “Türk milleti” dediklerine ilişkin açıklaması
27.- Manisa Milletvekili Erkan Akçay’ın, 83 milyon
vatandaşı düşüncesi, etnik aidiyeti, inancı ne olursa olsun bir görmek gerektiğine
ilişkin açıklaması
28.- İstanbul Milletvekili Hakkı Saruhan Oluç’un,
demokratik siyaset açısından kayyum atamaları konusunda da hassasiyet gösterilmesini
beklediklerine ilişkin açıklaması
29.- Ordu Milletvekili Cemal Enginyurt’un, coronavirüs
salgını sebebiyle Cumhurbaşkanı Recep Tayyip Erdoğan başta olmak üzere
bakanların başarılı bir mücadele verdiğine, özel sektör çalışanlarına da izin
verilerek evde kalmalarının sağlanması gerektiğine ilişkin açıklaması
30.- İstanbul Milletvekili Oya Ersoy’un, coronavirüs
salgını nedeniyle cezaevlerindeki mahkûmların tahliyesinin konuşulduğuna, kadın
katillerinin ya da cinsel saldırı faillerinin topluma salıverilmesinin kabul
edilemez olduğuna ilişkin açıklaması
31.- İstanbul Milletvekili Mehmet Muş’un, Kocaeli
Milletvekili Lütfü Türkkan’ın görüşülmekte olan 196 sıra sayılı Kanun Teklifi’nin
ikinci bölümü üzerinde şahsı adına yaptığı konuşmasındaki bazı ifadelerine
ilişkin açıklaması
32.- İstanbul Milletvekili Mehmet Muş’un, Ağrı
Milletvekili Abdullah Koç’un görüşülmekte olan 196 sıra sayılı Kanun
Teklifi’nin 21’inci maddesiyle ilgili önerge üzerinde yaptığı konuşmasındaki
bazı ifadelerine ilişkin açıklaması
33.- Siirt Milletvekili Meral Danış Beştaş’ın, İstanbul
Milletvekili Mehmet Muş’un yaptığı açıklamasındaki bazı ifadelerine ilişkin
açıklaması
34.- Kırıkkale Milletvekili Ramazan Can’ın, Şırnak
Milletvekili Nuran İmir’in görüşülmekte olan 196 sıra sayılı Kanun Teklifi’nin
22’nci maddesiyle ilgili önerge üzerinde yaptığı konuşmasındaki benzetmeyi
reddettiklerine ilişkin açıklaması
35.- Siirt Milletvekili Meral Danış Beştaş’ın,
Kırıkkale Milletvekili Ramazan Can’ın yaptığı açıklamasındaki bazı ifadelerine
ilişkin açıklaması
36.- Aydın Milletvekili Süleyman Bülbül’ün, Türkiye’de
olduğu gibi Aydın ili Nazilli ilçesinde de yaşanılan koruyucu ekipman
konusundaki problemlerin bir an önce giderilmesi, sağlık personelinin kaderine
terk edilmemesi gerektiğine ilişkin açıklaması
37.- İstanbul Milletvekili Mehmet Muş’un, sağlık
çalışanlarının ihtiyaç duyduğu ekipman ve malzemelerin tedarik edildiğine
ilişkin açıklaması
38.- Siirt Milletvekili Meral Danış Beştaş’ın,
hazırlanan ceza infaz paketinin mevcut talebi karşılamaktan uzak olduğuna, Anayasa’nın
eşitlik ilkesi gereğince infaz indiriminin herkese uygulanması, tutuklu ve
hükümlülerin ölüm riskine karşı korunaksız ortamda bırakılmaması gerektiğine
ilişkin açıklaması
39.- Aydın Milletvekili Bekir Kuvvet Erim’in, Nazilli
Devlet Hastanesinde maske, eldiven, bone, koruyucu kıyafet konusunda sıkıntı
yaşanmadığına ilişkin açıklaması
40.- İstanbul Milletvekili Mehmet Muş’un, Şırnak
Milletvekili Hüseyin Kaçmaz’ın görüşülmekte olan 196 sıra sayılı Kanun Teklifi’nin
29’uncu maddesiyle ilgili önerge üzerinde yaptığı konuşmasındaki bazı
ifadelerine ilişkin açıklaması 
41.- Şırnak Milletvekili Hüseyin Kaçmaz’ın, İstanbul
Milletvekili Mehmet Muş’un yaptığı açıklamasındaki bazı ifadelerine ilişkin
açıklaması
42.- Manisa Milletvekili Erkan Akçay’ın, Hatay
Milletvekili Serkan Topal’ın görüşülmekte olan 196 sıra sayılı Kanun
Teklifi’nin 30’uncu maddesiyle ilgili önerge üzerinde yaptığı konuşmasındaki
bazı ifadelerine ilişkin açıklaması
43.- İstanbul Milletvekili Mehmet Muş’un, İstanbul
Milletvekili Ahmet Şık’ın görüşülmekte olan 196 sıra sayılı Kanun Teklifi’nin
30’uncu maddesiyle ilgili önerge üzerinde yaptığı konuşmasındaki bazı
ifadelerine ve vatandaşların toplanan vergiler ile kendilerine sunulan
hizmetler arasında bir problem görmediği için AK PARTİ iktidarını görevde
tuttuğuna ilişkin açıklaması
44.- Siirt Milletvekili Meral Danış Beştaş’ın, İstanbul
Milletvekili Mehmet Muş’un yaptığı açıklamasındaki bazı ifadelerine ilişkin
açıklaması
45.- İstanbul Milletvekili Mehmet Muş’un, test
merkezlerinden verilerin toplanması zaman aldığı için açıklamaların akşam yapılabildiğine
ilişkin açıklaması
46.- Sakarya Milletvekili Engin Özkoç’un, sıkıntılı
günlerden geçildiğine, her sektöre her vatandaşa destek olacak kararların alınması
gerektiğine, vatandaşların tümünü kapsayacak ve geniş bir tabana yayılacak
önerilerinin kabul görmediğine ilişkin açıklaması
47.- Kocaeli Milletvekili Lütfü Türkkan’ın, virüs
salgınının uzun süre devam etmesi hâlinde getirilen önlemlerin anlamının kalmayacağına,
İYİ PARTİ olarak talep ve önerilerine ilişkin açıklaması

VI.- ÖNERİLER
A) Siyasi Parti Grubu Önerileri
1.- HDP Grubunun, Grup Başkan Vekili Siirt Milletvekili
Meral Danış Beştaş tarafından, HDP’li belediyelere kayyum atanmasının yol
açtığı hukuksuzluğun araştırılması amacıyla 23/3/2020 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin ön
görüşmelerinin, Genel Kurulun 24 Mart 2020 Salı günkü birleşiminde yapılmasına
ilişkin önerisi
B) Danışma Kurulu Önerileri
1.- Danışma Kurulunun, Genel Kurulun 24 Mart 2020 Salı
günkü birleşiminde 197 sıra sayılı Kanun Teklifi’nin görüşmelerinin tamamlanmasına
kadar çalışmalarını sürdürmesine ilişkin önerisi 
2.- Danışma Kurulunun, görüşülmekte olan 196 sıra
sayılı Kanun Teklifi’nin 20’nci maddesinin yeniden görüşülmesine dair Plan ve
Bütçe Komisyonu talebinin İç Tüzük’ün 89’uncu maddesi uyarınca uygun
görüldüğüne ilişkin görüşü 

VII.- BAŞKANLIĞIN GENEL KURULA SUNUŞLARI 
A) Önergeler 
1.- Aydın Milletvekili Süleyman Bülbül’ün, (2/2477)
esas numaralı Ailenin Korunması ve Kadına Karşı Şiddetin Önlenmesine Dair
Kanunda Değişiklik Yapılmasına Dair Kanun Teklifi’nin doğrudan gündeme
alınmasına ilişkin önergesi (4/72)

VIII.- KANUN TEKLİFLERİ İLE KOMİSYONLARDAN GELEN DİĞER
İŞLER
A) Kanun Teklifleri
1.- Denizli Milletvekili Nilgün Ök ile 46
Milletvekilinin Bazı Kanunlarda Değişiklik Yapılmasına Dair Kanun Teklifi
(2/2633) ile Plan ve Bütçe Komisyonu Raporu (S. Sayısı: 196)
2.- Tekirdağ Milletvekili Mustafa Şentop ve 1
Milletvekilinin Afrika Kalkınma Bankası Kuruluş Anlaşmasına Katılmamızın Uygun
Bulunduğuna Dair Kanunun Değiştirilmesi Hakkında Kanun Teklifi (2/2691) ve
Dışişleri Komisyonu Raporu (S. Sayısı: 197)
B) Yeniden Görüşmeleri Yapılan Teklifler
(Tekririmüzakere)
1.- Denizli Milletvekili Nilgün Ök ile 46
Milletvekilinin Bazı Kanunlarda Değişiklik Yapılmasına Dair Kanun Teklifi
(2/2633) ile Plan ve Bütçe Komisyonu Raporu (S. Sayısı: 196) (Madde 20)




IX.- OYLAMALAR
1.- (S. Sayısı: 196) Denizli Milletvekili Nilgün Ök ile
46 Milletvekilinin Bazı Kanunlarda Değişiklik Yapılmasına Dair Kanun Teklifi’nin
oylaması
2.- (S. Sayısı: 197) Tekirdağ Milletvekili Mustafa
Şentop ve 1 Milletvekilinin Afrika Kalkınma Bankası Kuruluş Anlaşmasına Katılmamızın
Uygun Bulunduğuna Dair Kanunun Değiştirilmesi Hakkında Kanun Teklifi’nin oylaması

X.- YAZILI SORULAR VE CEVAPLARI
1.-  İzmir Milletvekili Ednan Arslan'ın, Bakanlığın
merkez ve bağlı kuruluşlarının kullanımında olan hizmet ve makam araçlarına
ilişkin sorusu ve Hazine ve Maliye Bakanı Berat Albayrak’ın cevabı (7/25564)
2.-  Niğde Milletvekili Ömer Fethi Gürer'in, 2018-2019
yıllarında Et ve Süt Kurumunun depolarında bulunan donmuş etlere ve Kurum
tarafından yerli ile ithal hayvan kesimlerine ve maliyetlere ilişkin sorusu ve
Tarım ve Orman Bakanı Bekir Pakdemirli’nin cevabı (7/25619)
3.-  Niğde Milletvekili Ömer Fethi Gürer'in, hayvan
ölümleri ve mecburi kesim verilerine ilişkin sorusu ve Tarım ve Orman Bakanı
Bekir Pakdemirli’nin cevabı (7/25622)
4.-  Niğde Milletvekili Ömer Fethi Gürer'in, TİGEM'in
banka kredisi kullandığı iddiasına ilişkin sorusu ve Tarım ve Orman Bakanı
Bekir Pakdemirli’nin cevabı (7/25623)
5.-  Niğde Milletvekili Ömer Fethi Gürer'in, orman
yollarının yapımına ilişkin sorusu ve Tarım ve Orman Bakanı Bekir
Pakdemirli’nin cevabı (7/25624)
6.-  Niğde Milletvekili Ömer Fethi Gürer'in, TURQUALITY
Programı kapsamında destek verilen firmalardan yabancı uyruklu firmalar
tarafından satın alınanlara ilişkin sorusu ve Ticaret Bakanı Ruhsar Pekcan’ın
cevabı (7/25633)
7.- Mersin Milletvekili Alpay Antmen'in, 2010-2020
yılları arasında doğalgaza yapılan zamlara,
Akkuyu Nükleer Enerji Santralini işletecek şirkete
verilen ödeme garantisine,
İlişkin soruları ve Hazine ve Maliye Bakanı Berat
Albayrak’ın cevabı (7/25740), (7/25741)
8.- Diyarbakır Milletvekili İmam Taşçıer'in, Kürtçe
seçmeli dersine ve bu dersin öğretmen atamalarına,
-Antalya Milletvekili Kemal Bülbül'ün, Bakanlık
tarafından Eğitim ve Ahlak adıyla düzenleneceği iddia edilen kongreye,
-Aydın Milletvekili Bülent Tezcan'ın, Aydın'da karot
testi yapılan okul sayısı ve testler sonucunda yıkılması gereken okullara,
-Ankara Milletvekili Yıldırım Kaya'nın, Köy Enstitüsü
binalarının depreme dayanıklı olmadığı gerekçesiyle yıkılacağı iddialarına,
İlişkin soruları ve Milli Eğitim Bakanı Ziya Selçuk’un
cevabı (7/25749), (7/25750), (7/25751), (7/25752)
9.-  İzmir Milletvekili Murat Bakan'ın, Bakanlığın bir
vakıf ile imzaladığı protokol kapsamında gerçekleştirilecek olan etkinliklerin
denetimine ilişkin sorusu ve Milli Eğitim Bakanı Ziya Selçuk’un cevabı
(7/25754)
10.-  Antalya Milletvekili Cavit Arı'nın, Isparta
ilinde bulunan Meyvecilik Araştırma Enstitüsünün tasarrufundaki tarımsal alana
TOKİ tarafından konut inşa edileceği iddiasına ilişkin sorusu ve Tarım ve Orman
Bakanı Bekir Pakdemirli’nin cevabı (7/25758)
11.-  Siirt Milletvekili Meral Danış Beştaş'ın, Kanal
İstanbul Projesinin geçeceği güzergahta yer alan taşınmazların mülkiyetine ilişkin
sorusu ve Hazine ve Maliye Bakanı Berat Albayrak’ın cevabı (7/25846)
12.-  Adana Milletvekili Burhanettin Bulut'un, Türkiye
Kalkınma ve Yatırım Bankası Genel Müdürlüğünün logosundan Türkiye ibaresinin
kaldırılması ve Genel Müdür ile yardımcılarının maaşlarıyla ilgili çeşitli
iddialara ilişkin sorusu ve Hazine ve Maliye Bakanı Berat Albayrak’ın cevabı
(7/25849)
13.-  Şanlıurfa Milletvekili Nusrettin Maçin'in, intihar
girişiminde bulunan kişilere psikososyal destek verilip verilmediğine ve intihar
vakalarının önlenmesi amacıyla yapılan çalışmalara ilişkin sorusu ve Hazine ve
Maliye Bakanı Berat Albayrak’ın cevabı (7/25851)
14.- Kocaeli Milletvekili Ömer Faruk Gergerlioğlu'nun,
bir kişinin aldığı telefonun yasal süresi içinde gönderilmemesi ve para iadesi
için yaptığı başvuruların olumsuz sonuçlanmasına,
Bir kişinin satın aldığı ürünleri iade etmek istemesi
ve şirketin para iadesi yapmamasına,
Bir kişinin aldığı ürünün yasal süresi içinde
gönderilmemesi ve para iadesi için yaptığı başvuruların olumsuz sonuçlanmasına,
İlişkin soruları ve Ticaret Bakanı Ruhsar Pekcan’ın
cevabı (7/25913), (7/25914), (7/25915)
15.-  Eskişehir Milletvekili Arslan Kabukcuoğlu'nun,
yüksek yoğunluklu tatlandırıcı ithalatına ilişkin sorusu ve Ticaret Bakanı
Ruhsar Pekcan’ın cevabı (7/25916)
16.-  İzmir Milletvekili Ednan Arslan'ın, 2018-2020
yılları arasında Bakanlığa yapılan bilgi edinme başvurularına ilişkin sorusu ve
Ticaret Bakanı Ruhsar Pekcan’ın cevabı (7/25918)
17.-  Trabzon Milletvekili Ahmet Kaya'nın, Rize'nin
kuru çay ithalatına ve gerekçelerine ilişkin sorusu ve Ticaret Bakanı Ruhsar
Pekcan’ın cevabı (7/26062)
18.-  Niğde Milletvekili Ömer Fethi Gürer'in, kamu
kurum ve kuruluşlarındaki kiralık bina sayısına ve toplam kira tutarına ilişkin
sorusu ve Hazine ve Maliye Bakanı Berat Albayrak’ın cevabı (7/26112)
19.-  Niğde Milletvekili Ömer Fethi Gürer'in, kamu
kurum ve kuruluşlarının sahip olduğu binek araç sayısına ilişkin sorusu ve Hazine
ve Maliye Bakanı Berat Albayrak’ın cevabı (7/26113)
20.-  Niğde Milletvekili Ömer Fethi Gürer'in, ülkemizde
illere göre sosyal yardım alan kişilerin istatistiki verilerine ilişkin sorusu
ve Hazine ve Maliye Bakanı Berat Albayrak’ın cevabı (7/26114)
21.-  Niğde Milletvekili Ömer Fethi Gürer'in, kamu
kurumlarına tahsis edildiği halde atıl halde bulunan Hazine taşınmazlarına ilişkin
sorusu ve Hazine ve Maliye Bakanı Berat Albayrak’ın cevabı (7/26116)
22.-  İstanbul Milletvekili Ali Kenanoğlu'nun, toplanan
deprem vergilerinin hangi amaçla kullanıldığına ilişkin sorusu ve Hazine ve
Maliye Bakanı Berat Albayrak’ın cevabı (7/26119)
23.-  Niğde Milletvekili Ömer Fethi Gürer'in, KİT'lerin
yurt dışında yaptığı ticari faaliyetler sonrasında alacağını tahsil edemediği
durumlara ilişkin sorusu ve Ticaret Bakanı Ruhsar Pekcan’ın cevabı (7/26186)
24.-  Niğde Milletvekili Ömer Fethi Gürer'in, C2 yetki
belgesi sahiplerinin yalnızca uluslararası eşya taşımacılığı yapması önerisine
ilişkin sorusu ve Ticaret Bakanı Ruhsar Pekcan’ın cevabı (7/26314)

24 Mart 2020 Salı
BİRİNCİ OTURUM
Açılma Saati: 15.04
BAŞKAN: Başkan Vekili Celal ADAN
KÂTİP ÜYELER: İshak GAZEL (Kütahya), Bayram ÖZÇELİK (Burdur)
-----0-----
BAŞKAN
– Türkiye Büyük Millet Meclisinin 72’nci Birleşimini açıyorum.
Toplantı
yeter sayısı vardır, görüşmelere başlıyoruz.
III.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Celal Adan’ın,
Meclisin en şiddetli felaket günlerinde bile işlevini sürdürerek ufukları
karanlığa teslim etmeyen bir ışık hüzmesi olarak umut aşıladığına, corona
virüsün de bu milletin boğuştuğu ve galibi geldiği onlarca felaketten birisi
olarak kısa sürede tarihe karışacağına ilişkin konuşması 
BAŞKAN
– Değerli milletvekilleri, küresel bir soruna karşı milletçe mücadele verdiğimiz
şu günlerde Meclisimizin çalışmalarında yer almak ve Genel Kurulu yönetmek
benim açımdan çok anlamlıdır çünkü bu Meclis, milletimizin ümit, heyecan ve
şevk kaynağıdır. En şiddetli felaket günlerinde bile bu Meclis işlevini
sürdürmüş, ufukları karanlığa teslim etmeyen bir ışık hüzmesi olarak herkese
umut aşılamıştır. İstiklal Harbi esnasında Ankara bozkırlarına bombalar
düşerken dahi bu Meclisin mensupları vazifelerine dört elle sarılmışlardır.
Meclisin gayretini gördüğü vakit vekilleriyle beraber, millet de dimdik ayakta
durmuştur. Corona virüsü de bu milletin boğuştuğu ve galibi geldiği onlarca
felaketten birisi olarak inşallah kısa sürede tarihe karışacaktır. Bin yıl önce
Asya bozkırlarına dikilen Orhun Abideleri ile yüz yıl önce Ankara bozkırına açılan
Millet Meclisi aynı sözleri söylemektedir: “Aşağıda yağız yer yarılmadıkça,
yukarıda mavi gök çökmedikçe bu millet pes etmeyecektir.” (AK PARTİ, MHP ve İYİ
PARTİ sıralarından alkışlar) 
Gündeme
geçmeden önce 3 sayın milletvekiline gündem dışı söz vereceğim. 
Gündem
dışı ilk söz, Türkiye’de dijital bağımlılık sorunu hakkında söz isteyen
Kırıkkale Milletvekili Halil Öztürk’e aittir.
Buyurun
Sayın Öztürk. (MHP sıralarından alkışlar)
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Kırıkkale Milletvekili Halil Öztürk’ün, ülkedeki
dijital bağımlılık sorununa ilişkin gündem dışı konuşması
HALİL
ÖZTÜRK (Kırıkkale) – Sayın Başkan, değerli milletvekilleri; Türkiye’de dijital
bağımlılık sorunu hakkında gündem dışı söz almış bulunmaktayım. Genel Kurulu ve
ekranları başında bizleri izleyen saygıdeğer izleyicilerimizi hürmetle,
saygıyla selamlıyorum. 
Konuşmamın
başında şunu söylemek istiyorum: İçinden geçtiğimiz ve milletçe ciddi mücadele
verdiğimiz coronavirüs sürecinde tüm vatandaşlarımızın evde kalma konusundaki
hassasiyetlerini yüksek tutmalarını istiyoruz. Biz vekilleriniz olarak
iradenizi temsilen çalışıyoruz. Lütfen siz kendi OHAL’inizi ilan ediniz ve
evinizde kalınız. Ancak coronavirüse karşı alınan tedbirler nedeniyle
evlerinden çıkmayan vatandaşlarımıza da bir hatırlatmada bulunmak istiyorum.
Bir kısmımız vakit geçirmek adına dijital teknolojiyi kullanıyoruz. Lütfen
teknoloji aletlerinin sizi bağımlı hâline getirmesine müsaade etmeyin. Bu
duyarlılığınız kendiniz kadar evdeki tüm bireyler için de geçerli olsun. Kitap
okumak, müzik dinlemek, resim yapmak, eş ve çocuklarımızla sohbet etmek sosyal
uğraşlarımız olsun. 
Yine,
bu kritik coronavirüs sürecinde sosyal medyada terör örgütlerinin halkı korku
ve paniğe düşürerek, gerçeğe aykırı bilgi ve belge yayarak, yayınlayarak
provokatif coronavirüs paylaşımı
yapmalarına müsaade edilmemeli, resmî açıklamalara itibar edilmesinin önü
açılmalıdır. 
Değerli
milletvekilleri, günümüzde teknoloji çok hızlı bir şekilde ilerleyip gelişiyor,
gittikçe de yayılıyor. Çok sayıda insan, kendini tatmin etme adına, internet,
sosyal medya, oyun gibi farklı mecraları bağımlılık arz edecek şekilde aşırı
derecede kullanmaktadır. TÜİK verilerine göre, Türkiye’de yaş grupları
incelendiğinde, bilgisayar ve internet kullanım oranları her geçen yıl daha da
artmaktadır. Ülkemizdeki dijital bağımlılık sadece yeni nesil ve orta yaş
insanları tehdit etmekle kalmayıp evdeki çocuklardan çocuk arabasındakilere
kadar herkesi tehdit eder hâle gelmiştir. “Tehdit eder” diyorum çünkü
teknolojiyi aşırı ve bilinçsiz bir şekilde kullanan yani dijital bağımlılık
yaşayan bireylerde çok yönlü olumsuz etkiler de görülebilmektedir. Fiziksel
olarak hâlsizlik, beden duruşunda bozukluk, ellerde uyuşma, gözlerde yanma ve
kas ağrıları gibi şikâyetler bu kapsamda öne çıkmaktadır. Tüm bunların yanı
sıra, obsesif, depresif, aşırı savunmacı, kaygılı, dikkat dağınıklığı, öz
güvende düşüklük, yalnızlaşma ve yüz yüze ilişki kurmakta güçlük çekme gibi
problemler de görülebilmektedir. Bu alanda ciddi çalışmalar yapan Profesör
Doktor Sayın Tuncay Dilci ve çalışma arkadaşlarının -ki buradan kendilerini
dijital bağımlılık konusundaki özverili çalışmalarından dolayı tebrik ediyorum-
en son 842 işçi üzerinde yaptığı bir araştırmaya göre, akşamları evde veya dinlenme
saatinde üç saatin üzerinde dijital nesnelere temas eden çalışanların yüzde 28,
üretkenlik noktasında, performans düşüklüğü yaşadığı, dikkat eksikliği ve buna
bağlı iş kazalarında da artış gözlendiği tespiti yapılmıştır. 
Değerli
milletvekilleri, dijital bağımlılık konusunda öne çıkan bir diğer sorun da
çocuk ve gençlerimizi bağımlı hâle dönüştüren dijital oyunlardır. Küçük
yaşlardan itibaren şiddet içerikli oyunlar oynayan çocuk ve gençlerimizde
şiddete eğilimin arttığını görebilmekteyiz. Bu oyunlar çocuklarımızın iç
dünyasında kargaşa, karmaşa yaratırken vicdan
duygusunu da olumsuz yönde tetikleyebilmekte ve problem çözebilme becerilerini
kısıtlamaktadır. Türkiye’de dijital oyunların sebep olduğu çok sayıda intihar
vakası da daha hatırlarımızdan çıkmamıştır. Sosyalleşme ihtiyaçlarını sanal
ortamda değil de gerçek hayatta yaşayacağı veya kuracağı ilişkileriyle
sağlamasında ise aile faktörü büyük önem arz etmektedir. Unutmayalım ki Türk
milletinin en önemli özelliği aile bağlarının çok güçlü olmasıdır. Biz bu bağla
Adriyatik’ten Çin Seddi’ne kadar yüzyıllarca hüküm sürdük ve kendi özümüzü
kaybetmedik. Bu sebeple dijital bağımlılık yoluyla aile bağlarımızın
çözülmesine müsaade etmeyelim. Çocuklarımızla çok daha geniş zaman geçirecek
ortamlar yaratarak onları dijital bağımlılıktan uzak tutalım. Unutmayalım ki
teknoloji iyidir ama teknolojikolik olmamak çok daha iyidir.
En
kısa sürede coronavirüs mücadelemizden milletçe zaferle çıkacağımıza inanıyor,
sağlık çalışanlarımızı bir kez daha kutluyor, Genel Kurulu saygıyla
selamlıyorum. (MHP sıralarından alkışlar)
BAŞKAN
– Gündem dışı ikinci söz, coronavirüsün ekonomiye etkileri hakkında söz isteyen
Uşak Milletvekili Özkan Yalım’a aittir.
Buyurun
Sayın Yalım. (CHP sıralarından alkışlar)
2.- Uşak Milletvekili Özkan Yalım’ın, corona virüsün
ekonomiye etkilerine ilişkin gündem dışı konuşması
ÖZKAN
YALIM (Uşak) – Sayın Başkan, Değerli Divan, çok değerli çalışma arkadaşlarımız
ve bizi izleyen tüm vatandaşlarımız; hepinize en içten duygularımla sevgi ve
saygılarımı sunuyorum.
İnşallah
virüssüz, hastalıksız günler geçirmek dileğiyle, başta sağlık çalışanlarımız
olmak üzere, verdikleri emeklerden dolayı hepsini tebrik ediyorum.
Değerli
arkadaşlar, bu illetin, hepimizin, hep birlikte mücadele edeceği, başta
Parlamento olmak üzere tüm Kabinenin, değerli bakanlarımızın ve belediye
başkanlarımızın, valilerimizin yani tüm vatandaşlarımızla birlikte, hep
birlikte aşacak olduğumuz bir sorun olduğunun altını çiziyorum. Onun için,
burada yapacak olduğum konuşma da kesinlikle muhalefet değil sadece
vatandaşlarımızın lehine, bu süreci en iyi şekilde atlatmak adına gerekli olan
desteklerimizle alakalı bir konuşma olacaktır. 
İlk
önce, iki gündür çok sayıda şoför kardeşimiz –Bulgaristan tarafında yaklaşık 60
kilometre, Türkiye tarafında 10 kilometre kuyruklar oluştu- kumanyaları
bittiğinden dolayı bize ulaştı. Ben dün gece Edirne Belediye Başkanımız Recep
Gürkan Bey’i aradım; kendisi yaklaşık binin üzerinde kişiye yapmış olduğu
kumanya desteğiyle geçici bir süre bu sorunu çözdü. Buradan özellikle Edirne
Belediye Başkanımıza teşekkürlerimi sunuyorum.
Değerli
vatandaşlarımız, değerli milletvekili arkadaşlarımız; biliyorsunuz geçen hafta,
özellikle bizden önce bu illet virüsün sardığı ülkelerin başında olan Fransa’da
Cumhurbaşkanının yapmış olduğu bir konuşmayla size bir iki örnek vereceğim.
Ben, Sayın Cumhurbaşkanının, İçişleri Bakanının, Maliye Bakanının ve Sağlık
Bakanının bu konuyla ilgili gerekli adımları atmasıyla alakalı buradan bu
konuşmayı da örnek almalarını özellikle rica ediyorum.
Biliyorsunuz
İşsizlik Fonu’nda yaklaşık 131 milyar TL’miz olduğu Sayın Hükûmet tarafından
açıklandı. Umarım bu para yerindedir çünkü artık bu paranın bugünlerde
kullanılması gerektiğinin altını çiziyorum.
Sayın
Emmanuel Macron bu illetle savaş için -bir savaş ilan edildi, kesinlikle başka
bir ülkeyle değil sadece bir virüsle ilgili- bu savaşla alakalı 300 milyar
euroluk bir bütçe ayrıldığını açıkladı. Biliyorsunuz tabii ki ilk önce sağlık
ancak sağlık, bu virüsle gelecek gidecek; sağlık çalışanlarımızla birlikte
kesinlikle elimizden gelen her şeyi yapacağız. Ancak akabinde, bu virüs
süresince kapatılan iş yerlerimizin ve bu iş yerlerinde çalışan
vatandaşlarımızın sorunları var. Bu sebepten dolayı, Sayın Macron -biraz önce
dediğimiz gibi- şöyle bir açıklama yaptı: 300 milyar euro tutarında bir bütçe
ayrılmıştır. Hiçbir şirket bu süreçte iflas vermeyecek, halkın temel
ihtiyaçlarını karşılayacak. Bu süreçte askerler hastaları nakletmekle görevli
olacak. Bütün şirketlerin zararı ödenip işten çıkarma olmayacak, çalışanların
sigorta ve işsizlik parası ödenecek. Halkın sabun, jel ve deterjan gibi bütün
ihtiyaçları bedava karşılanacak. Bu süreçte bütün oteller ve taksiler gerekli
destekleri ücretsiz verecekler ve bu, devlet tarafından karşılanacak. Buna
benzer daha çok sayıda…
Ancak
ben bugün Halk Bankasının esnaflarımıza 25 bin artı 25 bin, 50 bin TL’lik kredi
verdiğini gözlemledim. Tabii ki bu faydalı, kötü değil ancak vatandaşımızı ve
esnafımızı daha fazla borçlandırmayalım, borçlandırmaktan öte, yapılması
gerekenleri anlatalım. 
Bakın,
Cumhurbaşkanlığı kararnamesiyle neler açıklandı, hangi sektörler kapatıldı?
Kısacası ben, ilk önce bunu sizinle paylaşmak istiyorum. Bakın, değerli
milletvekillerimiz, değerli vatandaşlarımız; oteller, restoranlar, kafeler,
tiyatrolar, sinemalar, erkek berberleri, kadın kuaförleri, hamamlar, güzellik
salonları, eğlence mekânları, düğün salonları, toplantı salonları, ulaştırma
sektörü, hava taşımacılığı, deniz taşımacılığı, kara taşımacılığı,
ulaştırmadaki tüm sektörler, seyahat acenteleri hatta çiçek üreten çiçek
sektörleri kapatıldı, bugün haberlere de düştü biliyorsunuz. Onun için, nasıl
Kanada 83 milyar dolar ayırdıysa, Fransa 300 milyar euro ayırdıysa bir an önce
bu 131 milyar TL’lik bütçemizle bu gerekenleri yapmamız gerekiyor; ben, Sayın
Cumhurbaşkanından…
Bu
sektörlerde çalışan işçilerimiz belli, sicilleri belli, esnaf kayıtları belli,
tüm o sektörlerde çalışan işçi kardeşlerimizin SGK girişleri belli. Bu sebepten
dolayı, bu kayıtlar incelenerek, bu kişilerin batmaması adına, işçilerin ilk
önce sigortalarının karşılanması, işçilerin sigortalarının ya dondurulması ya
devlet tarafından karşılanması ve de kesinlikle maaşlarının da karşılanması…
Çünkü bu vatandaşlar evlerinde yaşamak zorunda, bu vatandaşlar bir şekilde
yaşam faaliyetlerini sürdürmek zorunda. 
Bunun
yanında, biliyorsunuz, birçok sektörde olduğu gibi elektrik, su, doğal gazı da
aynı şekilde, bu süreç, bu olağanüstü durum atlatılıncaya kadar, bu virüsün
etkisi gidinceye kadar, 4 kişilik bir ailenin ne kadar su, elektrik ve doğal
gaz ihtiyacı varsa kesinlikle bizim devletimiz tarafından karşılanmalıdır.
(Mikrofon
otomatik cihaz tarafından kapatıldı)
ÖZKAN
YALIM (Devamla) – Peki, diyeceksiniz ki: “Bütün bunları nasıl yapacağız?”
Değerli vatandaşlarımız, değerli milletvekili arkadaşlarımız; tekrar
söylüyorum, 131 milyarlık bu İşsizlik Fonu’ndaki bütçe eğer yetmez ise bakın
size şunu söylüyorum: Yaklaşık 8,5 milyar lira, bir yıllık, bu verilen geçiş
garantili otobanlara, köprülere, tünellere ve de hastane ve havaalanlarına ödemeler
var; bu ödemeleri sadece bir yıl, sadece bir yıl uzattığımızda, tüm bu sektörün
bir aylık ihtiyaçlarını, kiralarını, işçilerinin maaşlarını ve de sigortalarını
ödemeye yetecektir. Onun için, bunu bu şekilde çözeceğimiz kanaatindeyim; ben
bunun da özellikle altını çiziyorum. 
Diğer,
son bir konu ise -biliyorsunuz- ceza indirimi. Buradan AK PARTİ’li vekil
arkadaşlarımıza sesleniyoruz: Komisyondaki bizim vekil arkadaşlarımız sizlerden
bunu da talep ettiler, bekliyorlar; vatandaşımız için acilen bu öneriyi getirin,
bir an önce de doğru bir şekilde sonuçlandırmak adına gereken çalışmayı yapalım
diyorum, hepinize saygılarımı sunuyorum.
Teşekkür
ederim. (CHP sıralarından alkışlar) 
BAŞKAN
– Gündem dışı üçüncü söz, Büyük Birlik Partisi kurucu Genel Başkanı merhum
Sayın Muhsin Yazıcıoğlu’nun vefatının 11’inci yıl dönümü münasebetiyle söz
isteyen İstanbul Milletvekili Osman Boyraz’a aittir.
Buyurun
Sayın Boyraz. (AK PARTİ sıralarından alkışlar) 
3.- İstanbul Milletvekili Osman Boyraz’ın, 25 Mart Büyük Birlik Partisi kurucu Genel Başkanı Muhsin
Yazıcıoğlu’nun vefatının 11’inci yıl dönümüne ilişkin gündem dışı konuşması
OSMAN
BOYRAZ (İstanbul) – Sayın Başkan, değerli milletvekilleri; Büyük Birlik Partisi
kurucu Genel Başkanı rahmetli Muhsin Yazıcıoğlu’nun vefatının seneidevriyesinde
gündem dışı söz almış bulunmaktayım. Bu vesileyle, sizleri ve ekranları
başında bizleri seyreden aziz milletimizi en kalbî duygularımla, hasret ve
muhabbetle selamlıyorum. 
Hepimizin
de yüreğinde hissedip diline pelesenk olan kendisine ait şiirini paylaşmak
istiyorum.
“Ey
sonsuzluğun sahibi, sana ulaşmak istiyorum.
Durun,
kapanmayın pencerelerim,
Güneşimi
kapatmayın,
Beton
çok soğuk, üşüyorum.”
İşte
böyle anlatıyordu hislerini “Üşüyorum.” diyordu. Ne o bilebilirdi ne de bir
başkası, hayata veda edeceği yerin yirmi beş yıl önce yazdığı şiirdeki kadar
soğuk olacağını. Mamak Cezaevinin kırık taşları üzerinde yazılan mısralar, bir
anlamda Yazıcıoğlu’nun yazgısının da satırlarıydı. Kapkara bir dehlizde beyaz
bir sayfaya değil de sanki Berit’in bembeyaz karlarının üzerine yazılmıştı.
Hayatı
bitmek bilmeyen mücadelelerle dolu, bir duygu, bir düşünce, bir dava adamıydı
Yazıcıoğlu. Onunla aynı görüşü paylaşsın ya da paylaşmasın herkesin, her
kesimin, insanlığını, beyefendiliğini, saygınlığını takdir ettiği bir kişiydi.
Anadolu’nun bağrında yetişen binlerce, milyonlarca vatan âşığından biri olarak
yaşadı ve bir akşamüstü, canı kadar sevdiği memleketinin bilinmezliğinde
kayboldu. Gidişi de varlığı gibi efendice, sessizce, kendince oldu.
“Bu
ne ateş ki, yandıkça yanmakta? / Bilen yok mu, nasıl diner, nasıl söner? /
Yokluğu hançer gibi saplanmakta. / Kekik kokulu değil artık dağlarım.” Şairin
de ifade ettiği gibi o günden bu güne hasreti yüreğimizde kor ateş gibi yanan
Anadolu’nun teni kavruk yiğit evladı Muhsin Yazıcıoğlu’nu ilk defa 1991 yılında
tanıma fırsatım olmuştu. 
1991
yılında Sivas’ın sokaklarını, caddelerini, meydanlarını donatan iki afiş
dikkatimizi çekiyordu: “Muhsin kim?” Caddeler, sokaklar, her taraf “Muhsin
kim?” afişiyle donatılıyor; dalga dalga bütün Sivas’ın illerine, ilçelerine
kadar herkes merak ediyordu ve ondan bir hafta sonra bir başka afiş asılıyordu:
“O, inançlarımızı Meclise taşıyacak.” 
Evet
“Muhsin kim?” Aynı soruyu yıllar sonra bir gazeteci -vefatından iki ay önce-
kendisine “Size göre Muhsin kim?” diye sordu. Cevabında Muhsin Yazıcıoğlu:
“Hakkımdaki değerlendirmeleri kendim yapmaktansa aziz milletime bırakmayı
tercih ederim. Çünkü, siyasetçinin sahibi bir yerde kendisi değil, millettir.
Milletin sevgisi, duası ve desteği siyasetçinin aynasıdır.” demişti. İşte, bu
sorunun cevabını millete bırakmıştı. Muhsin Yazıcıoğlu hakkında söz söylemenin,
cümle kurmanın ne kadar zor olduğunu biliyorum. Onu anlatmaya ne dağarcığımdaki
kelimeler yeter ne de zaman, bunun da farkındayım. 
Şimdi,
milletin temsilcisi olarak dilimin döndüğünce Muhsin Yazıcıoğlu’nu anlatmaya
çalışacağım. Muhsin kim? Çamura bulanmış eller, yamalı elbiselerle Şarkışla
bozkırlarında düşe kalka koşup oynayan, her düşmesiyle yeniden ayağa kalkmanın
hayaline tutunan yağız bir Anadolu çocuğu. Bozkırlarda biteviye uzanan yılkılar
misali, başı Kulmac Dağları’na odaklanmış, kara kuru bir memleket çocuğu. Göze
başlarında tek başına göğü selamlayan bir selvi ağacı, dağların koynunda, kekik
kokan koyaklarda öte hülyaların aşkıyla yüreğini öğüten asude adanmışlık.
Sultanlar sultanının mağaraya sığınma günlerinde “Korkma Allah bizimledir.”
düsturunu içine yerleştiren bir inanmış adam.
Refah
Partisi tarafından kurulan hükûmete destek açıklamasından sonra ziyaretine
gelen birisi tarafından odasında “Muhsin, sen bilmiyorsun, adamı 2 kilometreden
sırtından vuruyorlar.” diye üstü kapalı tehdidine karşı, yakasına yapışıp
kravatından tutarak “Git, kim bunları sana söylediyse onlara söyle. Biz adamı 2
kilometre sırtından değil, 10 santimetre alnından vururuz.” diyerek 15 Temmuzda
Ömer Halisdemir’e selam gönderen, Allah’tan başka hiçbir güçten de korkmayan
yiğidin adıdır Muhsin Yazıcıoğlu. (AK PARTİ sıralarından alkışlar) 
Beylerbeyi
Osman Gazi’nin bağrından çıkıp deniz gören dağlara kadar dalları uzayan bir
çınar, Sultanlar Sultanı Ahmed Yesevî’nin altmış üç yıllık adı güzel Muhammed
aşkına tutulan ve kendine bu dünyayı zindan gören bir tasavvuf sevdalısı. Bir
güz vakti, tam kıtlık kapıyı kesmişken Tapduk Emre dergâhına alıç götürüp
ahalisine buğday getirmeyi murat eden lakin onun dizinin dibinde diz çöküp
ruhunu tımarlayan bir Yunus misali. 
“Muhsin
kim?” dersek Kafkas Dağları’nda Ruslara diz çöktüren Çeçen gönüllülerinin en
yakın yareni, onların dertleriyle dertlenen bir âdemoğlu, bir serdengeçti.
Ege’de zeybek, Karadeniz’de horon, Anadolu’da halay, Doğu’da zılgıt; memleketin
her zerresini kendi gönlüyle bütünleyen yedi iklim bir seher yıldızı. Çevrili
dağlara, aşılmaz ırmaklara, mazlum yüreklere dokunan bir kardelen çiçeği.
(Mikrofon
otomatik cihaz tarafından kapatıldı) 
BAŞKAN
– Toparlayın, buyurun. 
OSMAN
BOYRAZ (Devamla) – Ovalarda salınan bir kartal misali bütün zincirleri kıran,
bütün bendeleri aşan bir öte memleketler sevda muştucusu. Soğuk, ızdıraplı
zindan günlerinde işkenceye, çileye rağmen, verilmeyen karanlık odada
teyemmümle namazını kılan bir Anadolu sevdalısı. 
28
Şubatın en zalim, ürkütücü zamanlarında yüreğinde taşıdığı kefeni sözleri
üzerine bir libas gibi serip “Namlusunu millete çevirmiş tanka selam durmam.”
diyerek 15 Temmuzda tanklara karşı direnen, milletine seneler öncesinden yol
gösteren biri. 
Hasılıkelam
“Muhsin kim?” dersek; Muhsin, bir yiğit delikanlı; sordum, aslı Sivaslı; o,
milletin evladı; Muhsin Yazıcıoğlu. 
Mekânı
cennet olsun, Allah rahmet eylesin. (AK PARTİ, MHP ve İYİ PARTİ sıralarından
alkışlar)
BAŞKAN
– Sayın milletvekilleri, şimdi, sisteme giren ilk 15 milletvekiline yerlerinden
birer dakika süreyle söz vereceğim. Bu sözlerin ardından Sayın Grup Başkan
Vekillerinin söz taleplerini karşılayacağım. 
Sayın
Çepni…
V.- AÇIKLAMALAR
1.- İzmir Milletvekili Murat Çepni’nin, iktidarın “Evde kal Türkiye” çağrısına çağrı
merkezlerinde çalışanların dâhil olmadığına, tüm çalışanların ücretli izne
çıkarılması gerektiğine ilişkin açıklaması
MURAT
ÇEPNİ (İzmir) – Teşekkürler Başkan. 
Çağrı
merkezlerinde 100 bine yakın insan çalışıyor. İktidarın “Evde kal Türkiye”
çağrısına dâhil olmayanlar, çağrı emekçileri. Kronik hastalıklara sahip olanlar
da dâhil olmak üzere tüm çağrı emekçileri aynı kalabalık çalışma koşullarında
ve bu ortamlar ortalama bin kişilik. 
Ferhat
Ceylan, Vodafone müşteri temsilcisi; riskli çalışma koşullarını paylaşınca
işinden atıldı fakat şirket taşeron aracılığıyla çalıştırdığı için olayı kabul
etmedi. İktidar milyonlarca işçiyi, emekçiyi ölüme terk ediyor. Tüm çalışanlar
acilen ücretli izne çıkarılmalıdır. 
BAŞKAN
– Sayın Taşkın…
2.- Mersin Milletvekili Ali Cumhur Taşkın’ın, 21-26
Mart Orman Haftası’na ilişkin açıklaması
ALİ
CUMHUR TAŞKIN (Mersin) – Teşekkür ederim Sayın Başkan.
Millî
servetimiz ormanlar, ülkemizin akciğerleri ve en büyük zenginlik kaynağıdır.
Faydalarını saymakla bitiremeyeceğimiz ormanlar, ekonomik faydalarının yanında
erozyonu önler, sel felaketlerinin önüne geçer, yer altı su kaynaklarını besler
ve doğal dengeyi sağlar. Bu sebeple, ormanlarımızın korunması ülkemizin
geleceği açısından çok önemlidir. Bu bilinçle, Sayın Cumhurbaşkanımız Recep
Tayyip Erdoğan liderliğinde, AK PARTİ hükûmetleri olarak yaklaşık on sekiz
yıldır Türkiye’nin orman alanı ve ağaç sayısını çoğaltmak, biyolojik çeşitliliğini
geliştirmek, çevreyi korumak amacıyla çok büyük yatırımlar yaptık. Dünyada
orman varlığı azalırken Türkiye’nin orman varlığını artırdık. 2002 yılında 20,8
milyon hektar olan orman varlığımızı son on sekiz yılda 1,8 milyon hektar
artırarak 22,6 milyon hektara çıkardık. Yanan alanların 40 katı kadar
ağaçlandırma yaptık. İçinde bulunduğumuz Orman Haftası vesilesiyle tüm bu
başarıda emeği olan Orman teşkilatımızın bütün çalışanlarını tebrik ediyor,
Genel Kurulu saygıyla selamlıyorum. 
BAŞKAN
– Sayın Şeker…
3.- Kocaeli
Milletvekili İlyas Şeker’in, 22 Mart Dünya Su Günü’ne ilişkin açıklaması
İLYAS
ŞEKER (Kocaeli) – Teşekkür ediyorum Sayın Başkan.
Değerli
milletvekilleri, 22 Mart Dünya Su Günü’ydü. Bugün, dünyanın başının belası olan
coronavirüsten korunmak için kullanılması gereken en önemli ilacın su olduğu ve
ellerin sıklıkla suyla, sabunla buluşturulması doktorlarımız tarafından
önerilmektedir. Gelişen ülkelerde tüm hastalıkların yüzde 80’i su ve sıhhi
temizliğin yetersiz olmasından kaynaklanıyor. 
Türkiye
su zengini bir ülke değildir. 2030 yılından itibaren su fakiri ülke olma
ihtimali yüksektir. Bu sebeple, Türkiye’nin gelecek nesillerine sağlıklı ve
yeterli su bırakabilmesi için kaynakların çok iyi korunup akıllıca kullanılması
gerekmektedir. Gri su kullanımı önemsenmelidir. Seçim bölgem Kocaeli’de
Büyükşehir Belediyesi, özellikle sanayide gri su kullanımını
yaygınlaştırmaktadır. Su sadece içmek için değil aynı zamanda temizlik için ve
hastalıklardan korunmak için de koruyucu hekimlik görevi görmektedir diyor,
Genel Kurulu saygıyla selamlıyorum.
BAŞKAN
– Sayın Durmuşoğlu…
4.- Osmaniye
Milletvekili Mücahit Durmuşoğlu’nun, 22-28 Mart Acil Tıp Teknisyenleri ve
Teknikerleri Haftası’na ilişkin açıklaması
MÜCAHİT
DURMUŞOĞLU (Osmaniye) – Teşekkürler Sayın Başkan.
Her
türlü zorluğa ve sıkıntıya göğüs gererek gece gündüz fedakârca çalışan acil tıp
teknisyenleri ve teknikerlerinin 22-28 Mart Acil Tıp Teknisyenleri ve
Teknikerleri Haftası’nı kutluyorum.
Sağlıklı
bir toplum olma hedefimize ulaşmadaki en büyük gücümüzün her biri kendini
sağlık hizmetine adamış olan sağlık çalışanlarımız olduğu bilinciyle her zaman
yanlarında olduk ve olmaya devam ediyoruz. İçinde bulunduğumuz bu zorlu
süreçten de özveriyle görevini yapan sağlıkçılarımız sayesinde kurtulacağımızı
bir kez daha dile getirmek istiyorum. 
Cumhurbaşkanımız
Sayın Recep Tayyip Erdoğan önderliğinde “İnsanı yaşat ki devlet yaşasın.”
anlayışıyla ülkemiz sağlık alanında tüm dünya ülkelerine örnek olmuştur.
Coronavirüs salgınında izlemiş olduğumuz politikayla bu bir kez daha
görülmektedir. Birçok Avrupa ülkesinin sağlık sistemi çökmüşken bizler yerli
solunum cihazımızı, yerli test kitlerimizi üretmeye, aşı geliştirme
çalışmalarına başlıyoruz. 
Türkiye
artık, olayları takip etmek yerine sonuçları hesaplayarak yol izliyor diyor,
Genel Kurulu saygıyla selamlıyorum.
BAŞKAN
– Sayın Şimşek…
5.- Mersin
Milletvekili Baki Şimşek’in, çiftçilerin ve hayvancılıkla uğraşanların Tarım
Kredi, Ziraat Bankası ve diğer bankalara olan borçlarının faizsiz ertelenmesi,
ilave kredi limiti sağlanması, sosyal yardım alan her aileye nakdî yardımda
bulunulması gerektiğine ilişkin açıklaması
BAKİ
ŞİMŞEK (Mersin) – Teşekkür ediyorum Sayın Başkan.
Sayın
Başkan, esnaflarımızın ve insanlarımızın kredi kartı ve kredi ödemelerini
erteleyen Maliye Bakanımıza teşekkür ediyorum. 
Tabii,
Sayın Bakanımızdan çiftçilerimiz de bir müjde bekliyorlar. Çiftçilerimizin ve
hayvancılıkla uğraşan insanlarımızın Tarım Kredi, Ziraat Bankası ve diğer
bankalara olan borçlarının faizsiz olarak ertelenmesi, ilave kredi limiti açılması,
üreticilerimizin desteklenmesi gerekmektedir. Köylü olmazsa, çiftçi olmazsa,
hayvancılıkla uğraşan insanlarımız olmazsa biz olmayız. Borç erteleme
bankaların inisiyatifine bırakılmamalı, herkesi kapsayan, genel bir karar
alınmalıdır. 
Ayrıca,
Aile, Çalışma ve Sosyal Hizmetler Bakanlığımız fakir ailelere kişi başı yaptığı
nakdî yardımdaki aile sayısını artırmalı ve sosyal yardım alan her aileye nakdî
yardımda bulunmalıdır. 
Teşekkür
ediyor, saygılar sunuyorum.
BAŞKAN
– Sayın Kaya…
6.- Osmaniye Milletvekili
İsmail Kaya’nın, 22-28 Mart Acil Tıp Teknisyenleri ve Teknikerleri Haftası’na ilişkin
açıklaması
İSMAİL
KAYA (Osmaniye) – Teşekkürler Sayın Başkan.
22-28
Mart tarihleri arasında anılan Acil Tıp Teknisyenleri ve Teknikerleri Haftası
önemli ve bir o kadar da duyarlı olmamız gereken, başımıza her an ne
gelebileceğini hatırlatan çok önemli bir haftadır. Acil tıp teknisyenlerimiz
yaşam ile hayatın kesiştiği o ince noktada insanların beklediği umut
olmuşlardır.
Doktorundan
hemşiresine ve tüm sağlık çalışanlarına kadar herkesin özverili ve fedakârca
çalıştığı, gecesini gündüzüne katarak, tüm milletimize moral ve şifa vererek
salgın hastalığa karşı mücadele ettiği bugünlerde tüm sağlık personelimize
şükranlarımızı sunuyoruz. 
Bu
vesileyle, büyük fedakârlıklarla çalışan, yaşam kurtarmayı kendine ilke
edinmiş, insanlara kaliteli sağlık hizmeti ulaştırmanın vazgeçilmez bir parçası
olan, görevlerine fedakârca devam eden acil tıp teknisyenleri ve teknikerleri
ile tüm sağlık çalışanlarımızı kutluyor, görevlerinde üstün başarılar diliyor,
Genel Kurulu saygıyla selamlıyorum.
BAŞKAN
– Sayın Özkan…
7.- Mersin
Milletvekili Hacı Özkan’ın, coronavirüs salgınıyla mücadele edebilmek için
kişisel temizliğe dikkat edilmesi, sosyal temastan kaçınılması ve zorunlu
ihtiyaçlar dışında evlerden çıkılmaması gerektiğine ilişkin açıklaması 
HACI
ÖZKAN (Mersin) – Teşekkürler Sayın Başkan.
Baharı
karşıladığımız bugünlerde aynı zamanda “Covid-19” yeni tip coronavirüs
salgınıyla mücadele ediyoruz. Bu konuda, Cumhurbaşkanımız Sayın Recep Tayyip
Erdoğan başta olmak üzere, bakanlıklarımız ve yetkili bütün makamlarımızca
alınan tedbirleri tüm vatandaşlarımızın uyguladığına yürekten inanıyorum.
Salgının yayılmasını önlemek ve kendimizin, yakınlarımızın ve toplumun
sağlığını koruyabilmek için kişisel temizliğe dikkat edilmesi, sosyal temastan
kaçınılması ve zorunlu ihtiyaçlar dışında evlerimizden dışarı çıkılmaması
gerekmektedir. Kendimizi, sevdiklerimizi, komşularımızı ve ülkemizi düşünerek
hareket etmeliyiz. Bu, topyekûn bir mücadeledir; salgından kurtulmak ve hep
birlikte başarmak bizim elimizde. Çocuklarımızın, ailemizin, sevdiklerimizin ve
ülkemizin yarınları için tüm vatandaşlarımıza çağrımız. “Evde kal Türkiye!”
diyor, Genel Kurulu saygıyla selamlıyorum.
BAŞKAN
– Sayın Kılıç…
8.- Kahramanmaraş
Milletvekili İmran Kılıç’ın, bulaşıcı hastalıklara karşı temizlik ve sağlık
kurallarına riayet edilmesi gerektiğine ilişkin açıklaması 
İMRAN
KILIÇ (Kahramanmaraş) – Sayın Başkanım, bulaşıcı hastalıklara karşı temizlik ve
sağlık kurallarına riayet etmeliyiz ve bunu her zaman yapmalıyız, uzmanların
tavsiyelerini yabana atmamalıyız. 1400’lü yıllarda Amasyalı tabip cerrah
Sabuncuzade Şerafettin Efendi Mücerrebname adlı eserinde “Salgın hastalık
günlerinde ellerini onat yu.” “Güzelce yıka.” “Galebeliğe girme.” “Kalabalığa
girme.” “Selamı uzakça vir.” “Uzaktan selamlaş.” “Eyi yi vü eyi iç.” “Dengeli
beslen.” “Haste isen yativir.” “İstirahat et.” “Taşra çıkma.” “Dışarı çıkma.”
“Taşrada yüzün ört.” “Dışarıda yüzünü kapa.” “Biiznillah nesne dokunmaz.”
“Allah’ın izniyle hastalık bulaşmaz.” diyor. Ve yine ecdadımız, o günün
şartlarında kirli yerleri kireç tozuyla dezenfekte etmişlerdir. Sağlık, bir
beden meselesi olmakla beraber bir kafa işidir. 
BAŞKAN
– Sayın Erel…
9.- Aksaray
Milletvekili Ayhan Erel’in, 25 Mart Büyük Birlik Partisi kurucu Genel Başkanı
Muhsin Yazıcıoğlu’nun vefatının 11’inci yıl dönümüne ilişkin açıklaması
AYHAN
EREL (Aksaray) – Teşekkürler Sayın Başkanım.
Hayatının
her döneminde, karşılıksız bir adanmışlık duygusu içerisinde, millî ve manevi
değerlerin yücelmesi, millet ve vatanın varlığı ve birliği için kendi varlığını
ve geleceğini feda edebilmeyi ilke edinmiştir. “Ben Türk’üm, Türk bayraksız
olmaz; ben Türk’üm, Türk ezansız olmaz; ben Türk’üm, Türk devletsiz olmaz; ben
Türk’üm, Türk hürriyetsiz olmaz; ben Türk’üm, Türk esir olmaz.” O, daima büyük
bir davanın, büyük bir yolun dümdüz bir takipçisi, katıksız ve temiz bir
ülkünün saf ve sade lideri olmuştur. Vatan ve millet sevdalısı Muhsin
Yazıcıoğlu’na, 11’inci ölüm yıl dönümünde, Cenab-ı Hak’tan rahmet diliyorum;
mekânı cennet, ruhu şad olsun. 
BAŞKAN
– Sayın Özsoy…
10.- İstanbul
Milletvekili Eyüp Özsoy’un, Hükûmetin coronavirüs salgınıyla mücadelede gerekli
önlemleri ve tedbirleri aldığına, vatandaşların evlerinde kalarak bu sürece
destek olması gerektiğine ilişkin açıklaması
EYÜP
ÖZSOY (İstanbul) – Sayın Başkan, değerli milletvekilleri; dünyayı etkileyen
coronavirüs salgınında mümkün olduğu kadar dikkatli ve özenli davranmak
zorundayız. Coronavirüse karşı verdiğimiz mücadelenin dünyadaki benzerlerinden
çok daha güçlü olduğu aşikârdır. Konuya ilk günden itibaren hassas şekilde
yaklaşıp güçlü bir irade ortaya koyan Cumhurbaşkanımız Sayın Recep Tayyip
Erdoğan’a, Sağlık Bakanımız Sayın Fahrettin Koca’ya ve tüm sağlık
çalışanlarımıza, ekonomik önlemleri süratle alan Hazine ve Maliye Bakanımız
Sayın Berat Albayrak’a, fırsatçılara meydan vermeyen İçişleri Bakanımız Sayın
Süleyman Soylu’ya, Emniyet teşkilatımıza ve bu süreçte emeği geçen herkese
şükranlarımı sunuyorum. 
Hükûmetimiz,
gerekli bütün önlemleri ve tedbirleri almıştır; konunun ne kadar ciddi ve
hassas olduğunun bilincindedir. Bizlere düşen en büyük görev, hijyen
kurallarına uymamız ve evlerimizde kalarak bu sürece destek olmamızdır.
Herkesin, kendi evinde ve yakın çevresinde kendi OHAL’ini ilan etmesi
gerekmektedir.
BAŞKAN
– Sayın Topal…
11.- Hatay
Milletvekili Serkan Topal’ın, yurt dışında mahsur kalan vatandaşların
mağduriyetlerinin giderilebilmesi için Dışişleri Bakanlığının çözüm üretmesi
gerektiğine ilişkin açıklaması
SERKAN
TOPAL (Hatay) – Teşekkür ediyorum Sayın Başkan.
Sayın
iktidara sesleniyorum: Değerli milletvekili arkadaşlarımız, özellikle yurt
dışında binlerce vatandaşımız mahsur kaldı. Özellikle Suudi Arabistan’da,
Kuveyt’te, Katar’da, Kıbrıs’ta ve sayamadığım daha birçok ülkede işçilerimiz,
vatandaşlarımız ciddi anlamda mağdur oldu, şu anda da mahsur kaldı. Dolayısıyla
bir an evvel Dışişleri Bakanlığı bu konuda bir ekonomik paketle gelmeli,
oradaki vatandaşlarımızın sorunlarını çözmeli. Ayrıca birkaç uçak gönderip
onları da getirebiliriz, çok zor durumda olanları çünkü bir odada 7-8 kişi
kalanlar var. Sizlerden ricamız, bir an önce bu konuda çözüm üretmeniz.
Gerçekten vatandaşlarımız mağdur, işçilerimiz mağdur. Bir kez daha burada dile
getiriyorum: Çözüm bekliyoruz.
Teşekkür
ediyorum.
BAŞKAN
– Sayın Bayraktutan…
12.- Artvin
Milletvekili Uğur Bayraktutan’ın, coronavirüsle mücadelenin en önünde yer alan
sağlık çalışanlarına başarılar dilediğine, şehirlerarası yolcu taşıyan
otobüslere ve Yusufeli Barajı’nda çalışan işçilere yönelik yeterli tedbirlerin
alınması gerektiğine ilişkin açıklaması
UĞUR
BAYRAKTUTAN (Artvin) – Teşekkür ediyorum Sayın Başkanım.
Ben
de coronavirüsle mücadelenin en önünde yer alan sağlık çalışanlarına bir kere
daha başarılar diliyorum. Türkiye Büyük Millet Meclisinin arkalarında olduğunu
ifade etmek istiyorum. 
Bunun
dışında, yerel yönetimlerin özellikle toplu taşımacılık konusundaki başarılı
çalışmalarını takdirle izliyoruz ama ne yazık ki şehirler arası otobüs
taşımacılığına ilişkin olayda bir problem var. Benim seçim bölgemde de buna
ilişkin sorunlar ortaya çıktı. Bu konuda hijyenik koşullar ne yazık ki
sağlanmıyor. Bugün birtakım önlemler alındı ama bunların yeterli olduğunu
sanmıyoruz. Bu konuda sektörün desteklenmesini ve şehirler arası otobüs yolcu
taşımacılığıyla ilgili olarak corona virüsüyle alakalı ileride mağduriyetlerin
ortaya çıkmaması açısından tedbirlerin alınmasını önemle rica ediyorum. 
Bir
de ayrıca seçim bölgem Yusufeli’de, Yusufeli Barajı’nda çalışan 1.500 kişilik
bir işçi topluluğu var. Burada hijyen koşulları yok. Bu konuda da gerekenlerin
yapılmasını, gerekirse işçilerin ücretli izne ayrılmasıyla alakalı tedbirlerin
alınmasını hassaten rica ediyorum.
Sayın
Başkan, bu fırsatı verdiğiniz için teşekkür ediyorum.
BAŞKAN
– Sayın Kaşlı…
13.- Aksaray Milletvekili
Ramazan Kaşlı’nın, virüs tehlikesinin tamamen ortadan kalktığı yetkililer
tarafından açıklanıp sosyal hayata dönülünceye kadar esnaf ve sanatkârların
giderlerinin ertelenmesi, geri ödemesiz, faizsiz kredi ve finans imkânı
verilmesi, kredi borçlarına esneklik getirilmesi gerektiğine ilişkin açıklaması
RAMAZAN
KAŞLI (Aksaray) – Sayın Başkanım, ülkemizin içinde bulunduğu bu sıkıntılı
günlerde, ekonomimizin temel taşlarından biri olan esnaflarımız ve
işverenlerimiz için Hükûmetimizin aldığı tedbirlerin yanında ekonomik anlamda
fayda sağlayacak tedbirler de alınmalıdır. Çünkü bilinmektedir ki sermayesi
sınırlı olan esnaf ve sanatkârlarımız büyük işletmeler kadar dayanma gücüne
sahip değildir. Salgın yüzünden çarşı ve sokakların boşalmasıyla esnaf ve sanatkârlarımız
iş yapamaz oldu ancak çek, senet, kira, vergi, kredi, elektrik, SGK gibi
ödemeleri aynen devam etmektedir. Virüs tehlikesinin tamamen ortadan kalktığı
yetkililer tarafından açıklanıp insanlar sosyal hayata dönene kadar tüm
giderler ertelenmeli, geri ödemesiz, faizsiz kredi ve finans imkânı verilmeli,
kredi borçlarına esneklik getirilmelidir. 
Genel
Kurulu saygıyla selamlıyorum.
BAŞKAN
– Sayın Taşdoğan…
14.- Gaziantep Milletvekili Ali Muhittin Taşdoğan’ın,
22-28 Mart Acil Tıp Teknisyenleri ve Teknikerleri Haftası’na ilişkin açıklaması
ALİ
MUHİTTİN TAŞDOĞAN (Gaziantep) – Sayın Başkan, sayın milletvekilleri; 22-28 Mart
“Acil Tıp Teknisyenleri ve Paramedik Haftası” olarak kutlanmaktadır. Acil
sağlık hizmetleri, özünde fedakârlığın olduğu, cansiparane, azim ve özveriyle
hizmetlerde bulunan, halkımızın en zor anlarında ihtiyaç duyduğu sağlık
hizmetini karşılayan önemli hizmet birimimizdir. Bu vesileyle, içinde
bulunduğumuz bu süreci, sağlık çalışanlarımızın gösterdikleri gayret ve
özverili çalışmayla atlatacağımızdan kimsenin şüphesi olmasın. Böyle dönemlerde
devletimizin gücü, büyük bir özveriyle çalışan sağlık çalışanlarının
omuzlarında yükselmektedir. 
Acil
Tıp Teknisyenleri ve Paramedik Haftası kutlu olsun. Yüce Türk milleti, acil tıp
teknisyenleri ve paramedikler görevleri başında, “Sen evinde kal Türkiye!”
diyor, teşekkür ediyorum.
BAŞKAN
– Sayın Aydemir…
15.- Erzurum Milletvekili İbrahim Aydemir’in, virüsle
mücadelede en etkili kavramların toplumsal dayanışma ve toplumsal duyarlılık
olduğuna, Erzurum Büyükşehir Belediyesi başta olmak üzere Yakutiye, Palandöken,
Aziziye, Pasinler, Horasan, Köprüköy, Tekman, Karayazı, Aşkale, Çat, Pazaryolu,
Hınıs, İspir, Tortum, Narman, Oltu, Olur, Uzundere ve Şenkaya ilçe
belediyelerine hassasiyetlerinden ötürü minnettarlıklarını ifade etmek
istediğine ilişkin açıklaması
İBRAHİM
AYDEMİR (Erzurum) – Başkanım, teşekkür ediyorum.
Şu
ortamdaki en efsunkâr, en etkileyici kavramlar, toplumsal dayanışma ve
toplumsal duyarlılıktır. Sen-ben öznelerini lügatten çıkaracağımız zamanları
yaşıyoruz. İnsanlığın sıhhati açısından müşterek hareket, olmazsa olmazımızdır.
Buna uygun davrananlar baş tacımız.
Hususen
bu duyarlılığı doruklara taşıyan Erzurum Büyükşehir Belediyemiz başta olmak
üzere, Yakutiye, Palandöken ve Aziziye İlçe Belediyelerimize minnettarız. Hane
hane temizlik yapılıyor, kenar köşe mikroplardan arındırılıyor. Yine, Pasinler,
Horasan, Köprüköy, Tekman, Karayazı, Aşkale, Çat, Pazaryolu, Hınıs, İspir,
Tortum, Narman, Oltu, Olur, Uzundere, Şenkaya İlçe Belediyelerimiz de
hassasiyetleriyle hakikaten göz dolduruyorlar. Aynı şey Mamak Belediyemizin
özgün gayretleri için de geçerli. Sorumlulukla hareket eden ak yürekli yerel
yönetimler ve diğer bütün birimlerle birlikte hepsine şükran duyuyoruz,
minnettarlığımızı ifade ediyoruz. 
BAŞKAN
– Şimdi Sayın Grup Başkan Vekillerine söz vereceğim. 
Sayın
Türkkan…
16.- Kocaeli
Milletvekili Lütfü Türkkan’ın, coronavirüsle mücadelenin devam ettiğine, test
sonuçları pozitif çıkan Galatasaray Teknik Direktörü Fatih Terim’e şifa
dilediklerine, Bilim Kurulunun tavsiyeleri doğrultusunda daha radikal tedbirler
alınarak sokağa çıkılmasına sınırlama getirilmesi gerektiğine, sağlık
çalışanlarını tebrik ettiğine, 20 bin öğretmen atamasını olumlu bulduklarına,
KHK’yle görevlerinden uzaklaştırılan doktorların göreve çağrılmasının
düşünülmesi gerektiğine, Sağlık Bakanının bugüne kadarki şeffaflığını ve
çabasını değerli gördüklerine ancak bilgilendirme yaparken vaka ve kayıp
sayısıyla birlikte varsa iyileşenlerin sayısının, solunum makinelerinin yeterli
olup olmadığının, üretiminin veya ithalatının ne aşamada olduğunun ve yoğun
bakımda yatan kaç hasta bulunduğunun da ifade edilmesi gerektiğine, Hükûmetin
vatandaşın derdine derman olacak tedbirleri hâlâ almadığına ilişkin açıklaması
LÜTFÜ
TÜRKKAN (Kocaeli) – Sayın Başkan, değerli milletvekilleri; tüm insanlığı etkisi
altına alan coronavirüsle mücadele etmeye devam ediyoruz. Dün Galatasaray’ın
teknik direktörü, sevgili dostum Fatih Terim’in de test sonuçlarının pozitif
çıktığı haberlerini aldık, bunu üzüntüyle öğrendim. Türkiye Futbol
Federasyonunun ve maçlarla ilgili zamanında erteleme kararı vermeyen Hükûmetin
ihmali maalesef bizim bu üzücü haberi almamıza vesile oldu. Sevgili Fatih
Hocaya ve bütün hastalarımıza geçmiş olsun dileklerimizi iletiyoruz, acil
şifalar diliyoruz.
Ben
günlerdir söylüyorum; tedbirler daha da artırılmalı, daha radikal tedbirler
alınmalı, sokağa çıkmaya sınırlama getirilmeli diye ısrarla söylemeye devam
ediyorum.
Sayın
Sağlık Bakanı Fahrettin Koca’nın bugüne kadarki şeffaflığını ve çabasını
değerli görüyoruz. Fakat Hükûmet eğer sokağa çıkmayı kısıtladığını ilan
etmezse, daha fazla gecikirse vakaların sayısı ardı arkası kesilmeden artacak
ve ne yazık ki Sayın Bakanın her gün açıkladığı bu rakamlar da -üzülerek
söylüyorum- bizim bu görüşümüzü doğruluyor.
Fark
ettiğim bir şey var, siyasiler Bilim Kurulunu çok dinlemiyor. Bana ulaşan
bilgilere göre, Bilim Kurulu, sokağa çıkmayı kısıtlama başta olmak üzere daha
radikal tedbirler istediği yönünde Hükûmete raporlar sunuyor ancak Hükûmet bunu
uygun görmüyor. Neden uygun görülmediğini hâlâ anlayabilmiş değiliz. Virüsün
yayıldığı birçok ülkede sokağa çıkma yasağı ilan edilirken ve ülkemizde de
durum daha da kötüye giderken Bilim Kurulu raporuna rağmen Hükûmet neyi
bekliyor, merak ediyoruz.
Diğer
yandan, canla başla mücadele eden sağlık çalışanlarımızı da canıgönülden tebrik
ediyorum. Böylesi bir zamanda önemli bir yükü omuzladılar ve omuzlamaya da
devam ediyorlar.
(Mikrofon
otomatik cihaz tarafından kapatıldı)
BAŞKAN
– Buyurun.
LÜTFÜ
TÜRKKAN (Kocaeli) – Cumhurbaşkanı Sayın Erdoğan, geçtiğimiz hafta Bakanlarla
yaptığı coronavirüs toplantısının ardından 20 bin öğretmen atamasının
yapıldığını açıkladı. Geç de olsa bu atamanın yapılmasını olumlu buluyoruz,
atanan öğretmelerimizi de tebrik ediyorum.
KHK'yle
uzaklaştırılmış olan ve göreve dönmeyi bekleyen doktorların dahi göreve
çağırılması düşünülmeliyken bu hassasiyeti bugünlerde henüz göremedik. 32 bin
sağlık personeli ataması yapılacağını Sağlık Bakanı Sayın Koca dün akşamki
açıklamasında ifade etti.
Sayın
Koca’ya bir uyarıda bulunmak istiyorum: Halkı bilgilendirirken vaka ve kayıp
sayısıyla birlikte, iyileşen var ise iyileşenlerin sayısını; elimizde yeterli
miktarda solunum makinesi yoksa eksiğimizin ne kadar olduğu, üretiminin veya
ithalatının ne aşamada olduğu gibi daha net açıklamalar; yoğun bakım ünitesinde
kaç hastanın rezerv olarak beklediğini, yoğun bakımda yatan kaç hastamız
olduğunu daha net rakamlarla ifade etmesini bekliyoruz. Aksi hâlde, o yarattığı
güven ortamı çok çabuk kaybolabilir. 
Bir
diğer husus da Hükûmetin vatandaşın derdine derman olacak tedbirleri hâlâ
alamamış olmasıdır. Bakın, ortalama 1.350 lira maaş alan 80 bin ücretli
öğretmene, bir akşam çıkıp “Ben okulları tatil ediyorum, size de maaş yok.”
dediniz. Nasıl yaşayacak bu insanlar? 1.350 lira maaş alıyorlardı zaten.
Faturalarını ödeyemeyenler, işe gidemeyenler nasıl yaşayacak, nasıl geçinecek?
Cumhurbaşkanı Erdoğan’ın bugünkü açıklamalarını da dinledik, “Faturaların
ödenmesinin ertelenmesini görüşmek faydalı olabilir.” demiş. “Böyle bir karar
alınabilir. Doğal gaz ve elektriğin kapanması durumu olamaz. Devlet, sosyal bir
devlettir; bu konuda kararlıyız, sosyal devlette böyle bir adım atılamaz.”
demiş Sayın Cumhurbaşkanı. Biz de bunun bir an önce hayata geçirilmesini
istiyoruz. 
(Mikrofon
otomatik cihaz tarafından kapatıldı)
BAŞKAN
– Buyurun, toparlayın.
LÜTFÜ
TÜRKKAN (Kocaeli) – Önerimiz şu: Bilim Kurulunun tavsiyelerini dinleyerek,
insanımızın sağlığını biraz daha dikkate alarak, daha kapsamlı değerlendirmeler
yaparak gerekli önlemlerin alınmasıdır.
Yüce
Parlamentoyu saygıyla selamlıyorum. 
Teşekkür
ediyorum Sayın Başkan.
BAŞKAN
– Sayın Akçay, buyurun.
17.- Manisa
Milletvekili Erkan Akçay’ın, coronavirüs salgını nedeniyle hayatını kaybeden
vatandaşlara Allah’tan rahmet dilediğine, olası bir salgın tehlikesine karşı
Sağlık Bakanlığı bünyesinde Operasyon Merkezi ve Bilim Kurulu kurularak
alternatif mücadele planları geliştirildiğine, Cumhurbaşkanı Recep Tayyip
Erdoğan tarafından ilan edilen Ekonomik İstikrar Kalkanı paketinin sosyal
devlet anlayışının sonucu olduğuna, yabancı medya organlarının ülkenin
itibarını zedeleme gayreti içinde bulunduğuna, devletin ve milletin virüs
salgınını yenecek dirayete, deneyime ve bilimsel birikime sahip olduğuna,
vatandaşların resmî açıklamalar dışında hiçbir açıklamaya itibar etmemesi
gerektiğine, 25 Mart Büyük Birlik Partisi kurucu Genel Başkanı Muhsin
Yazıcıoğlu’nu vefatının 11’inci seneidevriyesinde rahmetle andığına ilişkin
açıklaması
ERKAN
AKÇAY (Manisa) – Teşekkür ederim Sayın Başkan.
Corona
virüsü salgını nedeniyle hayatını kaybeden vatandaşlarımıza Allah’tan rahmet,
tedavisi süren hastalarımıza şifalar diliyorum.
İnsanlık
ve bütün ülkeler, 21’inci yüzyılda, kaynağı Çin olan corona salgını felaketiyle
yüzleşmektedir. Dünya artık yeni bir düzene kapı aralamaktadır. Corona dönemi
ekonomik, sosyal, bireysel ve siyasal dönüşümler meydana getirecek ve ardından
beşeriyetin yol haritasını belirleyecektir. Şimdiden, her ihtimale karşı
hazırlıklı olmamız, hâkim bir iradeyle hareket etmemiz tarihî bir görevdir. 
Küreselleşmeyle
ortaya çıkan kıtalar arası etkileşim, bu salgının dünyanın dört bir tarafına
yayılmasına neden olmuştur. Olası bir salgın tehlikesine karşı 6 Ocak 2020’de
Sağlık Bakanlığı bünyesinde bir Operasyon Merkezi kurulmuş, 10 Ocak 2020’de de
Bilim Kurulu teşekkül ettirilerek ölümcül virüsün gelişmesi yakın takibe
alınmış ve gerekli önlemler alınarak alternatif mücadele planları
oluşturulmuştur. Coronavirüs, 11 Mart 2020 tarihinde Dünya Sağlık Örgütü
tarafından “pandemi” ilan edilmiştir. Ülkemiz, salgının önlenmesi için, Bilim
Kurulunun analizleri doğrultusunda, Avrupa ve Amerika kıta ülkelerinden daha
önce harekete geçmiştir. Salgın, Avrupa ülkelerinin birliğini çökertmiş, sınır
komşularımızı sonuçları ilerleyen yıllarda ortaya çıkacak köklü sorunlara gark
etmiştir. Ülkemizde son iki aydır yoğun bir corona gündemi söz konusudur.
(Mikrofon
otomatik cihaz tarafından kapatıldı)
BAŞKAN
– Buyurun Sayın Akçay.
ERKAN
AKÇAY (Manisa) - Bu durum göz önünde bulundurulduğunda, coronavirüs karşısında,
millî seferlik ruhuyla, devlet-millet el ele önemli başarılara imza atıldığı
bir gerçektir. “İnsanı yaşat ki devlet yaşasın.” şuuruna devletin her
kademesinde liyakatle sahip çıkılmaktadır. 18 Mart 2020 tarihinde Sayın
Cumhurbaşkanı tarafından ilan edilen Ekonomik İstikrar Kalkanı Destek Planı
vatandaşlarımıza nispeten nefes aldıracaktır; yerinde bir hamle, sosyal devlet
anlayışının bariz bir sonucudur. Ülkemiz açısından önemli olan, virüs
kuşatmasını birlik, beraberlik ve sorumluluk şuuruyla göğüslemek, doğabilecek
hasar ve zararları kademe kademe azaltmaktır. “Evde kal!” kuralı millî bir
vazife, her vatandaşımızın dikkatle uygulaması gereken bir kaidedir. 
Pensilvanya
kırıntıları ve yabancı medya organları her fırsatta ülkemizin itibarını
zedeleme gayretine girmiştir.
(Mikrofon
otomatik cihaz tarafından kapatıldı)
BAŞKAN
– Buyurun Sayın Akçay.
ERKAN
AKÇAY (Manisa) – İplerinin ucu Pensilvanya’da olan şarlatanların ve medya
tetikçisi şuursuzların karalama kampanyaları nafile bir çabadır. 15 Temmuz günü
Türk milletinin çelik yüreğine, perçinlenmiş iradesine çarpan bu şer
odaklarının son çırpınışları da trajikomiktir. Milletimiz, FETÖ kliklerinin ve
tıyneti bozukların kara propagandalarına karşı teyakkuzda olmalıdır. Her
karanlık, bir ışığın habercisi; her musibet, müreffeh günlerin müjdecisidir.
Devletimiz ve milletimiz, tüm dünyayı sarıp sarmalayan bu salgını yenecek
dirayete, deneyime ve bilimsel birikime sahiptir. Bütün vatandaşlarımız Sağlık
Bakanlığı ve Bilim Kurulu tarafından açıklanan kurallara uymalıdır, kurallara
uymak sorumluluk ve mecburiyettir ve resmî açıklamalar dışında hiçbir yoruma ve
açıklamaya da itibar edilmemelidir.
(Mikrofon
otomatik cihaz tarafından kapatıldı)
BAŞKAN
– Buyurun Sayın Akçay.
ERKAN
AKÇAY (Manisa) - Sayın Başkan, 25 Mart 2009 tarihinde elim ve şüpheli bir
helikopter kazasıyla hayatını kaybeden ülküdaşımız, Büyük Birlik Partisi Genel
Başkanı merhum Muhsin Yazıcıoğlu’nu vefatının 11’inci seneidevriyesinde
rahmetle anıyorum. Bugün itibarıyla ortaya çıkan gerçekler ve deliller, bu helikopter
kazasının bir FETÖ terör örgütü suikastı olduğunu da ortaya çıkarmıştır. Bu
vesileyle, bu alçak ve hain FETÖ terör örgütünü de lanetliyoruz.
Teşekkür
ederim Sayın Başkan.
BAŞKAN
– Sayın Oluç, buyurun.
18.- İstanbul
Milletvekili Hakkı Saruhan Oluç’un, Batman Belediyesi, Diyarbakır ili Silvan,
Lice, Ergani, Eğil ile Bitlis ili Norşin ilçe belediyeleri, Iğdır ili Halfeli
ve Siirt ili Gökçebağ belde belediyelerine kayyum atanarak belediye eş
başkanlarının gözaltına alındığına, bu belediyelerin coronavirüsle mücadelede
yaptığı uygulamalara, kayyum atamalarının ve kayyum atayanların tarihe kara
bir leke olarak geçeceğine, corona virüse karşı mücadelede dayanışma, iş
birliği gerekirken Kürt halkına yönelik düşmanca tutumu asla kabul
etmediklerine ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan. 
Sayın
vekiller, yani, tabii, bugünlerde konuşmak istemediğimiz bir konu ama mecburen
konuşmak durumunda kalıyoruz. Bakın, dün inanılmaz bir şey oldu; belki
birçoğunuz farkında değilsiniz fakat pazartesi sabahı itibarıyla, İçişleri
Bakanlığı, 8 belediyemize kayyum atadı; kayyum atadı 8 belediyemize. Batman İl
Belediyesi, Diyarbakır Silvan, Lice, Ergani, Eğil İlçe Belediyeleri, Iğdır
Halfeli Belde Belediyesi, Bitlis Norşin İlçe Belediyesi, Siirt Gökçebağ Belde
Belediyesi; 8 belediyeye kayyum atandı dün. Coronavirüse karşı bütün toplumda,
her yerde dayanışmayı artıralım, birlikte mücadele edelim, insan sağlığını,
halk sağlığını koruyalım diye uğraşırken, çabalarken, konuşurken birdenbire 8
belediyemize kayyum atandı. 
Şimdi,
bu belediyeler ne yaptı, bu corona virüsü ortaya çıktığından beri ne yaptı, ben
size kısaca bunu özetlemek istiyorum.
Bu
belediyeler, birincisi, yurttaşlarımızın ihtiyaç hâlinde ulaşabilecekleri acil
iletişim hatları oluşturdular. 
Bu
belediyeler, temel gıda ve temizlik ürünlerini temin edemeyen yurttaşlarımıza
yönelik olarak sosyal yardım paketlerini hazırlayıp, yaşlılar ve dezavantajlı
grupların tespit edilip ihtiyaçlarının karşılanması için çalışmalarını
sürdürdüler. Bu belediyeler, 12 yaşından küçük çocukları bulunan, hamile,
kronik rahatsızlığı bulunan personellerine ve 60 yaş üstü ve engelli
personellerine izin verdiler. 
Bu
belediyeler, Covid-19 salgınına karşı fırsat devşirmeye çalışan işletmelere
yönelik denetimlerini artırdılar. 
Bu
belediyeler, su kesintisine yol açacak altyapı çalışmalarını erteleyip
önümüzdeki aylarda su borcundan kaynaklı hiçbir hane ve iş yerinin suyunu
kesinlikle kesmeyeceklerini ilan ettiler. 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Oluç. 
HAKKI
SARUHAN OLUÇ (İstanbul) - Bu belediyeler, toplu taşıma araçları,
ibadethaneler, meyve sebze halleri, mahalle pazarları, hayvan pazarları,
parklar, toplu ulaşım durakları, otogarlar, otoparklar ve yurttaşların yoğun olarak
kullandığı alanların düzenli olarak dezenfekte işleminin yapılması hizmetini
verdiler ve bu hizmeti vermeye de devam ediyorlar. 
Bu
belediyeler, bünyesinde planlanan toplu kültür, sanat vesaire etkinliklerin
ileri bir tarihe ertelenmesine karar verdiler ve bu belediyeler bünyesinde
faaliyet sürdüren tüm yerleşke ve binalarda titiz ve ayrıntılı bir temizlik,
dezenfekte çalışmasının sürekli olarak yapılmasını sağladılar. 
İşte
bu belediyeler, corona virüsü ortaya çıktığından beri yaptıkları bu çalışmalarla
esas olarak uğraşıyorlardı. Fakat ne oldu? Bu belediyelere şimdi kayyum
atandı. Bu iktidar şimdiye kadar, 65 belediyemizden 26 belediyemizi bırakmıştı;
şimdi 8 belediyeye daha kayyum atadı, 18 belediye kaldı. 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Oluç. 
HAKKI
SARUHAN OLUÇ (İstanbul) – Teşekkür ederim. 
Şimdi,
bunu konuşurken işi neresinden tutalım diye düşünüyoruz yani hukuken baksanız,
hukuksuzluk başından beri; insani olarak baksanız, gerçekten insanlık düşmanı
bir tutum; halk açısından baksanız, halka düşman bir tutum; siyaseten baksanız,
siyasi olarak –bu, Adalet ve Kalkınma Partisi iktidarına soruyorum, grubuna
soruyorum- böyle bir şeyi nasıl savunabiliyorsunuz? Yani, hep beraber
coronavirüse karşı mücadele edelim derken, siz, Kürt halkına bu hizmeti veren
belediyelere kayyum atayarak, görevlerinden uzaklaştırarak bu hizmetlerin
verilmemesini mi savunuyorsunuz?
Şimdi
biz “Her attığınız adımla Kürt halkına düşmanlık yapıyorsunuz.” dediğimizde
kızıyorsunuz, tavana sıçrıyorsunuz ama tekrar söyleyelim: Bu nedir? Corona
virüsüne karşı mücadele eden belediyeleri görevinden uzaklaştıran İçişleri
Bakanlığı ve iktidarın kafasına ne virüsü kaçmıştır Allah aşkına? Bu,
savunulabilecek bir şey mi?
(Mikrofon
otomatik cihaz tarafından kapatıldı) 
BAŞKAN
– Sayın Oluç, toparlayalım.
HAKKI
SARUHAN OLUÇ (İstanbul) – Toparlıyorum efendim.
Gerçekten,
insan bazen söyleyecek laf bulamıyor. Yani hiç elle tutulabilir bir şey değil.
Sizin de bunu nasıl savunduğunuzu çok merak ediyoruz. Çıkın, şu kürsüden
savunun bunu.
Şimdi,
görevden alıyorsunuz, bu yetmedi -hani İnfaz Yasası üzerinde çalışılıyor ya,
yetmedi- belediye eş başkanlarını da gözaltına aldınız. Bu 8 belediyenin
belediye eş başkanları şimdi gözaltında. Ya, belediyenin önüne gitti 8-10 kişi
“Niye görevden alıyorsunuz?” diye, onları da gözaltına aldınız. Bir kısmı dün
akşam bırakıldı, bir kısmı hâlâ gözaltında. Yani, İnfaz Yasası’yla sözde
cezaevlerini boşaltacaksınız ama bir taraftan da bu işi yapıyorsunuz.
Şimdi,
gerçekten insan bunun hangi kelimelerle eleştirilmesi gerektiğine karar
vermekte zorlanıyor ama ben bir kez daha, birkaç şeyi özellikle söyleyeyim.
Bunu, çok açık bir biçimde, Kürt halkına düşmanlık olarak tanımlıyoruz ve bu
tanımladığımız işi nasıl gerçekleştirdiğinizi iktidar her adımıyla bir kez daha
halka gösteriyor.
(Mikrofon
otomatik cihaz tarafından kapatıldı)
HAKKI
SARUHAN OLUÇ (İstanbul) – Son cümle efendim.
BAŞKAN
– Buyurun Sayın Oluç.
HAKKI
SARUHAN OLUÇ (İstanbul) – Emin olun, sadece Kürt halkı değil, bu ülkede yaşayan
herkes, bütün toplum -Türk halkı başta olmak üzere- bu düşmanca tutumunuzu asla
benimsemeyecek ve bu yapılan, bu fırsatçı tutum, bu yerel yönetimlerle iş
birliği yapmak yerine yerel yönetimleri görevden uzaklaştırmak fırsatçı tutumu
mutlaka kaybedecek. Kayyum atamak da kayyum atayanlar da tarihe kara bir leke
olarak bir kez daha geçecekler.
Özellikle,
coronavirüse karşı mücadelede dayanışma, iş birliği gerekirken halka yönelik bu
düşmanca tutumunuzu asla kabul etmediğimizi bir kez daha size vurgulamış olalım.

Teşekkür
ediyorum.
BAŞKAN
– Sayın Özkoç…
19.- Sakarya
Milletvekili Engin Özkoç’un, virüs salgını nedeniyle hayatını kaybedenlere
Allah’tan rahmet dilediğine, coronavirüsle mücadelede daha fazla test
yapılması, sürecin daha şeffaf yürütülmesi ve yurttaşların evde kalabilmesinin
ekonomik ve sosyal koşullarının sağlanması gerektiğine, CHP Genel Başkanı Kemal
Kılıçdaroğlu’nun virüs salgını sürecinin en az hasarla atlatılabilmesi için
kamuoyuna açıkladığı 13 maddeden oluşan öneri paketine ve bu önerilerin hayata
geçirilebilmesi için önergelerini Genel Kurul gündemine taşıdıklarına ilişkin
açıklaması
ENGİN
ÖZKOÇ (Sakarya) – Sayın Başkan, değerli milletvekilleri; coronavirüs salgınında
dün itibarıyla 37 insanımız yaşamını yitirdi; hepsine Allah’tan rahmet, yakınlarına
başsağlığı diliyorum.
Sağlık
Bakanının dün açıkladığı veriler ışığında 24.017 yurttaşımıza test yapıldı,
1.529 yurttaşımız da şu an tedavi görüyor; acil şifa diliyorum.
Dünya
Sağlık Örgütünün ortaya koyduğu gerçek mücadelede temel unsur taşıyıcılar
olduğu için, daha fazla test yapılmalı, süreci daha fazla şeffaf yürütmeliyiz.
İnsanlarımızın bu dönemde evde kalması hayati önem taşıyor. Tüm
yurttaşlarımızın evde kalmaları için çağrı yapıyoruz ancak halkımıza “evde
kalma” çağrısı yapıyorsak evde kalabilmelerinin ekonomik ve sosyal koşullarını
da sağlamak zorundayız. Corona salgını sürecine ne yazık ki yüzde 14’e dayanmış
bir işsizlikle girdik. “Evde kalın.” dediğimiz insanlarımızda hem işsizlik hem
de iş kaybetme kaygısı var. Verdiği ders saati başına maaş alan ücretli
öğretmenler, pazarda tezgâh açanlar, asgari ücretle ay sonunu getirmeye
uğraşanlar, sokakta kâğıt toplayarak geçimini sağlayan insanlarımız var;
yanındaki işçinin ücretini nasıl ödeyeceğini kestiremeyen üreticilerimiz var;
kepengi indirmiş esnaf var. Yurttaşlarımıza bir soluk vermezsek evde tutamayız,
bu süreci atlatamayız. Sosyal devlet, yurttaşına şimdi sahip çıkmalıdır. 
Dün
Genel Başkanımız Sayın Kemal Kılıçdaroğlu’nun kamuoyuna açıkladığı 13 maddelik
öneri sosyal devletin sorumluluklarını, sürecin en az hasarla atlatılabilmesi
için gereken temel koşulları içermektedir. 
Genel
Başkanımızın gündeme getirdiği önerilerimiz şöyledir:
1)
5 Şubat 2019 tarihinden beri toplanamayan Ekonomik ve Sosyal Konsey toplanmalı,
tüm ilgili kurumlar davet edilmelidir.
2)
Sağlık kuruluşlarının tıbbi ihtiyaçları ve konaklama ihtiyaçları derhâl
karşılanmalıdır.
(Mikrofon
otomatik cihaz tarafından kapatıldı) 
BAŞKAN
– Buyurun Sayın Özkoç.
ENGİN
ÖZKOÇ (Sakarya) – 3) Kamu sağlık kuruluşlarındaki eleman açığı hızla
giderilmeli, KHK’yle gönderilenler ise sağlık kuruluşlarına geri çağrılmalıdır.
4)
Hem salgın hem de millî güvenlik açısından askerî hastaneler açılmalıdır.
5)
Merkezî yönetim ve belediyeler eş güdüm içinde çalışmalıdır.
6)
Geçici olarak kapatılan iş yerlerinde esnafın kira harcamaları Hazine
Bakanlığınca karşılanmalı; çalışanların ise asgari ücret üzerinden, İşsizlik
Sigortası Fonu’ndan karşılanmalı ve çalışanların kredileri üç ay
ertelenmelidir.
7)
Çiftçilerin borçları yeniden yapılandırılmalı ve faizsiz olarak ertelenmelidir.
8)
Okulların zorunlu olarak tatil edilmesi nedeniyle ücret alamayan ücretli
öğretmen ve kursiyer öğretmenlerin mağduriyetleri giderilmelidir. 
9)
Küçük ve orta boy işletmelerin kredi kullanmaları için Türkiye Büyük Millet
Meclisinde yeni bir düzenlemeye gidilmelidir. 
10)
Konaklama, ulaşım gibi faaliyetleri gösteren yerlere kolaylık sağlanmalıdır. 
11)
Yoksullar sağlıklarıyla uğraşırken 2 bin liralık gelir güvencesi sağlanmalıdır.
(Mikrofon
otomatik cihaz tarafından kapatıldı)
BAŞKAN
– Buyurun Sayın Özkoç.
ENGİN
ÖZKOÇ (Sakarya) – 12) Kendi sağlıklarını tehlikeye atanlara her ay 2 maaş
yatırılmalı ve sağlıkta şiddet derhâl engellenmelidir, bu yasa çıkartılmalıdır.

13)
Kamu ve özel iş birliğiyle yaptırılan Hazine garantili ödemeler bir yıl
ertelenmelidir.
Biz
Sayın Kılıçdaroğlu’nun dün açıkladığı bu esasların hayata geçirilmesine yönelik
22 önergemizi bugün Genel Kurul gündemine taşıdık. Ülkemizin bu süreci en az
hasarla atlatabilmesi, insanlarımızın can sağlığını koruyabilmek için birlik ve
beraberliğe, dayanışmaya ihtiyaç vardır. Vatandaşlarımız için elzem olan bu
düzenlemelerin el birliğiyle hayata geçirilebileceğine inanıyor, saygılar
sunuyorum.
BAŞKAN
– Sayın Muş…
20.- İstanbul
Milletvekili Mehmet Muş’un, coronavirüsle mücadelede büyük emek ortaya koyan
sağlık çalışanlarını tebrik ettiğine, virüs sebebiyle hayatını kaybeden
vatandaşlara Allah’tan rahmet dilediğine, kız kardeşinin Rahmetirahman’a
kavuşması sebebiyle CHP Genel Başkanı Kemal Kılıçdaroğlu’na taziyelerini
ilettiklerine, Adalet ve Kalkınma Partisinin vatandaşlara karşı düşmanlık
beslemesinin söz konusu olmadığına ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; ben de Genel Kurulu
saygıyla selamlıyorum.
Dünyayı
etkisi altına alan ve dünyada hemen hemen tüm coğrafyalara yayılan
coronavirüsle mücadelede büyük emek ve çaba ortaya koyan sağlık çalışanlarımızı
buradan bir kere daha selamlıyor, onları tebrik ediyorum. Yine, bu virüsle
mücadelede enfekte olup hayatını kaybeden vatandaşlarımıza Allah’tan rahmet,
yakınlarına başsağlığı diliyorum. 
Sayın
Başkan, geçtiğimiz günlerde Cumhuriyet Halk Partisi Genel Başkanı Sayın Kemal
Kılıçdaroğlu’nun kız kardeşi Fikriye Dalkılıç Rahmetirahman’a kavuştu, biz de
AK PARTİ Grubu olarak taziyelerimizi tekrar kendilerine iletiyoruz. 
Burada
yapılan konuşmalarda iktidarın belli politikalarına yönelik eleştiriler
yapıldı. Tabii ki siyasi partiler eleştiri yapacaktır, buna bir şey diyemeyiz,
herkes kendi zaviyesinden meselelere yaklaşmaktadır. Fakat bizi, partimizi Kürt
düşmanlığıyla itham etmenin doğru olmadığı kanaatindeyim. Bunu kabul etmiyoruz.
Bizim vatandaşlarımızın hiçbirine karşı bir düşmanlık beslememiz asla söz
konusu olamaz. 
Genel
Kurulu saygıyla selamlıyorum. 
BAŞKAN
– Gündeme geçiyoruz. 
Başkanlığın
Genel Kurula sunuşları vardır. 
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önergesi vardır, okutup işleme alacağım ve oylarınıza sunacağım. 
VI.- ÖNERİLER
A) Siyasi Parti Grubu Önerileri
1.- HDP Grubunun, Grup Başkan Vekili Siirt Milletvekili
Meral Danış Beştaş tarafından, HDP’li belediyelere kayyum atanmasının yol
açtığı hukuksuzluğun araştırılması amacıyla 23/3/2020 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin ön
görüşmelerinin, Genel Kurulun 24 Mart 2020 Salı günkü birleşiminde yapılmasına
ilişkin önerisi
24/3/2020
Türkiye Büyük Millet Meclisi Başkanlığına
Danışma
Kurulu 24/3/2020 günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim. 
 Meral
Danış Beştaş
 Siirt
 Grup
Başkan Vekili
Öneri:
23
Mart 2020 tarihinde Siirt Milletvekili Grup Başkan Vekili Meral Danış Beştaş
tarafından (5920 grup numaralı) HDP’li belediyelere kayyum atanmasının yol
açığı hukuksuzluğun araştırılması amacıyla Türkiye Büyük Millet Meclisine
verilmiş olan Meclis araştırması önergesinin diğer önergelerin önüne alınarak
görüşmelerinin 24/3/2020 Salı günkü birleşiminde yapılması önerilmiştir. 
BAŞKAN
– Önerinin gerekçesini açıklamak üzere, Halkların Demokratik Partisi Grubu
adına Ağrı Milletvekili Sayın Dirayet Dilan Taşdemir, buyurun. (HDP
sıralarından alkışlar)
HDP
GRUBU ADINA DİRAYET DİLAN TAŞDEMİR (Ağrı) – Sayın Başkan, değerli arkadaşlar;
Genel Kurulu selamlıyorum. 
Değerli
arkadaşlar, biz 2016’dan beri bu kürsüde kayyum rejimini, kayyum gasbını,
kayyumların yolsuzluklarını konuşuyoruz. Bu, Meclis için de, demokrasi tarihi
açısından da açıkçası, utanç verici bir durum ama maalesef, dört yıldır bu
utanç verici durumu sürdürmeye devam ediyorsunuz, kürsüye her çıktığınızda bu
utanç verici durumu sahipleniyorsunuz, bir parçası olmakta da ısrar
ediyorsunuz. 
Değerli
arkadaşlar, bir kez daha söyleyeyim: Burada kayyum, irade hırsızlığının adıdır;
kayyum, talandır; kayyum, gasptır. Bakın, dünya tarihinin en büyük
salgınlarından biriyle uğraşırken AKP bu salgını da bir kez daha Allah’ın
lütfuna çevirerek açıkçası, politik fırsatçılık yapıyor. Herkes coronayla
mücadele telaşındayken AKP Kürtlerle, belediyelerimizle mücadele ediyor.
İnsanlar can derdinde, her gün onlarca kişi yaşamını yitiriyor. Bu kızıl
kıyamette sizin aklınıza gelen ilk şey ne oluyor? Bir sabah kalkıyorsunuz,
belediyelerimizi gasbediyorsunuz, talan ediyorsunuz. Bizler, halkımızı, sağlığımızı
bir kenara bırakarak AKP'nin yarattığı bu faşizmle uğraşmak zorunda kalıyoruz
bu dönemde. Dün Batman Belediyemizle birlikte Ergani, Silvan, Lice, Eğil,
Gökçebağ, Halfeli ve Güroymak belediyelerimize el konuldu, 31 Marttan bugüne 40
belediyemiz AKP tarafından gasbedildi. Eş başkanlarımız gözaltına alındı,
tutuklandı. Yargılama konusu yapılan her şeyin ama her şeyin iftira, yalan ve
komplo olduğunu sizler de çok iyi biliyorsunuz, bizler de biliyoruz.
Tarafsız,
bağımsız bir yargı olmuş olsaydı bu iddianameleri hazırlayanlar ve
belediyelerimizi gasbetmek için genelge üstüne genelge yollayanlar bugün
yargılanacaktı çünkü asıl, suçu işleyenler bunlardır, halkımızın iradesini
gasbedenlerdir. Siz algı operasyonlarıyla gerçeği ters yüz etmek isteyebilirsiniz
ama halklarımız çok iyi biliyorlar ki belediyelerimiz demokratik, şeffaf halk
belediyeciliğinin ender örneklerini bu coğrafyada gösterdiler, göstermeye de
devam ediyorlar; tahammülsüzlüğün bir nedeni bu.
Değerli
arkadaşlar, dün gasbettiğiniz Batman Belediyemiz -Grup Başkan Vekilimiz aslında
saydı neler yaptığını- salgın ilk başladığında, Batman halkına yönelik, su
paralarını almayacağını ifade eden belediyelerin başında gelmişti. Ama siz ne
yaptınız? Batman halkını cezalandırdınız, iradelerine el koydunuz, çünkü siz,
bu halkı hizmete layık görmüyorsunuz, bu kayyumun bir adı da budur. 
Değerli
arkadaşlar, yine halkın kaynaklarını bu salgın döneminde talan etmenin
peşindesiniz, bu ganimetçi anlayışınızdan da bir an önce vazgeçin. Bakın,
günlerdir “toplumsal dayanışma” “kaynaşma” “birlik, beraberlik” dilinizden
düşmedi, bu kavramları dilinize pelesenk ettiniz ama gelin bakın ki böylesi bir
durumda ne yaptınız? Belediyelerimizi gasbettiniz. Demek ki siz, Kürtleri bu
toplumsal bütünün bir parçası olarak görmüyorsunuz. Onun için de AKP
ayrıştırıcıdır, ötekileştiricidir ve AKP, Kürt düşmanıdır; açık ve net, bu
politikanın adı da budur. Ama sizin bu politikalarınız karşısında kimse
susmayacak, boyun da eğmeyeceğiz; içeride, dışarıda, nefes aldığımız her yerde
size karşı mücadele edeceğiz, direneceğiz. 
Bakın,
binlerce arkadaşımız iradesini sahiplendiği için bugün cezaevlerinde sizin
tarafınızdan rehin tutuluyor. Onun için de öyle sizin hukuksuzluklarınız, keyfî
uygulamalarınız karşısında susacak bir halk, bir HDP gerçekliğini de
göremeyeceksiniz. Gidip öyle Rusyalarda kapı arkalarında bekleyip, dönüp bize
efelenmenizi de biz kabul etmeyeceğiz, bizlere de kükremeyeceksiniz. (HDP
sıralarından alkışlar) Onun için de biz, sizin ve bu anlayışınızın karşısında
mücadelemizi de yükselteceğiz.
Değerli
arkadaşlar, bakın, size bir önerimiz var. Sizin sanki, gerçekten on sekiz
yıldır bir nefret ajandanız var, bu topluma yapmadığınız kötülük kalmadı, yaz
yaz bitmiyor. Bakın, herkes coronayı bir milat olarak görüyor. 
(Mikrofon
otomatik cihaz tarafından kapatıldı)
DİRAYET
DİLAN TAŞDEMİR (Devamla) – Son sözüm Başkan.
BAŞKAN
– Buyurun, toparlayın.
DİRAYET
DİLAN TAŞDEMİR (Devamla) – Gelin, siz de coronadan sonra bir milat başlatın,
bir değişim yaşayın; halkın iradesini gasbetmekten vazgeçin, Kürtlerin seçme ve
seçilme hakkına saygı duyun ve bu topluma bir özür borcunuz var, onun için de
bir an önce bu kötülük yapma hâlinizden vazgeçin.
Genel
Kurulu saygıyla selamlıyorum. (HDP sıralarından alkışlar)
MEHMET
MUŞ (İstanbul) – Sayın Başkan, yerimden pek kısa bir söz talebim var.
BAŞKAN
– Sayın Muş, buyurun.
V.- AÇIKLAMALAR (Devam)
21.- İstanbul Milletvekili Mehmet Muş’un, Ağrı
Milletvekili Dirayet Dilan Taşdemir’in HDP grup önerisi üzerinde HDP Grubu
adına yaptığı konuşmasındaki bazı ifadelerine ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; bizim bir nefret
ajandamız asla olamaz. Burada, bizim vatandaşlarımıza yönelik sanki böyle bir
içgüdüyle, böyle bir motivasyonla hareket ediyormuşuz gibi eleştiriler yapılmasını
kabul etmiyoruz. Her siyasi parti kendi zaviyesinden eleştirilerini yapacaktır
fakat toplumumuza karşı biz nefret değil ancak muhabbet besleriz, sevgi
besleriz, onlarla beraber yürümeyi düşünürüz ve bunu sağlayabildiğimiz için de
milletimizin desteği hâlen en güçlü şekilde bizim arkamızda bulunmaktadır.
Bunun Meclis Genel Kurulu tarafından bilinmesini isterim.
Teşekkür
ederim.
BAŞKAN
– Semiha Hanım, buyurun.
22.- Sivas Milletvekili Semiha Ekinci’nin, 25 Mart 2009
tarihinde ebediyete intikal eden hemşehrisi Büyük Birlik Partisi kurucu Genel
Başkanı Muhsin Yazıcıoğlu, İsmail Güneş, Erhan Üstündağ, Murat Çetinkaya,
Yüksel Yancı ile Kaya İstektepe’ye ve 19 Martta İdlib’de şehit düşen hemşehrisi
Piyade Uzman Onbaşı Ramazan Nayir’e Allah’tan rahmet dilediğine ilişkin
açıklaması
SEMİHA
EKİNCİ (Sivas) – Teşekkür ediyorum Kıymetli Başkanım.
“Zulüm,
Azrail olsa da hep Hakk'ı tutacağım. Mukaddes davalarda ölüm bile güzeldir.”
diyen kıymetli hemşehrim Muhsin Yazıcıoğlu’nun ebediyete intikalinin 11’inci
yıl dönümü. Muhsin Başkanımızla birlikte Hakk’a yürüyen gazeteci İsmail Güneş,
Büyük Birlik Partisi İl Başkanı Erhan Üstündağ, Başkan Yardımcıları Murat
Çetinkaya, Yüksel Yancı ve pilot Kaya İstektepe’ye de Allah’tan rahmet,
ailelerine başsağlığı diliyorum.
Ayrıca,
19 Mart günü İdlib’de şehit olan hemşehrim Piyade Onbaşı Ramazan Nayir’e de
tekrar buradan rahmet diliyorum. 
Şehit
babamızın o gün evladını toprağa verdikten sonra söylemiş olduğu bir sözü de
burada sizlerle paylaşmak istiyorum. Şehit babamız Hüseyin amcamız: “Bin
evladım olsa bin evladım da bu vatana feda olsun.” dedi ve şehit annemiz de
sizlere şunu iletmemi istedi: “Şehitler tepesi hiçbir zaman boş kalmayacak,
arkadan yetişen evlatlarım var.” diye söyledi. 
Ben
buradan başta Hüseyin amcamız ve Fadime ablamız olmak üzere tüm şehit
annelerimizin ve babalarımızın ellerinden öpüyorum. 
Sultan
şehir Sivas’a “Evde kal Sivas. Biz, burada sizin için çalışıyoruz.” diyor,
hepinizi saygıyla selamlıyorum.
VI.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, Grup Başkan Vekili Siirt Milletvekili
Meral Danış Beştaş tarafından, HDP’li belediyelere kayyum atanmasının yol
açtığı hukuksuzluğun araştırılması amacıyla 23/3/2020 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin ön
görüşmelerinin, Genel Kurulun 24 Mart 2020 Salı günkü birleşiminde yapılmasına
ilişkin önerisi (Devam)
BAŞKAN
– Cumhuriyet Halk Partisi Grubu adına Adıyaman Milletvekili Sayın Abdurrahman
Tutdere.
Buyurun
Sayın Tutdere.(CHP sıralarından alkışlar)
CHP
GRUBU ADINA ABDURRAHMAN TUTDERE (Adıyaman) – Sayın Başkan, değerli
milletvekilleri; Genel Kurulu saygıyla selamlıyorum.
Tabii,
Türkiye son günlerde coronavirüs salgınıyla savaşa kilitlenmişken bir taraftan
da iktidarın hukuk dışı uygulamalarıyla karşı karşıya kaldık. Medyadan da
basından da takip ettiğimiz kadarıyla, geçen günlerde, halkın iradesiyle
seçilmiş, 31 Mart seçimlerinde vatandaşların sandıkta özgür iradeleriyle
seçtikleri belediye başkanları -Batman Merkez Belediye Başkanı başta olmak
üzere bir kısım belediye başkanları- İçişleri Bakanlığı tarafından
görevlerinden alındı; yerlerine kaymakamlar, valiler görevlendirildi. 
Değerli
milletvekilleri, Anayasa’mıza göre Türkiye Cumhuriyeti bir hukuk devletidir.
Yine Anayasa’mızın 127’nci maddesine göre, belediyeler -özellikle Sayın Genel
Kurulun dikkatini çekmek istiyorum- seçmenler tarafından seçilerek oluşturulan
kamu tüzel kişileridir. Bakınız, burası çok önemli: “Seçmenler tarafından…”
Sizin bu kayyum uygulamanız, belediyeleri “kayyumlar tarafından seçilen tüzel
kişilik” hâline getirdi; hukukta ve demokraside bunun hiçbir yeri yoktur. 
Değerli
milletvekilleri, demokrasinin olmazsa olmaz, temel ilkeleri “hukuk devleti”dir,
“halk egemenliği”dir. Şimdi, bu kayyum uygulaması, kayyum siyaseti son
dönemlerde iktidar tarafından olağan bir durum hâline getirildi. Hepiniz çok
iyi hatırlıyorsunuz, olağanüstü hâl döneminde 674 sayılı Kanun Hükmünde
Kararname’yle Belediye Kanunu’nun 45’inci maddesine yapılan bir eklemeyle ne
yapıldı? Terör suçlarından dolayı, yardım ve yataklık suçlarından dolayı
istisnai bir düzenleme getirildi ve bu istisnai düzenlemeyle belediye
başkanlarının görevden alınmasının, yerlerine atama yapılmasının yolu açıldı.
Ancak görüyoruz ki son dönemlerde bu istisnai uygulama esas hâline geldi ve
Doğu’da, Güneydoğu’da neredeyse belediye kalmadı. İçişleri Bakanlığının, işte,
Ceyhan Belediyemize, Yalova Belediyesine ilişkin uygulamaları gündemde,
tartışılıyor. Son dönemlerde de özellikle bu belediye başkanlarının görevden alınmasının
hukukla bir alakası kesinlikle yoktur. Burada herkesin şunu çok iyi bilmesi
gerekiyor: İktidar, özellikle sandıkta yenemediği, sandıkta deviremediği
belediyeleri, iktidar gücünü kullanarak kayyumlar siyasetiyle devirmeye
çalışıyor. Bu, demokrasiye kesinlikle en büyük zararı veriyor. Demokratik bir
devletin gerekleri ile kayyum siyaseti kesinlikle bağdaşmamaktadır. 
(Mikrofon
otomatik cihaz tarafından kapatıldı)
BAŞKAN
– Buyurun, toparlayın.
ABDURRAHMAN
TUTDERE (Devamla) – Özellikle iktidar milletvekillerine sesleniyorum:
Demokrasinin en temel ilkesi “Egemenlik kayıtsız şartsız milletindir.” Kayyum
uygulaması halk egemenliğini tırtıklıyor, halk egemenliğini ortadan kaldırıyor.
Bu uygulamalar devam ederse demokrasimiz, demokrasi iklimimiz bundan zarar
görecektir. 
Onun
için buradan, milletin kürsüsünden çağrıda bulunuyoruz: Antidemokratik
uygulamalardan vazgeçin. Anayasa ve hukuk, iktidarı da sınırlıyor, size keyfî
uygulamalar yapma yetkisi vermiyor. Bu yanlış uygulamalardan vazgeçin diyorum. 
Genel
Kurulu saygıyla selamlıyorum. (CHP ve HDP sıralarından alkışlar) 
BAŞKAN
– Adalet ve Kalkınma Partisi Grubu adına Adıyaman Milletvekili Sayın İbrahim
Halil Fırat’a söz veriyorum.
Buyurun
Sayın Fırat. (AK PARTİ sıralarından alkışlar) 
AK
PARTİ GRUBU ADINA İBRAHİM HALİL FIRAT (Adıyaman) – Sayın Başkan, değerli
milletvekilleri; öncelikle Genel Kurulu ve aziz milletimizi saygıyla
selamlıyorum.
Saygıdeğer
milletvekilleri, terör insanlık suçudur. Öyle ya da böyle teröre destek veren
ya da terör karşısında sessiz kalan bu suça ortaktır. Ülkemiz kırk yıldır terör
belasıyla mücadele etmektedir. Belediyelerin teröre kaynak aktaran kurumlar
hâline gelmesine kesinlikle göz yummamalıyız. 
GÜLÜSTAN
KILIÇ KOÇYİĞİT (Muş) – Kim? Hangi belediye? Adını da söyle. AKP belediyesi mi?
İBRAHİM
HALİL FIRAT (Devamla) – Ülkemizin birliğe, beraberliğe, kardeşliğe en çok
ihtiyaç duyduğu bir dönemde terörle, terör örgütleriyle, hukuksuzlukla arasına
mesafe koymayı başaramamış belediye başkanları elbette görevlerine devam
etmemelidir. Seçimle gelen seçimle gitmelidir ancak vatandaşlarımız devletin
imkânlarını kullanarak devletin kaynaklarını başka noktalara götürmeleri için
belediye başkanlarını seçmiyor.
GÜLÜSTAN
KILIÇ KOÇYİĞİT (Muş) – İspatlayın! İspatlayın! Konuşmayın öyle, ispatlayın! 
İBRAHİM
HALİL FIRAT (Devamla) – Seçilmiş olmak, terör örgütünün şubesi gibi çalışmayı
ve aziz vatanımıza ihaneti asla meşrulaştıramaz.
GÜLÜSTAN
KILIÇ KOÇYİĞİT (Muş) – Nerede yazıyor? Hangi kayyum zamanında? Hangi Sayıştay
raporunda? Sayıştay raporları sizin yolsuzluğunuzla dolu. 
İBRAHİM
HALİL FIRAT (Devamla) – Terörün önünü kesmek, mazlumun hakkını korumak en temel
insanlık görevimizdir.
GÜLÜSTAN
KILIÇ KOÇYİĞİT (Muş) – Utanır insan biraz.
İBRAHİM
HALİL FIRAT (Devamla) – Belediyeler hizmet üretme merkezleridir. Belediyelerin
imkânları vatandaşa hizmet için vardır. 
GÜLÜSTAN
KILIÇ KOÇYİĞİT (Muş) – Belediyenin imkânlarıyla sadece HDP’de vatandaşa hizmet
ediliyor; AKP’de talan ediliyor, kayyum talan ediyor, kayyum. 
İBRAHİM
HALİL FIRAT (Devamla) - Belediyeler terörle değil; hayata geçirdiği projelerle,
hizmetleriyle anılmalıdır. 
GÜLÜSTAN
KILIÇ KOÇYİĞİT (Muş) – Kayyum talan ediyor. Bir de utanmadan konuşuyorsun!
İBRAHİM
HALİL FIRAT (Devamla) - Belediye başkanları da tüm vakitlerini ve imkânlarını
kullanarak doğrudan şehrin sorunlarının ve halkın sıkıntılarının çözümüne
odaklanmalıdır. 
GÜLÜSTAN
KILIÇ KOÇYİĞİT (Muş) – Hatta Sayıştay raporları kayyum yolsuzluğuyla doludur. 
İBRAHİM
HALİL FIRAT (Devamla) - Hiç kimse sandıktan çıkan iradeyi teröre peşkeş
çekemez. 
Hukuku
çiğneyeceksiniz, kanunları çiğneyeceksiniz, ondan sonra demokrasiden, millet
iradesinden bahsedeceksiniz. (AK PARTİ ve MHP sıralarından alkışlar) 
DİRAYET
DİLAN TAŞDEMİR (Ağrı) – Sizden başka çiğneyen yok.
GÜLÜSTAN
KILIÇ KOÇYİĞİT (Muş) – Siz çiğniyorsunuz, sandıkları da siz çiğniyorsunuz,
hukuku da siz çiğniyorsunuz! 
İBRAHİM
HALİL FIRAT (Devamla) - Kusura bakmayın, hiçbir devlet bunu kabul etmez. 
GÜLÜSTAN
KILIÇ KOÇYİĞİT (Muş) – Ne oldu, FETÖ’cüler ne oldu? FETÖ’cülere ne oldu,
belediyelerinizi peşkeş çekti. 
İBRAHİM
HALİL FIRAT (Devamla) - Belediyeleri terör örgütünün lojistik üssüne çeviren
belediye başkanlarının görevden alınması kimseyi üzmemelidir. 
GÜLÜSTAN
KILIÇ KOÇYİĞİT (Muş) – Ne oldu parsel parsel sattığınız arsalar?
İBRAHİM
HALİL FIRAT (Devamla) - Yasalara inanıyorsak yasalara ve hukuka uygun olarak
yapılan bu işlemleri de saygıyla karşılamak zorundayız. 
GÜLÜSTAN
KILIÇ KOÇYİĞİT (Muş) – Bütün FETÖ’nün ağabeyleri belediyenize kamp kurmuştu. Ne
oldu?
İBRAHİM
HALİL FIRAT (Devamla) - Milletimiz bizden birlik bekliyor, beraberlik bekliyor,
hizmet bekliyor. Biz milletin emanetini sırtımızda taşıyoruz. Demokratik bir
devlet vatandaşlarının güvenliğini sağlamak zorundadır. Biz bu feryadı
duymazlıktan gelemeyiz. 
GÜLÜSTAN
KILIÇ KOÇYİĞİT (Muş) – Millet tekrar seçti. Kayyumu seçmedi millet, belediye
başkanını seçti. 
NURAN
İMİR (Şırnak) – Kamp kurdunuz. 
İBRAHİM
HALİL FIRAT (Devamla) - Milletin hakkını, hukukunu korumak, demokrasiye yönelik
tehditleri bertaraf etmek için her zaman meşru adımlar atacağız. 
GÜLÜSTAN
KILIÇ KOÇYİĞİT (Muş) – Kayyumu seçmedi, kayyumu seçmedi; aday gösterdiniz
seçmedi.
NİLGÜN
ÖK (Denizli) – Dinle ya, dinle dinle!
İBRAHİM
HALİL FIRAT (Devamla) - Grup önerisinde “Yönetimini, Kürtlere bakışını somut
olarak ortaya koyuyor.” beyanına katılmıyoruz. 
GÜLÜSTAN
KILIÇ KOÇYİĞİT (Muş) – Halkın iradesine saygı duyacaksınız! Halkın iradesine
saygı duyacaksınız! Halkın iradesine saygı duyacaksınız!
İBRAHİM
HALİL FIRAT (Devamla) - Kürtlerle hiçbir sorun yoktur, sorun tamamen bir terör
sorunudur. Ben de bir Kürt olarak bunun bir Kürt sorunu olmadığına inanıyorum.
Bunun bir terör sorunu olduğunu…
GÜLÜSTAN
KILIÇ KOÇYİĞİT (Muş) – Öğreneceksiniz, öğreneceksiniz! Kürt’ün iradesine saygı
duymayı öğreneceksiniz! 
İBRAHİM
HALİL FIRAT (Devamla) – Biz, aziz milletimize -780 bin kilometrekarede- 83
milyon vatandaşımıza hizmet ediyoruz. (AK PARTİ ve MHP sıralarından alkışlar) 
GÜLÜSTAN
KILIÇ KOÇYİĞİT (Muş) – Kürt’ün iradesine saygı duyacaksınız, Kürt halkının
iradesine saygı duyacaksınız! 
İBRAHİM
HALİL FIRAT (Devamla) – Eğer belediyenin terörle bir bağı varsa bunu kesmek
zorundadır.
GÜLÜSTAN
KILIÇ KOÇYİĞİT (Muş) – Kürt halkının iradesine saygı duyacaksınız. 
İBRAHİM
HALİL FIRAT (Devamla) - Teşekkür ediyorum.
Hepinizi
saygıyla selamlıyorum. (AK PARTİ ve MHP sıralarından alkışlar)
GÜLÜSTAN
KILIÇ KOÇYİĞİT (Muş) – Kimdir terör ya?
HAKKI
SARUHAN OLUÇ (İstanbul) – Sayın Başkan…
BAŞKAN
– Değerli milletvekilleri, hatip konuşurken müdahale etmenizi doğru
bulmamaktayım. Sayın Grup Başkan Vekilinizin söz talebi var. 
GÜLÜSTAN
KILIÇ KOÇYİĞİT (Muş) – İftira atıyor Sayın Başkan. 
BAŞKAN
- Buyurun Sayın Oluç. 
V.- AÇIKLAMALAR (Devam)
23.- İstanbul Milletvekili Hakkı Saruhan Oluç’un,
Adıyaman Milletvekili İbrahim Halil Fırat’ın HDP grup önerisi üzerinde AK PARTİ
Grubu adına yaptığı konuşmasındaki bazı ifadelerine ilişkin açıklaması 
HAKKI
SARUHAN OLUÇ (İstanbul) – Teşekkür ederim Sayın Başkan.
Sayın
vekiller, hani insan böyle bir dönemde corona virüsüyle mücadele ederken bu tür
bir adım atıldığı zaman -kayyum atanması gibi- biraz utançla karşılanacağını
bekliyor ve bu iktidarın sözcülerinin de biraz bu sıkıntıyla konuşmalarını
bekliyor ama sayın hatip, gerçekten, sanki böyle bir durum yokmuş gibi bir
konuşma yaptı üstelik de söylediği her şey külliyen yalan, külliyen yalan! (HDP
sıralarından alkışlar) Burada anlattık, her kayyum atandığında bunu bir kez
daha anlattık, biz ölene kadar da anlatmaya devam edeceğiz ta ki her biriniz
bunu anlayana kadar.
Bakın,
size anlatayım: Bir tek belediyemiz yoktur ki teröre kaynak aktardığı için ceza
almış olsun, bir tek belediye eş başkanımız yoktur ki teröre kaynak aktardığı
için ceza almış olsun.
(Mikrofon
otomatik cihaz tarafından kapatıldı)
BAŞKAN
– Buyurun, toparlayın.
HAKKI
SARUHAN OLUÇ (İstanbul) – Bir tek belediye eş başkanımız yoktur bu konuda ceza
almış olan. Bir tek belediye eş başkanı hakkında hazırlanmış böyle bir rapor
yoktur. Külliyen yalan söylüyorsunuz! Halkı aldatıyorsunuz, halkı
kandırıyorsunuz. Bu yalanları kendinize nasıl söyleyebiliyorsunuz ya! Birazcık
sıkılmıyor musunuz? Bakın, siz –evet, çok açık söylüyoruz- Kürt halkının
iradesini gasbediyorsunuz. Sandık hukukunu çiğniyorsunuz, sandık adaletini
çiğniyorsunuz, seçim hukukunu çiğniyorsunuz. 
KADİR
AYDIN (Giresun) – Yalan söylüyorsunuz!
HAKKI
SARUHAN OLUÇ (İstanbul) – Eğer “Sandıktan çıkan iradeyi teröre peşkeş çekmek”
diye bir ifadeyi kullanıyorsanız FETÖ’ye bakacaksınız. On iki sene boyunca
iktidar ortaklığı yaptığınız kişilere bakacaksınız, on iki sene boyunca bu
devletin bütün kademelerine yerleştirdiğiniz teröre bakacaksınız. Siz yaptınız
bunu. Sandıktan çıkan iradeyi teröre siz peşkeş çektiniz. (HDP sıralarından
alkışlar)
(Mikrofon
otomatik cihaz tarafından kapatıldı)
BAŞKAN
– Teşekkür ederim. 
HAKKI
SARUHAN OLUÇ (İstanbul) – Efendim, son bir cümlem vardı, onu da söyleyebilir
miyim?
BAŞKAN
– Buyurun Sayın Oluç.
HAKKI
SARUHAN OLUÇ (İstanbul) – Teşekkür ederim Sayın Başkan.
Son
olarak şunu söylemek istiyorum: Evet, bunu, bu hukuksuzluğu tartışmaya devam
edeceğiz ve özellikle coronavirüs salgınının bu döneminde Kürt halkının seçmiş
olduğu Kürt halkının seçmiş olduğu belediyelere yönelik bu düşmanca tutumunuzu
ve görevden uzaklaştırma tutumunuzu doğrudan doğruya Kürt halkına yönelik
corona virüsüyle ilgili bir tehdit yaratma olarak algılıyoruz. Bunu söylemeye
devam edeceğiz.
OYA
ERONAT (Diyarbakır) – Ne alakası var ya!
HAKKI
SARUHAN OLUÇ (İstanbul) – Bakın, ben bugün burada anlattım, bu belediyelerin
corona virüsü karşısında yaptığı çalışmaları anlattım, siz bunları
engelliyorsunuz. Dolayısıyla halkın corona virüsünden tehdit altında kalmasına
da neden oluyor bu iktidar. Bunu da söylemiş olalım. 
BAŞKAN
– Sayın Muş, buyurun.
24.- İstanbul Milletvekili Mehmet Muş’un, İstanbul
Milletvekili Hakkı Saruhan Oluç’un yaptığı açıklamasındaki bazı ifadelerine
ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; biz burada
fikirlerimizi herhangi bir partiye kabul ettirmek için anlatmıyoruz. Burada her
parti fikirlerini vatandaşa anlatır, halka anlatır; halk, her partinin fikrini,
görüşünü değerlendirir, günü geldiği zaman sandık başında kanaatini ona göre
belirtir.
GÜLÜSTAN
KILIÇ KOÇYİĞİT (Muş) – E, verdi, tanımıyorsunuz ki! Halk fikrini verdi.
MEHMET
MUŞ (İstanbul) – Bizim fikirlerimiz... “Yalan söylüyorsunuz.” ifadesini, bir
kere, kabul etmiyoruz. Siz kendi görüşlerinizi anlatırsınız, bizim
arkadaşlarımız da kendi görüşlerini anlatır.
İkinci
konu şudur: FETÖ’yle mücadele… Tabii, bu konuyla alakalı dilimizde tüy bitti.
Bakın, bu ülke FETÖ’yle de mücadele ediyor, PKK terör örgütüyle de mücadele
ediyor, DEAŞ’la da mücadele ediyor, DHKP-C’yle de mücadele ediyor ve FETÖ’yle
de en çetin mücadeleyi veren iktidar ve parti bizim partimizdir; bunun
bilinmesini isterim.
GÜLÜSTAN
KILIÇ KOÇYİĞİT (Muş) – İrade gasbederek mi mücadele ediyorsunuz?
(Mikrofon
otomatik cihaz tarafından kapatıldı) 
BAŞKAN
– Buyurun Sayın Muş.
MEHMET
MUŞ (İstanbul) – Bir diğer konu da şudur: 81 vilayeti var ülkemizin ve bu
vilayetlerin hepsinde bizim her etnik kökenden vatandaşımız yaşamaktadır.
Güneydoğu’da başka etnik kökenden olan insanlar da yaşamaktadır. Sadece orada
göreve gelenlere “Kürtler oy verdi.” demek veya sadece orada yapılan
uygulamalarla alakalı “Kürtlere düşmanlık yapıyorsunuz.” demek veya “O bölgede
sadece Kürt kökenli vatandaşlarımız yaşıyor." demek, partisinin isminde
-“Halkların Demokratik”- bakın, “Halkların” çoğul ifadesini kullanan bir
partinin böyle bir ikiliğe düşmesini de yadırgadığımızı ifade etmek isterim. O
bölgede Türkmenler de var yaşayan, Araplar da var yaşayan, Zazalar da var
yaşayan, diğer etnik kökenden vatandaşlarımız da var; bunların hepsi bizim için
aynıdır. 
GÜLÜSTAN
KILIÇ KOÇYİĞİT (Muş) – HDP’liyi niye görevden alıyorsunuz? 
MEHMET
MUŞ (İstanbul) – HDP de “Halkların Partisi” diyor isminde, sadece “Kürt
partisi” demiyor. “Halkların Partisi” dediği için... Türkiye'de Kürtlerden
başka halklar da yaşamaktadır; Araplar yaşamaktadır, başka pek çok etnik
kökenden vatandaşımız yaşamaktadır, buna dikkat çekmek istedim. 
(Mikrofon
otomatik cihaz tarafından kapatıldı)
BAŞKAN
– Buyurun Muş. 
MEHMET
MUŞ (İstanbul) – Genel Kurulu saygıyla selamlıyorum. 
GÜLÜSTAN
KILIÇ KOÇYİĞİT (Muş) – Tartışma bu değil ki. 
HAKKI
SARUHAN OLUÇ (İstanbul) – Sayın Başkan…
BAŞKAN
– Sayın Oluç, bu açıklamada herhangi bir şey yok. 
Buyurun.

25.- İstanbul Milletvekili Hakkı Saruhan Oluç’un, İstanbul Milletvekili Mehmet Muş’un yaptığı
açıklamasındaki bazı ifadelerine ilişkin açıklaması
HAKKI
SARUHAN OLUÇ (İstanbul) – Evet, teşekkür ederim. 
Sadece
şunu söyleyeceğim: Sayın Muş partimizin ismini söyleyerek doğru bir noktaya
parmak bastı gerçekten. Evet, doğru, HDP, Halkların Demokratik Partisi yani
Türkiye'de yaşayan bütün farklı kimliklerin, kültürlerin, ana dillerin,
inançların bir partisi olduğunu söylüyor ve bu konuda da politikalar
geliştiriyor. Doğru, o bölgede Araplar yaşıyor, Türkler yaşıyor, Zazalar
yaşıyor, Ezidiler yaşıyor; haklısınız bu konuda, söylediğinizde fakat şuna
işaret ediyoruz: Kayyum atadığınız yerlerdeki bu seçmenlerin -eğer bir
araştırma yapılacak olursa- çok büyük bir çoğunluğu yani yüzde 80’i, 90’ı gibi
bir çoğunluğu Kürt’tür esas itibarıyla. Dolayısıyla biz bunu vurgularken bu
gerçekliğe işaret etmek için söylüyoruz yoksa diğer halkların herhangi bir
şekilde haklarını yok saydığımız, görmediğimiz için değil. 
Teşekkür
ediyorum. 
LÜTFÜ
TÜRKKAN (Kocaeli) – Sayın Başkanım, müsaade ederseniz söz istiyorum. 
BAŞKAN
– Sayın Türkkan…
26.- Kocaeli Milletvekili Lütfü Türkkan’ın, etnik
kökeni ne olursa olsun, dinî aidiyeti ne olursa olsun bu vatan üzerinde
yaşayanlara “Türk milleti” dediklerine ilişkin açıklaması
LÜTFÜ
TÜRKKAN (Kocaeli) – Ben her iki Grup Başkan Vekilinin ifadelerine baktığımda
ciddi bir söylem birliğinde buluştuklarını görüyorum. Türkiye'de etnik kökeni
ne olursa olsun, dinî aidiyeti ne olursa olsun biz bu vatanın üzerinde yaşayan
bütün insanlarımıza “Türk milleti” diyoruz. Eğer bunları etnik kökenlerine göre
ayırmaya başlarsanız bu işin sonunu alamazsınız, teröristlerin de iddialarına
destek vermiş olursunuz belki de istemeden. 
Teşekkür
ediyorum. (İYİ PARTİ sıralarından alkışlar)
VI.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, Grup Başkan Vekili Siirt Milletvekili
Meral Danış Beştaş tarafından, HDP’li belediyelere kayyum atanmasının yol
açtığı hukuksuzluğun araştırılması amacıyla 23/3/2020 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin ön
görüşmelerinin, Genel Kurulun 24 Mart 2020 Salı günkü birleşiminde yapılmasına
ilişkin önerisi (Devam)
BAŞKAN
– Öneriyi oylarınıza sunuyorum: Kabul edenler... Kabul etmeyenler... Kabul
edilmemiştir. 
ERKAN
AKÇAY (Manisa) – Sayın Başkan…
BAŞKAN
– Buyurun Sayın Akçay. 
V.- AÇIKLAMALAR (Devam)
27.- Manisa Milletvekili Erkan
Akçay’ın, 83 milyon vatandaşı düşüncesi, etnik aidiyeti, inancı ne olursa
olsun bir görmek gerektiğine ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Tabii
tartışma konusu, kayyum meselesi ayrı bir bahis; bu, tartışılır, görüşlerini
dile getirirler. Fakat 83 milyon Türk vatandaşına etnik kökenlerine göre
ayrımcılık yapmak ve bu konuda bir tasnifte bulunmak düpedüz ırkçılıktır veya
ırki etnisiteye dayalı bir politika yürütüldüğünü ifade eder. Tabii bu, doğru
bir yaklaşım değildir; hem doğru değildir hem de ciddi bir yanlışlığı ifade
eder. Dolayısıyla 83 milyon insanımızı, vatandaşlarımızı, düşüncesi, etnik
aidiyeti, inancı her ne olursa olsun bir görmek gerekir.
(Mikrofon
otomatik cihaz tarafından kapatıldı)
BAŞKAN
– Buyurun Sayın Akçay.
ERKAN
AKÇAY (Manisa) – Aksi takdirde bu, ayrımcılık yapmak anlamına gelir.
Teşekkür
ederim.
BAŞKAN
– Değerli milletvekilleri…
HAKKI
SARUHAN OLUÇ (İstanbul) – Bir cümle söylemek istiyorum.
BAŞKAN
– Buyurun Sayın Oluç.
28.- İstanbul Milletvekili Hakkı Saruhan Oluç’un, demokratik siyaset açısından kayyum atamaları
konusunda da hassasiyet gösterilmesini beklediklerine ilişkin açıklaması
HAKKI
SARUHAN OLUÇ (İstanbul) – Yani bu konuda polemik yapma niyetinde değilim,
yanlış anlaşılmasın. Fakat ben özellikle son 2 Grup Başkan Vekilinin bu
konudaki hassasiyetlerini anlıyorum ancak demokratik siyaset açısından aynı
hassasiyeti kayyum atamalarında da göstermelerini doğrusu beklerdik.
Teşekkür
ediyorum.
BAŞKAN
– Değerli milletvekilleri, İç Tüzük’ün 37’nci maddesine göre verilmiş bir
doğrudan gündeme alınma önergesi var, okutup işleme alacağım ve oylarınıza
sunacağım.
Okutuyorum:
VII.- BAŞKANLIĞIN GENEL KURULA SUNUŞLARI 
A) Önergeler 
1.- Aydın Milletvekili Süleyman Bülbül’ün, (2/2477)
esas numaralı Ailenin Korunması ve Kadına Karşı Şiddetin Önlenmesine Dair
Kanunda Değişiklik Yapılmasına Dair Kanun Teklifi’nin doğrudan gündeme
alınmasına ilişkin önergesi (4/72)
Türkiye Büyük Millet Meclisi Başkanlığına
(2/2477)
esas numaralı Kanun Teklifi’min İç Tüzük’ün 37’nci maddesi uyarınca doğrudan
gündeme alınması hususunu saygılarımla arz ederim.
 Süleyman
Bülbül
 Aydın
BAŞKAN
– Önerge üzerinde teklif sahibi Aydın Milletvekili Süleyman Bülbül
konuşacaklardır.
Buyurun
Sayın Bülbül. (CHP sıralarından alkışlar)
SÜLEYMAN
BÜLBÜL (Aydın) – Sayın Başkan, değerli milletvekilleri; Genel Kurulu saygıyla
selamlıyorum.
Bugün,
aralık ayında kadına yönelik her türlü şiddet olayıyla ilgili 6284 sayılı
Kanun’da değişiklik yapılmasına dair vermiş olduğum kanun teklifi için
karşınızdayım. 
Kanun
teklifi, kadın, çocuk ve aile bireylerine yönelik uygulanan her türlü şiddet
olayında önleyici ve koruyucu tedbirler almakla görevli olan Aile, Çalışma ve
Sosyal Hizmetler Bakanlığına, kolluk ve soruşturma aşamasında şikâyetçinin
onayı alınarak haberdar edilmesi için verilmişti. 
Anayasa’nın
41’inci maddesi gereği devletin yükümlülüğü, sadece kovuşturma aşamasına gelmiş
şiddet ve istismar vakalarını takip etmekten öte anayasal sorumluluk gereği
önleyici tedbirler almaktır. Bu sebeple, devletin ilk temas noktaları olan
kolluk ve savcılık aşamasına yansımış vakalar ivedi bir şekilde Bakanlığa
bildirilmelidir. Bu sayede, Bakanlığın, devam eden süreçte mağduru karşı
karşıya kalacağı olası tehditlerden koruması sağlanabilecektir. 
Tabii,
aradan geçen iki ayda sadece ülkemizde değil dünyada da çok şey değişti.
Covid-19 virüsü nedeniyle binlerce insan hayatını kaybetti, binlerce insan
enfekte ve tedavi görüyor. Yaşadığımız bu salgın öyle boyutlarda ki artık
sadece solunum yolumuzu etkilemiyor, ateşimizi yükseltmiyor, toplumsal olarak
da zarar görüyoruz. Salgın nedeniyle kapanılan evlerde kadına ve çocuğa yönelik
şiddet artıyor. Yani, zaman geçse de durum değişmiyor, hatta kadın ve çocuklar
kriz döneminin yine çifte mağduru oluyor. 
Değerli
vekiller, 2019 yılındaki kadına yönelik şiddet verilerine bakıldığında, oran
vermek gerekirse kadın cinayetlerinin yaklaşık yüzde 52’si ev içinde işlendi.
Bu da kadınların kalmak zorunda oldukları evlerinde, erkek şiddetiyle
karşılaşma ihtimallerinin artacağını kaçınılmaz kılmaktadır. 
Dünya
Sağlık Örgütünün verilerine göre 3 kadından 1’i fiziksel ve cinsel istismara
maruz kalıyor. Doğal afet, savaş ve salgın gibi kriz dönemlerinde cinsiyete
dayalı şiddet görme riski artıyor. Birleşmiş Milletler yetkilileri de bu
dönemde sosyal yaşamdan uzak durmanın, eve kapanmanın şiddet uygulayanlara daha
fazla şiddet uygulamak için fırsat sunduğunu söylüyor. 
Virüsün
çıkış noktası olan Çin’de, şubat ayında yerel polis teşkilatlarına bildirilen
aile içi şiddet vakalarının 3’e katlandığı belirtildi. ABD’deki “ulusal aile
içi şiddet danışma hattı”nı arayan kadınlar benzer sorunlar yaşadıklarını
söylüyor. Kısaca, kadınlar ve çocuklar, kendilerini virüsten korumaya
çalışırken şiddete karşı daha açık hâle gelmiş durumda. STK ve dernekler kadına
yönelik her türlü şiddetle ilgili Hükûmetin yapmadığı saha araştırmalarını
yapıyorlardı. Şimdi, STK ve dernek çalışmaları sağlık tedbirleri kapsamında ertelendi.
Bu nedenle şiddet daha görünmez hâle gelebilir. Adliyelerin tam zamanlı ve
randımanlı çalışmadığı bugünlerde en ufak şiddet ihbarı için kolluk güçleri
hızla ve ivedilikle hareket etmelidir ve bu ihbarlar Aile, Çalışma ve Sosyal
Hizmetler Bakanlığına bildirilmelidir. Bu vesileyle bu kanun teklifi de kabul
edilmelidir. Ayrıca hatırlatmakta yarar var: Kadınlar her türlü şiddet
durumunda Bakanlığın Alo 183 ya da Aile İçi Şiddet Acil Yardım Hattı’nı
aramalıdır. Halk sağlığı yanında güvenliği de öncelememiz gerekiyor. Bir de ev
içi işler ve bakım yükü artan kadınların yükünü, yaşadığı eşitsizliği unutmamak
gerekir. “Evde kal.” diyorsak eşitlikçi iş bölümünün de gerektiğini
söylemeliyiz. Ev içi işleri ve bakım yükünü eşit bölüşmeye gayret etmeliyiz. 
Değerli
arkadaşlar, halk sağlığı demişken çok önemli bir konuya da değinmek isterim.
Her gün yüzlerce vatandaşa bakan sağlık çalışanlarımızın önünde saygıyla
eğiliyorum ancak her akşam saat 21.00’de yapılan ve gerçekten çok kıymetli olan
“Destek eylemi” artık bir itiraz eylemine dönüşmelidir çünkü artık
doktorlarımızı, sağlık çalışanlarımızı tedavi etmeye başladık. İşlerini
yapabilmeleri için hayati öneme sahip eldiven, maske, gözlük, kıyafet
ihtiyaçları ne yazık ki tam anlamıyla giderilmiyor. Buna itiraz etmemiz lazım.
Sayın Sağlık Bakanı Fahrettin Koca, bir an önce bu güvencesiz çalışma
koşullarını iyileştirmek için adımlar atmalıdır. Özellikle triyaj, Covid-19
poliklinikleri, servisleri ve yoğun bakımlarında çalışanlar başta olmak üzere
olası teması olan sağlık çalışanlarının mesai dışında evlerine gitmeden
kalabilecekleri ve dinlenebilecekleri yerlerin planlaması mutlaka yapılmalıdır.
Virüsün bulaştığı düşünülen tüm sağlık çalışanlarına ivedilikle uygun tanı
testi uygulanmalı ve bu çalışanlar yakından izlenmeye başlanmalıdır. Sağlık
çalışanlarının çalışma süreleri ivedilikle düzenlenmeli; ataması yapılmayan on
binlerce sağlık emekçisinin ataması mutlaka yapılmalıdır çünkü her türlü
zorluğa ve ekipman eksikliğine karşın büyük bir fedakârlıkla bu salgınla mücadele
eden sağlık çalışanlarımızın sağlığının korunması öncelik olmalıdır. 
Kanun
teklifinin yüce Meclis tarafından kabulünü diliyorum ve teşekkür ediyorum. (CHP
sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Kabul
edilmemiştir.
Alınan
karar gereğince gündemin “Kanun Teklifleri ile Komisyonlardan Gelen Diğer
İşler” kısmına geçiyoruz. 
1’inci
sırada yer alan, Denizli Milletvekili Nilgün Ök ile 46 Milletvekilinin Bazı
Kanunlarda Değişiklik Yapılmasına Dair Kanun Teklifi ile Plan ve Bütçe
Komisyonu Raporu’nun görüşmelerine başlayacağız.
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER
A) Kanun Teklifleri
1.- Denizli Milletvekili Nilgün Ök ile 46
Milletvekilinin Bazı Kanunlarda Değişiklik Yapılmasına Dair Kanun Teklifi
(2/2633) ile Plan ve Bütçe Komisyonu Raporu (S. Sayısı: 196) (´)
BAŞKAN
– Komisyon? Yerinde.
18/3/2020
tarihli 70’inci Birleşimde İç Tüzük’ün 91’inci maddesine göre temel kanun
olarak görüşülen 196 sıra sayılı Kanun Teklifi’nin birinci bölümünde yer alan
maddelerin oylamaları tamamlanmıştı. 
Şimdi,
ikinci bölümün görüşmelerine başlıyoruz. 
İkinci
bölüm, 21 ila 40’ıncı maddeleri kapsamaktadır. 
İkinci
bölüm üzerinde ilk söz, İYİ PARTİ Grubu adına Mersin Milletvekili Sayın Zeki
Hakan Sıdalı’ya aittir. 
Buyurunuz
Sayın Sıdalı. (İYİ PARTİ sıralarından alkışlar)
İYİ
PARTİ GRUBU ADINA ZEKİ HAKAN SIDALI (Mersin) – Sayın Başkan, değerli
milletvekilleri; Sağlık Bakanının son açıklamasında 1.529 vatandaşımızın
enfekte olduğunu, 37 vatandaşımızın ise hayatını kaybettiğini büyük bir
üzüntüyle hep beraber öğrendik. Şu anda hastanelerimizde tedavi gören
vatandaşlarımıza acil şifa, vefat eden vatandaşlarımıza Allah’tan rahmet
diliyorum. 
Dün
ülkemize ulaşan ve on beş dakikada sonuç veren Covid-19 hızlı tanılama
kitlerinin acilen coronavirüs şüphesi görülen kişilerde çok daha hızlı bir
şekilde uygulanmaya başlanması gerekmektedir, geç kalmamalıyız. Ayrıca, bu
kitlerle yapılan testlerin pozitif çıkması durumunda başvurulacak referans
laboratuvarlarının da artırılması hızlı tanıyı daha da işlevli hâle
getirecektir. Tanı koymakta ağır davranıldığı sürece enfekte olmuş kişileri ne
tespit edebilirsiniz ne de yeni kişilerin enfekte olmasının önüne
geçebilirsiniz. Böyle konularda yalnızca samimi, şeffaf ve iyi niyetli olmak
yetmez, süreci yönetebilme kapasitesi ve sonuç alma hızı da çok önemlidir. Bu
merkezleri acilen tüm Türkiye’ye yayın. 
Sayın
milletvekilleri, coronavirüsün insanlar üzerindeki bir diğer etkisi de
ekonomiktir. Salgının dünya ekonomisine verdiği zarar 3 trilyon doları aşmış
durumda ve görünen o ki bu zarar artarak devam edecek. Türkiye’de de durum hiç
farklı değil; zaten ciddi bir kriz içerisinde bulunuyorduk, global bir tehdide
dönüşen bu salgın neticesinde ülkemizdeki kriz gün geçtikçe derinleşiyor. İlk
olarak yapmamız gereken, kıt kaynakları daha iyi ve ihtiyaç dâhilinde
yönetebilmek ve süreci en az hasarla atlatabilmek için somut hamleler
geliştirebilmektir. Devletin en temel görevi, halkının refah ve huzur
içerisinde sağlıklı bir hayat sürmesidir. Bu süreçte sanayicilerin, KOBİ’lerin
ve vatandaşların sağlık konusunda olduğu kadar, ekonomik konularda da korunması
ve endişeden uzak bir şekilde yaşaması gerekiyor. Hepimiz görüyoruz, virüsün
dünya çapında yarattığı ekonomik pandemi, ülkemizi ciddi bir şekilde tehdit
ediyor. Bu tehditlere karşı alınan önlemler yeterli değil. 
Sayın
milletvekilleri, vatandaşlarımızdan kendilerini sosyal olarak izole etmelerini
talep ediyor, onlara “Evde kalın.” diyoruz. Evet, bu gerekli bir önlem.
Salgının geçmesini güvenli ve huzurlu bir şekilde evde beklemeyi kim istemez?
Çoğu vatandaşımız şu an evlerinde güvende, ancak huzursuz. Salgın tehdidiyle
mücadele eden tüm hükûmetler gibi siz de ekonomik tedbirler aldınız. Ekonomik
tedbir paketinizde olumlu bulduğumuz bazı noktalar var, ne yazık ki bu paket,
milletimize yeterli faydayı sağlamıyor. Paketten büyük patronlara ve yandaşlara
teşvik, çiftçiye, işçiye ve işsize hayal kırıklığı, emekliye ise kolonya ve
maske çıktı; o da sadece Ankara ve İstanbul’dakilere. Açıklanan paket, krizin
finansal yükünün ağırlıklı olarak KOBİ’lerin ve çalışanların sırtında
kalacağını açık seçik gösteriyor. Kamusal yükümlülüklerin ödemesini üç ay
erteleyeceğinizi söylüyorsunuz, bu bile günü kurtarma stratejinizin bir ürünü.
Şu an kepenk açamayan, iş yapamayan
KOBİ’lerimiz üç ay sonra bu borcu nasıl ödeyecek? Genel Başkanımız Sayın Meral
Akşener’in sunduğu çözüm önerisini burada dile getirmek istiyorum:
KOBİ’lerimizin bu kamu yüklerine bir yıl üzerinden vade farkı olmaksızın taksit
imkânı sağlayın ki esnafımız biraz nefes alsın, madden biraz toparlansın.
Açıklanan
bu ekonomi paketinde maalesef ki yine ihtiyaç sahiplerine yer yok. 100 milyar
liralık destek paketinin sadece 2 milyarının ihtiyaç sahiplerine ayrılmış
olması, sizin sosyal devlet anlayışından çok uzak olduğunuzu gösteriyor.
Bugünlerde Fransa “Ülkede kimse iflas etmeyecek, kimse maddi kaygıya düşmesin,
devlet var.” diyor. Almanya da aynı minvalde devletin varlığını, vatandaşların
ekonomisinde net hissettiriyor. Amerika’da virüs salgınından dolayı evlerine
kapanan Amerikalı gençlere aylık bin dolarlık, yetişkinlere 2 bin dolarlık
dijital para ödemesi yapılması konuşuluyor. Peki, ya biz? Burada herkes
bıraktığı işi ve iş yerini bulamayacağı korkusunu yaşıyor. Eğer bizi dinleyip
zor gün paramızı israf etmeseydiniz yani ihtiyat akçesine dokunmasaydınız, siz
de bugün vatandaşa devletin varlığını hissettirebilirdiniz. “İtibardan tasarruf
olmaz.” diyorsunuz ama ağustos böceği misali saz çalarak, önümüzdeki zor
günleri bekliyorsunuz.
Sayın
milletvekilleri, vatandaşlarımıza “Evde oturun, dışarı çıkmayın.” diyoruz.
Peki, borçları ne olacak? Ücretsiz izne çıkartılan, yevmiyeyle çalışan, maaşı
satış primine bağlı yüz binlerce vatandaşımız var; bu ay hiç gelirleri
olmayacak, nasıl geçinecekler? Bu sebeple, en azından elektrik, su, doğal gaz,
telefon ve internet faturalarının mutlaka ertelenmesi gerekiyor. Ayrıca, bu
hizmetlerdeki vergi yükünün de bir yıl süreyle ertelenmesi, vatandaşlarımızı
bir nebze olsun rahatlatır.
Yine,
devletin okullarında ücretli öğretmen olarak çalışan 80 bin öğretmenimiz de
burada büyük bir mağduriyet yaşıyor. Özel sektör çalışanlarının mağduriyet
yaşamaması için maaşlarının kesintisiz yatırılmasını beklerken devletin böyle
bir mağduriyet alanına izin vermesi kabul edilemez. Ücretli öğretmenlerimizin
mağduriyetleri bir an önce giderilmelidir. 
Ayrıca,
normal şartlarda dahi KYK ödemelerinde büyük sorunlar yaşayan üniversite
mezunlarımızın şu anda borçlarını ödemeleri mümkün değil. KYK ödemelerini acil
şekilde üç ay erteleyin ve sonrasında yeniden yapılandırın. 
Biz,
Ekonomi İstikrar Kalkanı altına işçimizi, emeklimizi, işsizimizi almanızı
beklerken siz yine müteahhit ve yakınlarını almayı seçtiniz. Biz, sizden temel
ihtiyaç ürünlerinde katma değer vergisinin indirilmesini beklerken siz uçaklardan
indirmeyi seçtiniz, anlam veremedik. Vatandaş sizden “Bu krizi beraber
atlatacağız, salgından en sağlıklı şekilde çıkacağız; bu süreçte hiç kimse
işsiz kalmayacak, hiçbir iş yeri kapanmayacak; borç faturalarını dert etmeyin,
erteleyeceğiz; ‘geçim’ diye bir derdiniz olmasın, kaynak yaratacağız; siz
rahatça evlerinizde oturun; sizin sağlığınızı da, ekonominizi de, geleceğinizi
de korumak bizim işimiz.” diyebilecek devlet aklını, devlet ferasetini
bekliyordu. Ancak ilan ettiğiniz kalkan bırakın vatandaşı yandaşı bile
koruyacak çapta değil. Bir kere olsun doğru hamle yapın. Senelerdir tıkanmış
olan ve coronayla bu tıkanıklığı ciğerlerine inmiş olan ekonomimizi bu
hastalığın pençesinden kurtarın. Yoksa bu yanlış tercihleriniz hepimizi
batıracak ve gemi batarsa sadece bize oy verenler değil, size oy verenler de
boğulacak.
Sayın
milletvekilleri, salgınla mücadelede en ön safta canla başla mücadele eden
isimsiz kahramanlar, sağlık çalışanlarımız ne yazık ki gerekli ekipmanları
olmadan bu mücadeleyi sürdürmek zorunda kalıyorlar. Reddediyorsunuz ama size
ulaşamayanlar bize yazıyorlar. Türkiye'nin dört bir yanından bu eksiklik dile
getiriliyor. Aslında Sağlık Bakanımız dün basın açıklamasında bu konuya
değindi, “Küçük örnekler kasıtlı büyütülüyor.” dedi ve konuşmasının devamına da
ekledi: “Sağlık personeli içerisinde coronavirüs testi pozitif olan kişiler
var.” Sayın Bakan, kendi tezini kendi konuşmasıyla çürüttü. “Virüsle mücadele
ederken, ekipman eksikliğinden virüs kapan sağlık personellerimiz varken bu işin
küçüğü, büyüğü mü olur? Daha ciddi bir yaklaşım olmalı.” diyoruz, olmuyor. Bu
konuda istisnalar kaideyi bozar arkadaşlar. “Her bir sağlık çalışanımızın
hayatı bizim için önemlidir. Her ihmal zincirleme riskler doğurur.” diyorsunuz;
peki, bu ihmal zincirleme risk sayılmıyor mu? Siz, böyle devam ettikçe bırakın
bulaşma zincirini kırmayı, zincire yeni halkalar eklemiş oluyorsunuz. Bu
eksiklik, salgınla mücadelede büyük bir zafiyet yaratmakta, hem sağlıkçılarımız
hem onların aileleri hem de toplum sağlığı açısından büyük riskler
doğurmaktadır. Bu vahim duruma bir an önce müdahale edilmeli, tüm
hastanelerimizde sağlık çalışanlarımızın ekipman eksikleri acilen
tamamlanmalıdır. 
(Mikrofon
otomatik cihaz tarafından kapatıldı)
BAŞKAN
– Buyurun, toparlayın.
ZEKİ
HAKAN SIDALI (Devamla) – Yaşadığımız bu zorlu dönemin en can alıcı ve etkili
tedbiri aslında evden çıkmamaktır. Bu bilinçle, tüm vatandaşlarımıza ben de
“Evde kalın, iyi kalın.” diyerek saygılarımı sunuyorum. Asla umutsuz olmayın,
Türkiye iyi olacak.
Yüce
Meclisi saygılarımla selamlıyorum. (İYİ PARTİ sıralarından alkışlar)
BAŞKAN
– Sayın Enginyurt…
V.- AÇIKLAMALAR (Devam)
29.- Ordu Milletvekili Cemal Enginyurt’un, coronavirüs
salgını sebebiyle Cumhurbaşkanı Recep Tayyip Erdoğan başta olmak üzere
bakanların başarılı bir mücadele verdiğine, özel sektör çalışanlarına da izin
verilerek evde kalmalarının sağlanması gerektiğine ilişkin açıklaması
CEMAL
ENGİNYURT (Ordu) – Sayın Başkanım, corona virüsü sebebiyle dünya büyük bir
tehlikeyle karşı karşıya. Türkiye, başta Cumhurbaşkanımız olmak üzere bütün
Bakanlarıyla çok başarılı bir mücadele veriyor. “Evde kal.” diyerek
vatandaşlarımızın evde kalmasını sağlamaya ve virüsün yayılmasını engellemeye
çalışıyoruz. Lakin, 10 milyonunun üzerinde özel sektörde çalışan, tekstilden
inşaata, tarımdan sanayi sitelerine varıncaya kadar işçilerimiz her gün, her
dakika coronavirüs tehlikesi yaşıyorlar. Özel sektöre de izin verilmeli ve özel
sektör çalışanlarının, inşaat işçilerinin, tekstil işçilerinin de evde kalması
sağlanmalıdır diyor, teşekkür ediyorum. 
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Denizli Milletvekili Nilgün Ök ile 46
Milletvekilinin Bazı Kanunlarda Değişiklik Yapılmasına Dair Kanun Teklifi
(2/2633) ile Plan ve Bütçe Komisyonu Raporu (S. Sayısı: 196) (Devam)
BAŞKAN
– Milliyetçi Hareket Partisi Grubu adına Konya Milletvekili Sayın Esin Kara.
Buyurun
Sayın Kara. (MHP sıralarından alkışlar) 
MHP
GRUBU ADINA ESİN KARA (Konya) – Sayın Başkan, sayın milletvekilleri; 196 sıra
sayılı Kanun Teklifi’nin ikinci bölümü üzerinde Milliyetçi Hareket Partisi
Grubumuz adına söz almış bulunmaktayım. Gazi Meclisimizi ve aziz milletimizi
saygıyla selamlıyorum.
Ülkemizin
içinden geçtiği bu zor süreçte, Türkiye'nin her yerinden gelen milyonlarca
faturayı işleyen, virüs tehdidine açık kalan meslektaşlarımızın sesini duyup
“mücbir sebep” ilan ederek beyannameleri erteleyen Sayın Bakanımız Berat
Albayrak’a teşekkürlerimi iletiyorum. Mücbir sebebin, gelir vergisi ve sektör
bazında kurumlar vergisi mükelleflerinden ziyade tüm kurumlar vergisi
mükelleflerini de kapsamasını temenni ediyorum. 65 yaş üstü ve kronik
rahatsızlığı bulunan serbest muhasebeci mali müşavirlerin mücbir sebepten
yararlanamayan mükelleflerinin beyannamelerini nasıl vereceği de muallaktadır. 
Değerli
milletvekilleri, görüştüğümüz kanun teklifiyle pek çok alana yönelik teknik
düzenlemeler yapılmaktadır. İşverenlere aylık 75 TL asgari ücret desteği
verilmesi, derneklere ilişkin üyelik takip işlemlerinin elektronik ortamda yapılabilmesi,
vazife ve harp malullerinden çalışmaya devam edenlere yaşlılık aylığı imkânının
sağlanması, mali suçlar ve illegal bahisle ilgili caydırıcı müeyyideler
getirilmesi, vakıflara ait taşınmazların kiralarının ödenmesindeki
suistimallerin önlenmesi, doğal afetlerde doğal gaz ve elektrik borçlarının bir
yıla kadar ertelenmesi, tüketicilere yenilenebilir enerji kullanabilme
tercihlerinin sunulabilmesi bunlardan bazılarıdır.
Değerli
milletvekilleri, dünyanın karşılaştığı en önemli sorunlardan biri de giderek
artan enerji talebidir. Enerji, yüzyıllardır ülkelerin sosyoekonomik ve politik
gücünü belirleyen etkenlerden biri olmuş ve olmaya da devam etmektedir. Hâlen
dünyada üretilebilmekte olan enerjinin yaklaşık yüzde 80’i petrol, doğal gaz ve
kömür gibi fosil yakıtlardan oluşmaktadır. Bununla birlikte, yenilenebilir
enerji kaynaklarına yönelim dünyada olduğu gibi ülkemizde de artmaktadır. Dışa
bağımlılığın en aza indirilerek enerji tedariki ve güvenliğinin sağlanması,
enerjide verimliliğin ve millî kaynakların payının artırılması, aynı zamanda
enerjinin çevre ve insan dostu olmasının temin edilmesi millî enerji
politikamızın esası olmalıdır. Bunun için, seçim beyannamemizde ifade ettiğimiz
gibi, yenilenebilir enerjinin yaygınlaştırılarak enerji üretimindeki payının
artırılması, kamu enerji yatırımlarıyla birlikte yerli ve yabancı özel
sermayenin enerji sektöründeki yatırımları için uygun zemin oluşturulması
gerekmektedir.
2019
yılı sonu itibarıyla ülkemizde elektrik üretiminin yüzde 62’si yerli ve
yenilenebilir kaynaklardan, kurulu gücün yüzde 48,7’si yenilenebilir enerji
kaynaklarından karşılanmaktadır. Böylece, Türkiye yenilenebilir enerji kurulu
gücünde Avrupa’da 6’ncı, dünyada ise 13’üncü sıradadır. 
Kanun
teklifiyle, ülkemizde büyük ölçekli Yenilenebilir Enerji Kaynak Alanı (YEKA)
oluşturularak enerji kaynaklarının etkin ve verimli kullanılması
hedeflenmektedir. Yenilenebilir enerji kaynaklarına ilişkin dağınık mevzuatın
bir araya toplanması, YEKA olarak ilan edilen yerlerde üç yıllık süre içinde
kamulaştırma işlemlerinin başlaması ve YEKA yarışmaları kapsamında uygulanan
döviz cinsinden taban fiyat yerine ihalelerin Türk lirası cinsinden yapılması
öngörülmektedir. Ayrıca, kanun teklifiyle, güneş ve rüzgâr gibi sadece
yenilenebilir enerji kaynaklarından üretilen elektriği tüketme imkânı
getirilmektedir. 
Milliyetçi
Hareket Partisi olarak elektrik üretiminde rüzgâr, güneş ve jeotermal
kaynakların daha fazla değerlendirilmesi için etkili teşvik düzenlemelerinin
hayata geçirilmesini gerekli görüyor, enerji bağımlılığını en aza indirmiş bir
Türkiye’nin uluslararası enerji piyasasının önemli aktörlerinden birisi
olacağına inanıyoruz. 
Değerli
milletvekilleri, gazilik fazilet ve fedakârlık nişanesidir. Türk milleti, gazi
bir millettir. Elbette şehitlerimize ve gazilerimize hem vefa hem gönül hem de
manevi borcumuz bulunmaktadır. Seçim beyannamemizde de ifade ettiğimiz gibi,
gazilerimizin mevcut sorunlarının çözümü hususunda herkesin duyarlılıkla
hareket etmesini ve sorumluluk almasını zaruret olarak görüyoruz. 
Devleti
yaşatmanın yolunun insanı yaşatmaktan geçtiğine, ülkelerinin değerinin
insanlara verdiği değerle artacağına ve istikbale güvenle bakabilmek için şehit
yakını, gazi, emekli ve yaşlıların onurlu bir yaşam sürmesinin temin edilmesi
gerektiğine inanmaktayız. 
Teklifle,
gazilerimizin çözüm bekleyen sorunlarının bazılarına yönelik iyileştirmeler
yapılmaktadır. Bu kapsamda, vazife ve harp malullüğü aylığı alan gazilerimize,
çalışmaya devam etmeleri hâlinde vazife malullüğü aylığı bağlanma tarihinden
sonra geçen hizmetleri esas alınarak, en az yirmi yıllık sigortalılık süresi ve
5 bin günlük prim ödemiş olmak şartıyla yaşlılık aylığı bağlanmasına imkân
sağlanmaktadır. Ayrıca, sehven yapılan işleme bağlı olarak aylığı kesilen az
sayıda gazimize ilişkin mağduriyet de giderilmektedir. Bununla birlikte,
muharip gazilere ödenen şeref aylığının geliri olsun olmasın tüm muharip
gazilerimize aynı tutarda ödenmesini, şehit yetimlerinin tamamına iş hakkı
sağlanmasını, gazilerimize ÖTV’siz araç verilmesini, malul sayılmayan gazilerin
mağduriyetlerinin giderilmesini ve gazilerimizin diğer haklı taleplerinin
mutlaka dikkate alınmasını gerekli görüyoruz. 
Değerli
milletvekilleri, görüştüğümüz kanun teklifiyle dernekler tarafından fiziksel
ortamda tutulan her türlü kayıtların hem dernekler hem de yetkili merciler
tarafından elektronik ortamda tutulması konusunda Dernekler Kanunu’nda
değişiklik öngörülmektedir. 
Sivil
toplum kuruluşları ve dernekler, demokrasimizin kuşkusuz olmazsa olmazlarıdır.
Nitekim, Anayasa’mızın 33’üncü maddesinde düzenlenen dernek kurma hakkının
teminat altına alınması, kişilerin bu hakkın kullanımından kaynaklı mağduriyet
yaşamamasına bağlıdır. Yapılan düzenlemeyle, derneklere üyelik işlemlerinin
kişilerin iradesine dayalı ve şeffaf bir zeminde yapılması mümkün hâle
getirilmekte, bireysel özgürlüklerin ve demokrasinin güçlendirilmesi
sağlanmaktadır. 
Düzenlenen
bir diğer konu ise, Vakıflar Genel Müdürlüğüne ve mazbut vakıflara ait uzun
süreli kiraya verilen taşınmazlara ilişkindir. Hükümle, sözleşme süresi içinde
üç aylık kirasını ödemeyen kiracıların otuz günlük sürede kira borcunun
tamamını ödememesi hâlinde tahliye edilmesine imkân sağlanılmaktadır. Bu
şekilde, vakıfların kira gelirlerinin ve vakıf hizmetlerinin sürekliliğinin
sağlanması hedeflenmektedir. Tüm vakıf eserlerinin ortaya çıkarılması, devletçe
desteklenip varoluş amacına uygun hâle getirilerek korunması ve yaşatılması
kuşkusuz ki atalarımızın emanetlerine sahip çıkılmasının gereği olacaktır. 
Değerli
milletvekilleri, kanun teklifiyle düzenleme yapılan önemli bir konu ise
işverenlere sağlanan asgari ücret desteğidir. Değişiklikle, 2020 yılı
içerisinde gerekli şartları sağlayan işverenlere çalıştırdıkları işçi başına
sektör ayrımı yapılmaksızın aylık 75 TL asgari ücret desteği sağlanmaktadır. İşverenlerimizin
iş gücü maliyetini düşürmek ve istihdamı artırmak amacıyla uygulanacak olan bu
destekten 2020’de yaklaşık 7 milyon sigortalının yararlanması öngörülmektedir.
Seçim beyannamemizde, asgari geçim standardı düzeyi dikkate alınarak üretim ve
istihdamın artırılması, çalışma hayatında işçi ve işveren haklarının dengeli
bir şekilde korunması, orta ve uzun vadede büyümeye ivme kazandıracak ve
istihdamın artırılmasını sağlayacak yapısal nitelikteki tedbirlerin alınmasına
vurgu yapılmıştır. Bu çerçevede, asgari ücret desteğinin devamının üretime ve
istihdama katkısı bakımından önemli ve yararlı olduğunu değerlendirmekteyiz.
Bununla birlikte, asgari ücretten vergi alınmamasını ve ücretlilerin asgari
ücret kadar gelirinin vergi dışı bırakılmasını da gerekli görüyoruz. Biz,
Türkiye’nin önüne aydınlık ufuklar açarak ülkemizi ve milletimizi güvenli
yarınlara taşımaya kararlıyız. İnanıyoruz ki, Cumhurbaşkanlığı hükûmet
sistemiyle ekonomik büyüme, sosyal gelişme ve millî bütünleşme temin edilerek
Türkiye’nin lider ülke olma ülküsü gerçekleşecek, Türkiye istiklal içinde
istikbale taşınacaktır. 
Bu
düşüncelerle kanun teklifinin ülkemize ve milletimize hayırlı sonuçlar
getirmesini diliyor, Gazi Meclisimizi ve ekranları başında bizleri izleyen
büyük Türk milletini saygıyla selamlıyorum. (MHP sıralarından alkışlar)
BAŞKAN
– Halkların Demokratik Partisi Grubu adına Diyarbakır Milletvekili Sayın Garo
Paylan…
Buyurun
Sayın Paylan. (HDP sıralarından alkışlar)
HDP
GRUBU ADINA GARO PAYLAN (Diyarbakır) – Değerli arkadaşlar, hepinizi saygıyla
selamlıyorum.
Değerli
arkadaşlar, bütün dünya maalesef coronavirüs salgını altında ve her gün
insanları kaybediyoruz. Bu şartlarda, demokratik bütün dünya parlamentoları bu
konuyu konuşuyorlar arkadaşlar; komisyonlar oluşturdular, acilen alınması
gereken bütün tedbirleri bütün partiler bir arada konuşuyorlar. 
Bakın
arkadaşlar, coronavirüs salgını bütün dünyayı sarıp sarmalamış, bu konuda bu
Parlamento tek bir görev almış durumda değil, tek bir komisyon kurabilmiş
değil. Sağlıkla ve ekonomik krizle ilgili alınacak tedbirlerle ilgili tek bir
şeyi bir arada konuşamadık. 
Ne
yapıyoruz şimdi: Saraydan ferman gelmiş, “Ekonomik İstikrar Kalkanı” diye bir
paket, bunu mevcut torba yasaya yamayacağız arkadaşlar eğer bugün buna yol
verirsek. Yapmamız gereken, ortak akılla alınacak bütün tedbirleri bir arada
almak olmalıydı ama maalesef saray ferman yazıyor, bu Meclis yalnızca mühür
basmakla yetkilendiriliyor. Bunu reddediyoruz, bunu hep beraber reddetmeliyiz.
Değerli
arkadaşlar, elbette sağlıkla ilgili salgın var, coronavirüs salgını var ama
bunun yanında ekonomik kriz salgını var ve bütün dünyayı sarıp sarmalamış
durumda. Dünyada ekonomi çöküyor ve işletmeler faaliyetlerini durduruyor. Bu
şartlarda, bütün dünya parlamentoları diyor ki: “Gidin evde kalın.” Ama “Evde
kalın.” derken parlamentolar şunu yapıyorlar: Evde kalan her vatandaşının
işini, aşını güvence altına alıyor, faturalarını erteliyor, banka borçlarını
erteliyor ve evde kalan vatandaşın temel yaşamsal ihtiyaçlarını güvence altına
alıyor. Bizim Parlamentomuz şu anda bunu konuşuyor mu? Hayır. 
Değerli
arkadaşlar, “Evde kal.” çağrısında da eşit değiliz. Kimler evde kalabiliyor?
Zenginler evde kalabiliyor. Kimler evde kalamıyor? Yoksullar evde kalamıyor. Ne
yapıyorlar onlar? Zenginlere kuryelerle market alışverişi yapıyorlar. Siz,
internetten sipariş veriyorsunuz, yoksullar o kalabalık ortamlarda sizin
paketlerinizi hazırlıyorlar, eve getiriyorlar; benzin istasyonlarında
çalışıyorlar, arabanızın deposuna benzin dolduruyorlar. Değerli arkadaşlar, bu anlamda
marketlerde çalışan insanlarla ilgili bir tedbirimiz var mı? Hayır, yalnızca
zenginleri gözeten bir anlayışla bakıyoruz. Bu anlamda coronavirüs salgınına
karşı da eşit değiliz arkadaşlar. 
Bakın,
damat beyin getirdiği “Ekonomik İstikrar Kalkanı” paketinde ne var arkadaşlar?
100 milyarlık bir paket dendi, 98 milyarı sermayeye gidiyor, yüzde 1’e gidiyor.
Yüzde 99’a ne var? 2 milyarlık bir paket yalnızca, 2 milyon aileye biner lira
verilecekmiş. Değerli arkadaşlar, bu paketi kabul edecek miyiz? Yoksullara ne
var arkadaşlar? 65 yaş üstündekilere yalnızca kolonya barındıran bir paket var,
kolonya, o da İstanbul ve Ankara’da. Bunu kabul edecek miyiz? İşte, bugün,
bunun cevabını arayacağız. 
Değerli
arkadaşlar, herkes evde kalmak istiyor ama evde kalanların temel yaşamsal
ihtiyaçlarını da bu Meclis mutlaka güvence altına almalı. Eğer vicdanlı bir
Meclissek “Mutlaka evde kal.” dediğimiz vatandaşlarımızın bütün yaşamsal
ihtiyaçlarını da güvence altına almalıyız. Bu pakette bunlar var mı? Hayır, yok
arkadaşlar. 
Bakın,
bizim önerimiz, temel yaşamsal ihtiyaçları üreten yani gıda elektrik, sağlık
malzemeleri, temizlik malzemeleri, enerji… Yani temel yaşamsal ürünleri üreten
fabrikalar ve bunları satan esnaflar dışında bütün faaliyetin durdurulmasını
öneriyoruz arkadaşlar. Herkes evde kalma hakkına sahip olmalıdır. Bu
sektörlerde de yani gıda, elektrik, temizlik malzemesi, ilaç sektörü gibi
sektörlerde de işçilerle ilgili en radikal tedbirler alınmalıdır, onların
sağlığını güvence altına alacak en radikal tedbirleri bu Meclis almalıdır, bu
pakette bunlar var mı? Bakın, bir şemsiye var bu pakette. Kimi koruyor o
şemsiye? Yüzde 1’i koruyor arkadaşlar. Yüzde 99 ayazda bu pakette, yüzde 99.
İşte bunları konuşmalıyız. 
Değerli
arkadaşlar, temel yaşamsal ihtiyaçları üreten sektörler dışında bütün
sektörlerde işçiler ücretli izne çıkarılmalıdır. Şu anda milyonlarca işçi
evinde oturmak zorunda çünkü işletmelerin ya faaliyeti durduruldu ya da talep
yokluğundan durduruluyor. Patronlar ne yapıyorlar? “Arkadaş, gidin evinize.” Ee?
“Ücretsiz izne çıkarıyorum sizi.” 
Değerli
arkadaşlar, “Evde kalın.” denilen işçiler taş mı yiyecekler ya, taş mı
yedireceğiz bu vatandaşlarımıza? Bakın, İngiltere ne diyor: “Git evinde otur,
maaşın benim güvencemde.” diyor. Amerika ne diyor: “Herkese her ay biner
dolarlık çek göndereceğim.” diyor. Biz ne diyoruz? “Kolonya vereceğiz size,
kolonya!” diyoruz. Bu Meclisin vatandaşına yapacağı güvence bu mudur?
Değerli
arkadaşlar, bu oluşan yük de işveren ve devlet tarafından paylaşılmalıdır. Bu
anlamda, bakın, ABD 2 trilyon dolarlık paket açıkladı, 2 trilyon dolar. Almanya
800 milyar dolarlık paket açıkladı; aynı nüfustayız, 800 milyar dolarlık sosyal
paket açıkladı. Biz ne açıkladık? Damat beyin paketi ne? 14 milyar avro yani
45’te 1’i bir paket açıkladı damat bey. Onların da yüzde 98’i yandaş sermayeye
gidiyor. Bu mudur bizim açıklayacağımız paket? Bakın, bugün biz bir paket
açıkladık arkadaşlar, HDP’nin coronavirüs salgınına karşı ekonomik güvence
paketini açıkladık.
Değerli
arkadaşlar, “Evde kal.” dediğimiz bütün vatandaşlarımızın temel yaşamsal
ihtiyaçlarını bu paketle güvence altına alıyoruz. Bu anlamda bu paketi size
sunmak istiyorum. Bakın, 12 maddelik bir tedbirler zinciri açıkladık, diyoruz
ki: 
1)
Bütün kira ödemeleri salgın süresince dondurulmalıdır diyoruz.
2)
Bankalara olan bütün kredi ödemeleri dondurulmalıdır diyoruz.
3)
Elektrik, su, doğal gaz, internet, telefon, ihtiyaç sınırına kadar salgın
süresince ücretsiz olarak karşılanmalıdır diyoruz.
4)
İşten çıkarmalar yasaklanmalıdır, esnaflara ve KOBİ’lere yapılacak bütün
destekler işten çıkarmama şartına bağlanmalıdır diyoruz.
5)
Faaliyetini durduran bütün iş yerlerinde işçiler ücretli izne çıkarılmalıdır ve
işçilerin SGK ve bütün vergileri devlet bütçesinden karşılanmalıdır diyoruz.
6)
Ücretli izne çıkarılan işçilerin maaşının yüzde 50’sini işveren, yüzde 50’sini
devlet bütçesi karşılamalıdır diyoruz.
7)
İşsizlik Sigortası Fonu’ndan tüm işsizlere kayıtsız şartsız doğrudan gelir
desteği verilmelidir diyoruz.
8)
Faaliyeti durdurulan esnafların zararı tazmin edilmelidir ve salgın süresince
esnafların kira ve vergi ödemeleri dondurulmalıdır diyoruz.
9)
Çiftçi destekleri hemen ödenmelidir diyoruz.
10)
Öğrencilerin Kredi Yurtlar Kurumuna olan borçları silinmelidir diyoruz.
11)
En düşük emekli aylığı 2.400 TL yani şimdilik asgari ücret seviyesine
çekilmelidir diyoruz. 
12)
Günlük, ev eksenli çalışan, yalnız yaşayan ve çocuklarına bakmak zorunda olan
kadınlara doğrudan gelir desteği sağlanmalıdır diyoruz.
Değerli
arkadaşlar, işte, bir yanda HDP’nin vatandaşlarına güvence veren paketi, bir
yanda damat beyin yalnızca yüzde 1’e güvence veren paketi. İşte, vicdanlı bir
Meclis bütün vatandaşlarına “Evde kal.” derken onların temel yaşamsal
ihtiyaçlarını karşılamalıdır.
Değerli
arkadaşlar, biraz sonra paket, ek madde ihdasları gelecek önünüze. Bakın, ne
diyor saraydan gelen ferman? Diyor ki: “Efendim, çalışanlar çalışamazsa, evde
kalırsa onlara telafi çalışması veya kısmi çalışma ödeneği vereceğiz.” Neye
göre “Vereceğiz.” diyor? “Son üç yılda dört yüz elli gün çalışmışsa vereceğiz.”
diyor. Arkadaşlar, ben size söyleyeyim: Bir iş yerinde 100 işçi çalışıyorsa bu
şartı ancak 20 işçi sağlayabilir biliyor musunuz, en fazla. Peki, 20 işçiye üç
kuruş verdiniz, 80’i ne yapacak? Taş mı yiyecek arkadaşlar? Yapmamız gereken,
bu ayrımı yapmadan “Evde kal.” dediğimiz bütün işçilere güvence verecek bir
düzenleme yapmak, şarta şurta bağlamamak; yoksulu, işsizi, eve gönderilen
işçiyi güvence altına alan bir paket yapmak. 
Peki,
arkadaşlar, bizim dertlerimiz bunlar. Vatandaş, biliyorsunuz, can derdinde.
Bütün dünyada dayanışma konuşuluyor biliyor musunuz bu şartlarda, dayanışma?
Bütün siyasi partiler o aralarındaki ayrılığı bir kenara bırakıp el birliğiyle
vatandaşın nasıl güvence altına alınacağını konuşuyor değil mi? Bakın, biz de
canla başla katkı sunmaya çalışıyoruz. Peki, biz bunu yaparken saraydakiler ne
yapıyor, İçişleri Bakanı ne yapıyor? Bizim belediyelerimize kayyum atıyor,
arkadaşlar. Dün 8 belediyemize daha kayyum atandı. Yani Allah’ınızı severseniz,
yarın kıyamet kopacağını bilseniz, bakın, yani coronavirüs salgını var ya bunu
geçtim, yarın kıyamet kopacağını bilseniz yine bugün HDP belediyesine kayyum
atarsınız siz biliyor musunuz? Böyle bir şey olabilir mi ya, böyle ortamda
olabilir mi? Vatandaş can derdinde, açlıkla karşı karşıya, canını korumaya
çalışıyor, siz belediyelerimize kayyum atıyorsunuz. Bu yaptığınız
vicdansızlıktır, daha öteye sıfat kullanmak istemiyorum.
(Mikrofon
otomatik cihaz tarafından kapatıldı) 
BAŞKAN
– Buyurun toparlayın.
GARO
PAYLAN (Devamla) – Bu yaptığınız vicdansızlıktır! Dayanışmaya ihtiyacımız
olduğu günlerde, biz, vatandaşımızın canını da sağlığını da aşını da işini de
güvence altına almaya çalışıyoruz belediyelerimizle ve Mecliste olan
üyelerimizle, sizler ne yapıyorsunuz? Belediyelerimize kayyum atama
vicdansızlığını yapıyorsunuz. Size söyleyecek başka bir söz bulamıyorum, ya bu
yürütmeyi durdurun ya da arkadaşlar, ülke büyük bir karanlığa doğru
sürükleniyor. Vicdani temelde bir ortaklaşma bulamazsak bu coronavirüs
günlerinde daha çok felaketler yaşarız. Durdurmamız gereken coronavirüs,
elbette virüsü durdurmalıyız. Ekonomik kriz virüsünü durdurmalıyız ama kayyum
virüsünü de durdurmalıyız arkadaşlar, kayyum virüsünü de. (HDP sıralarından
alkışlar) 
BAŞKAN
– Buyurun. 
RAMAZAN
CAN (Kırıkkale) – Sayın Başkanım, değerli arkadaşlar hepinizi saygıyla
selamlıyorum.
Tutanaklara
geçmesi kabilinden söz istedim. Öncelikle, hatibin konuşmalarına katılmıyoruz.
Coronavirüs sürecini en iyi yöneten ülkelerden biriyiz. Allah’a hamdolsun,
Cumhurbaşkanımızın riyasetinde, Sağlık Bakanımız, Bilim Kurulu, süreci en iyi
şekilde yönetmekte ve kamuoyunu şeffaf bir şekilde bilgilendirmektedir, gerekli
önlemler de alınmaktadır. 
Diğer
taraftan, Cumhurbaşkanımızın riyasetinde geçen hafta kamuoyuna bir paket
açıklandı. Bu paket de bu sürece bir müdahaledir, süreci rahatlatmak için
açıklanmıştır. Süreç dinamiktir. Evet, aksayan yönler varsa, ekonomik anlamda
tedbir alınması gerekli hâller varsa Türkiye Büyük Millet Meclisiyle istişare
içerisinde yeniden değerlendirme yapılabilecektir.
Kayyumla
ilgili hadiselere de grup önerisinde gerekli cevaplar verilmiştir. Kamuoyunun
bilgisine, Genel Kurulun takdirine arz ederim.
BAŞKAN
– Oya Hanım, buyurun.
V.- AÇIKLAMALAR (Devam)
30.- İstanbul Milletvekili Oya Ersoy’un, coronavirüs
salgını nedeniyle cezaevlerindeki mahkûmların tahliyesinin konuşulduğuna, kadın
katillerinin ya da cinsel saldırı faillerinin topluma salıverilmesinin kabul
edilemez olduğuna ilişkin açıklaması
OYA
ERSOY (İstanbul) – Şimdi, corona salgını dolayısıyla cezaevlerindeki
mahkûmların tahliyesinin konuşulduğu şu günlerde kadın katillerinin, cinsel
saldırı ve çocuk istismarı faillerinin tahliye edilmesinin tartışıldığını
basından okuyoruz. Biz, kadınlar olarak, kadın katillerinin içimizden bir
başkasını daha öldürmesi için ya da cinsel saldırı faillerinin yeni suçlar
işlemesi için toplum içerisine salıverilmesini kabul edilemez görüyoruz.
Salgının önlenmesi için evlerimizde izole olduğumuz şu günlerde zaten ev içi
şiddet gören kadınlar için riskler artmışken, yapılması gereken, bu suçluları
aramıza göndererek güvenliğimizi daha da tehlikeye atmak, cinsel şiddeti
cezasız bırakmak değil, kadına yönelik şiddeti önleyici tedbirleri etkin
şekilde uygulamaktır. Tasarı son hâlini almamışken ve henüz Komisyona
gelmemişken uyarıyoruz. Çocuğun cinsel istismarı…
(Mikrofon
otomatik cihaz tarafından kapatıldı)
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Denizli Milletvekili Nilgün Ök ile 46
Milletvekilinin Bazı Kanunlarda Değişiklik Yapılmasına Dair Kanun Teklifi
(2/2633) ile Plan ve Bütçe Komisyonu Raporu (S. Sayısı: 196) (Devam)
BAŞKAN
- Cumhuriyet Halk Partisi Grubu adına Ankara Milletvekili Sayın Bülent Kuşoğlu
konuşacak.
Buyurun
Sayın Kuşoğlu. (CHP sıralarından alkışlar) 
CHP
GRUBU ADINA BÜLENT KUŞOĞLU (Ankara) - Teşekkür ederim Sayın Başkan.
Sayın
Başkan, değerli milletvekilleri; hepinizi saygıyla selamlıyorum. 196 sıra
sayılı Kanun Teklifi’nin ikinci bölümü üzerinde söz aldım.
Gündemimiz
ağırlıklı olarak –her ne kadar farklı kanunları görüşüyor olsak da- bu
coronavirüs meselesi. Şimdiye kadar -ki dün akşam itibarıyla açıklandı- 37
kaybımız var. Allah’tan rahmet diliyorum, yakınlarına başsağlığı diliyorum,
milletimize başsağlığı diliyorum, sabırlar diliyorum, metanet diliyorum.
Değerli
arkadaşlar, bu Covid-19 nedeniyle, corona nedeniyle ne kadar sıkıntı
yaşayacağımız belirsiz. Ne kadar süre bu sıkıntının devam edeceğini tam olarak
bilmiyoruz. Dileğimiz, en kısa zamanda bu sıkıntıların bitmesi. Fakat bizim
tabii ki en iyisini dileyip, en hayırlısını dileyip, en kötü ihtimallere karşı
hazırlıklı olmak görevimiz, bunu yapmak zorundayız hep beraber. En kötü
senaryoya karşı hazır olmak zorundayız. Bu tüm dünyayı etkiliyor ve alınan
tedbirler sonucu özel yaşantımızın da, kamusal yaşantımızın da çok önemli
ölçüde değişeceği ortada. Devletlerin yaşantısında da, birey yaşantısında da
önemli değişiklikler söz konusu olacak. İş yaşantımızda da değişiklikler söz
konusu olacak. Bunlar ayrı bir tartışma konusu, tartışmamız, konuşmamız
gerekiyor ama görünen o ki özellikle sağlık, tarım, enerji ve eğitim alanında,
kamunun daha fazla ağırlıkta olduğu politikaların izlenmesi gerekecek. Tekrar
söylüyorum, sağlık, eğitim, tarım ve enerji alanında kamunun daha fazla
ağırlıkta olduğu politikaların izlenmesi gerekecek ve buna göre bazı tedbirler
geliştirmek gerekecek, bunu bilmemiz lazım. Çünkü bu saydığım alanlar bizi,
doğrudan doğruya halkın sağlığını, vatandaşı etkileyen alanlardır, bunu
görmemiz lazım.
Şimdi,
çok farklı konuların olduğu bir torba kanun görüşüyoruz. Ben bütünü üzerinde
konuşmuştum, 22 farklı kanun olduğunu biliyorsunuz. 22 farklı kanunla ilgili
düzenleme yapıyoruz. Ancak virüsün bu kadar tehlikeli olduğunu Türkiye henüz
idrak etmeden önce hazırlanmış bir kanun teklifiydi bu. Komisyonda görüşüldü,
geldi. Şimdi burada çok daha farklı bir şekilde bu konuları görüşmemiz lazım
çünkü virüsle etkilenen alanlar ekonomiyle ilgili, sağlıkla ilgili, günlük
yaşantımızla ilgili, kamusal alanlarla ilgili birçok konu var burada konuşup
yeniden değerlendirmemiz gereken. Bu yeni gelişmeler karşısında tekrar
değerlendirmemiz gereken. birçok madde var burada. Buna göre de yeni bir
tartışma ortamı oluşturmamız lazım. Türkiye Büyük Millet Meclisinde -adı
üzerinde- milleti temsil ediyor milletvekilleri. Milletvekillerinin alınan
önlemleri, yapılan işlemleri denetlememesi, tartışmaması söz konusu olamaz.
Değerli arkadaşlarım, oturup bunu tartışmak zorundayız. Milletin vekiliysek bu
konuları tartışmak, denetlemek zorundayız. Bunun başka türlü izahı mümkün
değil. Devletin bağımsızlığı, vatanın ve milletin bölünmez bütünlüğü üzerine
yemin etmiş milletvekillerinin bu konuları, bu olağanüstü durumu
değerlendirmemesi, tartışmaması, alınan önlemleri -tekrar söylüyorum-
denetlememesi çok büyük bir garabet olur, anormallik olur.
Bakın,
bu virüs karşısında iki tür tedbir almak mümkün, farklı uçta iki tane tedbir
göstermek mümkün. Bir tanesi, şu anda bizim de yaptığımız gibi, bütün ülkelerin
de yaptığı gibi, mümkün olduğunca halkı evlerine kapatacaksınız, temas
ettirmeyeceksiniz, özellikle, virüs bulaşanlar ile diğerleri temas etmeyecek,
bir süre sonra bu bitecek. Ne kadar sürer? En az üç ay sürer, beş ay sürer,
bilmiyoruz ve Dünya Sağlık Örgütünün de gösterdiği şekilde, mümkün olduğunca
herkesin aynı anda etkilenmemesini sağlayacağız, mümkün olduğunca bunu da
yayacağız. Dünya Sağlık Örgütüne göre, sonuç olarak herkesin bu virüsten
etkilenmesi de bekleniyor, bir taraftan da o var ama iki ay içerisinde, üç ay
içerisinde değil de mümkün olduğunca bir yıla yayılması durumunda çok daha
başarılı olunacağı, dolayısıyla sağlık hizmetlerinin kapasitesinin yeterli
olacağı söyleniyor. Bunu anlıyorum. Bununla ilgili olarak da bütün dünya bu
şıkkı kabul ederek tedbirler uyguluyor yani dünyadaki sağlık kapasitesinin,
ülkelerdeki sağlık kapasitesinin yetmesine göre virüsün bulaşmasını,
yayılmasını sağlamaya çalışıyor en azından. Bu tamam, bizim ülkemiz de bunu
yapmaya çalışıyor. Eleştireceğimiz taraflar vardır muhakkak ki ama şöyle bir
durum var değerli arkadaşlar: Şimdi, Türkiye, işsizi çok fazla olan bir ülke;
resmî rakamlara göre, TÜİK rakamlarına göre 5 milyona yakın işsizimiz var.
Biliyoruz ki bu 8 milyon civarında bir rakam, en azından 8 milyon işsizimiz
var. Borçlanmamız aşırı vaziyette, rezervlerimiz çok sıkıntılı, rezervlerimiz
de çok düşük vaziyette. Biz ekonomik bir krizde yakalandık bu corona virüsüne.
Yani Amerika’nın, İngiltere’nin, Almanya’nın biraz önce söylediğim tedbiri
almasında bir anormallik yok. Onlar dışarıdan sisteme para akıtarak, para
basarak, virüs nedeniyle zarar gören işletmeleri ve vatandaşlarını doğrudan
gelirle destekleyerek ekonomik etkilerini, kültürel etkilerini, sosyal
etkilerini izole etmeye çalışıyorlar. Önemli ölçüde de bunlarda başarılı
olabilirler fakat biz, Türkiye olarak zaten bir ekonomik krizde yakalandığımız
için sıkıntılarımız var. Bizim, sisteme para şırınga etmemiz, şırınga değil de
burada tabii çok daha farklı, boca etmemiz mümkün değil çünkü Amerika’da,
Almanya’da sisteme para boca ediliyor, bizim böyle yapmamız mümkün değil. O
zaman da bizim, bu tedbirleri burada daha farklı bir şekilde ele almamız,
düşünmemiz, tartışmamız lazım. Bizim para basmamız tabii ki belli bir yere
kadar mümkün ama bunun ölçüsü ne olacak? Bizim dışarıdan borç almamız nereye
kadar mümkün olacak? Nereye kadar vatandaşlarımıza bu imkânları sağlayabiliriz,
nasıl sağlarız? Bu konuların Türkiye Büyük Millet Meclisi tarafından
konuşulması, değerlendirilmesi lazım, bilmiyoruz. Eğer bu tedbirler alınmazsa
Türkiye’de büyük bir sıkıntı olacak, ancak bu tedbirlerin alınması durumunda ve
bunun üç ay ve daha sonrasına kalması, uzaması durumunda da Türkiye büyük bir
sıkıntıyla karşı karşıya kalacak. “Beka sorunu” dediğimiz sorun burada ortaya
çıkacak, bunu görmemiz lazım. Bunlar Türkiye’de doğru dürüst konuşulan konular
değil maalesef, nedense konuşulmuyor ama konuşulması gereken yer burasıdır,
Türkiye Büyük Millet Meclisidir, milletin meclisidir ancak bunlar konuşulmuyor.
Bunları hep beraber konuşmamız lazım, tartışmamız lazım. 
Değerli
arkadaşlar, bu ikinci bölümde de çok önemli konular var. Mesela, son maddeydi,
20’nci maddeydi, KGF’yi, daha önce 35 öngörülmüşken 50’ye çıkardık. Şimdi
sorarım ben: Neden 50’ye çıkardık? Kime soracağımı da bilmiyorum. Şimdi burada
yürütme erkinin bir temsilcisi yok. Teklif veren arkadaşımız 35 olarak vermiş, şimdi
de 50’ye çıkarıldı. Neden 50’ye çıkarıldı KGF? Yani esnafın desteklenmesiyle
ilgili olarak Kredi Garanti Fonu, İşsizlik Sigortası Fonu’ndan alınacak
parayla 50’ye çıkarılıyor. Neden çıkarılıyor? Yetecek mi, yetmeyecek mi,
kimlere verilecek? Bunlarla ilgili hiçbir bilgimiz yok çünkü burada yürütme
erkinin temsilcisi de yok. Böyle bir ortamda, bakın, ekonomik krize yakalandık
ama siyasi bir krize de yakalandık. Şurada, şu milletin temsilcileri, milletin
vekilleri yürütme erkiyle beraber durumu görüşemiyor, tartışamıyor. (CHP
sıralarından alkışlar) Burada bir bakan yoksa bunları kime anlatacağız? Siyasi
sorumluluğu yoksa -bakan da olsa siyasi sorumluluğu yok, seçilmiş değil- kime
anlatacağız, kiminle tartışacağız? Bakın, kendi kendimize konuşuyoruz. Ancak
bu, aynı zamanda siyasi bir krizdir, bu tarafını da görmemiz lazım. Gerçekten
böyle. 
Diğer
bir konu, 5510 sayılı Sosyal Sigortalar ve Genel Sağlık Sigortası Kanunu var,
bunda da önemli bir değişiklik yapılıyor. 
(Mikrofon
otomatik cihaz tarafından kapatıldı) 
BAŞKAN
– Buyurun, toparlayın. 
BÜLENT
KUŞOĞLU (Devamla) – Teşekkür ederim Sayın Başkanım. 
Geçen
yıla kadar -üç senedir- işletmedeki işçi başına, çalışan başına 150 lira olarak
uygulanan teşvik şimdi 75 lira olarak uygulanacak. Baktım, bu durum değişmiş.
75 lira çok yetersiz kalacak çünkü 150 lira yetersiz kaldı -ilgili maddede
anlatırım- kapanan işletme sayısında fazlalık var. Böyle bir durumda -çalışan
sayısında azalma var- 150 liralık tedbir yetmemiş, biz 75 liraya düşürüyoruz.
Bunun yeterli olacağını düşünmemiz, ummamız mümkün değil. 
Bunları
konuşmadan, tartışmadan bu Meclisin görevini yapması mümkün değildir değerli
arkadaşlarım.
Tabii
burada bunu bir normal kanun gibi her yönüyle de görüşmüyoruz, komisyondan da
geldi artık. Ayrıntılarına da burada girmemiz mümkün değil çünkü burada farklı
bir görüşme düzeni var maalesef. Bu şekilde gerçekleri de ortaya çıkarmamız
mümkün değil ama teklifin geri çekilerek komisyona gönderilip tekrar gündeme
alınmasını öneriyorum.
Bu
vesileyle hepinize saygılar sunuyorum, milletimize geçmiş olsun diyorum. (CHP
sıralarından alkışlar)
BAŞKAN
– Gruplar adına yapılan konuşmalar tamamlanmıştır.
Teklifin
ikinci bölümü üzerinde şahsı adına ilk söz, Gaziantep Milletvekili Ali Muhittin
Taşdoğan’a aittir.
Buyurun
Sayın Taşdoğan. (MHP sıralarından alkışlar)
ALİ
MUHİTTİN TAŞDOĞAN (Gaziantep) – Sayın Başkan, sayın milletvekilleri; Genel
Başkanım Sayın Devlet Bahçeli Bey’in “Corona döneminin bir felsefesi, bir
edebiyatı, bir fikrî zemini, sosyal ve siyasal bir iklimi oluşacak, ardından da
beşeriyetin yol haritasını belirleyecektir. Şimdiden her ihtimale karşı
hazırlıklı olmamız, hâkim ve hadim bir iradeyle hareket etmemiz tarihî bir
görevdir.” sözünün kıymetini bütün milletimize tekrar hatırlatmanın faydalı
olacağını belirtmek isteriz.
Dünya
uzun zamandır hiç bu kadar büyük ve ortak bir tehditle karşılaşmamış ve hiçbir
tehdit karşısında ortak bir tavır alıp birleşmemiştir.
Her
millet, her devlet bu salgınla mücadele için neredeyse eş güdüm hâlinde çareler
aramaktadır. Birbirinden habersiz, komşu ülkelerin sorunlarına duyarsız kalıp
gözlerini kapatmış milletler dâhi insanlık ve ahlaki değerlerle sınav
olmaktadır.
Ülkelerin
farklı siyasi ve stratejik bakışları, dünya meselelerine karşı farklı ilgi ve
algıları devam etmekteyken ülkelerine giren virüs salgını neticesinde siyasetin
kaybolmuş dengesi düzelme yolunda, ülkeler arası yardımlaşma ve yakınlaşma
artmaktadır.
Bu
belanın sonucunda birbirini gözetmenin kendini gözetme olduğunu insanlık bir
kez daha anlamış olacaktır. Zira, şanlı tarihimiz insanı yaşatmanın, komşuya
yardımın en kesif ve nadide örnekleriyle doludur. İnsanlığın karşısındaki
salgınla mücadelede ülkelerin eş güdümle hareket etmesi, birlik ve beraberlikle
insanlığın daha büyük kazanımlarının olduğunu anlaması bakımından kıymetli bir
kazanımdır. Bu itibarla günün eleştiri günü değil, birlik, beraberlik günü
olduğunu bir kez daha yenilemek isterim. Burada Hükûmetimizce Bakanlıklarımızın
almasını gerekli gördüğümüz tedbirleri, yapılan hizmetleri üzerimize düşen
sorumluluk bilinciyle takip ediyor ve tavsiyelerde bulunuyoruz. 
Sayın
milletvekilleri, hastanelerin hasta kontrol, işleyiş ve iş akışlarının sağlıklı
olarak devam edebilmesi adına hastaların triyaj ve ilk değerlendirmelerinin
yapılacağı, hastane bahçelerinde oluşturabileceğimiz sahra hastane modellerinin
artık uygulamaya alınması gerekliliğini tekrar vurgulamak isteriz. Yani bu
hastalıktan şüphelenilen kişileri normal hastalarla yan yana getirmemek için,
hastane bahçelerinde kurulacak sahra hastane modellerinde hastayı karşılayıp
önce burada tedavi etmek, mümkünse çadır hastanelerinde izolasyon süresini
takip etme imkânlarını değerlendirmek gerekir. Bunun normal poliklinik
hastalarına ve yatan hastalara bulaş riskini azaltmak veya engellemek açısından
önemli olduğunu belirtmek isterim. 
Sayın
milletvekilleri, 65 yaş ve üzerinde olan hastalarımız ve yaşlılarımız bizim
büyüklerimiz, yakın tarihimizin şahitleri, milletimizin ak saçlıları,
atalarımızdır. Yaşlılarımız bizim en kıymetli değerlerimiz, başımızın üstünde
taşıyacağımız kıymetlerimizdir. Onlara sokağa çıkmayla ilgili getirilen
kısıtlama onları salgından korumak, incitmemek, hasta etmemek için önemli
sayılan tedbir ve güven içindir, yoksa diğer Batılı uygulamalarda görülen
ilgisizlik ve sorumsuzlukla karıştırmamak gerekir.
Mücadelenin
psikolojik boyutuna da vurgu yapmak gerektiği kanaatindeyim. Bu nedenle yüce
milletimizin “Evinde kal Türkiye.” çağrısına uyan mensuplarına hatırlatıyoruz
ki coronavirüs riskinden korunma yöntemlerini öğrenme ve uygulama başlıca
koşuldur. Kaynağı belli olmayan ya da alanında yetkin olmayan kişi ve kurumlar
tarafından sunulan bilgilere kesinlikle itibar etmeyin. Coronavirüs sürecine
ait görüntü, resim, haber ve tartışmalara gereğinden fazla odaklanmayın;
kendinizi olduğunuzdan daha fazla tehlike ya da tehdit altında hissetmenize,
panik olmanıza ve stres tepkilerinizin artmasına neden olabilir. Düzenli
beslenmeye ve sağlıklı yiyecekler tüketmeye özen gösterin. Yeterince dinlenmeye
çalışın, mümkünse bulunduğunuz yerde spor yapın. Bu süreçte yaşadıklarımız
karşısında stres, endişe, kaygı, panik, depresyon ve benzeri gibi duygusal
tepkiler yoğun bir şekilde ortaya çıkabilir. Çevrenizde bu olup bitenleri
anlamak için kendinize zaman verin. Geçmişte yaşadığımız zorlu olayların nasıl
üstesinden geldiğimizi hatırlayın. Kendinize zaman ayırın, ailenizle zaman
geçirin. Duygu ve düşüncelerinizi sevdiklerinizle telefon, e-posta, sosyal
medya ya da internet üzerinden paylaşın. 
(Mikrofon
otomatik cihaz tarafından kapatıldı.)
BAŞKAN
– Buyurun, toparlayın.
ALİ
MUHİTTİN TAŞDOĞAN (Devamla) – Yüce Türk milleti, Genel Başkanımız Devlet
Bahçeli Bey diyor ki: “Geceye sabredene bir gündüz müjdelenmiştir. Zorluklara
metanet ve feragatle katlananlara huzur ve nice güzellik vadedilmiştir. Yokuşun
ardı düzlük, fecaatin sonu ve sonucu mutlaka felah ve ferahtır. Karamsarlığı
semtimizden kovalım, kötümserliği yöremizden uzak tutalım.” 
Türkiye
bu virüs kuşatmasını da yaracaktır. Allah bes bâki hevestir. 
Gaziantep
gibi Gazi Meclisimizi saygıyla selamlarım. (MHP ve AK PARTİ sıralarından
alkışlar)
BAŞKAN
– Şahsı adına ikinci olarak Kocaeli Milletvekili Sayın Lütfü Türkkan
konuşacaktır. (İYİ PARTİ sıralarından alkışlar)
Buyurun
sayın Türkkan.
LÜTFÜ
TÜRKKAN (Kocaeli) – Sayın Başkan, değerli milletvekilleri; görüşeceğimiz
kanunun önüne geçen bir defakto durumla karşı karşıyayız. Coronavirüs bütün
gündemimizi değiştirdi, hayatımızı değiştirdi, önceliklerimizi değiştirdi.
Hatta belki de hepimiz hayatı tekrar sorgulamaya başladık yani bu hayatın
içerisinde unuttuğumuz, farkına varmadığımız birçok şeyin farkına vardık. Yani
bakıyorsunuz, bütün insanların hayatında bir tek şey önemli; evimizde ilk
yaptığımız iş, çocuklarımız aç kalmasın, barınırken herhangi bir ısınma
problemi olmasın, işte, ilaç da varsa… Asgariye indirdik hayatımızla alakalı
bütün ihtiyaçlarımızı. Gerçek hayat belki de bu. Doğa bize bir ders verdi,
“Peşinde bu kadar fazla koştuğunuz hayatın bir de böyle bir tarafı var, dikkat
edin!” diye bizi uyarıyor. 
Ben
burada başka bir şeyi konuşmak istiyorum: Türkiye, tükettiğini üreten bir ülke
değil, en başta gıdada. Yani, bizim, başta, en temel ihtiyacımız un; unun ham
maddesi buğdayın çok önemli bir kısmını ithal ediyoruz. Yağ; tükettiğimizin
üçte 1’ini üretiyoruz, üçte 2’sini ithal ediyoruz. Bu hazinede para
kalmamasıyla da alakalı bir durum değil, borç aldınız, IMF’den para buldunuz
ama bu salgın nedeniyle şu anda dünyadaki limanların çok önemli bir kısmında
liman işçileri çalışmıyor yani gemiler yükleme yapmıyor. Dünyadaki belli başlı
limanların önemli kısmında yüklemeler yapılmıyor yani ithal edeceksiniz,
paranız var ama o ülkeden ithal edecek herhangi bir lojistik imkânınız yok. 
Başka
bir şey daha, dün Rusya karar verdi, bütün gıda maddelerinin ihracatını
yasakladı. Yarın öbür gün buna benzer kararları başka ülkeler de yaparsa ve bu
salgın bir ay, iki ay, üç ay değil, bir yıl sürerse bir yıl sonunda Türkiye’de
insanlar açlıkla mücadele eder. Bu çok uzak bir ihtimal değil. Yani, kötümser
bir tablo çizmek istemiyorum ama böyle bir tehlike hep var. Bunun için, ülkede,
sadece hastalıkla mücadele ederken değil, hastalıktan kurtulup kalanların da
hayatını idame ettirebilmesi için nasıl bir önlem alınıyor? Bu dediğim
meselelerin çözümü yolunda herhangi bir önlem alındı mı, herhangi bir çalışma
yapıldı mı; kamuoyunu bu konuda bilgilendiren yok. Yani, sağ olsun, Sağlık
Bakanımız akşamları çıkıyor bize o günkü vefat haberlerini veriyor, vaka
haberlerini veriyor ama onun dışında, Hükûmetten hiç kimse diğer ülkelerin
liderlerinin yaptığı gibi, diğer ülkelerin liderlerinin yanında bulunan bakanların
ve bürokratların yaptığı gibi bu tip meselelerde, temel meseleler üzerinde
topluma en ufak bir bilgi vermiyor. 
İddia
ediyorum; bu ülkeye üç ay gemi gelmesin, üç ay sonra… Hatırlarsınız -benim
jenerasyonum bilir- Sana yağı kuyrukları vardı, o zaman döviz yok diye Sana
yağı bulunamıyordu, yağ ithal edemiyordu ülke; şimdi, döviziniz olsa bile ithal
edemezseniz aynı şeyler olur, çok daha büyük sıkıntılar olur. O zaman nüfusumuz
50 milyondu, şimdi 82-83 milyon. 
Bir
de bir şey daha var: Paramız kalmadı arkadaşlar ya, diğer konuşmacı arkadaşlara
da bakıyorum, burada bir sürü önlemden bahsediyorlar, bunların hepsi yapılması
gerekli olan şeyler de bir meseleyi atlıyorlar; Türkiye hazinesi paraları
harcadı. Yani Sayın Adalet ve Kalkınma Partisi iktidarına söylüyorum: Paraları
yediniz, yediniz ya, 5 müteahhide attınız, Suriyelilere attınız, siyaseti
finanse ettiniz; hazinede bir kuruş para kalmadı. Şimdi, corona virüsüne teslim
olduk. Hazinede paramız yok, belki IMF coronavirüsün görüldüğü ülkelere para yardımı
yapar diye IMF’ye bakıyoruz. Bu hâle gelinmemesi için biz sizi çok uyardık. 
Hatırlayın,
fazla değil iki ay evvel, ben bu kürsüde “40 milyar dolar harcadınız
Suriyelilere, günah değil mi? Bu ülkenin insanlarının daha çok ihtiyacı var.”
dediğimde “Bir 40 milyar dolar daha harcarız, ne olur?” dediniz. Ben de diyorum
ki: Gelin, şimdi bu 40 milyar doları bu ülkenin insanına harcayın. Bırakın
Suriyelileri, Türkiye’nin insanına bu 40 milyar doları harcayın. (İYİ PARTİ ve
CHP sıralarından alkışlar)
Hani,
Kanal İstanbul için “Biz onu bir elimizin hareketiyle buluruz.” dediğiniz 75
milyar dolar vardı ya, iki hareket daha yapın, 75 milyar dolar daha getirin, bu
ülkenin insanına harcayın. Bu ülkenin insanı, şimdi, eve kapanmış kara kara
düşünüyor: “Yarın öbür gün işe gidemezsem ne yaparım?” 
Sokağa
çıkma yasağı koyun, ben diyorum en başta, sokağa çıkma yasağı koyun; enterne
edin insanları, izole edin. Ama sokağa çıkmayan adam ne yiyecek arkadaş? Sosyal
devlet onun kapısına ekmeğini nasıl götürüp bırakacak, aşını bırakacak,
giyimini bırakacak, elektriğini ödeyecek?
(Mikrofon
otomatik cihaz tarafından kapatıldı) 
LÜTFÜ
TÜRKKAN (Devamla) - Çok özür diliyorum Başkanım, hemen kesiyorum. 
BAŞKAN
- Buyurun, toparlayın.
LÜTFÜ
TÜRKKAN (Devamla) - Bunun için bir maddi kaynağa ihtiyaç var, bu maddi kaynağı
hovardalar gibi harcadınız, perişan ettiniz; Türkiye'nin hazinesini
boşalttınız, zerzebil bıraktınız. Emin olun bu günah sizi takip edecek,
göreceksiniz. Gelecek nesiller diyecek ki: “Siz bizim atamızı, dedemizi aç
bıraktınız, paraları yandaşlara yedirdiniz, sizler yediniz, Esad’ı devirmek
için Suriyelilere harcadınız.” Bu hesabı hem tarih önünde hem millet önünde hem
kıyamette mutlaka vereceksiniz.
Saygılar
sunuyorum. (İYİ PARTİ ve CHP sıralarından alkışlar)
MEHMET
MUŞ (İstanbul) – Sayın Başkan…
BAŞKAN
– Buyurun Sayın Muş.
CEMAL
ENGİNYURT (Ordu) – Buna çok sert cevap vermen lazım, sert, çok sert olsun.
V.- AÇIKLAMALAR (Devam)
31.- İstanbul Milletvekili Mehmet Muş’un, Kocaeli
Milletvekili Lütfü Türkkan’ın görüşülmekte olan 196 sıra sayılı Kanun
Teklifi’nin ikinci bölümü üzerinde şahsı adına yaptığı konuşmasındaki bazı
ifadelerine ilişkin açıklaması
MEHMET
MUŞ (İstanbul) – Sayın Başkan, Sayın Türkkan’ı dinledim, ekonomiye yaklaşım
konusunda çeşitli eleştirileri oldu fakat hazineye yönelik de bazı eleştirileri
oldu. Burada kullanılan “boşaltmak” ifadesini sanki “cebimize indirmek” gibi
bir ima olarak anlıyoruz biz. Böyle bir şey olması söz konusu değil. Ben yandaş
falan da tanımam. 
Ülkelerin
borçlarını millî gelirine oranlayarak ölçersiniz. Bu dönemlerde, özellikle
iktidarda olduğumuz bu süreç içerisinde Türkiye'nin döviz borcunu daha çok
TL’ye çevirdik ve borçların millî gelire oranı şu an yüzde 30 seviyelerindedir
yani bu oran -geldiğimizde 2 katı gibi bir orandı, daha da fazlaydı- buralara
inmiştir. Dolayısıyla, bu bilgiyi kamuoyuyla paylaşmak istedim.
Teşekkür
ederim.
BAŞKAN
– Teşekkür ederim.
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Denizli Milletvekili Nilgün Ök ile 46
Milletvekilinin Bazı Kanunlarda Değişiklik Yapılmasına Dair Kanun Teklifi
(2/2633) ile Plan ve Bütçe Komisyonu Raporu (S. Sayısı: 196) (Devam)
BAŞKAN
– İkinci bölüm üzerindeki görüşmeler tamamlanmıştır.
Birleşime
beş dakika ara veriyorum.
Kapanma Saati: 17.34
İKİNCİ OTURUM
Açılma Saati: 17.51
BAŞKAN: Başkan Vekili Celal ADAN
KÂTİP ÜYELER: İshak GAZEL (Kütahya), Bayram ÖZÇELİK
(Burdur)
-----0-----
BAŞKAN
– Sayın milletvekilleri, Türkiye Büyük Millet Meclisinin 72’nci Birleşiminin
İkinci Oturumunu açıyorum.
Birleşime
on dakika ara veriyorum.
Kapanma Saati: 17.52
ÜÇÜNCÜ OTURUM
Açılma Saati: 18.25
BAŞKAN: Başkan Vekili Celal ADAN
KÂTİP ÜYELER: İshak GAZEL (Kütahya), Bayram ÖZÇELİK
(Burdur)
-----0-----
BAŞKAN
– Sayın milletvekilleri, Türkiye Büyük Millet Meclisinin 72’nci Birleşiminin
Üçüncü Oturumunu açıyorum.
196
sıra sayılı Kanun Teklifi’nin görüşmelerine devam ediyoruz.
Komisyon
yerinde.
Şimdi,
ikinci bölümde yer alan maddeleri, varsa o maddeler üzerinde önerge işlemlerini
yaptıktan sonra ayrı ayrı oylarınıza sunacağım.
21’inci
madde üzerinde 3 önerge vardır; ilk okutacağım 2 önerge aynı mahiyettedir, bu
önergeleri birlikte işleme alacağım. 
Okutuyorum:
Türkiye Büyük Millet Meclisi Başkanlığına
Görüşülmekte
olan 196 sıra sayılı Kanun Teklifi’nin 21’inci maddesinin kanun teklifi
metninden çıkarılmasını arz ve teklif ederiz. 
 Dirayet
Dilan Taşdemir Gülüstan Kılıç Koçyiğit Murat Çepni
 Ağrı Muş İzmir
 Şevin
Coşkun Oya Ersoy Abdullah Koç
 Muş İstanbul Ağrı
Aynı
mahiyetteki diğer önergenin imza sahipleri:
 Gamze
Taşcıer Müzeyyen Şevkin Emine Gülizar Emecan
 Ankara Adana İstanbul
 Cavit
Arı Saliha Sera Kadıgil Sütlü Alpay Antmen
 Antalya İstanbul Mersin
BAŞKAN
– Komisyon aynı mahiyetteki önergelere katılıyor mu?
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Katılamıyoruz Sayın Başkan.
BAŞKAN
– Aynı mahiyetteki önergeler hakkında söz isteyen, Mersin Milletvekili Alpay
Antmen.
Buyurun
Sayın Antmen. (CHP sıralarından alkışlar)
ALPAY
ANTMEN (Mersin) – Teşekkür ederim Sayın Başkan.
Sayın
Başkan, değerli milletvekilleri; ülke olarak, tıpkı dünyada olduğu gibi, çok
zor bir dönemden geçiyoruz. Bu zor dönemde elbette en hızlı ve gerekli
tedbirlerin alınması gerekiyor. Sağlık hayatında, sosyal hayatta, ekonomik
hayatta alınması gereken ve alınan tedbirlerin mutlaka vatandaşın lehine olması
gerekiyor ancak açıklanan ekonomik pakette maalesef halkın değil, sadece
patronların kurtarıldığını izledik. Umarız iktidar bir an önce bu yanlışından
döner ve bu kriz en az hasarlı bir şekilde atlatılır. 
Buradan
coronavirüs nedeniyle hayatını kaybeden yurttaşlarımıza Allah’tan rahmet,
tedavi gören vatandaşlarımıza acil şifalar diliyorum.
Değerli
milletvekilleri, keşke bugün burada esnafımızın ekonomik sorunlarını
konuşsaydık; keşke çalışanlarımızın ekonomik koşullarını iyileştirmeyi konuşsaydık;
avukatların, serbest mali müşavirlerin, diğer serbest meslek erbaplarının
ekonomik durumlarını iyileştirmeyi görüşseydik; kargocuları, AVM çalışanlarını,
PTT çalışanlarını corona virüsünden nasıl koruyacağımızı konuşsaydık ve
önlemlerini alsaydık ama biz burada bir torba yasayı görüşüyoruz. 
Ben,
şimdi size teklifin 21’inci maddesiyle ilgili görüşlerimizi anlatmak istiyorum.
Bakın, bu maddede derneklerin üye kabul ve üye bildirimleriyle ilgili işlemlere
değişiklik getirilmek isteniyor. 
Şimdi
burada dikkatinizi çekmek istiyorum. 2018 yılında, o zamanki adı İçişleri
Bakanlığı Dernekler Dairesiydi sonradan Sivil Toplumla İlişkiler Genel
Müdürlüğü adını aldı, bu daire tüm derneklere yazı gönderdi. O yazıda “2019
Mayıs ayına kadar DERBİS -yani Dernekler Bilgi Sistemi- üzerinden tüm üyelerin
T.C. kimlik, adres ve kayıt anında tutulan tüm bilgileri sisteme kaydedilsin.”
dediler. Eğer kaydedilmezse otomatikman kaydedilmeyen tüm üyelerin
üyeliklerinin düşürülmüş sayılacağını da aynı yasada derneklere ilettiler. 
Şimdi,
siz, bugün yeniden bu konuyu kanunla Meclisin gündemine getiriyorsunuz. Bundan
zaten iki yıl önce derneklere göndermiş olduğunuz yazıda bahsetmiştiniz yani
yönetmelikle yapılabilecek bir değişiklik için şu an kanun çıkarmaya ne gerek
var? Bunu kanun değişikliğiyle yapacaktınız madem neden iki yıl önce
yönetmelikte konuyla ilgili değişikliğe gittiniz? Değerli milletvekilleri,
çünkü o zaman sadece dernek yöneticilerinin kimlik bilgilerinin Bakanlığa
verilmesi zorunluyken bu düzenleme, tüm dernek üyelerinin kimlik bilgilerinin
otuz gün içinde Bakanlığa verilmesini öngörüyor. 
Değerli
milletvekilleri, işin esası, bu bir “fişleme” yasasıdır yani bu yasa
“Yönetmelikte fişleyemedik, kanunla fişleriz.” demektir. Bu teklifin,
Anayasa’nın temel hakları düzenleyen 13’üncü maddesine, örgütlenme ve ifade
özgürlüğü ile Kişisel Verilerin Korunması Kanunu’na aykırı olduğunu bilmeniz
gerekiyor, bilmiyorsanız bu büyük bir ayıp ancak bu teklifin Anayasa’ya ve
tarafı olduğumuz uluslararası sözleşmelere aykırı olduğunu bilerek bunu
getiriyorsanız ve el kaldıracaksanız bu çok daha büyük bir ayıp olacak değerli
milletvekilleri.
Bakın,
bu teklif yemin ettiğiniz, yemin ettiğimiz Anayasa’ya aykırı bir teklif. Ne
demiştik? Hepimiz bu kürsüde yemin ettik, dedik ki: “Anayasa’ya bağlı
kalacağıma namusum ve şerefim üzerine ant içerim.” Gerisi sizlere kalmış
değerli milletvekilleri.
Sayın
milletvekilleri, normalde dernekler üye kabulünü kendi tüzük ve kuralları,
Anayasa’nın da verdiği haklar üzerinden yapar; şimdi ise bu teklifle tüm üyeler
valinin onayına gönderilecek yani valilik kimin hangi derneğe üye olacağını ya
da olmayacağını belirleyebilecek. Eğer bir şey arz ediyorsanız onun reddi de
söz konusu olabilir. O zaman ne anlamı var sivil toplum kuruluşu olmanın? Açın
bakın demokratik kitle örgütü nedir diye, dünyada nasıl diye; bilmiyorsanız
öğrenin, öğrenmenin ayıbı yok. Bu teklifle derneklerimiz dernek olmaktan
çıkıyor. O zaman kapatalım bütün dernekleri, nasıl olsa kimin üye olup
olmayacağına vali karar verecek, gidelim bir valilik derneği kuralım, tüm
dernek üyeleri valilik derneği üyesi sayılsın olsun bitsin. Anayasa’yı ve
Anayasa üzerine ettiğimiz yemini hatırlamamız gerekiyor.
Değerli
milletvekilleri, inşallah bu coronavirüs tehlikesi geçecek ama bugünler
geçtikten sonra esnafımız, çalışanımız, serbest meslek erbabı, avukatlar, mali
müşavirler ve emekleriyle çalışan birçok kesim bundan çok büyük ekonomik zarar
görecek. İşte, biz şimdiden bu ekonomik tedbirleri de almak zorundayız diyor,
tüm Büyük Millet Meclisimizi saygıyla selamlıyorum.
Teşekkür
ederim. (CHP sıralarından alkışlar)
BAŞKAN
– Aynı mahiyetteki önergeler hakkında söz isteyen, Ağrı Milletvekili Abdullah
Koç.
Buyurun
Sayın Koç. (HDP sıralarından alkışlar)
ABDULLAH
KOÇ (Ağrı) – Sayın Başkan, değerli milletvekilleri; şimdi coronavirüs salgını
nedeniyle deniliyor ki “Türkiye evde kal.” Ya, tamam da “Evde kal.” da evde ne
bıraktınız, evde ne var peki? Evde yoksulluk var; evdeki tencere kaynamıyor,
binlerce işsiz var. Peki, siz ne hakla bu halka “Evde kal.” diyorsunuz? Hangi
hakla bunu söylüyorsunuz? Bu ülkeyi soyup soğana çevirdiniz, bu halka “Evde
kal.” diyorsunuz. Milyonlarca işsiz insan var, milyonlarca. Kendi evine bir
ekmek parası götüremeyecek, bir ekmek götüremeyecek milyonlarca insan var. Siz
bu insanlara “Evde kal.” diyorsunuz. Bakın, öncelikle halkın zorunlu
ihtiyaçlarını gidermeden böyle bir talepte bulunmak insan haklarına büyük bir
aykırılıktır. Böyle bir şey olamaz. Bu halkı açlığa mahkûm ediyorsunuz. 
Değerli
arkadaşlar, coronavirüs salgını inanılmaz boyutlara geldi. Bakın, Dünya Sağlık
Örgütü Genel Direktörü Doktor Tedros Adhanom ne diyor biliyor musunuz? Diyor
ki: “Bu salgını yenebilmenin tek yolu dayanışmadır, dayanışmadır,
dayanışmadır.” Peki, başka ne diyor? “Bu, insanlığa karşı görünmez bir düşmandır,
dayanışmayla ancak yenebilirsiniz.” diyor. 
Değerli
arkadaşlar, insanlığa karşı görünmez olan bu virüse karşı dayanışmayla mücadele
edilmesi gerekirken AKP Hükûmeti yine Kürt düşmanlığına başladı, yine bir Kürt
düşmanlığıyla ortaya çıktı. HDP’ye ait olan belediyelere yine kayyumlar atadı.
Bu barbarlık ve hukuk tanımazlık, bu iktidarın sıkıştığı dönemlerde sığındığı
bir liman hâline geldi. Bu iktidar, virüsten daha çok bu halktan, HDP’den
korkar hâle geldi ve HDP’den korkuyor değerli arkadaşlar. Sağlık sistemine,
topluma, emekliye, işçiye, köylüye yönelik ekonomik paket tedbirleri alması
gerektiği yerde, durumu fırsata çevirip Kürt düşmanlığı yaparak, belediyelere
kayyum atayarak yalan yanlış iddialarla halkın iradesini gasbetmekle meşgul.
Bakın, bu tablo tesadüf mü sizce? 
Bakın
değerli arkadaşlar, mazbataları iptal edilen belediyeler: Bağlar, Tuşba,
Edremit, Çaldıran, Tekman ve Dağpınar beldesi. Bu da tesadüf mü sizce? Bakın,
Diyarbakır Büyükşehir, Mardin Büyükşehir, Van Büyükşehir Belediyelerine el konuldu.
Bu da mı tesadüf sizce? Bakın, Batman, Hakkâri illerimizin belediyelerine el
konuldu. Bu da mı tesadüf sizce? Güroymak, Bismil, Eğil, Ergani, Hazro,
Kayapınar, Kocaköy, Kulp, Lice, Silvan, Sur, Yenişehir, Karayazı, Yüksekova,
Derik, Kızıltepe, Mazıdağı, Nusaybin, Savur, Bulanık, Varto, Cizre, İdil,
Suruç, Başkale, Erciş, İpekyolu, Muradiye, Özalp, Saray ilçelerine de el koydu
bu iktidar. Bu da mı sizce normal bir durum?
Bakın,
İkiköprü, Akpazar, Halfeli, Erentepe, Gökçebağ beldelerine el koydu bu iktidar.
Bu da mı sizce tesadüf? Tesadüf değil değerli arkadaşlar. Bu, Kürt
düşmanlığıdır, Kürt düşmanlığının başka bir anlatımıdır, başka bir
uygulamasıdır; bu da nettir değerli arkadaşlar. Biz bunu kesinlikle burada
kabul etmiyoruz, kabul etmeyeceğimizi belirtiyoruz. Bu halk size boyun
eğmeyecek, bunu da bu şekilde bilin, bunu, net bir şekilde, bütün halkımızın
huzurunda sizlere sesleniyoruz.
Değerli
arkadaşlar, bu hukuksuzlukların yanında, bu teklifle, yine halkın örgütlenme
şekline, halkın örgütlenme özgürlüğüne, halkın derneklere üye olma anlayışına
da şu anda bu AKP Hükûmeti müdahale etmek istiyor. Ne yapıyor? Bütün verileri
İçişleri Bakanlığının havuzuna göndermek istiyor. Ya, biz bu İçişleri
Bakanlığına nasıl güveneceğiz? Hukuksuzlukları her gün bize dayatan bir
Bakanlık. Bir de biz ne yapacağız? Bu bilgileri de bu halkın bilgilerini de bu
şekilde İçişleri Bakanlığına göndereceğiz. Mümkün mü bu? Hukuk ayaklar altında,
“mahkeme” diye bir sistem kalmadı, bırakmadınız. Bir de halkın bütün gizli
bilgilerini de İçişleri Bakanlığına göndereceksiniz ve o halkı fişleteceksiniz.
Biz bunu da kabul etmiyoruz, buna da şiddetle karşı koyacağız ve şiddetle karşı
duracağız. 
Değerli
arkadaşlar, peki, uygulamayla ilgili bir şey söyleyeyim ben size: Bakın,
“Terörle Mücadele Yasası” adı altında yaptıkları bütün operasyonlarda, bütün
soruşturmalarda halka soruluyor, gözaltındaki kişiye soruluyor “Sen hangi
derneğe üyesin, hangi partiye üyesin?” diye. Kanuna aykırı olmasına rağmen
halka bu dayatılıyor. Kaldı ki bu kanun geçtiği zaman da kim bilir bu halka
neler dayatılacak. Bu nedenle değerli arkadaşlar, biz bu hukuksuzlukları
kesinlikle kabul etmiyoruz, karşı da duracağız.
Bak,
virüs salgınıyla bu halk mücadele ediyor, bu halkın bütün ihtiyaçlarını
giderin, bu halktan aldıklarınızı bu halka verin. Bizim size seslendiğimiz
nokta budur.
Hepinizi
saygıyla selamlıyorum. (HDP sıralarından alkışlar) 
BAŞKAN
– Buyurun Sayın Muş.
V.- AÇIKLAMALAR (Devam)
32.- İstanbul Milletvekili
Mehmet Muş’un, Ağrı Milletvekili Abdullah Koç’un görüşülmekte olan 196
sıra sayılı Kanun Teklifi’nin 21’inci maddesiyle ilgili önerge üzerinde yaptığı
konuşmasındaki bazı ifadelerine ilişkin açıklaması
MEHMET
MUŞ (İstanbul) – Sayın Başkan, hatip konuşmasında “Bu ülkeyi soyup soğana
çevirdiniz.” gibi bir ifade kullanmıştı, bunu kesinlikle kabul etmiyoruz.
Ülkeyi soyup soğana çeviren bir iktidar, iktidar koltuğunda oturamaz, millet
ona gereken dersi verir.
Az
önce de ifade ettik “Kürt düşmanlığı” ifadesi kullanılıyor, böyle bir
düşmanlığımız kesinlikle yok, milletimizin tamamını aynı samimiyetle
kucaklamaktayız. Şunu da söyleyeyim: Milletten yetki alırız, milletin emrine
amade şekilde çalışırız, kimseden çekindiğimiz yok, hele hatip de diyor ya:
“Bizden çekiniyorsunuz”, valla hiç çekindiğimiz falan da yok. Bunu da Genel
Kurulun takdirlerine sunuyorum. (AK PARTİ sıralarından alkışlar)
BAŞKAN
– Buyurun, Sayın Beştaş.
33.- Siirt Milletvekili Meral Danış Beştaş’ın, İstanbul Milletvekili Mehmet Muş’un yaptığı
açıklamasındaki bazı ifadelerine ilişkin açıklaması
MERAL
DANIŞ BEŞTAŞ (Siirt) – Sayın Başkan, teşekkür ediyorum.
Doğrusu,
hatibimiz gerçekleri ifade etti, hatta zaman olmadığı için az söyledi yani
bizim dün itibarıyla 8 belediyemize el konuldu. ‘’Kayyum atandı’’ deme lafı
bile az kalıyor, gasbedildi. Bu soyup soğana çevirme meselesi de, Diyarbakır
Büyükşehir Belediyemiz başta olmak üzere, diğer belediyelerde Sayıştay
raporlarında da ispatlandığı üzere, ne kadar büyük yolsuzlukların olduğunu,
halka hizmet olarak götürülmesi gereken meblağların, paraların nasıl şatafat
için kullanıldığını bütün Türkiye’ye söylüyoruz. “Kürt düşmanı değiliz.”
diyorlar, bunu söylerken biz de çok mutlu olmuyoruz ama düşmanlığı nasıl tarif
edelim. Corona salgını gibi bir belayla bütün dünya uğraşırken, insanlık ailesi
nasıl başa çıkacağım diye gece gündüz yerel yönetimlerle nasıl iş birliği
yaparız diye projeler üretirken, bir gece yarısı, bir sabah ya da mesaiden
sonra gidip belediye başkanlarını göz altına almak, şu anda Batman Belediye Eş
Başkanlarımız için 4 günlük göz altı süresi alınmış, corona tehlikesi var.
Benim vekili olduğum ilde Gökçebağ Belediye Eş Başkanı Serhat Bey, Jandarmada
ifade veriyor ve görüntüleri gösterebilirim size onlarca askerle eve baskın
yapılıyor, herkesin yaşamı tehdit ediliyor yani bu konuda düşmanlığı nasıl başka
türlü ifade edelim, Türkçede böyle bir kavram yok.
Ama
Türkiye halklarına, Türk halkına, diğer herkese şunu söylemek istiyorum: Lütfen
bir an için Batmanlı olun. Bir Didimli, Batmanlı bir vatandaş olsun, bir
Yozgatlı bir an için Diyarbakırlı olsun, bir Kayserili bir an için Mardinli
olsun ve oy verdiği belediye başkanlarının bir sabah ya da bir gece yarısı
elleri kelepçelenerek gözaltına alındığını ve kayyumun belediyeyi karakola
çevirdiğini, lütfen, düşünsün, empati yapsın. 
(Mikrofon
otomatik cihaz tarafından kapatıldı)
BAŞKAN
– Toparlayın. 
MERAL
DANIŞ BEŞTAŞ (Siirt) – Toparlıyorum. 
Buna
“düşmanlık” dışında bir kavram buluyorlarsa biz bunu tartışabiliriz. 
Teşekkür
ediyorum. 
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Denizli Milletvekili Nilgün Ök ile 46
Milletvekilinin Bazı Kanunlarda Değişiklik Yapılmasına Dair Kanun Teklifi
(2/2633) ile Plan ve Bütçe Komisyonu Raporu (S. Sayısı: 196) (Devam)
BAŞKAN
– Aynı mahiyetteki önergeleri oylarınıza sunuyorum: Kabul edenler... Kabul
etmeyenler… Önergeler kabul edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 196 sıra sayılı Kanun Teklifi’nin çerçeve 21’inci maddesinde yer alan
“otuz gün” ibaresinin “kırk beş gün” şeklinde değiştirilmesini, maddeye
“ibaresi eklenmiş” ibaresinden sonra gelmek üzere “,fıkrada yer alan ‘mülkî
idare amirliğine’ ibaresi ‘merkezinin bulunduğu dernekler birimine’ şeklinde”
ibaresinin eklenmesini ve maddede yer alan “fıkrada” ibaresinin madde metninden
çıkarılmasını arz ve teklif ederiz.
 Mehmet
Muş Mehmet Doğan Kubat Bekir Kuvvet Erim
 İstanbul İstanbul Aydın
 Vildan
Yılmaz Gürel Emrullah İşler Asuman Erdoğan 
 Bursa Ankara Ankara

BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Meclisin takdirine bırakıyoruz
Sayın Başkan. 
MEHMET
MUŞ (İstanbul) – Gerekçe…
BAŞKAN
– Önergenin gerekçesini okutuyorum: 
Gerekçe:
Önergeyle
5253 sayılı Kanun’un 23’üncü maddesindeki bildirim yükümlülüğü süresinin otuz
günden kırk beş güne çıkarılması ve maddede yer alan bildirim yükümlülüğünün
dernek merkezinin bulunduğu dernekler birimine yapılması amaçlanmaktadır.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmiştir. 
Kabul
edilen önerge doğrultusunda 21’inci maddeyi oylarınıza sunuyorum: Kabul
edenler... Kabul etmeyenler... Madde kabul edilmiştir. 
22’nci
madde üzerinde 3 önerge vardır. İlk okutacağım 2 önerge aynı mahiyettedir, bu
önergeleri birlikte işleme alacağım. 
Türkiye Büyük Millet Meclisi Başkanlığına
Görüşülmekte
olan 196 sıra sayılı Kanun Teklifi’nin 22’nci maddesinin kanun teklifinden
çıkarılmasını arz ve teklif ederiz. 
 Dirayet
Dilan Taşdemir Murat Çepni Oya Ersoy 
 Ağrı İzmir İstanbul

 Gülüstan
Kılıç Koçyiğit Şevin Coşkun Nuran İmir 
 Muş Muş Şırnak

Aynı
mahiyetteki diğer önergenin imza sahipleri:
 Ayhan
Erel Ümit Dikbayır Ümit Beyaz
 Aksaray Sakarya İstanbul
 Enez
Kaplan Yasin Öztürk
 Tekirdağ Denizli
BAŞKAN
– Komisyon aynı mahiyetteki önergelere katılıyor mu?
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Katılamıyoruz Sayın Başkan.
BAŞKAN
– Önerge hakkında konuşmak isteyen, Şırnak Milletvekili Nuran İmir.
Buyurun
Sayın İmir. (HDP sıralarından alkışlar)
NURAN
İMİR (Şırnak) – Teşekkür ediyorum Sayın Başkan.
Genel
Kurulu saygıyla selamlıyorum.
AKP,
bu torba yasalarla yapılan her kanun değişikliğiyle yurttaşların temel hak ve
özgürlüklerini kısıtlamaktadır. Sarayın yetki alanları genişlemekte, devletin
bütün kurumlarını tekelleştiren iktidar artık sivil toplum kuruluşlarını da
gözetim ve denetim altına alarak muhalif tek bir ses bırakmamaktadır. Söz
konusu maddeler, açık bir şekilde, en temel anayasal haklardan biri olan
örgütlenme özgürlüğünü ve buna bağlı olarak da ifade özgürlüğünü kısıtlamaya
yöneliktir. Dernekler, kuruluşlarında dahi valilikten izin alarak değil sadece
bildirimde bulunurken, dernek üyelerinin kişisel verilerini elektronik ortama
aktarma zorunluluğu özel hayatın gizliliğini ihlal eder. Dernekler Kanunu’nun
9’uncu maddesine göre “Derneklerde iç denetim esastır.” İnsan Hakları Derneğine
göre bireylerin dernek kurma özgürlüğü, hukukta, derneğin kendi iç düzenini,
üyelik hak ve yükümlülüklerini ve etkinlik alanını belirleme serbestliğiyle
tanımlanmaktadır.
Değerli
milletvekilleri, bugün insanlığın sağlığını tehlikeye atan bir salgınla karşı
karşıyayız. AKP, bu insanlık dramını dahi fırsata çevirme peşinde. Kendi
başarısızlığını halkın iradesi olan HDP’ye saldırarak örtmeye çalışmaktadır.
Her seferinde ülke olarak ortaya çıkan kriz karşısında “Nasıl çözeriz?”in
üzerine yoğunlaşırken, çabalarken AKP iktidarı demokratik yollarla mücadele
edemediği HDP’nin kazanımlarını nasıl ortadan kaldıracağının derdine düşüyor.
Evet, iktidar bu kez corona virüsünü fırsata çevirip, dün 8 belediyemize kayyum
virüsünü atamıştır. Bir kez daha söylüyoruz: Bu, halkın iradesinin
gasbedilmesidir, bu bir halkın seçmenine de seçilmişine de tahammül etmemektir,
bu demokratik yollarla yenemediğin partiye darbe yapmaktır.
HDP’li
olsun olmasın, herkes kayyum zihniyetine karşı çıkmalıdır. Herkes açısından bu
bir demokrasi sınavıdır. Halkımız, kayyumları asla tasvip etmedi. Bunu en son
yapılan yerel seçimlerde de gördük. Bu ne vicdansızlıktır, bu ne şuursuzluktur!
Arkadaşlar,
AKP polis zırhıyla saldırıyor ve zorbalık yapıyor, düşman hukuku işletiyor.
Bunu asla kabul etmeyiz, etmeyeceğiz. İnanın, en büyük hastalık ülkenin
başındaki iktidarın kendisindedir. Darbe olur HDP’ye saldırırsınız, OHAL olur
HDP’ye saldırırsınız, ekonomik kriz olur HDP’ye saldırırsınız, deprem olur
HDP’ye saldırırsınız, salgın olur yine HDP’ye saldırırsınız! Çok korkuyorsunuz,
HDP sizin iktidarınızın alternatifini oluşturuyor. HDP, bu ülkenin güvenceli
sigortasıdır, HDP rant düzeninize son verecektir ve toplumu kemirmeniz son
bulacaktır. 
AKP
iktidarının testini koymak için herhangi bir kite ihtiyaç yoktur. Direkt olarak
bu zihniyet aslında karantinaya alınmalıdır. Ancak, on dört gün yetmez. Bu
zihniyet bir bütün tedavi edilmelidir. Çünkü, uygulamalarıyla topluma ciddi
zararlar vermektedirler, toplumda derin yaralar açmaktadırlar. AKP rejimi,
Türkiye halkları açısından en büyük tehlike salgınıdır. Yıllardır kendisiyle
çelişen, toplumu yavaş yavaş kemiren bir virüs gibidir. Corona virüsünden
korunmak için nasıl hijyen çok önemliyse, AKP’den kurtulmak için de demokrasi o
kadar önemlidir. 
SALİH
CORA (Trabzon) – Ayıp ya!
NURAN
İMİR (Devamla) – Kolonya ve dezenfekteyle bu virüs geçmiyor ne yazık ki!
SALİH
CORA (Trabzon) – Virüs sensin!
NURAN
İMİR (Devamla) – Bu siyasi virüsün tek çözümü birlikte hareket etmek, direnmek,
mücadele etmektir. 
RECEP
ÖZEL (Isparta) – Hadi oradan!
NURAN
İMİR (Devamla) – Biz direnmekten vazgeçmeyeceğiz. Seçim olsa da o sandıklarda
yine sizi gömeceğiz. Yine sizi gömeceğiz! Yine sizi gömeceğiz! 
SALİH
CORA (Trabzon) – Hadi oradan! 
NURAN
İMİR (Devamla) – Ve buradan bütün halkımıza, bütün halkımıza çağrımızdır:
Virüse karşı tedbirinizi alın, evinizden çıkmayın ancak AKP’ye karşı da
örgütlenin, birleşin, direnin diyorum. 
Saygılar
sunuyorum. (HDP sıralarından alkışlar)
RECEP
ÖZEL (Isparta) – Hadi oradan!
RAMAZAN
CAN (Kırıkkale) – Sayın Başkan…
BAŞKAN
– Buyurun, yerinizden söz vereyim.
V.- AÇIKLAMALAR (Devam)
34.- Kırıkkale
Milletvekili Ramazan Can’ın, Şırnak Milletvekili Nuran İmir’in görüşülmekte olan 196 sıra sayılı Kanun Teklifi’nin 22’nci
maddesiyle ilgili önerge üzerinde yaptığı konuşmasındaki benzetmeyi
reddettiklerine ilişkin açıklaması
RAMAZAN
CAN (Kırıkkale) – Sayın Başkanım, hatip “virüs” ile AK PARTİ’yi benzetmiştir.
Bu talihsiz bir benzetmedir. Kem söz sahibinindir. Bunu şiddetle reddediyoruz.
(AK PARTİ sıralarından alkışlar) 
BAŞKAN
– Teşekkür ederim. 
Önergeler
hakkında…
MERAL
DANIŞ BEŞTAŞ (Siirt) – Sayın Başkan…
RECEP
ÖZEL (Isparta) – Bir şey demedi ki ya Ramazan! Daha önce senin dediğini demedi.
MERAL
DANIŞ BEŞTAŞ (Siirt) – Niye virüs olduğunu söyleyeceğim.
BAŞKAN
– Sayın Beştaş, buyurun. 
35.- Siirt Milletvekili Meral Danış Beştaş’ın,
Kırıkkale Milletvekili Ramazan Can’ın yaptığı açıklamasındaki bazı ifadelerine
ilişkin açıklaması
MERAL
DANIŞ BEŞTAŞ (Siirt) – Sayın Başkan, teşekkürler. 
Biz,
halk sağlığını da halk iradesini de koruyan bir yerden konuşuyoruz. Salgın
halkın sağlığını tehdit ediyor ama kayyum da halkın iradesini gasbediyor. Bu
nedenle “virüs” benzetmesi oldukça yerindedir diyebiliriz. (HDP sıralarından
alkışlar, AK PARTİ sıralarından “Hadi oradan!” sesleri) 
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Denizli Milletvekili Nilgün Ök ile 46
Milletvekilinin Bazı Kanunlarda Değişiklik Yapılmasına Dair Kanun Teklifi
(2/2633) ile Plan ve Bütçe Komisyonu Raporu (S. Sayısı: 196) (Devam)
BAŞKAN
– Önergeleri hakkında konuşmak isteyen, Denizli Milletvekili Yasın Öztürk. (İYİ
PARTİ ve CHP sıralarından alkışlar) 
YASİN
ÖZTÜRK (Denizli) – Sayın Başkan, değerli milletvekilleri; Bazı Kanunlarda
Değişiklik Yapılmasına Dair Kanun Teklifi’nin, namıdiğer bir torba kanunun
22’nci maddesi üzerine İYİ PARTİ Grubu adına söz almış bulunmaktayım. Genel
Kurulu saygıyla selamlarım. 
Gönül
isterdi ki madde içeriğinde yer alan yenilenebilir enerji kaynaklarının
elektrik enerjisi üretimi amaçlı kullanımı üzerine konuşabilecek bir durumda
olsaydık ama ülke olarak enerjimiz bitti. Şu an tek derdimiz vatandaşımızın
umutlarını yenileyebilmek. Malum virüs, vatandaşımızı da ekonomimizi de
karantina altına aldı. Şu an tek yapmamız gereken ülkemiz için çözüm üretmek.
Bilim adamlarımızın, tıp dünyasının görevi aşı, ilaç ve tedavi yöntemleri
üzerine çalışmak. Buradan bütün sağlık çalışanlarını bir kez daha gönülden
alkışlıyorum. Bizlerin görevi de sağlık açısından önlemleri almak kadar sosyal
ve ekonomik tedbirler üzerine de kararlar almak. Şu aşamada iktidarın
muhalefetten gelen önerileri reddetme lüksü yok. Tek isteğimiz ve dileğimiz
sağlıkla, birlik ve beraberlik içerisinde bu zorluğu da aşmak ve karantina
süreci bittikten sonra vatandaşımızı ekonomik karantinadan kurtarmak, tekrar
sosyal yaşama dahil etmek. 
Vatandaşa
“Evde kal.” diyoruz. Diyoruz ama işsizin bol olduğu ülkemizde evde kalma
lüksüne sahip olmayan çalışanlarımız var. “Evde kal” çağrısına uymak zorunda
olan asgari ücretle çalışan personelin iş yerleri de iznini ücretsize
çeviriyor. Bu aşamada çalışan da mağdur iş veren de mağdur. İş veren vergisini,
kirasını, çalışanının maaşını, sigortasını, elektriğini, suyunu ve doğal gazını
daha birçok gider kalemini düşünmek zorunda ama iş yapamıyor. 
Vergiler
bir süre ertelendi, ötelendi, taksite bağlandı. Karantina sürecinin ne kadar
süreceği belli mi? Belli değil. Çalışanlarını ne kadar süre koruyabilecekler,
çalışamayan nüfusumuz ne kadar artacak, belli değil. Hepimiz elimizi taşın
altına koymalıyız ve sosyal devlet anlayışıyla vatandaşımıza yardımcı
olmalıyız, işte bugünler için bu şart. İnsanı yaşat ki devlet yaşasın. Devleti
yaşatabilmemiz için ise kamu ekonomisinin yeni yönetim stratejisi, tasarruf,
tedbir olmalı ve bugünlerde kamu kaynakları öncelikle sağlık ve yardıma muhtaç
kesim için kullanılmalı. 
Sayın
Başkan, kıymetli milletvekilleri; küçük bir tavsiyem var, başından söyleyeyim.
Belki, yıllardır hac için birikimini yapmış, planını yapmış, beklediği kuradan
bu yıl kutsal topraklara gitme hakkını kazanmış vatandaşlarımızdan tepki
alabilirim ancak hayati bir durum ortada, Coronavirüs denilen bu illet, ilacı,
aşısı bulunsa bile, bir süre daha, sadece ülkemizin değil dünyanın başına dert
olmaya devam edecek, virüs hayatımızdan hemen çıkmayacak. Malum, bu sene, hac
takvimi Diyanet İşleri Başkanlığımız tarafından, 22 Haziran-25 Temmuz 2020
çıkış, 6 Ağustos-2 Eylül dönüş olacak şekilde açıklanmıştır. 2020 hac ön
kayıtları 11 kasım-13 aralık tarihleri arasında yapılmış, kura çekimi
sonrasında kesin kayıt süreci tamamlanarak 83.430 vatandaşımız kutsal
topraklara gitmeye hak kazanmıştır. Diyanet İşleri Başkanlığı coronavirüs
salgınıyla mücadele amacıyla umre ziyaretlerini 27 şubatta askıya almış, aynı
zamanda Suudi Arabistan da umre ziyaretlerini
askıya almıştır. Diyanet İşleri Başkanlığı 15 Mart 2020 tarihinde hac görevi
sırasında görev yapacak sağlık personelinin mülakatını ileri bir tarihe
ertelemiştir. Diyanet İşleri Başkanlığı Hac ve Umre Hizmetleri Genel Müdürlüğü
20 Mart tarihinde hac ödemelerinin ikinci ve üçüncü taksit ödemelerini ikinci
bir duyuruya kadar ertelemiştir. 20 Mart tarihinde Ulaştırma ve Altyapı
Bakanlığı, Sağlık Bakanlığı Bilim Kurulu kararı gereğince Suudi Arabistan’a
olan uçuşları karşılıklı olarak durdurmuştur. Son umre kafilesinden dönen
vatandaşlarımız hâlen karantina altında. 
Geçtiğimiz
yıl hac görevini ifa eden 77 bin vatandaşımızın yaklaşık 40 bini 60 yaş üzeri
vatandaşlarımızdan oluşmakta. Ne yazık ki bu virüsün en fazla etkilediği yaş
grubu 60 yaş üstü. Hacca gitmek, maddi gücü olan ve bu ibadeti yerine
getirebilecek sağlıklı kişiler için Cenab-ı Allah’ın kısmet etmesi hâlinde
tabii ki farz. Cenab-ı Allah Bakara Suresi 196’ncı ayetikerimesinde şöyle
buyurur: “Haccı da umreyi de Allah için tamamlayın. Eğer engellenmiş olursanız
artık size kolay gelen kurbanı gönderin.” Buradaki engelden maksat, ağırlıklı
görüşe göre, hac yapma imkânını ortadan kaldıran veya tehlikeye düşüren
hastalık, yol emniyetinin olmayışı, düşman tehlikesi gibi olumsuzluklardır.
Nitekim ayetin devamında “güvenlikte olduğunuzda” ifadesi de bunu
desteklemektedir. Ancak umre dönüşü coronavirüs vakalarındaki artış dikkate
alınınca da Diyanet İşleri Başkanlığının bugünden radikal bir karar alması
gerekiyor. Gelin bu sene, kurada çıkan hacıların hakkı seneye baki kalmak
kaydıyla hac organizasyonunu iptal edelim. 
Diyanet
İşleri Başkanlığımız, hac ibadetine yardımcı olmak maksadıyla, içinde başta din
görevlisi ve sağlık görevlisi olmak üzere yaklaşık 4.500 personeli, kurum
içinden veya sınavla geçici olarak görevlendirme yapıyor. 
(Mikrofon
otomatik cihaz tarafından kapatıldı)
YASİN
ÖZTÜRK (Devamla) – Sayın Başkanım, tamamlıyorum.
BAŞKAN
– Buyurun toparlayın. 
YASİN
ÖZTÜRK (Devamla) – Kendilerinin harcırahı dışında yol, otel, yemek masrafları
bütçede ciddi bir rakam tutuyor. Diyanet İşleri Başkanlığımız bu organizasyona
ayırdığı bütçeyi ve 2020 bütçesinde kâr amacı gütmeyen kuruluşlara ayırdığı 39
milyon 300 bin liralık bütçeyi Sağlık Bakanlığına aktarsa, bu rakam salgın
dolayısıyla yapılan harcamalara kullanılsa sosyal sorumluluk ve sosyal devlet
anlayışıyla her kesimin takdirini kazanır. Allah’ın resulü, Buhari’den
aktarılan hadisişerifinde “Ameller niyetlere göredir.” buyurmuştur. 
Son
söz olarak diyorum ki bu sene hacca gidemeyen vatandaşlarımızın niyet ve
gayretlerini inşallah Cenab-ı Hak, Hakk’a gitmiş gibi mükafatlandırır.
Genel
Kurulu saygıyla selamlıyorum. (İYİ PARTİ ve CHP sıralarından alkışlar)
BAŞKAN
– Aynı mahiyetteki önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 196 sıra sayılı Bazı Kanunlarda Değişiklik Yapılmasına Dair Kanun
Teklifi’nin 22’nci maddesinin aşağıdaki şekilde düzenlenmesini arz ve teklif
ederiz.
Saygılarımızla.
Madde
22: 5253 sayılı Kanunun 32’nci maddesinin birinci fıkrasının (I) bendinde
bulunan “,23” ibaresi madde metninden çıkarılmış ve fıkraya aşağıdaki bent
ilave edilmiştir.
“s)
23 üncü maddede belirtilen bildirim yükümlülüğünü yerine getirmeyen dernek
yöneticilerine beş yüz Türk Lirası idarî para cezası verilir.
 Gamze
Taşçıer Müzeyyen Şevkin Emine Gülizar Emecan
 Ankara Adana İstanbul
 Cavit
Arı Saliha Sera Kadıgil Sütlü Faruk Sarıaslan
 Antalya İstanbul Nevşehir
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Katılamıyoruz Sayın Başkanım.
BAŞKAN
- Buyurun Sayın Bülbül.
V.- AÇIKLAMALAR (Devam)
36.- Aydın Milletvekili Süleyman Bülbül’ün, Türkiye’de
olduğu gibi Aydın ili Nazilli ilçesinde de yaşanılan koruyucu ekipman
konusundaki problemlerin bir an önce giderilmesi, sağlık personelinin kaderine
terk edilmemesi gerektiğine ilişkin açıklaması
SÜLEYMAN
BÜLBÜL (Aydın) – Sayın Başkan, teşekkür ederim.
Coronavirüs
salgınında mesai kavramı gözetmeden canla başla çalışan sağlık çalışanlarımızın
rolü oldukça önemlidir. Sağlık çalışanlarımızın, kendi sağlıkları da bir o
kadar önemlidir. Aydın’da 300 bin nüfuslu 7 ilçeye hizmet veren yaklaşık 600
sağlık personelinin çalıştığı Nazilli Devlet Hastanesinde maske ve diğer
koruyucu ekipman stokunun sadece iki gün yeteceği, dağıtılacak maskelerden 1
adet verileceği ve tekrar kullanılmak üzere poşette saklanılması istenildiği
iddiaları basına yansımıştır. Sağlık çalışanları “Sayıyla, taneyle kişisel
koruyucu ekipman istemiyoruz, alkış yerine maske istiyoruz.” diyorlar.
Türkiye’de olduğu gibi Aydın Nazilli’de koruyucu ekipman konusunda yaşanan
problemler bir an önce giderilmeli, sağlık personellerimiz kaderine terk edilmemelidir.

Teşekkür
ederim.
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Denizli Milletvekili Nilgün Ök ile 46
Milletvekilinin Bazı Kanunlarda Değişiklik Yapılmasına Dair Kanun Teklifi
(2/2633) ile Plan ve Bütçe Komisyonu Raporu (S. Sayısı: 196) (Devam)
BAŞKAN
– Önerge hakkında konuşmak isteyen, Nevşehir Milletvekili Faruk Sarıaslan. 
Buyurun
Sayın Sarıaslan. (CHP sıralarından alkışlar)
FARUK
SARIASLAN (Nevşehir) – Sayın Başkan, değerli milletvekilleri; hepinizi saygıyla
selamlıyorum. 
Dernekler
Kanunu’nda yapılmak istenen değişiklikle ilgili konuşacağım.
Dernekler
Kanunu’nda yapılmak istenen değişiklik teklifiyle yönetim kurulu, denetim
kurulu ile derneğin diğer organlarına seçilen asil ve yedek üyeleri, üyeliğe
kabul edilenler ile üyeliği sona erenlerin adını, soyadını, doğum tarihini ve
kimlik numarasını otuz gün içinde mülki idare amirliğine bildirmek zorunluluğu
getirilmektedir. 
Teklifin
gerekçesinde de yurttaşların bilgisi dışında derneklere üye yapılması ve
üyelikten çekilenlerin işlemlerinin yapılmaması gibi sorunların yaşandığı
gösterilmektedir. Kanunun bu gerekçesi maddede getirilmek istenen değişikliği
haklı kılmaz çünkü Türk Ceza Kanunu’nda sayılan gerekçelere karşı yeteri kadar
yaptırımlar vardır. Anlaşılıyor ki amaç, örgütlenmenin “Fişleniyorum.”
korkusuyla engellenmesidir. Eğer siz insanların örgütlenmesini doğrudan ya da
dolaylı yollarla engellerseniz illegal örgütlenmenin yolunu açarsınız. Sizlerin
çok kullandığı tabirle merdiven altı örgütlenmeler başlar. 
Örgütlenme
özgürlüğü bireylerin kendi menfaatlerini korumak için kendilerini temsil eden
bir toplu teşekkül oluşturarak bir araya gelmeleri özgürlüğü olarak
tanımlanabilir. Örgütlenme özgürlüğü İnsan Hakları Evrensel Beyannamesi’nin
20’nci maddesinde, Türkiye'nin tarafı olduğu Medeni ve Siyasi Haklara İlişkin
Uluslararası Sözleşme’nin 22’nci maddesinde ve Avrupa İnsan Hakları
Sözleşmesi’nin 11’inci maddesinde koruma altına alınmıştır. Türkiye örgütlenme
özgürlüğüne yer veren tüm bu belgeleri usulüne uygun bir şekilde onaylamış ve
tamamını iç hukukuna aktarmıştır. Anayasa’nın 90’ıncı maddesi doğrultusunda bu
belgeler iç hukukun bir parçası hâline gelmiştir. Avrupa İnsan Hakları
Sözleşmesi’nin 11’inci maddesine ve Anayasa’nın örgütlenme özgürlüğüne ilişkin,
33, 51, 53, 54, 68 ve 69’uncu maddelerine göre örgütlenme özgürlüğünün öznesi
herkestir. Doğrudan ya da dolaylı yollarla bu özgürlüğü engelleyemezsiniz. Bu
konuda, 2007 tarihli Avrupa İnsan Hakları Mahkemesi, Bulgaristan’la ilgili bir
kararında, bir örgütün, devlet tarafından önüne üstesinden gelinmesi zor
koşullar getirilerek ve böylece örgütlenme özgürlüğünü etkili bir şekilde
kullanmasını engellemeyi doğru bulmamış, Bulgaristan devletinin aleyhine karar
vermiştir. Örgütlenme özgürlüğünün demokrasiyle yakından ilişkisi ve bu
bağlamda taşıdığı önem Anayasa Mahkemesi tarafından da kabul edilmiştir.
Mahkemeye göre: “Demokrasilerde, vatandaşların bir araya gelerek ortak amaçlar
izleyebileceği örgütlerin varlığı, sağlıklı bir toplumun önemli bir
bileşenidir. Demokrasilerde böyle bir örgüt, devlet tarafından saygı
gösterilmesi ve korunması gereken temel haklardandır.” denilmektedir.
Anayasa’nın 20’nci maddesinin üçüncü fıkrasında “Kişisel veriler, ancak kanunda
öngörülen hâllerde veya kişinin açık rızasıyla işlenebilir. Kişisel verilerin
korunmasına ilişkin esas ve usuller kanunla düzenlenir.” denilmektedir. Bu
kanun teklifi ayrıca Kişisel Verilerin Korunması Kanunu hükümlerine aykırılık
teşkil etmekte ve çelişki oluşturmaktadır. Kişisel Verilerin Korunması
Kanunu’nun 4’üncü maddesinde düzenlenmiş olan kişisel verilerin işlenmesine
ilişkin genel ilkelerde “Kişisel verilerin işlenmesinin hukuka ve dürüstlük
kurallarına uygun olması; belirli, açık ve meşru amaçlar için işlenmesi;
işlendikleri amaçla bağlantılı, sınırlı ve ölçülü olmak ilkelerine aykırılık
oluşturmamaktadır.” denilmektedir. 
Değerli
milletvekilleri, bilinmelidir ki örgütlenme özgürlüğüyle ilgili bir hukuki
uyuşmazlık söz konusu olduğunda dikkate alınacak standartlar bu uluslararası
sözleşmelerde yer alan veya özellikle Avrupa İnsan Hakları Mahkemesi ya da
İnsan Hakları Komitesi gibi denetim organları tarafından ortaya konulan
standartlardır. Eğer, siz, yukarıda saydığım Avrupa İnsan Hakları Mahkemesi,
Anayasa Mahkemesi kararlarını yokmuş varsayarak bu maddenin geçmesinde ısrar
ederseniz uluslararası alanda devleti zora sokar, ciddi tazminatlar ödersiniz.
Unutmamak gerekir ki korkarak ve korkutarak ülke yönetilmez. 
Sayın
Başkan, değerli milletvekilleri; demokrasi, özgürlüğü yok etme özgürlüğü
değildir; demokrasi, toplumsal barışı güvence altına almak için uzlaşma ve
denge rejimidir diyor, hepinizi saygıyla selamlıyorum. (CHP sıralarından
alkışlar) 
BAŞKAN
– Şimdi önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
22’nci
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir. 
23’üncü
madde üzerinde 4 önerge vardır. İlk okutacağım 3 önerge aynı mahiyettedir, bu
önergeleri birlikte işleme alacağım.
Okutuyorum:

Türkiye Büyük Millet Meclisi Başkanlığına
Görüşülmekte
olan 196 sıra sayılı Kanun Teklifi’nin 23’üncü maddesinin kanun teklifi
metninden çıkarılmasını arz ve teklif ederiz.
 Dirayet
Dilan Taşdemir Gülüstan Kılıç Koçyiğit Oya Ersoy
 Ağrı Muş İstanbul
 Şevin
Coşkun Murat Çepni
 Muş İzmir

Aynı
mahiyetteki diğer önergenin imza sahipleri:
 Gamze
Taşcıer Müzeyyen Şevkin Emine Gülizar Emecan
 Ankara Adana İstanbul
 Saliha
Sera Kadıgil Sütlü Cavit Arı Alpay
Antmen
 İstanbul Antalya Mersin
 Serkan
Topal 
 Hatay

Aynı
mahiyetteki diğer önergenin imza sahipleri:
 Ayhan
Erel Enez Kaplan Ümit Dikbayır
 Aksaray Tekirdağ Sakarya
 Ümit
Beyaz Muhammet Naci Cinisli
 İstanbul Erzurum
BAŞKAN
– Komisyon aynı mahiyetteki önergelere katılıyor mu?
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Katılamıyoruz Sayın Başkan.
BAŞKAN
– Aynı mahiyetteki önergeler hakkında söz isteyen, Hatay Milletvekili Serkan
Topal. 
Buyurun
Sayın Topal. (CHP sıralarından alkışlar) 
SERKAN
TOPAL (Hatay) – Teşekkür ediyorum Sayın Başkan. 
Değerli
milletvekili arkadaşlarım, hepinize saygılarımı sunuyorum.
Öncelikle,
coronavirüs nedeniyle büyük bir özveriyle çalışan bütün emekçi arkadaşlarımıza,
hekim arkadaşlarımıza, sağlık çalışanlarına, belediye çalışanlarına, kamu
görevlilerine ve bütün işçilerimize, vatandaşlarımıza buradan selamlarımı,
saygılarımı sunuyorum; kendilerine kolaylıklar diliyorum. 
Şimdi,
değerli arkadaşlar, coronavirüs 12 Aralıkta yani bundan yaklaşık üç ay on gün
önce Çin’de görüldü. Hükûmet çıktı, dedi ki: “Biz önlem alıyoruz.” Ne tür önlem
aldılar arkadaşlar? Değerli arkadaşlar, sağlık çalışanları –bakın, hepimiz
sosyal medyadan duyuyoruz- inanın, eldiven bulamıyorlar, dezenfektan
bulamıyorlar, maske bulamıyorlar; karaborsaya çıktı. Neden peki? Nasıl? Hangi
önlem?
Bir
de değerli arkadaşlar, 17 bin solunum cihazı var. Şimdi, üç aydır biz neden
solunum cihazı üretemedik? Neden arkadaşlar? Şimdi, geçen burada Bakan çıktı
dedi ki: “Biz 500 bin test kiti sipariş aldık.” Ya, Güney Kore günde 20 bin
test yapıyor, biz daha şu ana kadar toplam 25 bin test yapamadık değerli
arkadaşlar. Nerede önlem, arkadaşlar? 
Değerli
arkadaşlar, hani 500 bin sipariş aldılar ya, biz 500 bin siparişi bırakın… Hani
önce vatan diyorduk, hani önce vatandaş diyorduk; önce vatandaş, değerli
arkadaşlar. 
Değerli
arkadaşlar, şimdi, bir sorunu özellikle dile getirmek istiyorum. Şu an bizi
izliyorlar, yurt dışında gerçekten mağdur olan ve şu anda ciddi anlamda parasız
olan nice vatandaşımız var; özellikle Suudi Arabistan’da, Kuveyt’te, Katar’da,
Kıbrıs’ta ve dünyanın birçok ülkesinde. Şimdi, kriz masası oluşturulduğunu
söyledi Sayın Grup Başkan Vekili. Buradan kriz masasına sesleniyorum; Sayın
Cumhurbaşkanına, Sayın bakanlara, bütün milletvekillerine sesleniyorum: Bakın,
orada vatandaşlarımız mağdur, ciddi anlamda işçilerimiz mağdur. İnanın,
Arabistan’da bir odada 8 kişi kalıyor, 6 kişi kalıyor ve dışarı çıkamıyorlar.
Bir an evvel Dışişleri Bakanlığımız oranın Dışişleri Bakanlığıyla irtibata
geçsin ve gelmek isteyen vatandaşlarımızı bir an önce getirelim. Ha, diyorlar
ki, karantinayla ilgili yeterli derecede yatak yok. Hatay Serinyol bölgesinde,
Hatay’a gelecek vatandaşlarımıza biz yeteri derecede yer ayarlarız; ciddi
anlamda söylüyorum, bütün kalbimle söylüyorum. Bunun için ben üç aylık maaşımı
da vermeye hazırım, samimi söylüyorum. Yeter ki o vatandaşlarımız, gelmek
isteyen vatandaşlarımız gelsin. Orada bütün belediye başkanlarımızla birlikte,
yerel anlamda bu sorunu çözebiliriz, vatandaşlarımız için orada karantina
bölgesi oluşturabiliriz.
Değerli
arkadaşlar, ekonomik paket açıklandı. Şimdi, ekonomik pakette -yani güler
misiniz, ağlar mısınız- uçak seyahatlerinde KDV yüzde 1’e indirildi, yüzde
18’den yüzde 1’e. Şimdi, değerli arkadaşlar, vatandaşa bir yandan “Dışarı
çıkma.” diyorsunuz, ondan sonra, ekonomik pakette -neymiş efendim- uçak
seyahatlerine indirim. Ya, vatandaş nereden nereye gidecek? Salondan mutfağa mı
yoksa salondan yatak odasına mı uçakla gidecek arkadaşlar? (CHP sıralarından
alkışlar) Ya, dalga mı geçiyorsunuz siz? Şimdi, yatak odasına da gitse neyse,
yatacak psikoloji bırakmadınız, samimi söylüyorum ama. 
Değerli
arkadaşlar, bu yüzden ivedi bir şekilde… Sayın Genel Başkanımız da açıkladı,
buradan bir kez daha açıklıyorum; bu ekonomi paketi yetmez değerli arkadaşlar.
İvedi olarak yapılması gerekenleri bir kez daha ben burada sıralamak istiyorum:
Aile sigortası mutlaka TBMM’den acil bir şekilde geçmeli değerli arkadaşlar.
Kamu ve özel kesimde çalışan ve virüsün bulaşma riski yüksek kesimlerin izin
şartları kolaylaştırılmalı. Corona virüsü nedeniyle özel sektörde ücretsiz izne
çıkarılanların ücretlerinin bir kısmı İşsizlik Sigortası Fonu’ndan ödenmeli.
İşsizlik maaşı süreleri uzatılmalı. 
Değerli
arkadaşlar, yine, İşsizlik Fonu kapsamında yaratılacak kaynakla, okulların
tatil edilmesi nedeniyle ücret alamayacak öğretmenlerin mağduriyetleri
giderilmeli. Zora düşecek küçük esnaf ve KOBİ’lere yönelik vergi ve sigorta
primleri ertelenmeli. Bir hafta içerisinde sicil affı çıkarılarak bu kesimlerin
krediye ulaşmaları kolaylaştırılmalı. Yurttaşlarımıza gıda, hijyen ve medikal
alanlarında sağlanacak destekler için hem merkezî Hükûmet hem de mahallî
idareler olarak stratejik planlar geliştirmeli. 
(Mikrofon
otomatik cihaz tarafından kapatıldı) 
SERKAN
TOPAL (Devamla) – Sayın Başkanım, çok önemli, devam edebilir miyiz? 
BAŞKAN
– Bir dakikada toparlayın. 
SERKAN
TOPAL (Devamla) – Belediyelerin ve dağıtım şirketlerinin su, elektrik ve gaz
faturalarının ödemelerindeki gecikmeler nedeniyle kesme işlemleri derhâl
durdurulmalı, ödeme yapılmadığı için kesilen su, elektrik ve gaz yeniden
bağlanmalı. 
Değerli
arkadaşlar, yine, bir hafta içerisinde konaklama vergisi ve Turizm Tanıtma Fonu
kesintisini kaldıracak yasal düzenleme TBMM’den mutlaka geçirilmeli. Tüm
sektörlere destek ve önlem paketi açıklanmalı. Cezaevlerinin koşulları
düzeltilmeli; yine, tutukluluk süreçleri yeniden değerlendirilmeli. 
Değerli
arkadaşlar, yine, zora düşecek sektörlerde kısa çalışma ödeneğinin hak ediş ve
kullanım şartlarının kolaylaştırılması için gerekli hazırlıklar yapılmalı.
Kapatılan iş yerlerine nakit destek verilmeli, öğrencilerimize ücretsiz
internet kullanımı sağlanmalı. Yine, belediyelerimiz kısıtlı bütçelerine rağmen
canla başla çalışıyorlar, mutlaka özel ödenek ayrılmalı. 
Son
olarak Sayın Başkanım…
(Mikrofon
otomatik cihaz tarafından kapatıldı)
BAŞKAN
– Bitirelim.
SERKAN
TOPAL (Devamla) - Teşekkür ediyorum. 
Değerli
arkadaşlar, yine, muhtarlara da ayrıca bir ödenek sağlanmalı diyorum. 
Çok
teşekkür ediyorum. Umarım bunu dikkate alırsınız. 
Teşekkür
ediyorum, saygılarımı sunuyorum. (CHP sıralarından alkışlar)
BAŞKAN
– Aynı mahiyetteki önergeler hakkında söz isteyen Muş Milletvekili Gülüstan
Kılıç Koçyiğit. 
Buyurun
Sayın Koçyiğit. (HDP sıralarından alkışlar)
GÜLÜSTAN
KILIÇ KOÇYİĞİT (Muş) – Sayın Başkan, değerli milletvekilleri; Genel Kurulu
saygıyla selamlıyorum. 
Tabii,
aslında corona günlerinden geçiyoruz, bütün dünya bir altüst yaşıyor ama ne
yazık ki biz burada birinci gündem olarak coronayı da konuşamıyoruz çünkü
AKP’nin bize dayattığı bir kayyum rejimi altında aslında mücadele etmeye çalışıyoruz.
Dün, 8 belediyemize daha AKP eliyle kayyum atandı ve toplam kayyum atanan
belediye sayımız 40’a çıktı. Şimdi, sabah akşam sandıktan, millet iradesinden,
millet iradesinin tecelli etmesinden dem vuran AKP’nin aslında Türkiye’de
demokrasi adına kalan son kaleyi, son tutunduğumuz dalı da kendi elleriyle
baltalaması ve yok etmesiyle karşı karşıyayız. Yani, AKP sandık iradesini yok
ediyor, halkın sandığa olan, demokrasiye olan inancını da yok etmek için
elinden geleni yapıyor. 
Şimdi,
biz, bu uygulama karşısında, bunun bir Kürt düşmanı politikası olduğunu; Kürt
halkına karşı, Kürt halkının iradesini yok etmeye dönük bir politika olduğunu
söylediğimiz zaman bunu kabul etmiyorsunuz fakat bütün uygulamalarınıza
baktığımız zaman en ince detayına kadar sizin aslında bütün bölgedeki bütün
illerde kayyum rejimini yerleşik bir hâle getirmek ve bunu bir istisna olmaktan
çıkarıp rejimin asli unsuru olarak yerleştirmek istediğinizi de aslında hep
beraber görüyoruz. 
Şimdi,
dünya zor zamanlarda dediğimiz gibi coronayla uğraşıyor ve dünya coronayla
uğraşırken biz AKP’li yıllarda rejimle, aslında rejimin değişikliğiyle mücadele
ediyoruz, demokrasi için direniyoruz değerli arkadaşlar. Dünya yaşamın
anlamını, ekolojik krizi, ekolojik yıkımın sonuçlarını sorgularken ve bunun
üzerinden dersler çıkarmaya çalışırken biz aslında AKP’nin corona günlerinde
nasıl koruma altındaki sit alanlarını talan ettiğine tanıklık ediyoruz. Dünya
ülkeleri devlet olmanın gereklerini yerine getirerek paket üzerine paket
açıklarken, halklarına “Evinizde kalın. Sizin bir derdiniz olmaz. Aç
kalmayacaksınız.” teminatını verirken biz ne yaşıyoruz değerli arkadaşlar? AKP
bizim halkımıza kolonya ve maske dağıtmakla aslında süreci yönetmeye çalışıyor.
Şimdi, bütün bunları üst üste koyduğumuz zaman ne görüyoruz? AKP’nin yüzde 1
için çalışan, sermaye taraftarı, sermayeye yandaş bir şekilde aslında bütün
politikalarını yürüttüğünü de söyleyebiliriz değerli arkadaşlar.
Bugün
insanlar en temel yaşam malzemelerine, temiz suya, temiz gıdaya ulaşamazken,
ısınma ve barınma en büyük sorunken bu ülkede, AKP ne yapıyor? Corona
günlerinde açıkladığı paketle konutlardaki kredilerle ilgili düzenleme yapıyor
yani bazı müteahhitleri, bazı yandaşları yine ihya etmenin derdinde, değerli
arkadaşlar.
O
zaman biz buradan soruyoruz: Bu ülkedeki yoksullar, bu ülkedeki emekçiler, bu
ülkedeki dar gelirliler yıllardır niye vergi veriyorlar, niye bu devlete
sırtlarını yaslıyorlar? Eğer bugün siz en zor günlerinde bu halka ödedikleri
verginin karşılığını vermeyecekseniz niye ortalıkta “Hükûmetiz.” diye
geziyorsunuz ve millete caka satıyorsunuz? Sanırım AKP Anayasa’yı yanlış
anlıyor ve Anayasa’nın en temel ilkesi olan sosyal devlet ilkesini de zenginler
için, yüzde 1 için, 5 müteahhit şirketi için konmuş bir madde olarak düşünüyor
olacak ki en zor zamanlarda da yine yandaştan yana uygulamalar yapıp bunları
hızlı bir şekilde yasalaştırmaya çalışıyor.
Değerli
arkadaşlar, bugün bir anket yayınlansa, bir anket yapsak ve sokağa çıksak,
halkımıza mikrofon tutsak, sorsak: “Corona mı daha zararlı, AKP iktidarı mı
daha zararlı?” desek sanırım cevap “AKP iktidarı daha zararlı.” olacaktır. (AK
PARTİ sıralarından gürültüler) 
SALİH
CORA (Trabzon) – Yazıklar olsun! Çok ayıp ya! Dile bak ya! Zihniyete bak ya!
GÜLÜSTAN
KILIÇ KOÇYİĞİT (Devamla) – Değerli arkadaşlar, şimdi corona günlerindeyiz.
Sağlık Bakanlığı bir Bilim Kurulu kurdu, süreci yönetiyor ama nasıl yönetiyor?
Tekelci bir mantıkla ve şeffaflıktan uzak bir şekilde yönetiyor. 
SALİH
CORA (Trabzon) – En büyük virüs sizsiniz.
GÜLÜSTAN
KILIÇ KOÇYİĞİT (Devamla) - Bu alandaki meslek odalarıyla, emek örgütleriyle
ortaklaşmıyor, partileri hiçbir şekilde kale almıyor ve gece yarısında kişisel
Twitter hesabından attığı “tweet”lerle bu ülkedeki vaka sayısını ve gerçekleşen
ölümleri kamuoyuna duyuruyor. Bunun gayriciddi olduğunu, ciddiyetten uzak
olduğunu en hafif tabiriyle, ifade etmemiz gerekiyor. Başka ne yapıyor?
Kameraların karşısına geçiyor, corona dışında onun yayılması, yaş, sınıf,
cinsiyet, meslek, nerelere, hangi illerde dağılımına dair en ufak bir bilgi
vermeden bol bol AKP Genel Başkanına ve Maliye Bakanına teşekkürler ve övgüler
diziyor.
(Mikrofon
otomatik cihaz tarafından kapatıldı)
BAŞKAN
– Buyurun, toparlayın.
GÜLÜSTAN
KILIÇ KOÇYİĞİT (Devamla) – Tamamlayacağım Sayın Başkanım. 
Şimdi,
sağlık emekçilerini alkışlattınız; çok iyi, biz de alkışlıyoruz, onlara şükran
borçluyuz, on sekiz buçuk yıldan fazla sağlık alanında çalışmış biri olarak
ifade edeyim. Peki, bugün ne yapıyorsunuz? Dünya Sağlık Örgütü ne diyor? Diyor
ki: “Sağlık emekçileri en büyük risk grubunda, ölüm oranları birçok meslek
grubuna göre daha fazla.” Hem ölüyorlar hem de aslında onlar virüsü ailelerine
ve çevrelerine bulaştırıyorlar. Peki, siz onları alkışlatmak dışında örneğin,
çok basit olan maskeyi sağlayabiliyor musunuz sağlık emekçileri için? Hayır,
sağlayamıyorsunuz; sağlık emekçileri hasta bakmayı bırakmışlar, inmişler,
hastanelerin terzihanelerinde maske dikiyorlar. Bu utanılacak bir durumdur,
utanılacak bir durum.
SELAMİ
ALTINOK (Erzurum) – Yalan, yalan!
GÜLÜSTAN
KILIÇ KOÇYİĞİT (Devamla) – Bu maskeyi dikecek bir kurumunuz yoksa, bir
atölyeniz yoksa bundan utanç duymalısınız. Bu da sizin sürece nasıl
yaklaştığınızın açık ve net göstergesi. Daha söylenecek çok şey var, ileriki
bölümlerde ifade edeceğim. 
Genel
Kurulu saygıyla selamlıyorum. (HDP sıralarından alkışlar)
BAŞKAN
– Buyurun Sayın Muş.
V.- AÇIKLAMALAR (Devam)
37.- İstanbul Milletvekili Mehmet Muş’un, sağlık
çalışanlarının ihtiyaç duyduğu ekipman ve malzemelerin tedarik edildiğine
ilişkin açıklaması
MEHMET
MUŞ (İstanbul) – Sayın Başkan, sağlık çalışanlarımızla alakalı az önce de
birisi ifade etti, hiçbir malzeme eksikliği yoktur. Bütün ihtiyaç duydukları
ekipmanlar, malzemeler sağlık çalışanlarımıza sağlanmıştır, tedarik edilmiştir.
Nüfusa oranladığınız zaman Türkiye, dünyanın yoğun bakım yatak kapasitesi en
fazla ülkelerinden biridir. Bu anlamda şu an bütün imkânlar seferber
edilmiştir. 
Sayın
hatibe şunu da tavsiye ederim, bir de çıkıp şu soruyu sorun halka: “HDP mi daha
zararlı corona mı?” Bakın, ne diyecekler size. (AK PARTİ sıralarından alkışlar)
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Denizli Milletvekili Nilgün Ök ile 46
Milletvekilinin Bazı Kanunlarda Değişiklik Yapılmasına Dair Kanun Teklifi
(2/2633) ile Plan ve Bütçe Komisyonu Raporu (S. Sayısı: 196) (Devam)
BAŞKAN
– Aynı mahiyetteki önergeler hakkında söz isteyen Aksaray Milletvekili Ayhan
Erel.
Buyurun
Sayın Erel. (İYİ PARTİ sıralarından alkışlar)
AYHAN
EREL (Aksaray) – Sayın Başkan, değerli milletvekilleri, yüce Türk milleti;
Türkiye çok zor şartlardan geçmektedir. Karşı karşıya kaldığımız tehlike
karşısında canla başla çalışan, hastanelerde görev yapan çalışanlarımıza çok
teşekkür ediyorum. Bu çalışanlara, Sağlık Bakanlığının söylediğine göre maddi anlamda
çeşitli imkânlar tanınacak ama bu imkânlar tanınırken sağlık çalışanları
arasında, hastanede tüm risklerle karşı karşıya kalan ve bu alanda canla başla
mücadele eden personel arasında bir ayrım yapıldığı; mesela tıbbî
sekreterlerin, mutfakta çalışanların, güvenlikçilerin, temizlik yapan işçilerin
bu haktan yararlanmadıkları yönünde şikâyetler almaktayız. Hastanede çalışan
insanların tamamını bir bütün olarak ele alıp burada bir ayrım yapmaksızın tüm
çalışanların bu haktan yararlanmaları sağlanmalıdır diyorum. 
Yine
belediyeler, bu zor şartlar altında görev yapmaktadırlar. Özellikle belde
belediyelerine baktığımız zaman buralarda insanlar birbirleriyle daha samimi
ilişkiler içerisindedir. Bu şartlar altında vatandaşların emlak vergisi, su
parası, çeşitli vergileri ödemeleri mümkün görünmemektedir. Dolayısıyla,
belediyelerin bırakın asli görevlerini, temel görevlerini yerine getirmeyi,
çalışanlarına bile ücret ödeyemeyecek durumda kalmaları söz konusudur.
Dolayısıyla İller Bankasından belediyelerimize gönderilen ödenekte hangi
nedenle olursa olsun yapılan kesintilerden en az altı ay süreyle vazgeçilmesi
belediyelerimizin biraz rahat nefes almasını beraberinde getirecektir diye
düşünüyorum. 
Yine,
aldığımız şikâyet ve talepler arasında, şehirler arası yolcu taşıyan otobüs
firmaları bu konuda çok dertliler. Sağlık Bakanlığının veya ilgili bakanlığın
genelgesi doğrultusunda yüzde 50 oranında yolcularını azaltmışlar. Kars’tan
İstanbul’a giden bir yolcu otobüsünü düşünün, orada çalışan şoförün,
muavinlerin bu 25’e yakın yolcuyla yaklaşık otuz altı, otuz sekiz saat bir
arada yolculuk etmeleri, akabinde tesisler kapalı olduğu için temel
ihtiyaçlarını giderememeleri bir yığın sıkıntıyı beraberinde getirmektedir.
Şehirler arası kara yoluyla, otobüsle yolcu taşıyan bu firmaların ya yolcu
taşımalarına müsaade edilmemeli ya da sorunları gözden geçirilerek en mantıklı
ve akıllı bir şekilde çözülmelidir diye düşünmekteyiz.
Yine,
“Evde kal, hayatta kal.” sloganıyla kahveler, lokantalar, berberler ve buna
benzer serbest meslek erbabının çalıştığı iş yerleri kapatılmıştır ama burada
çalışan ustalar, kalfalar, garsonlar, aşçılar, bu insanlar evlerine maalesef
artık ekmek götürememektedirler, kiralarını ödeyememektedirler; elektrik, su,
doğal gaz paralarını ödeyemez hâle gelmişlerdir. Sosyal devlet anlayışı gereği
devletimizin 2 milyon aileye yapacağı bin lira civarındaki yardımdan bu tür
durumda olan insanlarımızın da faydalanması yönünde çalışma yapmasının; en azından
bu vatandaşlarımızın temel ihtiyaçlarının, su parasının, elektrik parasının,
doğal gaz parasının devlet tarafından karşılanmasının, belediyeler tarafından
karşılanmasının ve belediyelere yapılan ödeneğin artırılmasının uygun olacağı
kanaatindeyiz. Bu, sosyal yardıma kayıtlı vatandaşlara yapılacak yardım ne
kadar sağlıklı, ne kadar verimli olacak bilemiyorum. Daha önceden buraya
kayıtlı olanların ne şekilde kaydolduğunu biz bilmekteyiz. Çeşitli ilçe
teşkilatlarından aldıkları referanslarla Sosyal Yardımlaşma ve Dayanışmayı
Teşvik Fonu’na kayıtlarını yaptırmakta ve siyasi iradeye yakın olan vatandaşlar
bu yardımdan “full” anlamda faydalanırken siyasi iktidarla aynı görüşü
paylaşmayan vatandaşlarımızın bu konuda çok mağdur oldukları maalesef hepimiz
tarafından bilinmektedir. Bu ayrımın ortadan kaldırılarak, gerçekten ihtiyaç
sahibi olan insanların siyasi parti tercihlerine bakılmaksızın, ihtiyaç sahibi
olup olmadıkları gözetilerek gerekli yardımların yapılmasını beklemekteyiz.
Söylenecek çok söz var, süre bitti. 
Hepinize
teşekkür ediyorum. (İYİ PARTİ sıralarından alkışlar) 
BAŞKAN
– Teşekkürler.
Aynı
mahiyetteki önergeleri oylarınıza sunuyorum: Kabul edenler… Kabul etmeyenler…
Önergeler kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 196 sıra sayılı Bazı Kanunlarda Değişiklik Yapılmasına Dair Kanun
Teklifi’nin 23’üncü maddesiyle 5253 sayılı Kanun’a eklenen ek madde 2’nin 2’nci
fıkrasının aşağıdaki şekilde değiştirilmesini arz ve teklif ederiz.
“Bu
maddenin uygulanmasına ilişkin usul ve esaslar maddenin yürürlüğe girdiği
tarihten itibaren en geç altı ay içinde İçişleri Bakanlığınca çıkarılan
yönetmelikle belirlenir.”
 Ali
Muhittin Taşdoğan Arzu Erdem Olcay
Kılavuz
 Gaziantep İstanbul Mersin
 Ayşe
Sibel Ersoy Mehmet Celal Fendoğlu
 Adana Malatya
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Katılamıyoruz Sayın Başkan.
BAŞKAN
– Önerge üzerinde söz isteyen İstanbul Milletvekili Arzu Erdem. 
Buyurun.
(MHP sıralarından alkışlar)
ARZU
ERDEM (İstanbul) – Teşekkür ederim Sayın Başkanım.
Değerli
milletvekilleri, 196 sıra sayılı Bazı Kanunlarda Değişiklik Yapılmasına Dair
Kanun Teklifi’nin 23’üncü maddesi üzerine Milliyetçi Hareket Partisi Grubum
adına söz almış bulunmaktayım. Gazi Meclisimizi, ekranları başında bizi izleyen
aziz Türk milletimizi ve basın mensuplarımızı saygılarımla selamlıyorum. 
Değerli
milletvekilleri, söz konusu kanun teklifiyle, kamu kurum ve kuruluşlarımızın
ihtiyaçlarıyla, son dönemde milletimizden gelen taleplerin karşılanması
amacıyla 21 farklı konuda kanuni düzenlemelerin hayata geçirilmesi
amaçlanmaktadır. Kanun teklifimizin ülkemize ve milletimize hayırlı olmasını
temenni ediyorum.
Değerli
milletvekilleri, 18-24 Mart Yaşlılara Saygı Haftası olarak kabul edilmektedir.
Yaşlılar bizim geçmişimizle geleceğimizi birleştiren değerlerimizdir. Bizler de
yaşlanacağız, yaşlandığımızda “keşke” dememek için bugün yaşlılarımızın
sorunlarına kulak vermemiz, dertlerine ortak olmamız ve onların sorunlarıyla
dertlenip çözüm üretmemiz gerekmektedir. 
Her
insan için değişik anlam ifade eden yaşlılık hayatın en önemli dönemidir.
Yaşlılarımız dünümüz ile bugünümüz arasında bir köprü oluşturan, kültürümüzü ve
değerlerimizi yarınlara taşımamızı sağlayan en değerli varlıklarımızdır.
Yaşlılık dönemi itibar gerektirmektedir. Bu, bizlerin büyüklerimize minnet
borcudur.
Coronavirüsün
salgın hâline dönüşmesi sonucu milletimizin, özellikle de yaş almışlarımızın
izole olması oldukça önem teşkil etmektedir. Bu sebeple, 65 yaş ve üzerine
sokağa çıkma yasağı getirilmiştir. Yasakların yürürlüğe girmesiyle, kendi
ikameti dışında bir yerde olanlar başta olmak üzere; seyahat etmesi, evden
çıkması zorunlu olanların 155, 156, 112 acil arama hatları üzerinden
taleplerini iletebilecekleri bir sistem kurulmuştur. Yaş almışlarımızın yaşama
bağlı kalmaları adına ihtiyaçlarının karşılanması ve sağlıklı bir şekilde
yaşamlarını sürdürebilmeleri için bizlere düşen sorumluluklar vardır ve her
birimizin bu sorumlulukları titizlikle yerine getirmesi gerekmektedir.
Ömürlerinin
büyük bir kısmını toplumumuza ve ülkemize hizmetle geçirmiş insanların
yaşlandıkları ve bakıma muhtaç oldukları dönemde ömürlerinin sonuna kadar insan
onuruna yakışır bir şekilde bakımlarını yapmak her birimizin büyüklerimize olan
borcudur. Milliyetçi Hareket Partisi olarak bizler zor durumda olan ve
sorunlarına çözüm arayan herkes için mücadele ettik, etmeye de devam edeceğiz.
Yaşlılarımıza
ve onların sorunlarına sahip çıkmak, çözüm üretmek hepimizin insanlık
görevidir. İstikbalimize güvenle bakabilmemiz adına, emekli ve yaşlılara iyi
bir yaşam sürdürebilmeleri için gerekli şartları sağlamamız gerekmektedir. Bu
hususta yapılan düzenlemeler elbette ki çok kıymetlidir. Bizleri bugünlere ve
geleceğe hazırlayan yaşlılarımız için hayatı kolaylaştırmak ve kimseye muhtaç
olmadan yaşamalarını sağlamak devletimizin ve biz milletvekillerimizin asli
görevidir. Unutmayalım ki bir gün hepimiz yaşlanacağız.
Sözlerime
cumhuriyetimizin kurucusu Gazi Mustafa Kemal Atatürk’ün sözleriyle son vermek
istiyorum: “Bir milletin yaşlı vatandaşlarına ve emeklilerine karşı tutumu, o
milletin yaşama kudretinin en önemli kıstasıdır. Geçmişte çok güçlüyken tüm
gücüyle çalışmış olanlara karşı minnet hissi duymayan bir milletin, geleceğe
güvenle bakmaya hakkı yoktur.” Hassas davranmamız gereken şu günlerde
yaşlılarımıza sahip çıkalım, onları korumak için kurallara uyalım ve
ihtiyaçlarını gidermek için yardımcı olalım.
Sözlerime
son vermeden önce, coronavirüsle mücadele eden, büyük fedakârlık ve sabırla görevlerini
yerine getiren tüm sağlık personelimize yürekten şükranlarımı sunuyorum.
Coronavirüs sebebiyle hayatını kaybeden tüm vatandaşlarımıza Allah’tan rahmet
diliyorum, bizlere ve kederli ailelerine de sabır diliyorum. Yine, tedavi gören
vatandaşlarımıza acil şifalar temenni ediyorum. Unutmayalım ki bu zor günleri
birlik beraberlik içerisinde, sabır içerisinde ve bu birlik beraberliği daha da
kenetlenerek, özellikle de Türkiye Büyük Millet Meclisinde de bu tabloyu
çizerek hepimizin bir kere vatandaşlarımıza aktarması gerekiyor. Ben inanıyorum
ki bu zor günleri hep birlikte aşacağız ve sağlıklı günlere hep birlikte
kavuşacağız. 
Saygılarımı
sunuyorum. (MHP ve AK PARTİ sıralarından alkışlar)
BAŞKAN
– Önergeyi oylarınıza sunuyorum. Kabul edenler… Kabul etmeyenler… Önerge kabul
edilmemiştir.
BAŞKAN
– Buyurun Sayın Can.
RAMAZAN
CAN (Kırıkkale) – Sayın Başkanım, teşekkür ediyorum.
Vasıtanızla
Komisyona bir soru yöneltmek istiyorum, 23’üncü maddeyle ilgili. 
23’üncü
madde aynen şu şekilde: “5253 sayılı Kanun’a aşağıdaki ek madde eklenmiştir. 
“İşlemlerin
elektronik ortamda yapılması.
EK
MADDE 2- Bu kanun ve 22.11.2011 tarih ve 4721 sayılı Türk edeni Kanunu’na göre
derneklerle ilgili her türlü kayıt ile iş ve işlem elektronik ortamda da
yapılabilir.” Burada, dernek üyeleri elektronik devlet sistemi üzerinden istifa
sürecini yapabilir mi? Bu madde yani 23’üncü madde buna cevaz veriyor mu?
Komisyon bir bilgilendirme yaparsa memnun olurum Sayın Başkanım.
BAŞKAN
– Sen eski bir milletvekilisin, bu sorduğun soru bana göre çok yerli yerine
oturmadı Ramazan. Yani böyle bir usul yok. 
RAMAZAN
CAN (Kırıkkale) – Başkanım, gerekçe oluşsun diye sordum.
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Cevap vermek istiyorum.
BAŞKAN
– Buyurun.
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Teşekkür ediyorum Sayın
Başkan.
Bu
getirmiş olduğumuz maddeyle, aynı, mevcutta, siyasi partilerde olduğu gibi,
sendikalarda olduğu gibi, vatandaşlarımız istedikleri takdirde e-devlet
üzerinden dernek üyeliklerini görebilecekler, arzu ettikleri takdirde de
e-devlet yani elektronik devlet sistemi üzerinden üyelikten istifa
edebileceklerdir.
BAŞKAN
– 23’üncü maddeyi oylarınıza sunuyorum: Kabul edenler… Kabul etmeyenler… Madde
kabul edilmiştir.
24’üncü
madde üzerinde 4 adet önerge vardır, ilk okutacağım 3 önerge aynı mahiyettedir,
bu önergeleri birlikte işleme alacağım.
Önergeleri
okutuyorum:
Türkiye Büyük Millet Meclisi Başkanlığına
Görüşülmekte
olan 196 sıra sayılı Kanun Teklifi’nin 24’üncü maddesinin kanun teklifi
metninden çıkarılmasını arz ve teklif ederiz. 
 Dirayet
Dilan Taşdemir Murat Çepni Gülüstan Kılıç Koçyiğit
 Ağrı İzmir Muş
 Oya
Ersoy Şevin Çoşkun
 İstanbul Muş
Aynı
mahiyetteki diğer önergenin imza sahipleri:
 Gamze
Taşcıer Müzeyyen Şevkin Emine Gülizar Emecan
 Ankara Adana İstanbul
 Süleyman
Girgin Cavit Arı Saliha Sera Kadıgil Sütlü
 Muğla Antalya İstanbul
Aynı
mahiyetteki diğer önergenin imza sahipleri:
 Ayhan
Erel Ümit Dikbayır Enez Kaplan
 Aksaray Sakarya Tekirdağ
 Ümit
Beyaz Ayhan Altıntaş Muhammet Naci Cinisli
 İstanbul Ankara Erzurum
BAŞKAN
– Komisyon aynı mahiyetteki önergelere katılıyor mu?
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Katılamıyoruz Sayın Başkan.
ENGİN
ÖZKOÇ (Sakarya) – Efendim, gerekçe…
BAŞKAN
– Gerekçeyi okutuyorum:
Gerekçe:
Teklifin
24’üncü maddesiyle 5253 sayılı Dernekler Kanunu’na “Üyeliği devam edenlerin
bildirilmesi” başlıklı geçici bir madde eklenmektedir.
Bu
madde de TBMM’de geçen yıl Aralık ayında görüşülerek kabul edilen Bazı
Kanunlarda ve 375 sayılı KHK’de Değişiklik Yapılmasına Dair Kanun Teklifi’nde
“madde 62” olarak yer almış ancak gelen tepkiler üzerine Genel Kurul
görüşmeleri sırasında tekliften çıkarılmıştı. Teklif edilen bu maddeyle, daha
önce 144 sıra sayısıyla Genel Kurulda görüşülen Kanun Teklifi’nden çıkarılan
madde metni ve gerekçesi büyük ölçüde aynıdır. 5253 sayılı Dernekler Kanunu’nun
23’üncü maddesinde yapılan düzenlemeyle dernek üyeliğine kabul edilenler ile
üyeliği sona erenlerin bilgilerinin mülki idare amirliğine bildirilmesi zorunlu
hâle getirilmektedir.
Bu
maddeyle, düzenlemenin yürürlüğe gireceği tarih itibarıyla devam eden
üyeliklerin de mülki idare amirliğine bildirilmesine yönelik olarak altı aylık
geçici bir süre öngörülmektedir. İçişleri Bakanlığı tarafından Dernekler
Yönetmeliğinde Değişiklik Yapılmasına Dair Yönetmelik 1/10/2018 tarihli ve
30552 sayılı Resmî Gazete’de yayınlanmış ve değişiklik yapılan yönetmeliğin
1’inci maddesiyle 31/3/2005 tarihli ve 25772 sayılı Resmî Gazete'de yayımlanan
Dernekler Yönetmeliği’nin 83’üncü maddesine (8) numaralı şu fıkra eklenmiştir:
“(8)
Dernek Beyannamesinin ‘Üye ve Çalışan Bilgileri’ başlıklı üçüncü bölümünün
1’inci sorusundaki “1.2.Gerçek Kişi Üyelerin:” ve “1.3. Tüzel Kişi Üyelerin:”
alt başlıklı tablolarında belirtilmesi istenilen bilgiler, dernek üyeliğine
kabul edilme veya üyelikten çıkma ya da çıkarılma veya üyeliğin kendiliğinden
sona ermesi durumlarında, birinci fıkrada belirtilen beyanname verme süresi
beklenmeksizin işlem tarihini izleyen 30 gün içinde Dernekler Bilgi Sistemi
(DERBİS) üzerinden bildirilir. DERBİS kullanıcısı olmayan dernekler bu
bilgileri aynı usul ve süre içinde mülki idare amirliğine yazılı olarak
bildirirler.”
Bu
değişiklikle derneklere, üyelerine dair kişisel bilgilerin beyannameye
eklenmesi ve üyelik durumunda değişiklik meydana gelmesi hâlinde otuz gün
içinde Dernekler Bilgi Sistemi (DERBİS) üzerinden ya da yazılı olarak mülki
idare amirliğine bildirilmesi yükümlülüğü getirilmiştir. Beyan edilecek
bilgiler, gerçek kişi üyeler için; adı soyadı, T.C. kimlik numarası, mesleği,
öğrenim durumu, üyeliğe giriş tarihi ve üyelikten ayrılma veya çıkarılma
tarihidir. Tüzel kişi üyeler için ise; tüzel kişiliğin adı/unvanı, MERSİS no,
hukuki statüsü, hukuki temsilcisinin adı soyadı, temsilcinin T.C. kimlik no,
üyeliğe kabul tarihi ve üyelikten ayrılma veya çıkarılma tarihidir.
21
ve 23’üncü maddelerde yapılan düzenlemeyle bağlantılı olan bu madde hükmüyle
derneklerin altı ay içerisinde hâlihazırda olan bütün üyelerinin kayıtlarını
elektronik ortamda bildirmesini düzenlemektedir.
Elektronik
bilgi ve belgeler (kişiye özgülenmiş olanlar) kişisel veri niteliğinde
bulunduğundan, kişisel verilerin korunması bağlamında, madde metni özellikle
Anayasa’nın 13, 17 ve 20'nci maddelerine aykırılık teşkil etmektedir; aynı
zamanda, 6698 sayılı Kişisel Verilerin Korunması Kanunu'na da aykırı
bulunmaktadır. KVK özel kanun niteliğinde olduğundan öncelikli olarak
uygulanmak zorundadır.
Türkiye
Büyük Millet Meclisi Genel Kurulunda ortak uzlaşıyla 7196 sayılı Kanun
metninden çıkarılan ve Anayasa’nın 13, 17, 20, 33 ve 90’ıncı maddelerine
aykırılık taşıyan bu maddenin, (2/2633) esas numaralı Bazı Kanunlarda
Değişiklik Yapılmasına Dair Kanun Teklifi’ne tekrar eklenerek, üstelik ilgisi
itibarıyla İçişleri Komisyonundan geçirilmeyerek aceleyle yasalaştırılması
gayretini uygun görmüyoruz 
BAŞKAN
– Aynı mahiyetteki önergeler hakkında söz isteyen, Ağrı Milletvekili Dirayet
Dilan Taşdemir. (HDP sıralarından alkışlar) 
DİRAYET
DİLAN TAŞDEMİR (Ağrı) – Sayın Başkan, Genel Kurulu saygıyla selamlıyorum. 
Söz
konusu torba yasa teklifinin 24’üncü maddesi yani dernek üyeliklerine ilişkin
düzenlemeleri içeren maddesi üzerine söz almış bulunmaktayım. Bu maddeye
ilişkin birkaç şey ifade ettikten sonra, aslında, konuşmamı bugün ülkenin temel
gündemi olan corona virüsüyle ilgili sürdüreceğim.
Söz
konusu madde, en temel anayasal haklardan biri olan örgütlenme özgürlüğü ve
buna bağlı olarak da ifade özgürlüğünü kısıtlamaya yöneliktir. Dernekler
kuruluşlarında dahi valilikten izin alarak değil bildirim yaparken, dernek
üyelerinin kişisel veri niteliğindeki bilgilerini derhâl elektronik ortama
aktarma zorunluluğu özel hayatın gizliliğini ihlal eder. Dolayısıyla, bu, bizim
açımızdan bir fişlemedir. Genel Kurulun bu maddeyi onaylamaması gerektiğini
düşünüyoruz. 
Değerli
arkadaşlar, hepimiz, günlerdir coronayla mücadeleyi konuşuyoruz. Yine,
toplumsal dayanışmadan, toplumun bilinçlendirilmesinden ve kişisel tedbirlerden
söz ediyoruz. Elbette ki bunlar coranayla mücadele etmede önemli yöntemlerdir
ama asıl konuşulması, tartışılması gereken şey ise iktidarın aldığı tedbirlerdir.
İktidar hangi tedbirleri alıyor, bu aldığı tedbirler ne kadar güven veriyor ve
toplumun, halkın kaygısını ne kadar gideriyor?
11
Marttan beri genelde açıklamalar gece yarıları yapılıyor iktidar tarafından.
Açıkçası, gece yarısı yapılması da ayrıca tartışılması gereken bir konu.
Kimi
paketler açıklandı ama biz bu paketlerin içeriğine dönüp baktığımızda
yoksulları, işsizleri, emekçileri, kadınları ilgilendiren, bunların sorunlarını
gideren bir şeyden söz etmek mümkün değil. Yani, iktidar temsilcileri
televizyonlara çıktığında en fazla ifade ettikleri şey: “Evde kalın.”
çağrısında bulunuyorlar. Evet, evde kalınmalı ama biz de bir kez daha burada
söylüyoruz: Milyonlar için evde kalmak bugün bir lüks konumunda yani
milyonlarca insan dışarı çıkmadan, çalışmadan bir gün evine ekmek götüremeyecek
durumda, aç kalma gerçekliğiyle karşı karşıya. Yoksa “Evde kal.” demeyle,
herhangi bir destek sunmadan, aslında bu mantıkla alınacak bir yol yok. Eğer
siz, insanlara “Evde kal.” diyorsanız o zaman elektrik, su, doğal gaz, internet
faturasını ödemek durumundasınız. Peki “Evde kal.” derken bunu ödeyecek
misiniz? Yine, temel ihtiyaçlarını karşılayacak mısınız? Ama biz, paketlere
baktığımızda ya da sizin açıklamalarınıza dönüp baktığımızda hiç de böyle bir
gündemin olmadığını biliyoruz.
Açıkçası
siz de bu evde kalmanın bir gerçekliği, bir realiteyi ifade etmediğini çok iyi
biliyorsunuz. Sadece önceliğiniz aslında zenginleri neşelendirmek. Açıkçası bu
konuda da başarılısınız, onlar da bayağı bir neşeli bu aralar.
Yine,
değerli arkadaşlar, bu coronayla, virüsle mücadelede bütünlüklü bir politika
izlenmiyor. Açıkçası, son günlerde bir 60 yaş kategorisi oluşturulmaya
başlandı. Neredeyse 65 yaş üzerindeki insanlara karşı nefret suçu işleniyor,
insanlar sokağa çıktığında şiddete maruz kalıyor. Elbette ki bu, yanlış
yürütülen süreçle yakından ilgilidir. Sanki coronayı yaşlılar bulaştırıyormuş
gibi bir algı yaratıldı. “Yaşlılar evde kalsın.” deniliyor ama bu yaşlılar o
evlerdeki bireylerle birlikte yaşıyor. Peki, buna dair bir öneriniz, bir
önleminiz var mı? Hayır, yok. İşte meselenin sadece “mış” gibi yapmaktan, sanki
gerçekten bir şeyler yapılıyormuş, bir şeyler düşünülüyormuş imajı vermekten
ibaret olduğunu biz biliyoruz, en azından bu corona virüsüyle ilgili
mücadelenizde.
Değerli
arkadaşlar, yine, tabii ki önemli bir konuysa… Biz, daha bu coronavirüs
tartışmaları çok bu kadar sıcak ve gündemde değilken özellikle Ağrı ilimiz için
bir basın toplantısı yapmıştık, kentimizin sorunlarını ifade etmiştik. Çünkü
Ağrı, açıkçası İran’la sınır olmasından kaynaklı, yine Gürbulak Sınır
Kapısı’ndan dolayı, bu virüs konusunda, bu salgın konusunda en hassas illerin
başında geliyor. Yine, Ağrı’nın sağlık sistemini aslında günlerdir, hatta
yıllardır burada defalarca ifade ettim, gündeme getirdim; sağlık hizmetleri
zaten bir felaket. Dolayısıyla bütün bu çağrılarımıza, açıklamalarımıza rağmen
herhangi bir adım atılmadı, yine ne doktor ne ekipman konusunda bir önlem
alınmadı, bir güçlendirme de gerçekleştirilmedi. 
Değerli
arkadaşlar, son dönemde Ağrı’da yine en temel gündemlerden bir tanesi -yani bu
coronavirüs ve salgınla bağlantılı olarak- mülteci geçişleridir. Biliyorsunuz
Gürbulak Sınır Kapımız şu an kapalı ama hâlâ kaçak mülteciler geçiş yapmaya
devam ediyor, bununla ilgili herhangi önlem alınmıyor. Yine kentteki yerel
basın, bizler bu konuda duyarlılık çağrısında bulununca Ağrı Valiliği böyle bir
şeyin olmadığını, bu haberleri, bu iddialarımızı yalanlıyor.
(Mikrofon
otomatik cihaz tarafından kapatıldı) 
BAŞKAN
– Buyurun, toparlayın.
DİRAYET
DİLAN TAŞDEMİR (Devamla) – Oysa ben geçen hafta Ağrı’daydım. Kendim
Doğubeyazıt’tan Ağrı’ya gelirken -bir saatlik yol yani 100 kilometrelik bir
mesafe- ben kendi gözümle şahit oldum, altışar yedişer, gruplar şeklinde,
mülteciler ellerini kollarını sallayarak özellikle karakolların önünden
geçiyorlar, kimse de bunlara “Nereden geliyorsunuz? Nereye gidiyorsunuz?”
demiyor. Dolayısıyla bu, hem mültecilerin sağlığı için hem de kentin sağlığı
için ciddi bir risk barındırıyor. O açıdan da hem mültecilerin güvenli geçişleri
sağlanmalıdır hem de bu on dört gün kuralının mültecilere uygulanması
gerekiyor. Dolayısıyla burada Ağrı Valiliğine de bir çağrımız var: Gerçekliği
görmezden gelmek yerine, yapılan haberlere, bu uyarılarımıza, yerel basının ve
yerel dinamiklerin çağrılarına kulak assın ve bu önemleri bir an önce alsın ki
gerçekten Ağrı bu anlamda ciddi bir risk ve tehdit altında. 
Genel
Kurulu saygıyla selamlıyorum. (HDP sıralarından alkışlar) 
MERAL
DANIŞ BEŞTAŞ (Siirt) – İç Tüzük 60’a göre söz istiyorum.
BAŞKAN
– Sayın Beştaş, buyurun efendim.
V.- AÇIKLAMALAR (Devam)
38.- Siirt Milletvekili Meral Danış Beştaş’ın,
hazırlanan ceza infaz paketinin mevcut talebi karşılamaktan uzak olduğuna,
Anayasa’nın eşitlik ilkesi gereğince infaz indiriminin herkese uygulanması, tutuklu
ve hükümlülerin ölüm riskine karşı korunaksız ortamda bırakılmaması gerektiğine
ilişkin açıklaması
MERAL
DANIŞ BEŞTAŞ (Siirt) – Teşekkürler Sayın Başkan. 
Doğrusu
biz Genel Kuruldayız ama telefonlarımız özellikle cezaevlerinde tutulan tutuklu
ve hükümlülerin yakınları tarafından aralıksız aranıyor. Bu infaz paketi
sebebiyle açık cezaevlerinden, biraz önce, hepimiz ayrı ayrı aranıyoruz. Bir
açıklama yapma ihtiyacı duydum. İnfaz paketi kamuoyuna kısmen yansıdı, bugün
görüşmeler de yapıldı ancak bu infaz paketinin mevcut talebi karşılamaktan uzak
olduğunu zaten görüşmelerde ifade ettik. Şunu ivedi olarak ifade etmek yani
söylemek isterim ki İran ve İtalya’da on binlerce… İran’da 85 bin tutuklu ve
hükümlü corona salgını sebebiyle serbest bırakıldı. Yine İtalya’da, aynı
oranda, cezaevleri boşaltıldı. Şu anda Türkiye’de cezaevlerinde tutulan 288 bin
tutuklu ve hükümlü var.
(Mikrofon
otomatik cihaz tarafından kapatıldı)
BAŞKAN
– Buyurun, toparlayın.
MERAL
DANIŞ BEŞTAŞ (Siirt) – Tutukluların serbest bırakılmalarının önünde zaten
hiçbir engel yok. Yaşam hakkı bütün hakların üstündedir. Yani cezaevinde
bulunanlara corona salgınına karşı bir tedbir geliştirmezsek hepsinin yaşamı ve
can güvenliği büyük bir tehlike altındadır. Hele hele teklifte uyuşturucu ve
cinsel dokunulmazlığa karşı suçlara indirim öngörülürken düşüncesinden dolayı,
siyasetten dolayı, siyasi görüşlerinden dolayı, yazılarından dolayı,
haberlerinden dolayı hapishanelerde tutulanların kapsam dışı tutulmasının
hiçbir şekilde kabul edilebilir bir yanı bizim açımızdan yoktur. Anayasa’nın
eşitlik ilkesi gereğince infaz indirimi herkese uygulanmalıdır. En acili de
corona salgını sebebiyle cezaevlerindeki mahpusların behemehâl bir düzenlemeyle
serbest bırakılmasıdır.
(Mikrofon
otomatik cihaz tarafından kapatıldı.)
BAŞKAN
– Toparlayın, buyurun.
MERAL
DANIŞ BEŞTAŞ (Siirt) – Bitiriyorum, bitiriyorum.
Ve
bu suç tiplerine göre adli kontrol tedbirlerine hükmedilebilir çünkü salgın hiç
kimseyi ayırmadan vuruyor. Biz ölüm cezasına karşıyız ve tutuklu ve hükümlüleri
ölüm riskine karşı bu korunaksız ortamda bırakmayalım diyorum. Gelen sorulara
da bu yolla cevap vermek istedim. 
Teşekkür
ediyorum. 
BAŞKAN
– Sayın Erim, buyurun. 
39.- Aydın Milletvekili Bekir Kuvvet Erim’in, Nazilli
Devlet Hastanesinde maske, eldiven, bone, koruyucu kıyafet konusunda sıkıntı
yaşanmadığına ilişkin açıklaması
BEKİR
KUVVET ERİM (Aydın) – Teşekkür ediyorum Sayın Başkan. 
Nazilli
Devlet Hastanesinde maske, eldiven, bone, koruyucu kıyafet ve benzeri sıkıntısı
yoktur. Halk sağlığını siyasete alet ederek siyasi rant sağlamaya çalışanları
kınıyorum. Terziler var her hastanede, büyük hastanelerde terziler var; salgın
başladığından beri bunlar dikiyor; dikmede ne sorun var, ne şey var, onu da
anlamış değilim. Ayrıca, nitelikli N95 maske ve diğer kıyafetler, diğer
ihtiyaçlar sürekli takviye ediliyor. Personelin bir haftalık ihtiyacı
dağıtıldıktan sonra, şu anda depoda 5.140 adet koruyucu kıyafet, 6 bin adet
maske, 474 adet N95 maske, 84 adet yüz siperliği mevcut. Her hafta Sağlık
Müdürlüğünden 5 bin ila 10 bin arasında takım geliyor. 
Teşekkür
ederim. (AK PARTİ sıralarından alkışlar)
BAŞKAN
– Teşekkür ederim. 
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Denizli Milletvekili Nilgün Ök ile 46 Milletvekilinin
Bazı Kanunlarda Değişiklik Yapılmasına Dair Kanun Teklifi (2/2633) ile Plan ve
Bütçe Komisyonu Raporu (S. Sayısı: 196) (Devam)
BAŞKAN
– Aynı mahiyetteki önergeler hakkında söz isteyen Erzurum Milletvekili Sayın
Cinisli, buyurun. (İYİ PARTİ sıralarından alkışlar)
MUHAMMET
NACİ CİNİSLİ (Erzurum) – Sayın Başkan, değerli milletvekilleri; coronavirüs
salgınında hayatlarını kaybeden vatandaşlarımıza Allah’tan rahmet, tedavilerine
devam eden hastalarımıza acil şifalar dilerim. Haftalardır coronavirüse karşı
büyük bir özveriyle mücadele eden sağlık görevlilerimize şükranlarımı sunar,
Genel Kurulumuzu ve aziz milletimizi saygıyla selamlarım. 
Sağlık
çalışanlarının özveriyle görev yaptıklarına hiç şüphe yok fakat onların çalışma
şartları ve kullanmaları gereken malzeme yeterliliği çok büyük bir soru
işareti. Yakın doktor arkadaşlarımın feryat figan bana gönderdikleri haklı
mesajlarını buradan okumak yerine, serinkanlı tespitler yapalım. Öncelikle,
hastanelerin yoğun bakım üniteleri, acil servisleri gibi, virüsten enfekte
olmuş vatandaşlarımızın bulunduğu, tedavi gördüğü alanlarda dile getirilen bazı
sıkıntıları ifade etmek isterim. Virüsten etkilenmeyecek standartlara sahip
tıbbi maske, gözlük, yüz koruyucu maske ve su geçirmez tuluma ihtiyaç
duyulduğunu belirtmeliyim. Gerekli tıbbi güvenlik ekipmanlarının dağıtılmasıyla
birlikte, mümkün olduğunca yüksek sayıda test yapılmasının da önünün açılması
sağlanmalı. Zatürresi olmayan, tomografisi bulunmayan şüpheli vakalara test
yapılmaması gibi uygulamalar hepimizin sağlığını tehdit etmekte. Tanı
kitlerinin kullanımından imtina edilmesi hâlinde, enfekte olmuş vatandaşlarımız
zamanında teşhis edilemeyecek ve belki de sağlık görevlilerimize de virüsü
bulaştırmış olacaklar. Maalesef yeteri derecede korunma tedbiri alınmadığından,
enfekte olmuş sağlık görevlilerimizin bulunduğunu Sayın Bakan dün açıkladı. Bu
istenmeyen durumun önüne geçmek, salgının yayılma hızını durdurabilmek için
yeterli sayıda tıbbi ekipmanın ilgili yerlere ulaştırılması vakit kaybetmeden
gerçekleştirilmeli.
Hükûmetin
bazı fiyat emrivakileri yüzünden maske imalatçıları yakında üretimden
vazgeçerlerse şaşırmayalım. Önlenebilir kayıpların yaşanması acımıza acı katar.
İhtiyaç duyulan solunum cihazları, tanı kiti gibi donanımların millî
imkânlarımız dâhilinde üretilmesinin ne kadar kritik önemi haiz olduğu, hayat
kurtarmada zamanla yarışılırken, bir kez daha anlaşıldı. Vaka sayısını az
göstermek için test yapılmadığı iddialarını çürütmenin en iyi yolu, test
yapılmasından kaçınılmamasıdır. Salgının yayılmaya devam etmesi hâlinde
hâlihazırdaki sağlık görevlilerinin yetersiz gelebileceği de akla geliyor. Bu
nedenle diğer branş doktorlarının şimdiden coronavirüse karşı bir eğitim
programına alınmalarını öneriyorum. 
Diğer
yandan, Sağlık Bakanlığında 32 bin yeni sağlık çalışanının göreve
başlatılmasından önce bir eğitimden geçirilmeleri de gerekiyor. Coronavirüse
karşı en etkili tedbir olarak vatandaşlarımıza “Evde kal.” dedik; gayet doğru,
fakat Sayın milletvekilleri, hükûmete “Sarayda kal.” demedik. Virüsten etkilenen
diğer ülkelerin başkanları her gün tüm sorumlu bakan ve uzmanlarıyla çok
etkili, halklarını teskin edici basın toplantıları yapıp yeni tedbirler
açıklarlarken iktidarın sorumlularının, her gün yeni insanlar ölürken, Sayın
Sağlık Bakanı hariç, milletimize herhangi bir açıklama yapma sorumluluğu
hissetmemeleri bizleri üzüyor ve endişelendiriyor. 
Bu
kürsüden, daha önce, Tarım Bakanlığı hakkında konuşulurken üretim
yapmadığımızı, gıda güvenliğimizi yalnızca ithalatla sağlayamayacağımızı,
dolarımızın olmaması hâlinde aç kalacağımızı “Allah milletimizi açlıkla imtihan
etmesin; bu vebalin altından ne siz ne de bizler kalkabiliriz.” dediğimi çok
iyi hatırlıyorum. Maalesef bugün, büyük tarım üreticisi ülkeler kendi gıda
güvenlikleri için tarımsal ürün ihracatını durduruyorlar. Çok üzülerek tekrar
ediyorum, Allah milletimizi, AK PARTİ yüzünden, açlıkla imtihan etmesin. Ayrıca
hem “Evde kal.” hem de “Faturalara karışmam.” demek hiçbir devlet yöneticisinin
hakkı değildir. Hazinenin ne hâlde olduğunu biliyoruz maalesef fakat evlerinde
ertesi günü kara kara düşünen insanlarımıza ne yapıp edip devlet olduğunuzu
hissettirmek mecburiyetindesiniz. AK PARTİ iktidarını uyarıyorum, ülkeyi
ekonomik ve sosyal darboğaza itmeyin.
Değerli
milletvekilleri, torba kanun teklifi içinde geçen bir madde yenilenebilir
enerji kaynaklarıyla ilgili düzenlemeler içeriyor. Yenilenebilir enerji, doğada
sınırsız olan, sürekli olarak kendini yenileyebilen, kullandıkça bitmeyen
enerjidir; rüzgâr, jeotermal, hidrojen, metcezir, akıntı, güneş, biyokütle,
hidrolik ve dalga gibi kaynaklardan üretilmektedir. Yenilenebilir enerji hem
yerli ürün olması hem de kullandıkça bitmeyen bir kaynak olması nedeniyle
Türkiye’de ve dünyada her geçen gün önemini artırmakta. Ülkemiz, yenilenebilir
enerji bakımından yüksek potansiyele sahip. Bu potansiyelinden yararlanmak
enerjide dışa bağımlılığın ve çevreye verilen zararların azalmasını şüphesiz
sağlayacaktır. Yenilenebilir enerji üretiminin artırılmasına yönelik
çalışmalarda genelde devlet teşviki verilerek özel firmaların üretim yapması
beklenmekte.
(Mikrofon
otomatik cihaz tarafından kapatıldı)
BAŞKAN
– Buyurun, toparlayın. 
MUHAMMET
NACİ CİNİSLİ (Devamla) – Teşekkür ederim Başkan.
Toplam
enerji üretiminde yenilenebilir enerji üretiminin payının artırılması için sadece
özel şirketlerin yaptığı yatırımlarla yenilenebilir enerji üretiminin istenilen
sonuca ulaşması zaman alacaktır. Dolayısıyla kamu kurum ve kuruluşlarının kendi
enerji ihtiyaçlarının belli bir kısmını yenilenebilir enerji kaynaklarından
üretmesi gibi bir zorunluluk getirilebilir. Yenilenebilir enerji üretiminde
kullanılan makine ve cihazların tamamen yerli olarak üretilmesi sağlanmalı ve
ithal edilen makine ve cihazların kullanılmasını zorlaştırıcı tedbirler
alınmalı.
Sözlerimin
sonunda, ülkemizin coronavirüs musibetinden bir an önce kurtulmasını diler,
Genel Kurulumuzu saygıyla selamlarım. (İYİ PARTİ ve CHP sıralarından alkışlar)
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Önerge kabul edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 196 sıra sayılı Kanun Teklifi’nin çerçeve 24’üncü maddesiyle 5253 sayılı
Kanun’a eklenen geçici 1’inci maddesinin birinci fıkrasında yer alan “mülki
idare amirliğine” ibaresinin “merkezinin bulunduğu dernekler birimine” şeklinde
değiştirilmesini arz ve teklif ederiz.
 Mehmet
Muş Mehmet Doğan Kubat Bekir Kuvvet Erim
 İstanbul İstanbul Aydın
 Vildan
Yılmaz Gürel Asuman Erdoğan Emrullah İşler
 Bursa Ankara Ankara
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Takdire bırakıyoruz Sayın
Başkanım.
BAŞKAN
– Önergenin gerekçesini okutuyorum:
Gerekçe:
Önergeyle
maddede yer alan bildirim yükümlülüğünün dernek merkezinin bulunduğu dernekler
birimine yapılması amaçlanmaktadır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Kabul
edilen önerge doğrultusunda 24’üncü maddeyi oylarınıza sunuyorum: Kabul
edenler… Kabul etmeyenler… Madde kabul edilmiştir.
Birleşime
on dakika ara veriyorum.
Kapanma Saati: 19.53
DÖRDÜNCÜ OTURUM
Açılma Saati: 20.13
BAŞKAN: Başkan Vekili Celal ADAN
KÂTİP ÜYELER: İshak GAZEL (Kütahya), Bayram ÖZÇELİK
(Burdur)
-----0-----
BAŞKAN
– Sayın milletvekilleri, Türkiye Büyük Millet Meclisinin 72’nci Birleşiminin
Dördüncü Oturumunu açıyorum.
196
sıra sayılı Kanun Teklifi’nin görüşmelerine devam ediyoruz.
Komisyon
yerinde.
25’inci
madde üzerinde 2 önerge vardır, önergeleri aykırılık sırasına göre işleme
alacağım.
1’inci
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 196 sıra sayılı Bazı Kanunlarda Değişiklik Yapılmasına Dair Kanun
Teklifi’nin 25’inci maddesinin aşağıdaki şekilde değiştirilmesini arz ve teklif
ederiz.
Saygılarımızla.

MADDE
25- 5/5/2005 tarihli ve 5345 sayılı Gelir İdaresi Başkanlığı ile İlgili Bazı
Düzenlemeler Hakkında Kanunda bulunan mülga 33. madde başlığıyla birlikte
aşağıdaki şekilde yeniden düzenlenmiştir.
“Atıflar
ve yetkiler
MADDE
33 - Diğer mevzuatta Gelirler Genel Müdürlüğüne yapılmış olan atıflar Gelir
İdaresi Başkanlığına; Gelirler Genel Müdürüne yapılmış atıflar Gelir İdaresi
Başkanına; Başkanlığın görev alanına giren konularda mülki idare amirlerine,
mahallin en büyük memuruna, ilin en büyük malmemuruna, defterdara ve defterdarlığa
yapılmış atıflar ilgisine göre vergi dairesi başkanı ve başkanlığına, vergi
dairesi başkanlığı bulunmayan yerlerde vergi dairesi müdürü veya müdürlüğüne;
gelir müdürlüğüne, takdir komisyonu başkanı veya başkanlığına, tahsil
dairesine, mal müdürü ve müdürlüğüne yapılmış atıflar ilgisine göre vergi
dairesi başkanı ve başkanlığına veya ilgili müdür veya müdürlüğüne yapılmış
sayılır.”
 Gamze
Taşcıer Müzeyyen Şevkin Emine Gülizar Emecan
 Ankara Adana İstanbul
 Cavit
Arı Saliha Sera Kadıgil Sütlü Servet Ünsal
 Antalya İstanbul Ankara
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) - Katılamıyoruz Sayın
Başkanım.
BAŞKAN
– Önerge hakkında konuşmak isteyen, Ankara Milletvekili Servet Ünsal.
Buyurun
Sayın Ünsal. (CHP sıralarından alkışlar)
SERVET
ÜNSAL (Ankara) - Teşekkürler Sayın Başkan.
Sevgili
Başkan, değerli arkadaşlarım; hepinize saygılar sunuyorum.
Evet,
ülkemiz ciddi sıkıntı içinde. Tabii, sıkıntıya 1 nanometre civarında olan bir
virüsün neden olduğunu görüyoruz ama bunun arkasından gelecek ciddi bir
ekonomik sıkıntı da ekonomiyle ilgilenen arkadaşlarımız tarafından hepinize
söylenildi arkadaşlar. 
Arkadaşlar,
şimdi, özellikle -on gün önce yaptığım konuşmada da söyledim- televizyonlara
baktığımızda şunu görüyoruz: Ne bir virolog çıkıyor ne bir enfeksiyon uzmanı
çıkıyor ne bu konuyla ilgili tıbbi bir hekim çıkıyor ama çıkan bir gazeteci,
çıkan bir hukukçu, çıkan bir başka -ilgisi olmayan- meslekten; herkes bir
şeyler söylüyor. Önümüzde çok ciddi bir bilgi kirliliği denizi var, bunu
kesinlikle buradan vurgulamak istiyorum. 
Tabii,
bu ara en çok risk altında olan sağlık merkezleri yani sağlık çalışanları.
Evet, bu sağlık çalışanlarının sıkıntıları çok önemli: Bununla ilgili olarak
sizlere daha önce de konuşmalarımda söyledim -bu Mecliste yaklaşık 40’ın
üzerinde hekim arkadaşımız var- sağlıkta şiddet yasası niyeyse çıkarılmadı
arkadaşlar. Bunun mutlak çıkarılması lazım. Bakın, bugünlerde sağlık
çalışanlarına bu kadar ihtiyacımızın olduğu bir dönemdeyiz. Mutlak ve mutlak
sevgili Adalet Bakanı, İçişleri Bakanı ve Sağlık Bakanı ya da diğer ilgili
bakanlar bir araya gelip, bu sağlıkta şiddet yasası mutlak çıkarılmalı. 
Doktorlara,
sağlık personeline gereken saygının gösterilmesi gereklidir. Arkadaşlar,
bunların meslekleri sırasında, hizmet sunumunda yaşadıkları her türlü şiddeti
de iş kazası olarak değerlendirmeliyiz. Muayene randevularını hastaya yeterli
süre ayıracak şekilde düzenlemeliyiz. Arkadaşlar, acil servislerde sadece acil
hastalar bakılmalı, birinci basamak sağlık hizmetleri güçlendirilmeli ve sevk
zinciri hayata geçirilmeli.
Değerli
arkadaşlarım, daha önce yaptığım konuşmada, ülkemize gelen bu tsunaminin daha
da sıkıntı çıkaracağını, daha büyük olacağını dört gerekçeyle sizlere
açıklamıştım. Bu dört gerekçenin kendilerini ve gerekçeyi yaratanları burada
sizlere tekrar hatırlatmak istiyorum.
Birincisi:
Arkadaşlar, 21 bine yakın, umreden gelen vatandaşımız oldu. Yaklaşık 10 binin
üzerindeki vatandaşımız direkt memleketlerine gitti, karantinaya alınmadı. Umre
ziyaretleri yaklaşık bir ay önce oluştu. Bu sıkıntı aralık ayından beri var
dünyada, pandemi yarattı. Burada yine Diyanet İşlerinde sıkıntı var.
İkinci
sıkıntı, gecikilmiş bir sıkıntı; bu yumuşak karın, bunu da söylemek istiyorum.
Kimse cuma namazlarıyla ilgili söz söylemek istemiyor arkadaşlar. Burada
gerçekten vatandaşlarımızın çok büyük bir kısmının Türkiye çapında toplandığını
hepimiz biliyoruz. 
İSMAİL
KAYA (Osmaniye) – Cumaya gidilmiyor. 
SERVET
ÜNSAL (Devamla) – Ciddi bir sıkıntıdır. Bu konuda da Diyanet gecikti
arkadaşlar.
İSMAİL
KAYA (Osmaniye) – Cuma yok, gidilmiyor.
RAMAZAN
CAN (Kırıkkale) – Cuma yok, cuma yok.
SERVET
ÜNSAL (Devamla) – Yeni çıktı daha, ben on beş gün önce söyledim bunları,
etmeyin arkadaşlar, biz bizeyiz.
RAMAZAN
CAN (Kırıkkale) – İki haftadır cuma yok.
SERVET
ÜNSAL (Devamla) – Üçüncü sıkıntı: Sevgili Sağlık Bakanının açıkladığı test
sayısı. On beş gün geçti, on beş günde hâlâ 20 bindeyiz arkadaşlar. İçimizde de
belki şu an corona hastası var, biliyor musunuz? Onun için, şikâyeti olan
olmayan, günde 15 bin test yapılması gerektiğini sevgili Sağlık Bakanımız
söyledi ama hâlâ 20 binlerdeyiz on beş günde.
Dördüncü
sıkıntı: Arkadaşlar, maçların ertelenmemesi ne kadar komik bir olay ya, ben
anlayamıyorum. Futbol Federasyonu Başkanı neye yarıyor, ben anlamıyorum.
Arkadaşlar, maçlar ertelenmedi, bakın, futbolcular, antrenörler, Fatih Terim,
şu bu, herkes ne oldu? Corona vakasına yakalandı. Şimdi, maçları dışarıda
izleyen… O gün Galatasaray-Beşiktaş maçında bine yakın insan vardı arkadaşlar,
maçın içinde ya. Nasıl girdi bunlar? Dışarıda 5 bin kişi futbolcuları bekliyor,
kafelerde herkes gene bu futbolcuları seyretmek için bekliyor. 
Değerli
arkadaşlar, sıkıntımız büyük ama bu sıkıntının üstesinden gelmemiz için…
(Mikrofon
otomatik cihaz tarafından kapatıldı) 
SERVET
ÜNSAL (Devamla) – Sevgili Başkanım…
BAŞKAN
– Toparlayın Sayın Milletvekili.
SERVET
ÜNSAL (Devamla) – Tamam sevgili Başkanım.
Şimdi,
tabii, ben her zaman söylüyorum, bu hastalık zengini fakiri, sağı solu ayırt
etmiyor arkadaşlar, hepimiz bu gök kubbenin altındayız. Bu bir pandemi yarattı,
hepimiz birleşmeliyiz. Bu birleşmenin neticesinde bazı görevler düşüyor bize.
Ekonomi Konseyi toplanmadı arkadaşlar on bir yıldır, mutlak ve mutlak bunun
toplanması lazım. Sağlık personeli mesaisiz çalışacak, süresi belli değil. Bir
an evvel bunlar için konaklama ihtiyacı giderilmeli. Evet, askerî hastaneleri
mutlak geri kazanmalıyız çünkü bakın, savaşı unuttuk corona yüzünden; daha yeni
34’ün üzerinde çocuğumuz, evladımız şehit oldu. 
Arkadaşlar,
geçici olarak kapatılan iş yerlerinde -bakın, çok önemli, asıl kriz ekonomide
dedim- kira harcamaları Hazine ve Maliye Bakanlığı tarafından mutlak
karşılanmalı. Çalışanların ücretleri İşsizlik Sigortası Fonu’ndan karşılanmalı.
İşçilerin kredi kartı ve banka kredisi borçları üç ay boyunca faizsiz
ertelenmeli. Çiftçilerin borçları yapılandırılmalı.
(Mikrofon
otomatik cihaz tarafından kapatıldı)
SERVET
ÜNSAL (Devamla) – Sevgili Başkanım, 2-3 madde kaldı. Teşekkür ediyorum.
Ücretli
öğretmenler ile halk eğitimde görev alan kursiyer öğretmenler ücret alamaz
duruma düştüler, perişanlar. Arkadaşlar, küçük ve orta boy işletmelerin kredi
kullanımı için sicil affı mutlaka çıkarılmalı. Turizm, eğlence, konaklama gibi
sektörlerin banka kredileri yeniden düzenlenmeli. İşsiz sayımız olmuş 8 milyon
arkadaşlar. Bu anlamda kamu-özel iş birliğiyle yapılan bütün taşınmazların
ödemeleri bir yıl süreyle ertelenmeli ve garantiler bir aya çevrilmeli. 
BAŞKAN
– Sayın Milletvekili, teşekkürler.
SERVET
ÜNSAL (Devamla) – Büyük havaalanı, büyük hastane, büyük köprüler, yollar;
bunların hepsine -madem özveriyse işveren de özveri göstersin- borçlarını
Hükûmet -bunlara ne kadar verdiğini de bilmiyoruz- mutlak ve mutlak ertelemeli
ya da bir yıl ücretini de işverenler karşılasın arkadaşlar. 
Teşekkür
ediyorum. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 196 sıra sayılı Kanun Teklifi’nin 25’inci maddesinde bulunan “ve”
ibaresinin “ile” olarak değiştirilmesini arz ve teklif ederiz.
 Dirayet
Dilan Taşdemir Gülüstan Kılıç Koçyiğit Murat Çepni
 Ağrı Muş İzmir
 Şevin
Coşkun Oya Ersoy
 Muş İstanbul
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Katılamıyoruz Sayın
Başkan.
BAŞKAN
– Önerge hakkında konuşmak isteyen, Muş Milletvekili Şevin Coşkun.
Buyurun
Sayın Coşkun. (HDP sıralarından alkışlar) 
ŞEVİN
COŞKUN (Muş) – Sayın Başkan, değerli milletvekilleri; 25’inci madde üzerinde
söz almış bulunuyorum. Genel Kurulu selamlıyorum.
Değerli
milletvekilleri, dünya coronavirüse karşı mücadeleyi ve alınacak önlemleri
konuşuyorken ne yazık ki dün yine Kürt halkının iradesi gasbedildi. Ağustosta
başlayan kayyum gasplarıyla birlikte dün tekrar 8 belediyemize kayyum atandı.
Bizler bu kayyumu, bu irade gasbını, dün olduğu gibi bugün de kabul etmiyoruz,
yarın da etmeyeceğiz. “Kürt düşmanlığı vardır.” dediğimizde karşı çıkanlara
soruyoruz: Süreçler ne olursa olsun, koşullar ne olursa olsun, Kürt’ün
iradesini yok sayan bir iktidar Kürt düşmanı değildir de nedir? 
Değerli
milletvekilleri, coronavirüs bütün dünyaya yayılmaya devam ediyor ve küresel
çaresizlik örneği olarak karşımızda duruyor. Virüsün ortaya çıkışı, yayılması
ve binlerce insanın ölümüne yol açması ciddi sistemsel sorunları da
barındırıyor. Dünya sistemi, sınırsız bir büyüme ve kâr mantığıyla, tolere
edilemeyecek kadar doğayı tahrip ediyor, besin kaynaklarını tüketiyor, insan
dâhil tüm canlıları yok edecek bir yolda ilerliyor. Tüm bu mantık ve
uygulamalar corona gibi virüslerin ortaya çıkışının zeminini hazırlamaktadır.
Corona
virüsü ne ilktir ne de dünyanın bu yolda ilerlemesi durumunda son olacaktır.
Virüsün ortaya çıkmasının zeminini hazırlayanlar, aynı zamanda yayılmasına da
neden olmaktadır; kentleşme bunların başında gelmektedir. On milyonlarca
insanın ekonomik, sosyal politikalarla aynı kentte sağlıksız koşullarda
yaşamaya mahkûm edilmesi, salgın hastalıkların yayılması ve ölümlerin artmasının
önünü açmaktadır. Sağlığın ülkemizde olduğu gibi, tüm dünyada
piyasalaştırılması, sorunları çözmek yerine derinleştirmektedir. Sınırsız
tüketimi kamçılayan devlet-şirket politikaları virüsün hızla yayılmasına neden
olmaktadır. 
Özetle,
arkadaşlar, sorun üreten bir sistemin sorun çözme kabiliyeti yoktur. Sorun
çözemeyen bu sistem insanları komplo teorileriyle manipüle etmekte ve
gerçeklerden uzaklaştırmaktadır. Gerçek olan ise şudur: Bu sistemi değiştirecek
ekonomik, ekolojik, toplumsal seçenekler dikkate alınmalı ve çözüm, yüzeysel,
anlık değil, kökten olmalıdır. Bunun için de güçlü bir örgütlenmeye ve
dayanışmaya ihtiyacımız vardır. Coronavirüs günlerinde alternatifi tekrar
tekrar ortaya koyuyoruz. İçinde bulunduğumuz bu süreç demokratik, toplumsal ve
ekolojik paradigmanın ne kadar önemli ve yaşamsal olduğunu bize
kanıtlamaktadır. Ulus devletlerin, insanlığın geleceği için sunacağı hiçbir
şeyleri olmadığını da göstermektedir.
Değerli
milletvekilleri, virüsün hayatımızda yarattığı yaşamsal ve ekonomik sorunları
çözmek adına Cumhurbaşkanı bir paket açıkladı. Peki, bu paket kimin sorunlarını
çözecek? Cumhurbaşkanının “Neşen yerinde.” dediği büyük sermaye sahiplerinin
sorununu çözdü. Hâlen fabrikalarda çalışmak zorunda kalan, sokaklarda tezgâh
açan, kâğıt toplayan, otobüslerde balık istifi gibi işe gitmeye çalışan
yoksulların sorununu çözmedi. Ay sonu faturaları biriken, bir gün çalışmasa aç
kalan, sabah kazandığını akşam harcamak zorunda kalan milyonların sorununu
çözmedi. 
Değerli
milletvekilleri, ülkemizde Sağlık Bakanlığı tarafından yapılan bir dizi
açıklamayla virüse karşı nasıl önlemler alındığına dair kısmi olarak
bilgilendirildik. Bu açıdan, sağlık meslek örgütlerinin çok önemli önerilerinin
dikkate alınmasını istiyoruz. Hükûmet, Türk Tabipleri Birliği ve adını
sayamadığımız birçok sağlık örgütüyle sürekli iletişim hâlinde olmalıdır.
Alınacak önlemlerde bu örgütlerin de yer almasının insan sağlığı açısından son
derece önemli olduğunu düşünmekteyiz.
Bu
alınan önlemler kapsamında cezaevleri çok kritik bir rol oynamaktadır.
Cezaevlerinin izole yerler olduğunu ve virüs tehlikesi oluşturmayacağını
düşünenler yanılmaktadır. Aksine, bu süreçte en fazla risk oluşturan
mekânlardır. Çünkü cezaevleri 300 bini bulan tutuklu ve hükümlü sayısıyla
kapasitesinin çok çok üzerindedir. Uzmanlar, virüsten korunmak için sosyal
mesafenin 1 metre olması gerektiğini açıklıyorken, koğuşlarda insanlar iç içe
yaşamakta, bu da ciddi riskler barındırmaktadır. Ayrıca, cezaevlerinde,
sağlıklı beslenme koşulları yetersizdir, sıcak su ve hijyen malzemelerine
erişim de çeşitli gerekçelerle kısıtlanmaktadır. Bu nedenle, virüs daha fazla
yaygınlaşmadan ve -aklımıza bile getirmek istemiyoruz ama- cezaevlerinde
bulaşma riski artmadan siyasi iktidar, başta hastaların, yaşlı tutuklu ve hükümlülerin,
çocuklarıyla cezaevlerinde kalan kadınların tahliyelerinin önünü açmalı,
cezalarını ertelemelidir. 
(Mikrofon
otomatik cihaz tarafından kapatıldı)
ŞEVİN
COŞKUN (Devamla) – Toparlıyorum. 
BAŞKAN
– Buyurun, toparlayın. 
ŞEVİN
COŞKUN (Devamla) – Yoksa, cezaevlerinde yaşanacak olası her türlü kötü
senaryolardan kendileri sorumlu olacaklardır. Coronavirüs gerçeği altında olsak
da olmasak da hasta tutuklu ve hükümlülerin cezaevlerinde tutulmasının hiçbir
insani ve vicdani yanının olmadığını bir kere daha hatırlatmak istiyoruz. 
Genel
Kurulu selamlıyorum. (HDP sıralarından alkışlar)
BAŞKAN
– Şimdi önergeyi oylarınıza sunuyorum: Kabul edenler... Kabul etmeyenler…
Önerge kabul edilmemiştir. 
25’inci
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir. 
26’ncı
madde üzerinde 3 önerge vardır. İlk okutacağım 2 önerge aynı mahiyette
olduğundan bu önergeleri birlikte işleme alacağım. 
Türkiye Büyük Millet Meclisi Başkanlığına
Görüşülmekte
olan 196 sıra sayılı Kanun Teklifi’nin 26’ncı maddesinin kanun teklifi
metninden çıkarılmasını arz ve teklif ederiz. 
 Dirayet
Dilan Taşdemir Murat Çepni Oya Ersoy 
 Ağrı İzmir İstanbul

 Şevin
Coşkun Gülüstan Kılıç Koçyiğit
 Muş Muş
Aynı
mahiyetteki diğer önergenin imza sahipleri: 
 Gamze
Taşcıer Müzeyyen Şevkin Emine Gülizar Emecan
 Ankara Adana İstanbul

 Cavit
Arı Saliha Sera Kadıgil Sütlü
 Antalya İstanbul

BAŞKAN
– Komisyon aynı mahiyetteki önergelere katılıyor mu? 
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Katılamıyoruz Sayın
Başkan. 
BAŞKAN
– Önergeler hakkında konuşmak isteyen, İzmir Milletvekili Murat Çepni. 
Buyurun
Sayın Çepni. (HDP sıralarından alkışlar)
MURAT
ÇEPNİ (İzmir) – Teşekkürler Sayın Başkan. 
Genel
Kurul ve değerli halkımız; yenilenebilir enerji üzerine uzunca zamandır
tartışıyoruz. Kuşkusuz, ilkesel olarak karşı değiliz fakat her durumda olduğu
gibi doğru bir aracın kimin elinde olduğuyla ilgiliyiz biz. Yenilenebilir
enerjiler… Karadeniz’de dereleri kurutan HES’ler de Hasankeyf’te on iki bin
yıllık tarihi sular altında bırakan barajın kendisi de yenilenebilir enerji;
aynı zamanda İzmir’i, Ege’yi -bütün Ege Bölgesi’ni- zehirleyen JES’ler de
yenilenebilir enerji kategorisine giriyor. Dolayısıyla söz konusu olan AKP
olduğunda hangi aracın, nasıl bir işlev gördüğü doğal olarak halklarımız
açısından çok net olarak biliniyor.
Şimdi
“Bozuk düzende sağlam çark olmaz.” demiş Pir Sultan Abdal. Düşünün ki her
krizden fırsat yaratmasını çok iyi bilen, her krizden, her virüsten beka
yaratmasını bilen bir iktidar var karşımızda; AKP iktidarı tam olarak böyle bir
iktidar. Biz, dün olduğu gibi bugün de “Kral çıplak.” demeye devam edeceğiz.
Tüm dünyada 6.500 insanın virüsten hayatını kaybettiği, coronavirüsten hayatını
kaybettiği koşullardayız fakat aynı zamanda bu koşullarda, tüm dünyada
kapitalizmin de bir krizini yaşıyoruz, çürüyen kapitalizmin krizini yaşıyoruz.
Türkiye’de de çürüyen kapitalizmin biricik temsilcisi AKP politikalarına karşı
mücadele etmeye devam ediyoruz, bundan sonra da edeceğiz.
Şimdi,
bakın değerli arkadaşlar, Türkiye’de coronavirüs salgını hızla tırmanıyor.
İktidarın buna dair çözümü ise dua, sabır ve kolonya. Şu anda Türkiye’de evlere
kapanabilen insan sayısı yüzde 37, çalışmak zorunda kalan insan sayısı yüzde
63. İktidar “Evlerde kalın.” diyor. Evet, doğrudur, evlerde kalmak lazım fakat
iktidar şöyle söylüyor: Evde kal Türkiye ama işçiler siz çalışmaya devam edin;
evde kal Türkiye, işçiler ölüme terk edilsin. İktidarın temel politikası budur.
Değerli
arkadaşlar, yüzde 20’si patronlardan karşılanan, yüzde 80’i emekçilerden
karşılanan bir paketle karşı karşıyayız. Aynı iktidar, 65 yaş üstü insanlara
sokağa çıkmayı yasakladı. Bakın, 7 milyon yaşlı var bu kategori içerisinde ve
bunların sadece 1 milyonu tek başına yaşıyor. Yani, 6 milyon yaşlı, 65 yaş üzeri
insan evinde ailesiyle yaşıyor.
AKP
halkı kandırıyor, AKP ikiyüzlü bir politikayla bu coronavirüs sürecini
yönetmeye çalışıyor; esas olarak kendini kurtarmaya çalışıyor. Bakın, AKP
iktidarı fırsatçı bir iktidardır. Tüm dünya ve Türkiye’de coronavirüs salgını
sürerken AKP, Kürt halkının, Halkların Demokratik Partisinin, HDP’nin
belediyelerine saldırmaya devam ediyor. Batman Belediyesine saldırıyor, Batman
Belediyesine kayyum atıyor. Batman Belediyesi bir gün önce su faturalarının
ödemelerini almayacağını açıklamıştı ve HDP bu kayyum politikasına karşı dün de
bugün de yalanları ortaya koydu. AKP için tüm dünya salgınla kırılabilir, tüm
Türkiye’de salgın -virüs salgını- insanlarımızı öldürebilir fakat sorun değil,
sorun AKP için HDP belediyelerinin yok edilmesidir. 
Bakın,
paylaşım yaptıkları için bugün, bu süreçte, 316 bin kişi hakkında soruşturma
başlatıldı. İçişleri Bakanı Süleyman Soylu, geçtiğimiz günlerde maske depolayan
şirketleri tehdit etti. Burada “Maske sorunumuz yok.” deniyor.
Şimdi,
halk sağlığı söz konusu olduğunda cezaevleri kanayan bir yara. AKP fırsatçılığı
burada gündeme geliyor. Tüm Türkiye’de, tüm demokrasi güçleri cezaevlerinin
boşaltılmasını beklerken AKP pratiği, AKP darbeci fırsatçılığı ne yapıyor?
Önümüze henüz daha gelmedi ama açıklandığı kadarıyla siyasi tutsakları dışında
tutuyor. İşte AKP fırsatçılığı ve darbeciliği halk düşmanı bir siyasettir.
Halklarımız buna mecbur değildir; işçi sınıfı, emekçiler, halklarımız çaresiz
değillerdir. İşçi sınıfı, emekçiler isyan ediyorlar fakat bunun karşısında
kurduğumuz dayanışma alanıyla biz bu çürümüş zulüm düzenini yıkabiliriz. “Evde
kal Türkiye” sloganı tümüyle yalan üzerine kurulu bir slogandır.
(Mikrofon
otomatik cihaz tarafından kapatıldı) 
BAŞKAN
– Buyurun, toparlayın.
MURAT
ÇEPNİ (Devamla) – Değerli arkadaşlar, işçi sınıfı çalışmaya devam ediyor. Bunun
için önerdiğimiz, ısrar ettiğimiz çözüm, tüm çalışanlara ücretli izin hakkının
sağlanmasıdır, tüm sağlık hizmetlerinin ücretsiz sağlanmasıdır.
Halklarımıza
çağrımız şudur: Özel değil, kamusal sağlık; ayrımcılık değil, eşitlik;
bireycilik değil, paylaşma; bencillik değil, dayanışma; kapitalizm değil,
sosyalizm çağrısı yapıyoruz. Ve halklarımıza, bu çürümüş düzene karşı
örgütlenme, mücadele etme ve mücadele bayrağını yükseltme çağrısı yapıyoruz. 
Teşekkür
ederim. (HDP sıralarından alkışlar) 
BAŞKAN
– Aynı mahiyetteki diğer önergenin gerekçesini okutuyorum:
Gerekçe:
Teklifin 26’ncı
maddesinde, yenilenebilir enerji
kaynaklarına ilişkin mükerrer mevzuatlar tek kanun maddesinde birleştirilmekte,
Enerji ve Tabii Kaynaklar Bakanlığı, yenilenebilir enerji yatırımlarını
hızlandırmak adına yeni geniş yetkiler
almaktadır. Bakanlık, bundan böyle
yenilenebilir enerji üretim tesisleri için tavan fiyatı Türk lirası üzerinden
belirleyebilecektir. Bakanlık tavan fiyat belirlerken ve güncellerken Anayasa’ya aykırı
biçimde, artık herhangi bir yasal sınırlamaya tabi olmayacaktır. Bu madde
teklifin 35 ve 37’nci maddesiyle bağlantılıdır.
Bu
maddeyle, yenilenebilir enerji
kaynaklarına (YEKA) dair 2 kanunda geçen benzer hususlar tek kanun maddesinde
toplanmakta, YEKA alanlarının belirlenmesi ve hızlanması için Bakanlığa yeni
yetkiler verilmektedir. Bu madde
düzenlemesiyle, YEKA ihalelerinde tavan
fiyat uygulaması TL bazında yapılacaktır, 6446 sayılı Elektrik Piyasası Kanunu’nun (EPK) madde 5/(12), (13)’üncü fıkralarında düzenlenen hususlar, 5346 sayılı Yenilenebilir
Enerji Kaynaklarının Elektrik Enerjisi Üretimi Amaçlı Kullanımına İlişkin Kanun’un (YEKA Kanunu) 4’üncü maddesine taşınarak mükerrerlik giderilmektedir. Birleştirme nedeniyle, teklifin 35’inci maddesinde 6446
sayılı Kanun’un madde 5/(12), (13)’üncü
fıkraları yürürlükten kaldırılmakta, eski maddedeki atıfların yeni düzenlemede
hangi atıflara tekabül ettiği 37’nci maddede düzenlenmektedir.
Birinci
fıkradaki eklemeyle, Bakanlık, alacağı yeni yetkiyle, kamu ve hazine
taşınmazları ile özel mülk üzerinde YEKA alanları oluşturma kararını, kurum, kuruluş
görüşleri alarak belirleyecek ve bunu tapu kütüğüne şerh düşecektir. Bu şerhten
itibaren üç yıl boyunca, 2942 sayılı Kamulaştırma
Kanunu madde 10'a göre, eğer kamulaştırma
bedelinin tespitiyle Hazine adına tescili isteğinde bulunulduğuna dair
mahkemeden alınacak belge tapu idaresine ibraz edilmediği takdirde, bu şerh
tapu idaresince resen sicilden silinecektir. Bu düzenleme Anayasa'nın 35’inci
maddesinde tanımını bulan "mülkiyet hakkı” açısından tartışmalı
bulunmaktadır.
Mevcut
5346 sayılı Kanun’un ekli (l) ve (II)
sayılı cetvellerine bağlı kalınarak belirlenen YEKA tesisleri için hesaplanan
tavan fiyat uygulaması değişmektedir. Her bir Yenilenebilir enerji kaynak alanı
için, ekli (l) ve (II) sayılı cetvele göre Bakanlık tarafından belirlenecek
tavan fiyatı üzerinden teklif edilecek en düşük fiyat o yenilenebilir enerji
kaynak alanı için yarışma şartlarında belirlenecek süre boyunca
uygulanmaktayken; teklifte (2)’nci fıkraya eklenen hükümle, yenilenebilir
enerji kaynak alanları için yapılacak yarışmalar, artık ekli cetvellere bağlı
kalınmadan Bakanlığın TL üzerinden belirleyeceği tavan fiyat uygulaması
üzerinden gerçekleşecektir. İhalede TL bazındaki bu tavan fiyata göre oluşacak
en düşük fiyat, Yenilenebilir Enerji Kaynakları Destekleme Mekanizması
kapsamında, yarışma şartlarında belirlenecek süre boyunca geçerli sayılacak,
fiyat değişmeyecektir. Bakanlık bu tavan fiyatı belirlerken artık mevzuatta
geçen ekli cetvellere bağlı kalmayacaktır. 
Bu
düzenlemelerle, yenilenebilir enerji yatırımlarına verilecek alım fiyat
garantileri döviz cinsi yerine artık TL cinsinden verilecektir. Ancak, mevcut
durumda yapılacak ihalelerde uygulanacak tavan fiyatlar kanuna ekli
cetvellerdeki sınırlara göre hesaplanırken yeni durumda herhangi bir sınırlama
olmayacak ve hem tavan fiyatlar hem ihalelerde oluşan fiyatların
güncellenmesinde takdir Bakanlığa ait olacaktır.
Maddedeki
tavan fiyat uygulamasının yasal sınırlamaya tabi olmaksızın bu biçimiyle
değiştirilmesi, idareye geniş takdir yetkisi vererek hukuk devleti ilkesine,
hukukun belirliliği, öngörülebilirliği ilkesine aykırı içerik taşıdığı için Anayasa’nın 2’nci maddesine, aynı zamanda ve yasama yetkisinin devredilmezliği ilkesini düzenleyen 7’nci maddesine ve rekabetin
korunmasını düzenleyen 167’nci
maddesindeki düzenlemelere aykırıdır.
Söz
konusu önerge bu nedenle verilmektedir.
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Önergeler kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 196 sıra sayılı Bazı Kanunlarda Değişiklik Yapılmasına Dair Kanun
Teklifi’nin 26’ncı maddesinin birinci fıkrasında yer alan
"değiştirilmiştir” ibaresinin "yeniden düzenlenmiştir” ibaresiyle
değiştirilmesini arz ve teklif ederiz.
 Ayhan
Erel Ümit Dikbayır Enez Kaplan
 Aksaray Sakarya Tekirdağ
 Ümit
Beyaz Hüseyin Örs Ayhan Altıntaş
 İstanbul Trabzon Ankara
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Katılmıyoruz Sayın
Başkan.
BAŞKAN
– Önerge hakkında konuşmak isteyen Trabzon Milletvekili Hüseyin Örs.
Buyurun
Sayın Örs. (İYİ PARTİ sıralarından alkışlar)
HÜSEYİN
ÖRS (Trabzon) – Sayın Başkan, çok değerli milletvekilleri; kanun teklifinin
26’ncı maddesi üzerinde İYİ PARTİ Grubu adına söz aldım. Hepinizi en derin
saygılarımla selamlıyorum.
Corona
belasıyla mücadele eden, bu süreçte canını dişine takarak çalışan sağlık
emekçilerimizi yürekten alkışlıyorum. Ayrıca diğer kamu kurum ve kuruluşlarında
görev alan arkadaşlarımıza, sivil toplum örgütüne mensup çalışanlarımıza da
sizlerin huzurunda teşekkür ediyorum, Allah yâr ve yardımcıları olsun, onlara
güç, kuvvet versin. 
Corona
virüsüyle mücadele ettiğimiz bu süreçte, birlik ve beraberliğimizin her
dönemden daha önemli olduğunun bilinciyle sözlerime devam edeceğim. 
Buradan,
ayrıca, vatandaşlarımıza da seslenmek istiyorum: Sağlık Bakanlığımız ve diğer
yetkili kurumlarımızın uyarılarına özenle uysunlar, uyalım. Özellikle sokağa
çıkma kısıtlaması getirilen 65 yaş üstü büyüklerimize, bu kısıtlamaya uymaları
hususunda onları incitmeden, sabırla, saygıyla, nezaketle hatırlatmalarda
bulunalım ve buna büyük bir özen gösterelim. İnanıyorum ki milletçe el ele
verip, büyük bir özenle uzmanların uyarılarına uyarak, gerekli önlemleri alarak
bu belayı da Allah’ın izniyle atlatacağız. 
Evet,
corona salgını İkinci Dünya Savaşı’ndan bu
yana en büyük küresel tehdittir ve ülkemiz de bu tehditle karşı karşıyadır.
Corona belasıyla mücadele ederken ekonomik anlamda tedbirler almamız noktasında
da hepimiz hemfikiriz. 
Bugün
baktığımızda değerli arkadaşlar, gıda ihracatı ve lojistik sektörü bu süreçten
olumsuz etkilenmiştir. Birçok nakliye aracı yüklenmiş durumda, sınırlar
kapatıldığı için beklemektedir. Bu sektörlerdeki firmaların durumları yakından
gözlenmeli ve özellikle kredi ödemeleriyle ilgili olarak borç ertelemesi ve
kredi yapılandırması dâhil mali destek sağlanmasında bir an önce uygulamaya
geçilmelidir. 
Değerli
arkadaşlar, bu salgından kurtulmanın yolu önce gerçeklerle yüzleşmektir. İYİ
PARTİ olarak amacımız, ülkemize ve milletimize karşı sorumluluğumuz gereği, bu
meseleyi cesaretle ele alıp eksikler ve hataların telafisi konusunda rehberlik
etmektir. Sayın Cumhurbaşkanımız “ekonomik istikrar kalkanı” adı verilen bir
ekonomik tedbir paketini kamuoyuyla paylaştı, ilan etti. Olumlu bulduğumuz
yanlar olmakla birlikte paketin milletimizin her ferdini kapsamadığını,
toplumsal anlamda adil olmadığını da burada ifade etmek zorundayım. Patronlara
teşvik, vatandaşa kolonya öngören bir ekonomik paket, milletimizin içinde
bulunduğu bu hassas dönemdeki ihtiyaçlarını karşılayamaz arkadaşlar. Corona
salgınının olumsuz ekonomik etkilerinin, öncelikle, dünyanın kırılgan
ekonomilerinde görüldüğünü hepimiz biliyoruz. Türk ekonomisi de bir süredir
maalesef en kırılgan ekonomilerden biri hâlinde. Baktığımızda görüyoruz ki
açıklanan ekonomik tedbirler günü kurtarmacı bir anlayışın yansıması
şeklindedir. 
Değerli
milletvekilleri, bu pakette, gelişen salgın şartları ve karantina uygulamaları
sonucunda işleri duran esnafımıza sürecin sonrasında arayı kapatma imkânı
verilmemiştir maalesef. Bunun için,
ertelenen kamusal yükümlülüklerini ödemeleri için, en azından bir yıl üzerinden
vade farkı olmaksızın taksitlendirme imkânı sağlanmalıdır. Açıklanan paketle
ilgili önemli bir endişemiz de krizin finansal yükünün ağırlıklı olarak
KOBİ’lerin ve çalışanların sırtına kalacağıdır. Oysaki bu tür sıkıntılı
dönemlerde işletmelerin ayakta kalmalarını sağlamak elzem olduğu gibi, aynı
şekilde hane halkına yönelik gelir akışının kesilmeden aktarılarak devam
ettirilmesi de hayati bir öneme sahiptir. Bu çerçevede, tüketiciye yönelik de
finansal destekler sağlanarak piyasanın ayakta tutulması gerekir.
Değerli
milletvekilleri, bir hususa daha dikkatinizi çekmek istiyorum. 
(Mikrofon
otomatik cihaz tarafından kapatıldı)
BAŞKAN
– Buyurun, toparlayın.
HÜSEYİN
ÖRS (Devamla) - İhtiyaç sahibi ailelere yapılacak 2 milyar TL tutarındaki nakdî
yardım olumlu ama yetersizdir. 100 milyar liralık bir destek paketinde ihtiyaç
sahibi ailelere yalnızca 2 milyar lira ayrılması ve bunun dağıtımında
şeffaflıkla ilgili birtakım soru işaretleri olması da her şeyden önce sosyal
devlet anlayışımızla bağdaşmaz diyor, hepinizi en derin saygılarımla
selamlıyorum. (İYİ PARTİ sıralarından alkışlar)
BAŞKAN
– Şimdi önergeyi oylarınıza sunuyorum: Kabul edenler… Kabul etmeyenler… Önerge
kabul edilmemiştir.
26’ncı
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
27’nci
madde üzerinde 2 önerge vardır. 
1’inci
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 196 sıra sayılı Kanun Teklifi’nin 27’nci maddesinin kanun teklifi
metninden çıkarılmasını arz ve teklif ederiz. 
 Dirayet
Dilan Taşdemir Gülüstan Kılıç Koçyiğit Murat Çepni
 Ağrı Muş İzmir
 Nuran
İmir Şevin Coşkun Oya Ersoy
 Şırnak Muş İstanbul
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Katılamıyoruz Sayın
Başkan.
BAŞKAN
– Önerge hakkında konuşmak isteyen İstanbul Milletvekili Oya Ersoy.
Buyurun
Sayın Ersoy. (HDP sıralarından alkışlar)
OYA
ERSOY (İstanbul) – Sayın Başkan, Genel Kurulu saygıyla selamlıyorum.
Şimdi,
tarihsel bir süreçten geçiyoruz. Dünya tarihine baktığımızda salgın
hastalıkların savaştan daha çok can yaktığını ve toplumların siyasi, kültürel,
sosyal ve ekonomik yapılarında ciddi, köklü değişimler yarattığını görüyoruz.
Ve biz, bugün, tüm dünya halkları kapitalizmin yarattığı yani kâr için
yaratılan bir tehditle karşı karşıyayız. Bu, yaşamsal bir tehdit. Bu felaket,
“corona virüsü” adını verdiğimiz tehdit kendiliğinden gelmiş bir şey değil.
Nereden ilk çıktı? Wuhan’dan çıktı. Wuhan’ın özelliği ne? Ucuz emek gücünün
yoğun olarak bulunduğu bir üretim merkezi Wuhan. Ve biz bunun nasıl bu kadar
yayıldığına şaşırıyoruz. Aslında şaşırmamız gereken, tüm dünyadaki iktidarların
bu kadar yayılacağını önceden öngörebilecekleri bir salgın karşısında gerekli
önlemleri almamış olması.
Şimdi
ülkemize dönelim. Deniyor ki, iktidar diyor ki başından itibaren: “Biz, gereken
bütün önlemleri aldık ve her şey kontrolümüz altında.” Hayır, ocaktan itibaren
bütün dünyada görülen bu salgın karşısında siz gerekli önlemleri almadınız ve
hiçbir şey de kontrolünüz altında değil. Üstüne üstlük, özellikle toplu
gelişlerle beraber yani 21 bin kişinin bu ülkeye gelmesiyle beraber artık iş
tamamen kontrolünüzden çıktı. 
Şimdi,
halk, iktidarın aldığı önlemleri dinlemek için 2 kez ekranlara kilitlendi.
İlkinde sabır dilediniz, “Dua edin.” dediniz; sonra konut kredilerinin
kolaylaştırılmasından, halkın eve kapandığı koşullarda uçuşlardaki KDV
indiriminden, konaklama vergisinin ertelendiğinden bahsettiniz. 
Sevgili
milletvekilleri, değerli arkadaşlar; bankalar, ev sahipleri, enerji ve doğal
gaz dağıtımı yapan şirketler dua kabul etmiyor. İkinci kez ekranlara
çıktığınızda Sağlık Bakanı “Herkes, kendi OHAL’ini ilan etsin.” dedi. Şimdi,
mesela bir işçi kendi OHAL’ini ilan edip işe gitmese işten atılmasını
engelleyecek misiniz? Bütün muhalefet örgütleri şu an “İşten atılmalar
yasaklansın.” diyor, biz de diyoruz ve bunu, bu Meclis çıkarmak zorunda. Ya da
bir kredi kartı borçlusu, kendi OHAL’ini ilan edip -faizlerin işlemesi
konusunda- banka borçlarını ödemese bankaları durduracak mısınız? Hayır.
Değerli
milletvekilleri, hani bir slogan üretildi, şimdi diyoruz ki: “Hep birlikte
yeneceğiz.” Bu birlikteliğin içinde halk yok, işçi yok, emekçiler yok, kadınlar
yok, emekliler yok, çiftçiler yok, işsizler yok, göçmenler yok, Kürtler?
Kürtler, ikinci defa yok.
SALİH
CORA (Trabzon) – Etnik bir ayrım yok ki.
OYA
ERSOY (Devamla) – Bakın, 8 tane belediyeye bu corona salgını sırasında el
koydunuz, gasbettiniz, kayyum atadınız. Bunun adı klasik kayyum ataması da
değil, sadece halkın iradesinin gaspı değildir bu. Kürtlere diyorsunuz ki:
“Sizin sağlığınız da hiç umurumuzda değil, ilgilenmiyoruz biz.” Verilen mesaj
budur. Bu, şu ana kadar yapılan kayyum atamalarından farklıdır ve siz, her
hâlükârda “Biz, sermayeye sınırsız destekte Kürt’ü yurttaşlıktan çıkarmada ve
emekçiye sömürüde ısrar edeceğiz.” diyorsunuz. Açıklamış olduğunuz o ekonomik
istikrar kalkanı tamamen sermayeye verdiğiniz bir kalkan. “Evde kal” derken
işçilere, elektrik, doğal gaz faturası için hiçbir öneriniz yok; tüketici kredi
borçlarına, kredi kartı borçlarına dair bir öneriniz yok ve 7,5 milyon işsiz
var bu ülkede. Bu 7,5 milyon işsizin evinde nasıl geçineceğine dair bir
öneriniz yok. Şimdi, eğer, gerekli önlemler alınmazsa… Evet, biz hep birlikte
yeneceğiz ya… Bu salgın hepimizi aynı şekilde vurmuyor; önce yoksullardan
başlayarak yaygın bir klinik vaka hâline gelecek, buradan uyarıyorum. Burada
dünyada yapılan örneklere bakmamız lazım. 
Bir;
şeffaflık şart, yaygın test kitleri şart. Şu ana kadar niye yaygın yapılmıyor
bu testler, hâlâ anlayabilmiş değiliz. Burada sadece sokağa çıkma yasakları
ilan etmek çözüm değil. Her gün kaç kişiye test yapılıyor? Hangi illerde, kaç
kişide Covid-19 tespit edildi? Hangi hastanelerde kaç kişi yatıyor ve kaç kişi
yoğun bakımda? Bugüne kadar iyileşip eve gönderilen var mı?
(Mikrofon
otomatik cihaz tarafından kapatıldı) 
BAŞKAN
– Buyurun, toparlayın.
OYA
ERSOY (Devamla) – Ve corona virüsüyle temas eden sağlık çalışanlarından
başlanarak hastane, market, kargo, posta, eczane çalışanlarının bulundukları
bölgede test yapılması şarttır. Sağlık ortamının iyileştirilmesi, halkın sağlık
hakkını korumak için şarttır her şeyden önce. Burada deniyor ki: “Sağlık
çalışanları için bütün önlemler alındı.” Hayır arkadaşlar, hepimize bu konuda
şikâyetler geliyor. Eğer siz sağlık çalışanlarını korumazsanız, coronaya karşı
en önde mücadele edenleri koruyamazsınız, halkın sağlık hakkını koruyamazsınız.
Ve siz, burada Meclise gelmeye bile erinirken, bunu tehlike olarak görürken
sağlık çalışanlarına “Gidin, hastanelerin en önünde coronayla mücadele edin.”
diyemezsiniz.
Ve
işten atılmalar yasaklanmalıdır. Halkın en temel yaşamsal hakları, elektrik,
su, doğal gaz halka parasız sağlanmalıdır. Ve kiralar ertelenmelidir, bu
süreçte ödenmemelidir. Kaynak mı? Kaynak var.
Ve
buradan son söz olarak “Ya sosyalizm ya barbarlık.” diyordum, bugün “Ya
sosyalizm ya ölüm.” diyorum. (HDP sıralarından alkışlar) 
SALİH
CORA (Trabzon) – Hangi sosyalizm?
OYA
ERSOY (İstanbul) – Küba’ya bak, Kübaya! Küba’ya bak, herkes kaçarken o
gönderiyor. 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Diğer
önerge çekilmiştir. 
27’nci
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir. 
28’inci
madde üzerinde 1 önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 196 sıra sayılı Kanun Teklifi’nin 28’inci maddesinde bulunan “veya”
ibarelerinin “ya da” olarak değiştirilmesini arz ve teklif ederiz.
 Dirayet
Dilan Taşdemir Gülüstan Kılıç Koçyiğit Nuran İmir
 Ağrı Muş Şırnak
 Şevin
Coşkun Murat Çepni
 Muş İzmir

BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Katılamıyoruz Sayın
Başkan.
BAŞKAN
– Önerge hakkında konuşmak isteyen Muş Milletvekili Gülüstan Kılıç Koçyiğit.
(HDP sıralarından alkışlar) 
GÜLÜSTAN
KILIÇ KOÇYİĞİT (Muş) – Sayın Başkan, değerli milletvekilleri; Genel Kurulu
saygıyla selamlıyorum.
Şimdi
Covid-19’u konuşuyoruz. Benim üzerinde konuştuğum maddeden ziyade ben de daha
çok bu sorunu ele almak istiyorum. Arkadaşlarım da belirttiler aslında; bu,
kapitalizmin, insanlığı, doğayı, her şeyi sömürmesinin bir sonucu ve bugün
bütün dünya, içinde yaşadığımız kapitalist sistemi ve onun neoliberal
politikalarını sorguluyor. Ne yazık ki ülkemizde de kapitalizm, neoliberalizm,
AKP’nin dinci saikleriyle, dinci politikalarıyla buluşunca çok daha korkunç bir
hâl almış durumda. 
Şimdi,
ben az önce konuşurken sağlık çalışanlarının, sağlık emekçilerinin maske
bulamadığından bahsettim. Siz de dönüp dediniz ki: “Maske var.” Maske varsa
niye stoklara gidip baskın yapıyorsunuz? Niye el koymayla tehdit ediyorsunuz?
Ya da niye hiç dikilmeyen maskeler gidilip terzihanelerde dikilmeye başlandı? 
Bakın,
sizin, AKP’nin sağlıkta dönüşüm politikasının sonucu nedir? Performansa dayalı
bir sistem getirdiniz. Sağlık hizmeti bir ekip hizmetiydi, siz bu ekibi
böldünüz; ekibe prim başı, parça başı para vermeye başladınız. Hastaneyi
ticarethane, hastayı müşteri hâline getirdiniz ve o yandaş müteahhitlerinize
para kazandırmak için güzelim, canım şehir merkezlerindeki kamu hastanelerini
kapattınız, gidip devasa şehir hastaneleri yaptınız. Bir birimden bir birime
gitmek bile neredeyse bir gün alıyor. 
Bugün,
bu sistem üzerinden, bu sistem içerisinde Covid-19’la mücadele etmek zor mu?
Çok zor. Çünkü, siz aslında kamusal sağlık sistemini tasfiye ettiniz,
özelleştirdiniz ve yandaşlarınıza peşkeş çektiniz. Şimdi, Sağlık Bakanlığı
Koronavirüs Bilim Kurulu Covid-19’la mücadele kapsamında ne dedi? Bir açıklama
yaptı, dedi ki: “Özel hastaneleri, vakıf hastanelerini pandemi hastanesi ilan
ediyoruz.” Doğru, yerinde bir karar. Peki, şu anda Covid-19 başvurusuyla özel
hastaneye giden hastalardan katılım payı isteniyor mu? İsteniyor. Peki
Covid-19’lu bir hasta nasıl gidip orada yatacak? Yatamayacak. Ne olacak? Bir
sürü örneği var; hasta gidiyor, yatışı için acilde para makbuzu imzalaması
isteniyor. Hasta kabul etmiyor, ambulansa konuluyor, başka bir hastaneye
götürülüyor. O hastane enfekte oluyor, götüren ambulans enfekte oluyor, gittiği
acil servis tekrardan enfekte oluyor. 
Şimdi,
bu tarzla olmaz. Eğer bu hastaneleri gerçekten pandemi hastanesi yapacaksanız
gelin -önünüzde fırsat var- hepsini kamulaştırın ve toplum yararına hastaneler
olarak hem Covid-19’da hem de daha sonrasında toplumun, halkın hizmetine sunun
ama bunu yapar mısınız? Yapamazsınız çünkü Sağlık Bakanınızın kendisi aynı
zamanda bir hastane zincirinin patronu. Nasıl bunu yapabilirsiniz ki? 
MEHMET
MUŞ (İstanbul) – Ne alakası var ya? 
GÜLÜSTAN
KILIÇ KOÇYİĞİT (Devamla) – İkinci bir şey: Şimdi, üniversite hastaneleri bu
Covid-19’la mücadelede en önemli kurumlardı. Peki, üniversite hastaneleri şu
anda bırakın bu salgınla mücadeleyi, normal sağlık hizmeti verebilecek durumda
mı? Hayır. Dozimetresinden eldivenine kadar, enjektöründen tutun her şeye kadar
sarf malzemesini hastanın eline yazıp veriyorlar ve hasta gidip onları
getirdiğinde ancak tanı ve tedavi işlemleri gerçekleştirilebiliyor. 
Bütün
bunlar ortadayken siz ne yapıyorsunuz? Sağlık çalışanlarını alkışlıyorsunuz.
Alkış çok güzel, peki, başka ne istiyoruz? Sağlık çalışanlarını gerçekten
düşünüyorsanız koruyucu malzeme teminini hızlandırın. Bilime kulak verin. Bu
ülkede aşı yapan bir tesisimiz yok. Osmanlı zamanında bile, cumhuriyetin ilk
yıllarında bile aşı üretiliyordu, sayenizde artık aşı üretilemiyor. O zaman,
bilimsel tesisleri hızlı bir şekilde aktive edin. Yemek ve barınma imkânlarını
sağlayın. Sağlık çalışanlarının toplu taşımayla işe gidip gelmesini engelleyin,
özel servis tahsis edin. 
SALİH
CORA (Trabzon) – Saat dokuz, sağlık çalışanlarını alkışlayın, saat dokuz şu an.
GÜLÜSTAN
KILIÇ KOÇYİĞİT (Devamla) – Bu insanların mesaiden çıktıktan sonra evlerine
gidip hem evlerindeki sevdiklerini hem de yol boyundaki diğer insanları enfekte
etmesinin önüne geçin. Olmadı mı? 3600 ek göstergeyi getirin. Bu zor günlerde
jest yapmak istiyorsanız örneğin, sağlık emekçilerinin dört gözle beklediği
3600 ek göstergeyi getirin. 
184
SABİM hattı kurdunuz. SABİM hattı bu ülkede sadece Türkçe hizmet veriyor. SABİM
hattını başta Kürtçe ve Arapça olmak üzere Türkiye’de yaşayan bütün diğer
dillerde hizmet verecek şekilde çok hızlı bir şekilde donanımlı hâle getiriniz.

Onun
dışında ne yapabilirsiniz? Onun dışında, meslek örgütleriyle, alanda yetkili
olan sendikalarla ortaklaşmanız gerekiyor ve bu ortaklığın göstergesi olarak da
onlarla iletişime geçmeniz gerekiyor. Bakın, siz şu anda sağlık çalışanlarına
ne diyorsunuz: “On dört gün hastanede kalacak şekilde hazırlık yapın.”
diyorsunuz. Bu ne demek: On dört günlük bir nöbet demek. 
(Mikrofon
otomatik cihaz tarafından kapatıldı) 
GÜLÜSTAN
KILIÇ KOÇYİĞİT (Devamla) - Tamamlıyorum Sayın Başkan.
BAŞKAN
– Buyurun, toparlayın.
GÜLÜSTAN
KILIÇ KOÇYİĞİT (Devamla) – Bu on dört günlük nöbetin kendisi hem moral bozucu
hem de uzun çalışma saatlerinin sağlık çalışanları üzerinde yaratacağı basıncı,
iş yoğunluğunu gözetmeniz gerekiyor. Eğer bu yoğunluğu azaltmak istiyorsanız
-şimdi Bakan açıkladı, 32 bin sağlık çalışanı alıyorsunuz- 15 bin KHK’yle ihraç
ettiğiniz sağlık çalışanının da işe iadesini hızlı bir şekilde yapmanız
gerekiyor. Eğer bunları yaparsanız ve tabii ki kolonya ve maske dışında daha
bilimsel, daha halkçı gerçekten toplum yararına önlemler alırsanız bu toplum
tabii ki COVİD-19 virüsünü yenecektir. 
Bununla
ilgili son olarak da şunu söyleyeyim: Cezaevleri hem doluluk oranı itibarıyla
hem de beslenme ve barınma koşulları itibarıyla bu virüsün yayılması için en
önemli, en riskli grupta olan yerlerdir. Bir an önce cezaevlerinin kapısını
açın, siyasi tutsaklar başta olmak üzere bütün insanların yaşam hakkını
sağlayın diyorum. 
Genel
Kurulu saygıyla selamlıyorum. (HDP sıralarından alkışlar)
BAŞKAN
– Şimdi önergeyi oylarınıza sunuyorum: Kabul edenler... Kabul etmeyenler...
Önerge kabul edilmemiştir.
28’inci
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir. 
29’uncu
madde üzerinde 3 önerge vardır. İlk okutacağım 2 önerge aynı mahiyettedir, bu
önergeleri birlikte işleme alacağım. 
Okutuyorum:
Türkiye Büyük Millet Meclisi Başkanlığına
Görüşülmekte
olan 196 sıra sayılı Kanun Teklifi’nin 29’uncu maddesinin kanun teklifi
metninden çıkarılmasını arz ve teklif ederiz.
 Dirayet
Dilan Taşdemir Murat Çepni Nuran İmir
 Ağrı İzmir Şırnak
 Gülüstan
Kılıç Koçyiğit Hüseyin Kaçmaz Şevin Çoşkun 
 Muş Şırnak Muş
Aynı
mahiyetteki diğer önergenin imza sahipleri:
 Gamze
Taşçıer Cavit Arı Müzeyyen Şevkin
 Ankara Antalya Adana
 Emine
Gülizar Emecan Saliha Sera Kadıgil
Sütlü
 İstanbul İstanbul
BAŞKAN
– Komisyon aynı mahiyetteki önergelere katılıyor mu?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Katılamıyoruz Sayın
Başkan.
BAŞKAN
– Önerge hakkında konuşmak isteyen Şırnak Milletvekili Hüseyin Kaçmaz.
Buyurun
Sayın Kaçmaz. (HDP sıralarından alkışlar) 
HÜSEYİN
KAÇMAZ (Şırnak) – Sayın Başkan, değerli milletvekilleri ve ekranları başında
bizleri izleyenler; sizleri, hepinizi saygıyla selamlıyorum. 
Tabii,
görüşülmekte olan torba yasada 29’uncu madde İşsizlik Fonu’yla ilgili. İşsizlik
Fonu’nun sermaye sınıfına nasıl peşkeş çekildiğinin aslında yine bir
göstergesiyle karşı karşıyayız. 
Ancak
gündemde olan coronavirüs salgınıyla ilgili birkaç soru sormak istiyorum
iktidara. 500 bin test kiti ABD’ye satılmışken neden yaygın test yapılamıyor?
Yaygın ve agresif test ile Güney Kore ve Singapur modeli varken neden İtalya
olma yolundayız? Destek paketi açıklanarak halkın kendi OHAL’ini ilan etmesini
sağlamak için ne bekliyorsunuz? Daha çok ölüm mü? Halka “Kendi OHAL’inizi ilan
edin.” diyorsunuz da bu halk kendi faturalarını, kendi kredi borçlarını, kendi
kiralarını erteleyebiliyor mu? Tabii ki hayır. Bu sebeple halkın ihtiyaçları
öncelenerek yeni ekonomi politikaları ivedilikle gündeme alınmalıdır.
Değerli
milletvekilleri, sabahtan beri, tabii, arkadaşlarımız da defalarca dile
getirdi; maalesef ki bu coronavirüs gündeminde AKP iktidarı hukuksuzlukta ve
adaletsizlikte yine kendine yakışanı yaptı diyebilirim. Şöyle ki dün itibarıyla
8 belediyemize daha kayyum atandı yani şu güne kadar 40 belediyemize kayyum
atanmış durumda. Bu ne demek? Dilinize pelesenk ettiğiniz “millî irade” nasıl
ayaklar altına alınıyor tarafınızca… Aslında bu halk biliyor, sizlerin ne
şekilde HDP’li belediyelere, Kürtlerin iradesine kayyum atama isteğinizi herkes
biliyordu. 
Sizinle
bir dosya hakkında birkaç bilgi paylaşmak istiyorum ki bunlar Cizre Cumhuriyet
Başsavcılığının dosyasındaki evraklar. Bunlar Cizre Belediye Eş Başkanımıza
kurulmaya çalışılan kumpasın ve hukuka aykırı deliller toplanmasına
çalışıldığının göstergesi. Seçimden iki gün önce, 29/3/2019 tarihinde Cizre
Cumhuriyet Başsavcılığı, Cizre İlçe Emniyet Müdürlüğü Güvenlik Büro Amirliğine
ve yine Cizre İlçe Emniyet Müdürlüğü TEM Büro Amirliğine iki müzekkere yazarak
Belediye Eş Başkanımız hakkında bilgi toplanmasını istiyor. Peki, bunları nasıl
istiyor? “Cumhuriyet Başsavcılığımızda yürütülmekte olan soruşturmaya esas
olmak üzere bilgileri yazılı bulunan şüphelinin seçim süreci içerisinde yapmış
olduğu konuşmalar ve mahallî seçimler sonrası yapması muhtemel konuşmada varsa
suç unsuru teşkil edecek durumların tespiti, yine bunun dosyaya ivedilikle
gönderilmesi.” Yine, TEM Büroda da aynen bu şekilde ancak dördüncü dereceye
kadar akrabalarının da incelenmesi istenmiş. Dördüncü derece akrabalar
incelenerek dosyaya konu edilmiş ve kayyum atanmasına ilişkin dosyadaki bilgi
ve evraklar bunlar. Ne diyor bu temas sistem sorgulanmasında? Mehmet Zırığ
isimli şahsın yengesinin amcasının hakkındaki dosyalar işlenmiş. Başka ne
işlenmiş? Yine, Belediye Eş Başkanımızın kız kardeşinin eşinin kardeşi yani
tabiri caizse dıdısının dıdısı bile girmiş dosyaya. Yine, Belediye Eş Başkanımızın
amcasının bilgileri girmiş. Yani değerli arkadaşlar, bu dosyalar artık hukuka
aykırı bile değil, ahlaka, adaba, vicdana bile aykırı dosyalar. Yapmayın,
bunların hesabı bir gün verilecek. Hukuk, evet, bazen uyur; faşizmde, otoriter
yönetimlerde hukuk bazen uyur ama asla ölmez. Bu dosyaları hazırlayanlar,
bunların talimatını verenler er geç bunun hesabını verecektir. Biz “Bu
politikalarınız Kürt düşmanıdır.” dediğimizde alınıyorsunuz ya ama size net
söyleyeyim, ben 90’larda sığınaklarda kalmış, çatışmalı sürecin tamamını
yaşamış, maalesef ki onlarca otopsiye girmiş bir arkadaşınız olarak şunu
söyleyeyim: Bizler burada birlikte yaşam için sürekli mücadele ederken,
demokratik cumhuriyet için sürekli mücadele ederken siz Kürtleri
ötekileştiriyorsunuz, siz Kürtlerin iradesini yok sayıyorsunuz. Bu durum ne bu
ülkeye ne sizlere ne de ortak geleceğimize hiçbir şey kazandırmaz. Bugün
virüsle uğraşırken bile sizler Kürtlerin iradesine darbe yaptınız, bu kabul
edilemez. Kürtler ne düşünüyor biliyor musunuz? Ben size söyleyeyim: Ben
Kürt’üm ve bana düşmanlık yaptığınızı düşünüyorum, ben Kürt’üm ve bu
politikaların Kürt karşıtı olduğunu düşünüyorum. Sizler bunu yaptıkça, sizler
bunu yaptıkça yıllardır, yıllardır şiddet sarmalında kaybettiğimiz canlarımıza
yenisi ekleniyor.
(Mikrofon
otomatik cihaz tarafından kapatıldı)
BAŞKAN
– Buyurun, toparlayın.
HÜSEYİN
KAÇMAZ (Devamla) – Sizler bunu yaptıkça, şiddet politikasında ısrar ettikçe bu
ülkenin kaynakları halkın gerçek ihtiyaçlarına harcanacakken maalesef ki tanka,
topa, tüfeğe ve bu güvenlikçi politikalara yatırılıyor. 
Arkadaşlar,
biz bunu hak etmiyoruz, hiçbirimiz hak etmiyoruz. Biz birlikte yaşam derken,
biz birlikte bir ortak gelecekten bahsederken bizim bunlara, bu ülkenin
demokrasisinin bu duruma maruz kalması ve demokrasinin bu kadar ayaklar altına
alınması kabul edilemez. Size söyleyeyim: Bu yaptığınız politikalar Kürt
karşıtıdır, bu yaptığınız politikalar Kürt düşmanlığının göstergesidir. “…”(x)
O
kadar.
Saygılar.
(HDP sıralarından alkışlar)
İLYAS
ŞEKER (Kocaeli) – Önergeniz neydi? 
HÜSEYİN
KAÇMAZ (Şırnak) – Önergemiz faşizmdi.
BAŞKAN
– Önerge hakkında konuşmak isteyen Ankara Milletvekili Bülent Kuşoğlu.
Buyurun
Sayın Kuşoğlu. (CHP sıralarından alkışlar)
BÜLENT
KUŞOĞLU (Ankara) – Teşekkür ederim Sayın Başkan.
Sayın
Başkan, değerli milletvekilleri; bu madde önemli bir madde, biraz önce bölümle
ilgili olarak yaptığım konuşma sırasında da belirtmiştim. 2016-2019 arasında
buradaki 5510’la ilgili teşvik, işletmeler için her işletmede çalışan 1
personel için 150 lira olarak uygulandı ve buna rağmen başarılı olunamadı.
Şimdi, 2020’den itibaren 75 lira olarak getiriliyor. 2020’nin koşulları,
2016’dan sonraki koşullardan çok çok daha zor, sıkıntılı. Görüyorsunuz
neredeyse üçüncü dünya savaşı koşulları söz konusu, inşallah çok fazla sürmez.
Şimdi, böyle koşullar altında -ki ne kadar sürerse sürsün- muhakkak ki olumsuz
etkileyecektir işletmeleri, piyasayı, vatandaşımızı, çalışanları. Bu şartlar
altında 150 liranın yerine gelen 75 liranın derman olması mümkün değil. 
Bakın,
rakamlar vereyim iş yeri sayılarıyla ilgili: 150 liralık teşvike rağmen 2017
Ağustosunda 4/A kapsamındaki yani SGK diye bildiğimiz kapsamdaki iş yeri sayısı
1 milyon 800 bin küsur, 2018 Aralığında bu yine 1 milyon 800 bin küsur, Aralık
2019’da da aynı şekilde 2019 süresince 1 milyon 800 bin küsur olarak devam
ediyor, hiçbir şekilde değişmiyor. Çalışan sayılarına -ki çalışanların artması
için olduğunu ifade ediyor gerekçe- bakın, 2017 sonunda 4/A’lı yani SGK
kapsamındaki çalışan sayısı 14 milyon 447 bin 817, 2017 sonu itibarıyla. 2018
sonu itibarıyla 14 milyon 229 bin 170. 14 milyon 447 binden 14 milyon 229 bine
düşüyor bu teşvike rağmen, 150 liralık teşvike rağmen. 2019 sonunda ise 14
milyon 314’e düşüyor yani sürekli olarak düşmüş SGK kapsamındaki, 4/A
kapsamındaki zorunlu sigortalı çalışanlar. 4/B kapsamında olanlar yani
esnaflar, BAĞ-KUR kapsamında olanlarda da benzer durum var. 2017 sonunda 2
milyon 777 bin olan sayı 2019’un sonunda 2 milyon 758 bine düşmüş. 
Değerli
arkadaşlar, değerli milletvekilleri; 150 lirayken bu teşvik çalışan başına,
bakın, hem işletme sayısında bir farklılık olmamış hem de çalışan sayısında
düşüş olmuş. Bu, teşvik değil, anlamı yok ve Komisyonda görüştük, yılda 10
milyar liraya yakın bir para veriyoruz, bunun karşılığını almıyoruz. Yaptığımız
şeyin akılcı olması lazım, bir sonucu olması lazım. Şimdi, bunu 75 liraya
düşürüyoruz ve bundan bir çözüm bekliyoruz çok daha zor koşullar altında. Bunun
gerçekleşmesi mümkün değil ki, bir anlamı yok ki. Bunun
çekilmesi, yeniden düzenlenmesi lazım, akılcı bir şekilde yeniden düzenlenmesi
lazım. Şu coronavirüs şartlarında, dediğim gibi, üçüncü dünya savaşı koşulları
oluşmuş, ülkeler kapanmış, bu kadar işsizlik var, sıkıntı var. Verdiğimiz
paranın, yaptığımız her işin sonuçta anlamlı olması lazım, bilerek yapmamız
lazım, rasyonel olması lazım bu işin. Niçin yapıyoruz? Bizim için para kıt
kaynak bu dönemde. Niçin bunu yapıyoruz? Yılda en az 5 milyar lira, 6 milyar
lira para gidecek bu şekilde? Boşu boşuna gitmiş olacak, bir anlamı yok.
Buradan tasarruf edilmesi, rasyonel kullanılması lazım bu kaynakların. Onun
için, kanun koyucu olarak, yasama organı olarak bunun tekrar düşünülmesi lazım.
Biliyorum, boşa konuşuyorum, burada siyasi irade yok, bu işi uygulayacak
kimseler yok, bizi dinleyecek, anlayacak hiç kimse yok. Yasama organı olarak
boşa konuşuyoruz ama tutanaklara geçmesi açısından en azından bunları söylemek
zorundayız, yoksa bu sistemle bu işin yürümesi, anlamlı işler yapmamız, bu
krizin altından kalkmamız maalesef mümkün değil. İnşallah hallederiz ama
maalesef sıkıntılı olarak görüyorum. Tabii ki, bu talebimiz, bu haklı talebimiz
yerine ulaşmayacak, sıkıntı olacaktır. 
Hepinizi
bu vesileyle saygıyla selamlıyorum. (CHP sıralarından alkışlar) 
MEHMET
MUŞ (İstanbul) – Sayın Başkan, pek kısa bir söz talebim var.
BAŞKAN
– Buyurun Sayın Muş.
V.- AÇIKLAMALAR (Devam)
40.- İstanbul Milletvekili Mehmet Muş’un, Şırnak Milletvekili Hüseyin Kaçmaz’ın görüşülmekte
olan 196 sıra sayılı Kanun Teklifi’nin 29’uncu maddesiyle ilgili önerge
üzerinde yaptığı konuşmasındaki bazı ifadelerine ilişkin açıklaması 
MEHMET
MUŞ (İstanbul) – Sayın Başkan, değerli milletvekilleri; az önce kürsüden
konuşan HDP milletvekili, en son, Kürtçe bir ifade kullandı. Tabii, ben Kürtçe
bilmediğim için, anlamadım. Sonra arkadaşlarla konuştum, kullandığı ifade şu:
“Biz Kürt’üz, siz de bizim düşmanımızsınız.” 
DİRAYET
DİLAN TAŞDEMİR (Ağrı) – “Düşmanlık ediyorsunuz.” dedi, “Düşmanımızsınız.”
demedi. 
MEHMET
MUŞ (İstanbul) – Şimdi, siz kimsiniz, biz kimiz?
MERAL
DANIŞ BEŞTAŞ (Siirt) – Kim dedi?
MEHMET
MUŞ (İstanbul) – Siz kimsiniz, biz kimiz? 
DİRAYET
DİLAN TAŞDEMİR (Ağrı) – Öyle demedi.
MEHMET
MUŞ (İstanbul) - Arkadaşlar, bizde de Kürtçe bilen milletvekilleri var. 
OYA
ERONAT (Diyarbakır) – Düşman kim?
DİRAYET
DİLAN TAŞDEMİR (Ağrı) – Öyle bir şey demedi.
MEHMET
MUŞ (İstanbul) – Ne dedi? “Biz Kürt’üz, siz de bizim düşmanımızsınız.”
DİRAYET
DİLAN TAŞDEMİR (Ağrı) – “Biz Kürt’üz, bize düşmanlık yapıyorsunuz.” dedi.
MEHMET
MUŞ (İstanbul) – Şimdi, arkadaşlar, siz kimsiniz, biz kim oluyoruz? Böyle bir
ifade olur mu?
ERKAN
AKÇAY (Manisa) – Irkçılık yapıyorlar ya, ırkçılık; tam rezalet. 
OLCAY
KILAVUZ (Mersin) – Kepazelik!
AYŞE
KEŞİR (Düzce) – Özür dilesin. 
MEHMET
MUŞ (İstanbul) – Birlikten, beraberlikten, kardeşlikten, barıştan bahsedeceğiz.
Bu ifade kullanılır mı arkadaşlar? Değilse düzeltin bunu o zaman. Ya, yapmayın
bunu arkadaşlar.
Bakın,
bu, ülkenin geleceğine, birliğine zarar verir, bunu yapmayın, bundan vazgeçin, doğru bir şey değil yaptığınız.
DİRAYET
DİLAN TAŞDEMİR (Ağrı) – Tamam, biliyorum, ben dinledim, öyle demedi.
OLCAY
KILAVUZ (Mersin) – Irkçılığın en büyüğünü yapıyorlar maalesef. 
MEHMET
MUŞ (İstanbul) – Böyle bir şey yok arkadaşlar ya. Ne söyledi, o zaman
açıklasın.
DİRAYET
DİLAN TAŞDEMİR (Ağrı) – Dedi ki: “Biz Kürt’üz, bize düşmanlık yapıyorsunuz.”
(AK PARTİ sıralarından gürültüler)
MEHMET
MUŞ (İstanbul) - “Siz de bizim düşmanımızsınız.” ifade bu. 
DİRAYET
DİLAN TAŞDEMİR (Ağrı) – Hayır, “Siz bizim düşmanımızsınız.” demedi. Siz yanlış
çevirdiniz, öyle demedi. (AK PARTİ sıralarından gürültüler)
ERKAN
AKÇAY (Manisa) – Siz PKK’lısınız, o yüzden yapılıyor bunlar, PKK’lı olduğunuz
için; Kürt olduğunuz için değil.
MEHMET
MUŞ (İstanbul) – Sayın Başkan…
BAŞKAN
– Devam edin.
MEHMET
MUŞ (İstanbul) – Sayın Başkan, bakın, bir şey söylemek istiyorum.
ERKAN
AKÇAY (Manisa) – PKK’ya karşı yapılıyor bunlar.
MEHMET
MUŞ (İstanbul) – Şimdi, politikaları eleştirirsiniz, ekonomi politikalarını
beğenmezsiniz, ya, bunlar tartışılır fakat bu zihniyet, bu anlayış doğru değil.
ERKAN
AKÇAY (Manisa) – Bunun arkasına saklanıyorlar.
MEHMET
MUŞ (İstanbul) - Ya, biz 83 milyonu beraber kenetlemenin, kucaklamanın
derdindeyiz, siz, arkadaşlar, dinamit koyarsanız bu ülkenin altına. Buradan
kârlı çıkmazsınız. Ve biz, bu ülkenin Kürt vatandaşlarını, burada en samimi
duygularımla söylüyorum, başka bir vatandaşımızdan en küçük bir farkı varsa
bizim nezdimizde… Şimdiye kadarki yaklaşımımızda bunu ortaya koyduk, en küçük
bir farkı yok. Ama bu zihniyetle bizim meselemiz var, bu zihniyetle bizim
mücadelemiz var ve bu zihniyete biz bu memleketi bırakmayacağız. (AK PARTİ ve
MHP sıralarından alkışlar)
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Denizli Milletvekili Nilgün Ök ile 46
Milletvekilinin Bazı Kanunlarda Değişiklik Yapılmasına Dair Kanun Teklifi
(2/2633) ile Plan ve Bütçe Komisyonu Raporu (S. Sayısı: 196) (Devam)
BAŞKAN
– Aynı mahiyetteki önergeleri oylarınıza sunuyorum: Kabul edenler...
ÜMİT
DİKBAYIR (Sakarya) – Burada bırakmayın, sözünü geri alsın öyle bir şey
söylediyse.
DİRAYET
DİLAN TAŞDEMİR (Ağrı) – Demedi öyle bir şey.
ÜMİT
DİKBAYIR (Sakarya) – Öyle bir şey söylediyse sözünü geri alsın, burada
bırakmayın. Tutanaklardan çıkarın.
DİRAYET
DİLAN TAŞDEMİR (Ağrı) – Kürtçe biliyor musun? Kürtçe biliyor musun?
Bilmediğiniz bir şey üzerine…
BAŞKAN
– Sayın milletvekilleri, bir dakika…
Aynı
mahiyetteki önergeleri oylarınıza sunuyorum: Kabul edenler... Kabul
etmeyenler... Önergeler kabul edilmemiştir.
MERAL
DANIŞ BEŞTAŞ (Siirt) – Sayın Başkan…
BAŞKAN
– Buyurun Sayın Beştaş.
MERAL
DANIŞ BEŞTAŞ (Siirt) – Hatibimiz Kürtçe kurduğu cümleyi kendisi izah etsin,
yanlış bir çeviri var. Yani ne söylediğimizi biliyoruz.
DİRAYET
DİLAN TAŞDEMİR (Ağrı) – Kürtçe bilmiyorsunuz ama algı yaratıyorsunuz.
ÜMİT
DİKBAYIR (Sakarya) – Kim konuşuyorsa ona söylüyorum, sözünü geri alsın.
HÜSEYİN
KAÇMAZ (Şırnak) – Başkanım, müsaadeniz varsa…
BAŞKAN
– Sayın Muş’un söylediği doğrultuda bir açıklama yapacaksan söz vermem ben
sana.
HÜSEYİN
KAÇMAZ (Şırnak) – Yok, ne dediğimi açıklayacağım Başkanım, burada çarpıtılıyor.
BAŞKAN
– Buyurun.
V.- AÇIKLAMALAR (Devam)
41.- Şırnak
Milletvekili Hüseyin Kaçmaz’ın, İstanbul Milletvekili Mehmet Muş’un yaptığı
açıklamasındaki bazı ifadelerine ilişkin açıklaması
HÜSEYİN
KAÇMAZ (Şırnak) – Teşekkürler Sayın Başkan.
Konuşmamın
tümü belliydi zaten. Ben ısrarla bu politikaların bizde yarattığı hissi size
anlattım ve bu politikaların Kürt karşıtı olduğunu defaatle söyledim.
ERKAN
AKÇAY (Manisa) – PKK karşıtı, PKK.
HÜSEYİN
KAÇMAZ (Şırnak) - Yine, Kürtçe söylediğim de tam da buydu, “Bu politikalar Kürt
düşmanıdır.” dedim.
ERKAN
AKÇAY (Manisa) - Kürt düşmanı değil, PKK düşmanı.
OLCAY
KILAVUZ (Mersin) – Vatan hainlerine, memleket düşmanlarına yönelik.
HÜSEYİN
KAÇMAZ (Şırnak) - Hiç çarpıtmaya gerek yok, net bir şekilde söyledim, net bir
şekilde söyledim. Açıklamam bundan ibarettir.
Teşekkürler
Başkanım. (AK PARTİ ve HDP sıraları arasında karşılıklı laf atmalar)
MERAL
DANIŞ BEŞTAŞ (Siirt) – Yanlış çeviri yapılmış.
HÜSEYİN
KAÇMAZ (Şırnak) - Kim çevirdiyse yanlış çevirdi. 
MEHMET
MUŞ (İstanbul) – Siz biliyorsunuz sadece Kürtçeyi.
MERAL
DANIŞ BEŞTAŞ (Siirt) – Hayır, kayıtlara bakın.
MEHMET
MUŞ (İstanbul) – Yapmayın arkadaşlar, yanlış bir şey. 
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Denizli Milletvekili Nilgün Ök ile 46
Milletvekilinin Bazı Kanunlarda Değişiklik Yapılmasına Dair Kanun Teklifi
(2/2633) ile Plan ve Bütçe Komisyonu Raporu (S. Sayısı: 196) (Devam)
BAŞKAN
– Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 196 sayılı Bazı Kanunlarda Değişiklik Yapılmasına Dair Kanun Teklifi’nin
29’uncu maddesinin (b) bendinin ikinci cümlesinde geçen “esas alınır”
ibaresinin “kabul edilir” şeklinde değiştirilmesini arz ve teklif ederiz.
Gereğini
saygılarımızla arz ederiz.
 Ali
Muhittin Taşdoğan Sefer Aycan Arzu
Erdem
 Gaziantep Kahramanmaraş İstanbul
 Ayşe
Sibel Ersoy Metin Nurullah Sazak
 Adana Eskişehir
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Katılamıyoruz Sayın
Başkan.
BAŞKAN
– Önerge hakkında konuşmak isteyen Kahramanmaraş Milletvekili Sefer Aycan.
Buyurun
Sayın Aycan. (MHP sıralarından alkışlar)
SEFER
AYCAN (Kahramanmaraş) – Sayın Başkan, sayın milletvekilleri; verdiğimiz önerge
üzerine söz almış bulunuyorum. Sizleri saygıyla selamlıyorum.
29’uncu
maddede, sektör ayrımı gözetmeksizin, işverenlerin asgari ücret konusunda
desteklenmesini Milliyetçi Hareket Partisi olarak doğru buluyoruz ve bu
desteklerin artarak devam etmesi gerektiğini düşünüyoruz. Sadece işverene,
işçiye değil, özellikle esnafımıza yönelik destekleri de destekliyoruz ve
bundan sonra yapılacak her desteği de peşinen destekleyeceğimizi Milliyetçi
Hareket Partisi Grubu olarak belirtiyoruz.
Olağanüstü
bir dönem geçiriyoruz. Bu olağanüstü dönemde, hep birlikte kenetlenmemiz ve bu
zor günleri birlikte atlatmamız lazım. Şimdiden, daha on beş gün olmuşken bazı
özel sektör işverenlerinin işçi çıkarmalarını doğru bulmuyoruz. Bu günler
dayanışma günüdür, birlik beraberlik günüdür. O yüzden özellikle işverenlere
işçi çıkarmamaları konusunda Milliyetçi Hareket Partisi olarak tavsiyede
bulunuyoruz. Bu zor günleri hep birlikte atlatacağız. Hükûmetimizin işverenlere
ve esnaflara bu konuda destekleri var, bu yasada da destekler var. Bu
desteklerle birlikte bu teklifin olumlu bir düzenleme olacağını düşünüyoruz.
Hep birlikte, birlik ve beraberlik içerisinde bu sıkıntılı günleri inşallah
atlatacağız. 
Değerli
milletvekilleri, biraz da coronavirüsle ilgili konuşmak istiyorum. Şimdi,
öncelikle, bir şey göstermek istiyorum. Salgının epidemiyolojik incelemesinde
-belki biraz küçük, gözükmüyor ama- son üç günde vaka artışı var ama bunun
geometrik artış göstermediğini belirtmek istiyorum. Aslında, bulaşıcı
hastalıklar geometrik artış gösterir, katlanarak artış gösterir ama Dünya
Sağlık Örgütünün verilerine göre, Türkiye’deki artışlar şu an için, son üç gün
içerisinde geometrik artış göstermiyor. Bu, olumlu bir şey; alınan tedbirlerin
faydalı olduğunu, bulaşmaların en azından azaldığını gösteriyor. Şu an
yaşadığımız coronavirüs epidemisinde, coronavirüs çok bulaşıcı bir virüs. Bunun
önüne geçmek için mutlaka teması önlemek lazım. Bu, iyi bir durum. Fakat kötü
bir durum: Şu an yerli vakalar görülüyor. Yerli vakaların görülmesi, özellikle,
yurt dışından gelen vakaların ülke içerisinde temaslarının olduğunu gösteriyor.
Bu da yanlış bir durum. Özellikle, tekrar buradan hatırlatmak istiyorum ki:
Temas edilmemesi lazım; yurt dışından gelen veya şu an hasta olan, bulaştırıcı
olan kişilerin mutlaka temastan kaçınması lazım, onları izole etmemiz lazım;
sosyal izolasyona uymamız lazım. Tedbirlere ne kadar çok uyarsak bu epideminin
önüne o kadar çok geçeriz diye düşünüyorum. Onun için, alınan kararlar,
öncelikle, sizin için alınmış kararlardır. Tabii ki, Sağlık Bakanlığının veya
Hükûmetin kararlar alması yetmiyor, vatandaşın bu kararlara uyması gerekiyor.
Ne kadar çok kararlara uyarsak bu salgının o kadar çok önüne geçebilir, vaka
görülme hızını o oranda azaltabiliriz diye düşünüyorum.
Bir
diğer veri de -bu da açıklanmış bir veri- özellikle, virüsün kronik hastalığı
olanlara ve sigara içenlere daha çok bulaştığını gösteriyor. Bunu da bilim
adamları şu şekilde açıklıyor: Akciğer hücrelerinde bağlanma reseptörlerini
artırdığını ve kronik hastalığı olanlar ile sigara içenlerde virüsün özellikle
akciğerlere daha çok yerleştiğini gösteriyor. Bu da önemli bir nokta, buna da
dikkat etmek gerekiyor.
Bir
diğer husus da şu: Hükûmetimizin sağlık personeliyle ilgili aldığı kararları da
destekliyoruz. Özellikle biz de bu dönemde yeni sağlık personeli alınması
gerektiğini belirtmiştik. Sağlık Bakanımızın 32 bin yeni kadro ayrılacağını ve
alım yapılacağını belirtmiş olmasından memnunuz. Bunun bir an önce yapılmasını
istiyoruz. Burada yalnız bir noktaya dikkat çekmek istiyorum: Özellikle diğer
kurumlardan kurumlar arası geçişler olmaması lazım yani kastettiğim;
üniversitelerden veya başka bir bakanlıktan Sağlık Bakanlığına geçiş olmaması
lazım çünkü üniversitelerdeki veya diğer kurumlardaki personeli de azaltmamak
gerekiyor, yeni personel alarak mevcut sayıyı korumak, üstüne eklemek
gerekiyor.
(Mikrofon
otomatik cihaz tarafından kapatıldı)
BAŞKAN
– Buyurun, toparlayın.
SEFER
AYCAN (Devamla) - İkinci bir husus da, yine, Milliyetçi Hareket Partisi olarak
desteklediğimiz bir konu da şu: Sağlık Bakanlığının aldığı karardan da
memnuniyet duyduk; özellikle sağlık personeline bu üç aylık süre
içerisinde ek ödemelerin yüzde 100 üzerinden verilecek olması da memnuniyet
verici bir durum, bunu da Milliyetçi Hareket Partisi Grubu olarak
destekliyoruz. 
Herkesi
hem Sağlık Bakanlığının hem de Hükûmetin aldığı kararlara uymaya davet ediyorum
ve birlik içerisinde bu zor günleri atlatmayı diliyorum.
Teşekkür
ederim, saygılar sunarım. (MHP ve AK PARTİ sıralarından alkışlar)
BAŞKAN
– Şimdi önergeyi oylarınıza sunuyorum: Kabul edenler… Kabul etmeyenler… Önerge
kabul edilmemiştir.
29’uncu
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
30’uncu
madde üzerinde 2 önerge vardır. Önergeleri aykırılık sırasına göre işleme
alacağım.
Buyurun,
okuyun:
Türkiye Büyük Millet Meclisi Başkanlığına
Görüşülmekte
olan (2/2633) esas no.lu Kanun Teklifi’nin 30’uncu maddesine aşağıdaki fıkranın
eklenmesini arz ve teklif ederiz. 
"Milli
mücadeleye iştirak eden ve bu sebeple kendilerine İstiklal Madalyası verilmiş bulunan
Türk vatandaşları ile 1950 yılında Türk Tugayının Kore'ye ayak bastığı Ekim
ayında başlamak ve 1953 yılı Pan-Munjon Ateşkes Anlaşması’na kadar
Kore'de fiilen savaşa katılmış olan Türk vatandaşlarına ve 1974 yılında Temmuz
1’inci ve Ağustos 2’nci Barış Harekâtı’na Kıbrıs'ta fiilen görev alarak
katılmış olan Türk vatandaşlarına ve Devlet Övünç Madalyası alanlara, hayatta
bulundukları sürece, vatani hizmet tertibinden 14596 gösterge rakamının her yıl
Bütçe Kanunu ile tespit edilen memur maaş katsayısı ile çarpılmasından
bulunacak miktarda aylık bağlanır. Bu aylık başka bir gelir veya aylık alınıp
alınmadığına ya da bir işte çalışıp çalışılmadığına bakılmaksızın kesintisiz ve
tam olarak ödenir. Hak sahibinin ölümü hâlinde bu aylık dul eşine yüzde 75
oranında bağlanır.”
 Mehmet
Ali Çelebi Müzeyyen Şevkin Emine Gülizar Emecan
 İzmir Adana İstanbul
 Gamze
Taşcıer Saliha Sera Kadıgil Sütlü Serkan Topal
 Ankara İstanbul Hatay
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Katılamıyoruz Sayın
Başkan. 
BAŞKAN
– Önerge hakkında konuşmak isteyen, Hatay Milletvekili Serkan Topal. 
Buyurun
Sayın Topal. (CHP sıralarından alkışlar) 
SERKAN
TOPAL (Hatay) - Teşekkür ediyorum Sayın Başkan. 
Değerli
milletvekili arkadaşlarım, hepinize tekrar saygılarımı sunuyorum. 
Değerli
arkadaşlar, yine, coronavirüsle ilgili konuşacağım çünkü gerçekten dikkat
ederseniz yakalanmadan önce zaten ülkemizde bir ekonomik kırılganlık vardı,
ülkemizde yoksulluk vardı, ülkemizde büyük bir işsizlik vardı. 
Değerli
arkadaşlar, bu konuşmamı yaparken özellikle Milliyetçi Hareket Partisi Grubuna
daha çok seslenmek istiyorum. Neden? Onu ifade etmek istiyorum çünkü iktidarın
ortağısınız. 
OLCAY
KILAVUZ (Mersin) – Önüne bak, önüne.
BAKİ
ŞİMŞEK (Mersin) - Sen Genel Kurula seslen. 
SERKAN
TOPAL (Devamla) – Bakın değerli arkadaşlar… 
ERKAN
AKÇAY (Manisa) – Genel Kurula hitap et, Genel Kurula. Ayıp senin yaptığın be!
SERKAN
TOPAL (Devamla) - Özellikle neden? İktidarın ortağısınız. Devleti ve milleti ne
kadar sevdiğinizi çok iyi biliyorum. İşte bu yüzden bir sorumluluğunuz var ve
bu sorumluluk bilinciyle hareket etmek zorundasınız, bizler de öyle hareket
etmek zorundayız. 
Bakın,
ekonomik tedbirler yeterli değil. 
ERKAN
AKÇAY (Manisa) – Ekonomik tedbirleri senin partinin mümessili arka tarafta
konuşuyor. 
SERKAN
TOPAL (Devamla) – Biz vatandaşlarımıza “Evde oturun.” diyoruz ama inanın,
birçok vatandaşımız dışarı çıkmak zorunda kalıyor. Neden? Ya, adam zaten
işsiz, zaten parası yok. Bizler, öyle ekonomik tedbirlerle gelmeliyiz ki
vatandaşlarımızı rahatlatmak zorundayız. 
ERKAN
AKÇAY (Manisa) – Serkan Bey, bilerek konuş, bilerek konuş. 
SERKAN
TOPAL (Devamla) – Sayın Grup Başkan Vekilim, az sonra çıkarsınız buraya, tamam
mı… Ben sataşmadım, ben sadece size görevinizi hatırlatmaya çalıştım. 
ERKAN
AKÇAY (Manisa) – Genel Kurula konuş. 
OLCAY
KILAVUZ (Mersin) – Önüne bak, önüne!
HASAN
KALYONCU (İzmir) – Genel Kurula hitap et. 
CEMAL
ÇETİN (İstanbul) - Kendine konuş, kendine. 
BAŞKAN
– Sayın Milletvekilim, Serkan Bey, Meclise hitap edelim.
SERKAN
TOPAL (Devamla) – Meclise hitap ediyorum.
Bakın,
değerli milletvekili arkadaşlarımız, bizler Cumhuriyet Halk Partisi olarak
Toplumsal Dayanışma Programı’nı çıkardık ve bunu gerçekten dikkate almanızı
öneriyoruz. Burada hem ekonomik tedbirler var hem de gerçekten çalışma
hayatıyla ilgili düzenlemeler var. Bunu lütfen dikkate alın.
Değerli
arkadaşlar, yine, Sayın Genel Başkanımızın “Covid-19’la Mücadele Programı” var,
bunu da dikkate almanızı diliyoruz.
Değerli
arkadaşlar, bakın, Almanya 550 milyar avro ayırdı. 38 milyonluk Polonya bile 47
milyar avro ayırdı. Bizler ne ayırdık? 100 milyar TL.
SALİH
CORA (Trabzon) – 100 milyar. 
SERKAN
TOPAL (Devamla) – Yani 15-16 milyar avro. Bu 15-16 milyar avrodan 2 milyar
TL’si ailelere verilecek.
SALİH
CORA (Trabzon) – Devamı gelecek.
SERKAN
TOPAL (Devamla) – Ama devamını bir an önce getirmemiz gerekiyor ki
vatandaşlarımızı rahatlatalım. 
Bakın,
vatandaşlarımızla ilgili alacağınız her kararda biz sizin yanınızdayız.
Vatandaşlarımızın sorunlarının çözümü noktasında her türlü konuda biz sizin
yanınızdayız, biz destek oluyoruz. 
Ama
mesela, bakın, çok basit bir örnek vereceğim: Geçen, Sarp Sınır Kapısı’ndan
gelenler nereye gitti biliyor musunuz arkadaşlar? Eskişehir’deki yurda gönderildi.
Nasıl? Kara yoluyla. Bu doğru mu arkadaşlar? Bunlar molalarda mutlaka
birilerine bulaştırmıştır. Dolayısıyla, şimdi, Sarp Sınır Kapısı’ndan gelen
arkadaşlarımız orada karantina altına alınmalı ya da Adana’ya gelenler, Hatay’a
gelenler orada en yakın bir bölgede karantinaya alınmak zorundadır değerli
arkadaşlar.
Şimdi,
ben bunu konuştuğum zaman değerli MHP Grup Başkan Vekilimiz oradan… Yani
lütfen, ben, sizi seviyorum ancak burada sizin de bir sorumluluğunuz var ve
burada ekonomik paketin yeterli olmadığını söylüyorum. 
HASAN
KALYONCU (İzmir) – Sunduğunuz paket FETÖ’cülerin. FETÖ'cülerle mi
kurtaracaksınız bu ülkeyi!
METİN
NURULLAH SAZAK (Eskişehir) – Meclise konuş sen!
SERKAN
TOPAL (Devamla) – Bu ekonomik pakette çiftçi yok, emekçi yok, işçi yok. Ya çıkın,
burada, milletimizi rahatlatacak ekonomik paketle destek olduğunuzu söyleyin,
biz de burada size teşekkür edelim değerli arkadaşlar. 
METİN
NURULLAH SAZAK (Eskişehir) - Sen Kılıçdaroğlu’nun başka şeylerini oku.
OLCAY
KILAVUZ (Mersin) – Sen coronavirüsü nereden biliyorsun, doktor musun sen?
SERKAN
TOPAL (Devamla) - Bakın, bir ay sonra böyle giderse, inanın, birçok
vatandaşımız işsiz kalacak, aç kalacak, intiharlarla karşı karşıya kalacağız. 
METİN
NURULLAH SAZAK (Eskişehir) - Şov yapma, şov yapma!
SERKAN
TOPAL (Devamla) - Dolayısıyla şimdiden ben bu kürsüde bu ikazımı bir kez daha
yinelemek istiyorum değerli arkadaşlar.
CEMAL
ÇETİN (İstanbul) - Ajitasyon yapma, ajitasyon!
SERKAN
TOPAL (Devamla) - Gelin, bütün milletimizi rahatlatacak, işçileri rahatlatacak,
bütün vatandaşlarımızı rahatlatacak yeni bir ekonomi paketi üzerinde birlikte
çalışma yapalım, bununla ilgili bir komisyon kuralım. Bakın, neden Türkiye
Büyük Millet Meclisi yok? Türkiye Büyük Millet Meclisi bu işin içinde yok.
Sağlık Bakanının açıklamalarını milletvekilleri sadece Twitter’dan öğreniyor
değerli arkadaşlar. Onun dışında, bir komisyon kuralım ve yeniden bütün
milletimizi rahatlatabilecek bir ekonomi paketiyle burada bu işin çözümünü
bulalım.
Çok
teşekkür ediyorum. Hepinize saygılarımı sunuyorum. (CHP sıralarından alkışlar) 
METİN
NURULLAH SAZAK (Eskişehir) – Şovunu yaptın, git, otur.
ERKAN
AKÇAY (Manisa) – Sayın Başkan…
BAŞKAN
– Sayın Akçay, buyurun.
V.- AÇIKLAMALAR (Devam)
42.- Manisa Milletvekili Erkan Akçay’ın, Hatay
Milletvekili Serkan Topal’ın görüşülmekte olan 196 sıra sayılı Kanun
Teklifi’nin 30’uncu maddesiyle ilgili önerge üzerinde yaptığı konuşmasındaki
bazı ifadelerine ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Şimdi,
kürsüde konuşan kıymetli milletvekili arkadaşımız Serkan Topal’a doğrusu bu
konuşmayı hiç yakıştıramadım, biraz çiğ kaçtı ve yakışmadı; onu ifade etmek
isterim.
Kendisi
aklı sıra siyaset yapacak, istismarcı bir üslupla bir meseleyi ele almaya
çalışıyor. Fakat kendi grubunun, Cumhuriyet Halk Partisi Grubunun şu anda bu
konularla ilgili hangi faaliyeti yürüttüğünden ve bütün parti gruplarının, Plan
ve Bütçe Komisyonu temsilcilerinin şu anda bahsettiği konularla ilgili en az 20
başlıkta bir toplantı yaptığından habersiz veya sırf yanlış bilgi vermek
maksadıyla bu konuşmayı yapıyor. 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Akçay.
ERKAN
AKÇAY (Manisa) - Benim kendisine tavsiyem: Bu bahsettiği konularla böyle
mugalata, demagojik ve polemikçi bir üslupla konuşma yapacağına, gruplarının
temsilcisi milletvekili Sayın Bülent Kuşoğlu’dan bilgi almasını tavsiye
ediyorum.
Teşekkür
ederim.
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Denizli Milletvekili Nilgün Ök ile 46 Milletvekilinin
Bazı Kanunlarda Değişiklik Yapılmasına Dair Kanun Teklifi (2/2633) ile Plan ve
Bütçe Komisyonu Raporu (S. Sayısı: 196) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler…Önerge kabul
edilmemiştir. 
Diğer
önergeyi okutuyorum.
Türkiye Büyük Millet Meclisi Başkanlığına
Görüşülmekte
olan 196 sıra sayılı Kanun Teklifi’nin 30’uncu maddesinde bulunan “veya”
ibaresinin “ya da” olarak değiştirilmesini arz ve teklif ederiz.
 Şevin
Coşkun Ahmet Şık Murat Çepni
 Muş İstanbul İzmir
 Hüseyin
Kaçmaz Dirayet Dilan Taşdemir
 Şırnak Ağrı
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Katılmıyoruz Sayın
Başkanım.
BAŞKAN
– Önerge hakkında konuşmak isteyen İstanbul Milletvekili Ahmet Şık. (HDP
sıralarından alkışlar)
AHMET
ŞIK (İstanbul) – Teşekkürler. 
Herkese
merhaba.
Birkaç
hafta içinde tüm dünya ölümcül bir virüs salgını ve yıkıcı etkileriyle boğuşur
hâle geldi. Virüs, ülkeler ve kıtalar arasında muazzam bir hızla yayılırken
Türkiye’de sorumluluk ve görev sahibi olanlar ya sessiz kaldı ya da gerekli
önlemlerin alınmış olduğuna halkı inandırmaya çalıştı. Hâl böyle olunca
televizyon ekranları da şarlatanlara kaldı. Ve şimdi göz göre göre gelen bir
felaketle yüz yüzeyiz. Ülkece alınan en yaygın önlem, herkesin birbirine
tekrarladığı bir öğütten ibaret: “Evde kalın, herkes evinde kalsın.” Kuşkusuz
herkesin, hepimizin buna uyması gerekiyor ama herkes evinde kalabiliyor mu,
sorun bu. Coronavirüs belasından kurtulsa bile adına “kaza” denilen bir iş
cinayetinin kurbanı olacağını bildiğimiz inşaat işçileri mesela. Ya da evinde
oturanların siparişlerini hazırlayan kargo şirketlerinde çalışanlar, o
siparişleri kapımıza getiren kuryeler. Fabrikalarda tekstil atölyelerinde
gayriinsani koşullarda çalışmaya devam ettirilenler. “Evde kalın.” öğüdüne
uyarak daha da çoğalttığımız çöplerimizi toplayanlar. En küçük aksırığımızda
“Yoksa ben de mi?” şüphesiyle hastaneye gittiğimizde karşımıza çıkan doktorlar,
hemşireler, hasta bakıcılar, o hastaneyi temizlemeye çalışanlar. Ezcümle
gündelik emeğiyle karnını doyurabilme “yaşamak” diye belletilen milyonlar bahsi
geçenlerin kendisi. Bu sınıfsal grubun içinde olduğu hâlde evde oturma
çağrılarına uyanlar da var elbet. Kimisi zorunlu tutulduğundan kimisi de mecburiyetten
kapanan iş yerlerinde çalışırken zorunlu ücretsiz izne çıkarılanlar, hatta
işsiz bırakılanlar. Yani, neşemiz hiç yerinde değil. 
Bir
virüs belasıyla ülkelerin, devletlerin, iktidarların ne tür yapısal sorunlar ve
zihnî zafiyetler içinde olduğu da tüm çıplaklığıyla görünür oldu. Her ülke
kendi meşrebince ve olanakları ölçüsünde mücadele etmeye çalışıyor, teşvik
paketleri açıklıyor. Ciddi bir finansal destek gereken bu önlemleri alan
ülkelerin açıkladıkları mücadele programlarının ülke gayrisafi yurt içi
hasılası oranlarına baktığımızda en yüksekte ABD var yüzde 19’la, en düşük
olanı Hollanda’da da yüzde 11. Bu listeye sonradan katılan ülkelerden olan
Türkiye’de ise sadece yüzde 2. Parasal karşılığı 100 milyar lira olan teşvik
paketinde akılda kalan tek şey dağıtılacak kolonyalar oldu. Hak yemiş
olmayalım, paketin yüzde 2’sine denk gelen 2 milyar lira da ihtiyaç sahiplerine
nakdî yardım olarak ayrılmış durumda. 
Sözün
özü, “coronayla mücadele stratejisi” diye virüsün enfekte olma hızını ve
ölümleri engellemeye hiçbir etkisi olmayan tuhaf maddelerle doldurularak
kalabalıklaştırılmış bir paket açıkladınız. Yağma ve talan ekonomisiyle ortaya
çıkan finansal krizin doğurduğu zayıflık görünür olmasın diye de sahici bir
mücadeleye yönelemiyorsunuz. Yani, neşemiz yerinde değil. Tüm ülkeyi içine alan
ağır bir salgınla mücadelede dünyanın geri kalanı ile Türkiye arasındaki en
temel fark da bu; meselenin önemini ve büyüklüğünü anlamaya, anlatmaya ve çözüm
üretmeye yönelik tedbirlerin değil, fırsatların kollanması ya da bilhassa
yaratılması. Mesela, salgının 5’inci gününde koruma alanlarının imara açılması,
11’inci gününde kayyum gasbı ve seçilmişlerin tutuklanması, bir de yaşlı
yurttaşların nefret odağı hâline getirilmesine neden olan sahte önlemleriniz
var. İşte, fırsatçılık dediğimiz de bu. Bunca yıllık iktidarınız döneminde
karşımıza çıkan tüm krizlerde olduğu gibi buradaki refleksiniz de aynı,
“fıtrat” diye başlıyor, mevzuyu sabır ve duaya bağlıyorsunuz. “Birlik ve
beraberliğe en çok ihtiyaç duyduğumuz” diye başlayan cümlelerin ardından
“hepimizin içinde olduğu” yalanıyla süslü, bilindik “gemi” metaforuyla devam
ediyorsunuz. Neşemiz tabii ki yerinde değil. 
Vergisiyle,
sigortasıyla, kredi borçlarında ertelemelerle, yapılandırılmalarla, aynı gemide
olduğunuz sermaye sahipleriyle “Yüzün gülüyor.” diye şakalaşılarak açıklanan
sözde mücadele paketinizden yararlananların neşesi elbette yerinde. Gücünü
kutuplaştırmadan alan iktidarınızın emekçiler, yoksullar ve yoksunlar başta
olmak üzere toplumun bütününü kapsayan önlemler alması fıtratınıza aykırı,
biliyoruz. 
Neyle
yüz yüze olduğumuzun farkındayız: Sermayeye neşe, yoksullara daha da yoksulluk
ve işsizlik, geniş yığınlara yalan, yaşlılara kolonya, canını riske eden sağlık
çalışanlarına alkış ve bunların büyük bir lütuf olarak görülmesini isteyen de
bir iktidar anlayışı, her seferinde “Aynı gemideyiz.” yalanıyla herkesten
iktidarınızı daim kılacak fedakârlığı göstermeye zorlama, aksini savunanlara
terörist, vatan haini, darbeci, casus yaftalamasıyla zindan. 
Hayır,
neşemiz hiç yerinde değil, devleti yöneten iktidarın rantına ortak olan sizler
ile sizin dışınızda kalan fedakârlığa zorladığınız bizler aynı gemide değiliz.
Salgın başladıktan günler sonra ortaya çıkıp kalkan oldukları sermaye
sahiplerini neşelendirenler ile evine bir ekmek getirmek için çalışmak zorunda
olanlar, ölüm riskini göze alıp dışarıya çıksa da para kazanması garantide
olmayanlar aynı gemide değiller. İş yerlerini kapatmak zorunda kalanlar, kimi
zorunluluktan, çoğu fırsatçılıktan ücretsiz izne çıkarılan ya da işsiz
bırakılanlar ile elektrik, su, ısınma giderlerine ilişkin faturaların
ertelenmesi önerisine bile “Gündemimizde yok.” üstenciliği ve aşağılamasıyla
yaklaşanlar aynı gemide değiller.
Bitirebilir
miyim?
(Mikrofon
otomatik cihaz tarafından kapatıldı) 
BAŞKAN
- Buyurun, toparlayın.
AHMET
ŞIK (Devamla) – Bir yanda bu salgını, neden olduğu ekonomik sorunların ve
siyasi tıkanmışlığın önünü açacak bir fırsat, gücün yeniden tahkimatı için
Allah’ın ikinci bir lütfu olarak görenler, öte yanda belirsizlik ve endişe
içinde gerçek tehlikelerle yüz yüze olup dertleri gündem edilmeyen,
neşelenmeleri kimsenin umrunda olmayan kalabalıklar. Hayır, ne neşemiz yerinde
ne de aynı gemideyiz. 
Basit
bir fizik kuralıdır: Zincirin gücü en zayıf halkası kadardır. Ülkeler ise en
zayıf halkası kadar, iktidarlar ise o zayıf halkayla kurdukları bağ kadar
güçlüdür. Bu yüzden yapmanız gerekenler şunlardır: Yurt genelinde genel
karantina getirilmeli, herkese test ve tedavi olanağı sunulmalı, sağlık
emekçilerine güvenli ve güvenceli çalışma ortamı yaratılmalı, işten çıkarmalar
yasaklanmalı, ücretsiz izne zorlananlar ile işsiz bırakılanlara maaşlarının
asgari ücrete kadar olan kısmı ödenmeli, kapanmak zorunda kalan küçük
işletmelere önlemler süresince vergi muafiyeti sağlanmalı, elektrik, su, ısınma
giderlerini oluşturan fatura tahsilatları iptal edilmeli…
Bir
cümleyle bitiriyorum.
(Mikrofon
otomatik cihaz tarafından kapatıldı) 
AHMET
ŞIK (Devamla) - Ceza infaz ertelemesi ve erken tahliye yoluyla hapishaneler
boşaltılmalı, erken terhisle zorunlu olarak silah altında tutulanların da
evlerine dönüşü sağlanmalı ve elbette, her zaman şeffaf olmalısınız. Şimdi
kaynak soracaksınız, bunun için de bir önerimiz var: İhtiyat akçesi dâhil
hazineyi “devlet ihalesi” adı altında yağmalattıklarınızın cebine el
atabilirsiniz.
Teşekkürler.
(HDP sıralarından alkışlar)
BAŞKAN
– Sayın Muş…
V.- AÇIKLAMALAR (Devam)
43.- İstanbul Milletvekili Mehmet Muş’un, İstanbul
Milletvekili Ahmet Şık’ın görüşülmekte
olan 196 sıra sayılı Kanun Teklifi’nin 30’uncu maddesiyle ilgili önerge
üzerinde yaptığı konuşmasındaki bazı ifadelerine ve vatandaşların toplanan
vergiler ile kendilerine sunulan hizmetler arasında bir problem görmediği için
AK PARTİ iktidarını görevde tuttuğuna ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; hatip konuşmasında
talandan bahsetti, yağmadan bahsetti. Ben bu konuşmayı bundan önce yaptığı
konuşmalardan hatırlıyorum. Aslında -şu an vaktimiz yok- çıkarsak konuşmaları,
yan yana koysak hepsi aynı, aynı ifadeler, aynı kelimeler, üzerine daha farklı
bir şey konulamamış. Şimdi, böyle bir iktidar…
OYA
ERSOY (İstanbul) – Aynı şeyi yapıyorsunuz çünkü yağmaya devam, talana devam!
AHMET
ŞIK (İstanbul) – Çünkü siz utanıp da vazgeçmiyorsunuz yağma yapmaktan, o
yüzden.
MEHMET
MUŞ (İstanbul) – Bu meydanlarda, seçim meydanlarında bunların aynısını
anlattılar, aldıkları oy ortada.
OYA
ERSOY (İstanbul) – Sizin aldığınız oy ortada ya!
MEHMET
MUŞ (İstanbul) – Bütçe, milletten toplanan vergilerin tekrar millete geri
verilmesidir. Eğer millet, verdiği vergilerin kendisine geri dönüşünde,
kendisine geri dağıtılmasında problem görüyorsa zaten iktidarı değiştirir,
yerine başkasını getirir. Bu, milletin elindedir. Demek ki vatandaş, toplanan
vergiler ile kendisine sunulan hizmet ve dağıtım arasında şimdiye kadar bir
problem görmemiş ki AK PARTİ iktidarını görevde tutmuş. 
Genel
Kurulu saygıyla selamlıyorum. (AK PARTİ sıralarından alkışlar)
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Denizli Milletvekili Nilgün Ök ile 46
Milletvekilinin Bazı Kanunlarda Değişiklik Yapılmasına Dair Kanun Teklifi
(2/2633) ile Plan ve Bütçe Komisyonu Raporu (S. Sayısı: 196) (Devam)
BAŞKAN
– Şimdi önergeyi oylarınıza sunuyorum: Kabul edenler… Kabul etmeyenler… Önerge
kabul edilmemiştir.
Buyurun
Sayın Beştaş.
V.- AÇIKLAMALAR (Devam)
44.- Siirt Milletvekili Meral Danış Beştaş’ın, İstanbul
Milletvekili Mehmet Muş’un yaptığı açıklamasındaki bazı ifadelerine ilişkin
açıklaması
MERAL
DANIŞ BEŞTAŞ (Siirt) – Teşekkürler Sayın Başkan.
Hatibimiz
aslında oldukça derin, aydınlatıcı bir konuşma yaptı. Niye neşemiz yerinde
değil ve niye aynı gemide değiliz yoksullar ve zenginler olarak, işsizler ve
işçiler, diğer sermayedarlar olarak, aslında oldukça iyi bir konuşmaydı. Bu vesileyle
onu tebrik ediyorum.
Sayın
Muş söz alıp özellikle “HDP’nin yalanları” dedi. Biz halka yalan atmadık, seçim
meydanlarında ne söylediysek bugün de aynısını savunuyoruz, harfiyen
savunuyoruz ama iktidara şunu söylüyorum: Diyarbakır’a kayyumu aday yaptılar,
kaybettiler -sadece bir örnek- sonra gelip el koydular, gasbettiler. Kimin
yalan attığı, kimin gerçekleri söylediği Türkiye kamuoyunun takdirindedir.
Teşekkürler.
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Denizli Milletvekili Nilgün Ök ile 46
Milletvekilinin Bazı Kanunlarda Değişiklik Yapılmasına Dair Kanun Teklifi
(2/2633) ile Plan ve Bütçe Komisyonu Raporu (S. Sayısı: 196) (Devam)
BAŞKAN
– 30’uncu maddeyi oylarınıza sunuyorum: Kabul edenler… Kabul etmeyenler… Madde
kabul edilmiştir.
31’inci
madde üzerinde 2 önerge vardır. Önergeleri aykırılık sırasına göre işleme
alacağım.
Türkiye Büyük Millet Meclisi Başkanlığına
Görüşülmekte
olan 196 sıra sayılı Kanun Teklifi’nin 31’inci maddesinde bulunan “edilen”
ibaresinin “olan” olarak değiştirilmesini arz ve teklif ederiz.
 Dirayet
Dilan Taşdemir Gülüstan Kılıç Koçyiğit Nuran İmir
 Ağrı Muş Şırnak
 Murat
Çepni Şevin Coşkun Meral Danış Beştaş
 İzmir Muş Siirt
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Katılamıyoruz Sayın
Başkan.
BAŞKAN
– Önerge hakkında konuşmak isteyen Siirt Milletvekili Meral Danış Beştaş.
Buyurun
Sayın Beştaş. (HDP sıralarından alkışlar)
MERAL
DANIŞ BEŞTAŞ (Siirt) – Teşekkürler Sayın Başkan.
Değerli
milletvekilleri, hepinizi saygıyla selamlıyorum.
Ben
bizimle, Türkiye Büyük Millet Meclisiyle ve corona salgınıyla ilgili konuşmak
istiyorum. Bu bağlantıyı önce bizim burada kurmamız gerekiyor.
Birçok
hatibimiz söyledi, başka partilerden de milletvekili arkadaşlar söyledi, şu
anda sadece Türkiye değil, bütün dünya bu virüsle mücadele ediyor. Gerçekten,
insanlığı tehdit eden bir virüs. Yani vebayla, diğer tarihsel arka planla
umarız karşılaştırmak durumunda kalmayız ama küresel olması, pandemi olması
işin vahametini öğrenmemiz için herhâlde yeterli. Bu veba tarzı -Allah korusun-
virüse, coronaya, Covid-19’a karşı ne yapıyoruz? Eleştirilerimiz söylendi,
onları bir tarafa bırakarak, peki biz ne yapıyoruz?. Halkın vekilleri olarak,
biz Türkiye Büyük Millet Meclisi olarak iki haftadır çalışıyoruz, bu salgına
karşı hangi sağlık tedbirini aldık, neyi konuştuk? Ben bir şey kaçırmadığımı
sanıyorum. Geçen hafta ayrımsız hepimiz corona virüsle mücadelenin farklı
yönleriyle, ekonomi, sağlık, farklı etkileşim alanlarıyla ilgili önergeleri
getirdik, hepsi reddedildi. Peki, ne konuşuyoruz? Şu anda bir torba kanun
teklifi konuşuyoruz. Bu torba kanun teklifinin pandemiyle, halka her gün çağrı
yaptığımız meseleyle bir ilgisi var mı? Yok. Peki, halk bizi niye buraya
gönderdi? Kendi sorunlarını çözmemiz için, yasama faaliyetinde bu sorunlara
çare üretmemiz için. Şimdi, biz HDP olarak ne yaptık? Şunu açık yüreklilikle
söyleyeyim: Plan ve Bütçe Komisyonu üyelerimiz acilen, pandemi ilan edildikten
sonra Plan ve Bütçe Komisyonuna ekonomik tedbirler almak üzere toplantı daveti
yaptı, kabul edilmedi. Sağlık Komisyonu -ya, Sağlık Komisyonu arkadaşlar; bütün
partilerin katılımıyla oluşan bir komisyonumuz var- üyelerimiz Sağlık
Komisyonuna toplantı daveti yaptı, o da kabul edilmedi. Peki, İnsan Hakları
Komisyonu? İnsan Hakları Komisyonu üyelerimiz de “Özellikle hapishanelerde
cereyan eden ve insan hakları ihlalleri anlamında vahamet arz eden tabloya
vekiller olarak, Komisyon olarak bir müdahil olalım.” diye çağrı yaptı, o da
kabul edilmedi. Bu da yetmedi; biz -bizzat ben çağrı yaptım- buradan “Gelin,
Mecliste bütün partilerin eşit üye katılımıyla, aynı vekil sayısıyla bir kriz
koordinasyon merkezi kuralım.” dedik, buna yanıt verilmedi. Ve şimdi biz
çalışıyoruz gibi görünüyor, böyle bir şey yok. Halkın gündemi, coronayla
mücadele. “Bu virüsten nasıl korunurum? Benim vekillerim, Meclisim bu işte beni
korumak için hangi tedbirleri alıyor, hangi çalışmaları yapıyor?” diye bizi
izlerken biz geçen hafta görüştüğümüz -bugün oylaması yapılacak- Afrika
Kalkınma Bankası Kuruluş Anlaşması’na katılımın uygun bulunup bulunmadığını,
efendim, oylayacağız. Ne alaka ya? Yangın var, yangın. Her gün herkes çıkıp
“Evde kalın.” diyor, biz gidip anlaşma onaylıyoruz. Bir kere, burada Meclis ile
halk arasına bir sosyal mesafe girmiştir. Biz, halkın gündemini değil, kendi
gündemimizi; kendi gündemimizi de değil, iktidarın ortaya getirdiği gündemi
konuşmak zorundayız. Bu kabul edilemez bir mesele; bu gerçekten asla tasvip
edilebilir bir mesele değil. Sağlık Bakanının her gece on birde bir “tweet”
atmasıyla ya da pandemiden sonra bir kere toplantı alınarak, ekonomik tedbirler
açıklanarak salgınla mücadele edilemez. Ayrıca, işçi fabrikadaysa, doktor
hastanedeyse, memur kamu görevini yapıyorsa, halkın temsilcileri olarak biz
milletvekilleri de burada olacağız, burada bu çalışmalara ara vermemeliyiz.
Eğer onları koruyamıyorsak kendimizi de korumayalım. Biz halktan daha iyi
değiliz, biz halktan daha ayrıcalıklı bir konumda değiliz, tam aksine halk bize
-halk tabiriyle- genel vekâletname vermiş, bize vekâletini vermiş, temsil
vekâletini vermiş. Burada biz ne söylersek söyleyelim, hangi talepte bulunursak
bulunalım bir duvara tosluyoruz ve geri durmak zorunda kalıyoruz ama şunu
söyleyeyim, ben de halkımıza şu çağrıyı yapmak istiyorum: Evet, gerçekten evde
kalmalıyız, gerçekten bu evde kalmak yaşamımızı korumak için hayati önemdedir.
Bu çağrıyı…
(Mikrofon
otomatik cihaz tarafından kapatıldı) 
MERAL
DANIŞ BEŞTAŞ (Devamla) – Toparlıyorum Başkan.
BAŞKAN
– Buyurun toparlayın.
MERAL
DANIŞ BEŞTAŞ (Devamla) – Daha sağlıklı bir yaşam için evde kalmalıyız. Daha
sağlıklı bir mücadele için; haksızlığa, hukuksuzluğa karşı mücadele için evde
kalmalıyız. Çocuklarımızı, yakınlarımızı, temas ettiklerimizi korumak için evde
kalmalıyız. Ayrıca, sadece evde oturarak, kapanarak değil; çalışarak,
becerilerimizi geliştirerek, okuyarak, iletişimi güçlü tutarak, dayanışmayı
büyüterek evde kalmalıyız çünkü bu iktidardan umut yok. Bize “Evde kal.” diyor
ama evde ne yiyeceğimizi hesaplamıyor, “Evde kal.” diyor ama elektriğimizin
olup olmadığını hesaplamıyor, “Evde kal.” Diyor, çocukların nasıl eğitim
göreceğine dair hâlâ bir tartışma almış başını gidiyor. Bu nedenle “Evde kal.”
çağrısının altını hep birlikte, vatandaşla birlikte, toplumla birlikte bizler
dolduracağız diyorum.
Hepinize
teşekkür ediyorum. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 196 sıra sayılı Bazı Kanunlarda Değişiklik Yapılmasına Dair Kanun
Teklifi’nin 31’inci maddesinin birinci fıkrasında yer alan “eklenmiştir”
ibaresinin “ilave edilmiştir” ibaresiyle değiştirilmesini arz ve teklif ederiz.
 Ayhan
Erel Enez Kaplan Zeki Hakan Sıdalı
 Aksaray Tekirdağ Mersin
 Yasin
Öztürk Ümit Beyaz Muhammet Naci Cinisli
 Denizli İstanbul Erzurum
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Katılamıyoruz Sayın
Başkan.
BAŞKAN
– Önerge hakkında konuşmak isteyen İstanbul Milletvekili Ümit Beyaz.
Buyurun
Sayın Beyaz. (İYİ PARTİ sıralarından alkışlar)
ÜMİT
BEYAZ (İstanbul) – Sayın Başkan, değerli milletvekilleri; ilgili madde üzerine
İYİ PARTİ adına söz almış bulunuyorum. Hepinizi saygıyla selamlıyorum.
Bütün
dünya ve ülkemiz büyük bir salgınla karşı karşıya. İnanıyorum ki Türk milleti
olarak bu büyük salgını toplumsal dayanışma ve yetkililerin uyarılarına kulak
vererek aşacağız. Coronavirüs salgınına karşı topyekûn mücadele veren,
fedakârca gayret gösteren başta sağlık personelimiz olmak üzere herkese buradan
teşekkür etmek istiyorum. Bununla birlikte, önümüzde yeterli zaman olmasına
rağmen gerekli önlemlerin alınmasında gevşeklik gösterildiğini düşünüyorum.
Seçim bölgem İstanbul’da bulunduğum süre boyunca gelişmeleri yakından takip
etmeye çalıştım. Sayın Sağlık Bakanının bütün iyi niyetine rağmen önlemler ve
salgınla mücadele konusunda özellikle İstanbul’da büyük aksaklıklar yaşanıyor. 
Sağlık
çalışanlarının yüksek risk grubunda olduğu malum. Sağlık çalışanlarımız için
özel koruma önlemlerinin devreye sokulmadığını görüyoruz. Bir salgına karşı
mücadele veriyorsanız önce sağlık personelini koruyacaksınız. Korumasız sağlık
personeli olmaz. Böyle bir badireyle mücadele eden sağlık personelini sadece
takdir etmek yetmez, sağlık çalışanlarımızın güvenliğini sağlamak zorundayız.
Sağlık çalışanlarımız şu anda salgına karşı en ön cephede savaşıyorlar ama
kendi sağlıkları konusunda çok endişeliler. Her an neyle karşılaşacaklarını
bilmeyen, endişe içindeki insanlardan sağlık hizmeti bekliyoruz. Sağlık
çalışanlarının çalışma koşulları düzeltilmeli ve güvenliği sağlanmalı ki daha
iyi hizmet verebilsinler. Sağlık personelimiz korunmadan halkın korunması da
mümkün değildir fakat bu konunun çok ciddi bir şekilde ele alındığını
göremiyoruz.
Değerli
arkadaşlar, birçok hastaneye yeterli ekipman dağıtılmadığı, dağıtılanın yeterli
olmadığı hakkında şikâyetler alıyoruz. Özellikle coronavirüslü hastayla temas
sırasında kullanılan N95 tipi maskeler ve cerrahi maskeler konusunda sağlık
kuruluşlarında sıkıntı yaşanıyor. Sağlık personeli maskeleri ücret vererek
satın alıyor çünkü imza karşılığı verilen maskeler yeterli olmuyor. Sağlık
çalışanları kendilerinden çok ya bir yakınıma bulaşırsa korkusuyla yaşıyorlar.
Hâlâ bu konuda bir çalışma yapılmış değil. Çalıştıkları süre boyunca her türlü
riske maruz kalan sağlık çalışanları bu riski iş çıkışı evlerindeki
sevdiklerine taşıma korkusuyla salgınla mücadele ediyorlar. İstanbul’da bazı
hastanelerin maskeleri kendi terzihanelerinde diktirip personele dağıttığı
iddia ediliyor. Personel formalarını kendileri evlerinde yıkıyor. Bunlara kulak
tıkayamayız. 
Bu
salgın sebebiyle öğrendik ki bir ülkenin savunması sadece sınırlarla olmuyor.
Coronavirüs salgınına karşı her türlü riske ve yetersiz çalışma şartlarına
rağmen Türk milletinin sağlığı için savaş veren sağlık çalışanlarımız da
ülkemizin bütünlüğü, milletimizin birliği için sınırlarımızda çarpışan
Mehmetçik’imiz gibidir, birer kahramanlardır. Bu koşullarda onlara gerekli
güven ortamını, uygun çalışma koşullarını sağlamak zorunda olduğumuza
inanıyorum.
Değerli
milletvekilleri, sağlık ordumuz yaşanan eksikliklere rağmen olağanüstü bir
mücadele verirken, milletimizin göz bebeği Kızılayın bu dönemde yurt dışında
maske dağıtmasını da doğru bulmadığımı buradan söylemek zorundayım. Bir Kızılay
yetkilisinin sosyal medya paylaşımı sayesinde öğrendiğimiz bu yardımın
yapılması en hafif tabiriyle ayıptır, günahtır. 
Hepinize
sevgilerimi sunuyor, yüce heyetinizi saygıyla selamlıyorum. (İYİ PARTİ
sıralarından alkışlar)
BAŞKAN
– Şimdi önergeyi oylarınıza sunuyorum: Kabul edenler… Kabul etmeyenler… Önerge
kabul edilmemiştir.
31’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
32’nci
madde üzerinde 3 önerge vardır. Aykırılık sırasına göre işleme alacağım.
Okutuyorum:
Türkiye Büyük Millet Meclisi Başkanlığına
Görüşülmekte
olan 196 sıra sayılı Kanun Teklifi’nin 32’nci maddesinin kanun teklifi
metninden çıkarılmasını arz ve teklif ederiz.
 Dirayet
Dilan Taşdemir Murat Çepni Oya Ersoy 
 Ağrı İzmir İstanbul
 Gülüstan
Kılıç Koçyiğit Nuran İmir Ahmet
Şık 
 Muş Şırnak İstanbul
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Katılamıyoruz Sayın
Başkan.
BAŞKAN
– Önerge hakkında konuşmak isteyen İzmir Milletvekili Murat Çepni. (HDP
sıralarından alkışlar) 
MURAT
ÇEPNİ (İzmir) – Teşekkürler Başkan.
Evet,
coronavirüs salgınıyla ilgili günlerdir tartışıyoruz fakat yaptığımız bütün
tartışmalara rağmen, başta sağlık emekçilerinin ortaya koyduğu bütün emeğe
rağmen salgın devam ediyor ve nereye, hangi düzeye varacağı konusunda da henüz
bir bilgiye sahip değiliz. Fakat bütün bu süreçte ortaya çıkan en temel veri,
en temel bilgi, bütün bu sürecin bugüne kadar bildiğimizin, bugüne kadar bütün
yaptığımız tartışmaların, bugüne kadar bütün yürüttüğümüz siyasi tartışmaların
yerini yeni bir boyuta taşımasıdır. Dolayısıyla “Hiçbir şey eskisi gibi
olmayacak.” kavramı tam olarak burada pekâlâ kullanılabilir. 
Örneğin,
bu sürecin şeffaflıkla yürütülmesi konusunda çok somut bir talebimiz var, en
başta da belirttik. Başta Türk Tabipleri Birliği olmak üzere, Sağlık ve Sosyal
Hizmet Emekçileri Sendikası başta olmak üzere bu kurumlarımızın yani bu noktada
uzman kurumlarımızın bu sürece dâhil edilmemesi en temel sıkıntılardan bir
tanesidir. Bu süreç bir video oyunu biçiminde yönetilemez. Bu biçimde bir
yönetim anlayışı halkı kandırmakla eş değerdir. 
Biz
bu sürecin tartışmasını yaparken eğitime ara verildi ve evden eğitim
başlatıldı. Ve biz bu süreçte bir şeyi fark etmiş olduk yani kuşkusuz öncesinde
de eğitimin dinselleştirilmesine, cihatçı kimi vurguların eğitim müfredatında
yer aldığına dair, cinsiyetçi kimi vurguların olduğuna dair sendikalar başta
olmak üzere eleştirilerimiz vardı fakat bunları bir kez daha görmüş olduk. Neyi
görmüş olduk? Örneğin, Adnan Menderes’in idam sahnesini biz EBA TV’de görmüş
olduk. Adnan Menderes’in idam sahnesi yetmiyor, yine bir kafa kesme sahnesinin
EBA ekranlarında çocuklarımıza öğretildiğini gördük. Bu, fırsatçı siyasetin
geldiği bir dip noktadır gerçekten. Yani böylesine bir süreçte eğitim vermesi
gereken bir devlet televizyonunun burada da dindar ve kindar bir nesil, cihatçı
bir nesil yaratmanın derdine düştüğünü görüyoruz. İktidar bu politikadan derhâl
vazgeçmelidir. Bu politikanın kimseye bir katkısı yoktur.
Yine
“Evde kal.” çağrısına dair defaatle ifade ettik. Burada milyonlarca işçi evde
kalamıyor maalesef çünkü milyonlarca işçi açlık ve ölümle karşı karşıya. Bugün,
tersanelerde çalışan işçiler feryat hâlinde; bugün, çağrı merkezlerinde çalışan
binlerce emekçi yine aynı risk altında. Yine, 120 bin mali müşavir aynı
eleştiriyi, aynı sıkıntıyı ifade eder durumda. Ağır sanayi işçileri, küçük
sanayi işçileri -hemen hemen hepsi- milyonlarca işçi bu süreçte ölüme terk
edilmiş durumda. 
Değerli
arkadaşlar, şöyle bir istatistik verebilirim: İki haftalık ücretli iznin bedeli
5,4 milyar dolar. “Bu 5.4 milyar dolar nasıl karşılanabilir?” diye sorarsanız
eğer, cevabı çok basit. Kanal İstanbul bütçesinin yarısıyla bu bütçe pekâlâ
karşılanabilir. Savaş bütçesi yani güvenlikçi bütçenin beşte 1’iyle bu bütçe
pekâlâ sağlanabilir fakat tabii ki halk sağlığı yerine “sağlık sektörü”
kavramını geçiren, hastaneleri iş yeri, hastaları müşteri olarak gören bir
neoliberal anlayış elbette buna çare üretemez.
Değerli
arkadaşlar, önerilerimizi tekrarlıyoruz: Kira ödemeleri salgın süresince
durdurulmalıdır, bankalara olan bütün kredi ödemeleri salgın süresince
durdurulmalıdır. Elektrik, su, doğal gaz, telefon ve internet ücretsiz
sağlanmalıdır. İşten çıkarmalar yasaklanmalıdır. Zorunlu sektörler hariç tüm
çalışanlara ücretli izin sağlanmalıdır. Yaygın test koşulları sağlanmalıdır ve
çok sağlıksız koşullarda yaşamaya çalışan göçmenlerin tüm sağlık ihtiyaçları
giderilmelidir.
Teşekkür
ediyorum. (HDP sıralarından alkışlar.)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge
kabul edilmemiştir. 
Birleşime
beş dakika ara veriyorum.
Kapanma Saati: 21.58
BEŞİNCİ OTURUM
Açılma Saati: 22.16
BAŞKAN: Başkan Vekili Celal ADAN
KÂTİP ÜYELER: İshak GAZEL (Kütahya), Bayram ÖZÇELİK
(Burdur)
-----0-----
BAŞKAN
– Sayın milletvekilleri, Türkiye Büyük Millet Meclisinin 72’nci Birleşiminin
Beşinci Oturumunu açıyorum.
196
sıra sayılı Kanun Teklifi’nin görüşmelerine devam ediyoruz.
Komisyon
yerinde.
32’nci
madde üzerinde önerge işleminde kalınmıştı.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 196 sıra sayılı Bazı Kanunlarda Değişiklik Yapılmasına Dair Kanun
Teklifi’nin 32’nci maddesinin aşağıdaki şekilde değiştirilmesini arz ve teklif
ederiz.
Saygılarımızla.
MADDE
32- 4/5/2007 tarihli ve 5651 sayılı İnternet Ortamında Yapılan Yayınların
Düzenlenmesi ve Bu Yayınlar Yoluyla İşlenen Suçlarla Mücadele Edilmesi Hakkında
Kanunun 8 inci maddesinin birinci fıkrasına aşağıdaki bent ilave edilmiş ve
dördüncü fıkrasında yer alan "(6) numaralı alt bentlerinde” ifadesi "
(6) ve (7) numaralı alt bentlerinde ve (c) bendinde” şeklinde değiştirilmiştir.
“c)
29/4/1959 tarihli ve 7258 sayılı Futbol ve Diğer Spor Müsabakalarında Bahis ve
Şans Oyunları Düzenlenmesi Hakkında Kanunda yer alan suçlar.”
 Gamze
Taşcıer Müzeyyen Şevkin Emine Gülizar Emecan
 Ankara Adana İstanbul
 Cavit
Arı Vecdi Gündoğdu Saliha Sera Kadıgil Sütlü
 Antalya Kırklareli İstanbul
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Katılamıyoruz Sayın Başkan.
BAŞKAN
– Önerge hakkında konuşmak isteyen Kırklareli Milletvekili Vecdi Gündoğdu.
Buyurun
Sayın Gündoğdu. (CHP sıralarından alkışlar)
VECDİ
GÜNDOĞDU (Kırklareli) – Sayın Başkan, sayın milletvekilleri; şu anda dünya ve
ülkemiz coronavirüs nedeniyle yaşamsal, ekonomik ve sosyal sıkıntılarla karşı
karşıyadır. Öncelikle, “İnsanı yaşat ki devlet yaşasın” anlayışı doğrultusunda
insan hayatının öncelendiği, tedbirlerin ekonomik kaygılardan uzak, eksiksiz
olarak alınması ivedilik ve zorunluluk arz etmektedir. 
Olağanüstü
dönemde olağanüstü gayretle, yaşamı pahasına mesleklerini yapan, yaşamlarımızı
emanet ettiğimiz sağlık çalışanlarımızı sadece balkonlardan alkışlayarak değil,
Dünya Sağlık Örgütü ve Türk Tabipleri Birliğinin kriterleri ve talepleri
doğrultusunda onların tüm ihtiyaçlarını süratle karşılayarak da destek
olmalıyız. Çalışma şartlarının iyileştirilmesi, eksik tıbbi ihtiyaçlarının
giderilmesi ve ilerleyen günlerde oluşabilecek yoğunluğa karşı önlemler de
geciktirilmeden alınmalıdır. Önümüzdeki günlerde oluşabilecek daha da yoğun
hasta sayısını düşünerek en kısa sürede yoğun bakım ve yatak sayılarını
artırıcı tedbirler de alınmalıdır.
Virüsten
korunmanın, bireysel korunma yollarının dışında, vatandaşlarımızın mutlaka
vücut direncinin kuvvetli olması gerekmektedir. Direncin en önemli düşmanı
stres ve kaygı ise uzmanlar tarafından da kanıtlanmıştır. Bu doğrultuda,
vatandaşların ekonomik kaygılarını biraz olsun giderebilmek için Ekonomik ve
Sosyal Konsey bir an önce toplanmalı, işçi-işveren temsilcileri bir araya
getirilmeli, işten çıkarmalar yasaklanmalıdır. Zorunlu hizmetler dışında
ücretli izin uygulamasına geçilmeli, devlet tüm çalışanların gelirlerini
güvence altına almalıdır. Tüm fatura ve kredi borçları öncelikle altı ay
uzatılmalıdır. Tüm kesimleri ekonomik çalkantıdan korumak ve vatandaşların
yaşamsal tedbirlere uyum maliyetini azaltmak için bir aile sigortası süratle
yaşama geçirilmelidir. Olağanüstü koşullarda kullanılmak üzere işsizlik
sigortasından yararlanma şartları yeniden güncellenmelidir ve düzenlenmelidir.
Zora düşecek esnaf ve KOBİ’lere hemen sahip çıkılmalı, sicil affı derhâl
çıkarılmalıdır.
“İnsanı
yaşat ki devlet yaşasın” anlayışı doğrultusunda yediden yetmişe tüm
vatandaşlarımızın sağlık güvencesinin sağlandığı, gıda ve beslenme tedarik
zincirinin aksamadan devam edeceğinin güvencesi vatandaşımıza verilmelidir. Bu
konuda vatandaşlarımız rahat olmalı. “Evinde kal.” dediğimiz vatandaşlarımızı
sağlık, beslenme ve ekonomik kaygılardan kurtarmak ve geleceğe umutla
bakmalarını hep birlikte sağlamak zorundayız. Bunun için de her türlü
fedakârlığı yapmak, öncelikle devleti yönetenlere, devlete ve bu milletin
sırtından yıllarca büyük paralar kazanarak servetlerine servet katanlara da
düşmektedir. Aynı gemideysek, tüm vatandaşlarımız eşit ise fedakârlıkları da
gelire göre eşit paylaştırmak zorundayız. AKP hükûmetlerinin on sekiz yıldır
izlediği fakirden uzak, zengine yakın ekonomik politikaları, yoksulu daha
yoksul, zengini daha zengin yapmaktadır. Ülkemizde, 2002 yılında en zengin
yüzde 10, servetin yüzde 68’ine sahipken, AKP’nin zengini daha zengin yapan
politikaları sonucu, 2018’de en zengin yüzde 10, servetin yüzde 81’ine sahip olmuştur.
Bunun da sorumlusu, düzenin kurallarını on sekiz yıldan bu yana koyan
iktidardır. Kamu kaynaklarını kendi iktidarını ayakta tutacak yandaş saadet
zincirine aktarmayı seçen de rantçı zihniyettir. 
Sayın
milletvekilleri, sağlıklı yaşam güvencesini, adaleti, hakkı ve hukuku sağlamak
hepimizin görevidir. Burada var olma nedenimiz de budur. Demokrasimiz,
vicdanlar yara alıyor, kanıyor; bu kanı durdurmamız lazım ve bunu hep birlikte
başarmak zorundayız. Yoksa evlatlarımıza, hatta doğmamış torunlarımıza hesap
vermek zorunda kalacağız ve veremeyeceğiz. 
Sorun,
aydınlık ve çağdaş bir Türkiye’yi kurma, demokrasiyi yaşatma sorunudur. Sorun,
ahlak ve vicdan sorunudur. Hiç kimse endişe etmesin, hiç kimse de umutsuzluğa
kapılmasın. Başarısız olanlar, milletine karşı şeffaflıktan uzak
yönetemeyenler, aldatanlar, “Allah affetsin.” diyenler artık gidecek, yerine bu
işi daha iyi yapanlar da gelecektir. Aklı, sağduyuyu, demokrasiyi ve
özgürlükleri yaşama geçirecekler gelecek arkadaşlar. Nefret dilini değil, sevgi
dilini tercih edenler gelecektir. 
Genel
Kurulu saygıyla selamlıyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 196 sıra sayılı Bazı Kanunlarda Değişiklik Yapılmasına Dair Kanun
Teklifi’nin 32’nci maddesinin birinci fıkrasında yer alan
"değiştirilmiştir” ibaresinin "yeniden düzenlenmiştir” ibaresiyle
değiştirilmesini arz ve teklif ederiz.
 Ayhan
Erel Enez Kaplan Zeki Hakan Sıdalı
 Aksaray Tekirdağ Mersin
 Yasin
Öztürk Muhammet Naci Cinisli
 Denizli Erzurum
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Katılamıyoruz Sayın Başkan.
BAŞKAN
– Önerge hakkında konuşmak isteyen Aksaray Milletvekili Ayhan Erel.
Buyurun
Sayın Erel. (İYİ PARTİ sıralarından alkışlar) 
AYHAN
EREL (Aksaray) – Sayın Başkanım, değerli milletvekilleri, yüce Türk milleti;
yaşamakta olduğumuz sağlık problemlerini, bir şekilde, milletçe el ele, gönül
gönüle vererek devletin ve ilgili kurumlarının, bilim adamlarının tavsiye ve
telkinleri doğrultusunda bir gün atlatacağımız muhakkak. Ancak bu tehlikenin
getirmiş olduğu ekonomik sıkıntılara baktığımızda, bu sıkıntıların daha büyük
çapta ve uzun süre devam edeceği kanaati tüm ekonomistlerce ileri
sürülmektedir. Bu bağlamda, özellikle ileride milletimizin temel ihtiyaç
maddelerinde yokluk, kıtlık çekmemesi adına, ekilmiş olanlarda rekolteyi
çoğaltmak, ekimi yapılmamış olanlarda da teşvik etmek amacıyla tarımda bazı
önlemler almak zorunda olduğumuzu düşünüyorum. Buğday, nohut, şeker pancarı,
fasulye, patates, soğan, yağ için ayçiçeği, mısır, pamuk gibi ürünlerde,
şimdiden, çiftçilerimize, tarımla uğraşan vatandaşlarımıza çeşitli girdilerinde
avantajlar sağlarsak ileride bu alanda verimi yükseltmiş oluruz diye
düşünüyoruz. Ne yapabiliriz? Bir kere, her şeyden önce, her çiftçimizin çok
büyük miktarda borcu var, bu borçlara da yüksek oranda faizler uygulanmaktadır.
Borçlarını faizsiz erteleyebiliriz, yeniden bir yapılandırmayla çiftçilerimizin
rahat nefes almasını sağlayabiliriz. Yine, rekolteyi yükseltmek için, ekilmiş
ürünlerde sulamalarını rahat yapabilmeleri
adına, tarımda kullanılan elektrikten bu tarım sezonunda ücret almama gibi bir
durumu çiftçilerimize sağlayabiliriz. Yine, gübrede, mazotta, diğer girdilerde
çiftçilerimize çeşitli avantajlar sağlayarak ileride karşılaşabileceğimiz
yokluğu, yoksulluğu ortadan kaldırabiliriz diye düşünüyoruz. 
Yine,
ekonominin canlanması için her şeyden önce tüketim ekonomisini bir tarafa
bırakıp üretim ekonomisine geçmek zorundayız. Üretim yapmalıyız. Üretimde
kullanılan yarı mamul maddeleri Türkiye’den temin etmeliyiz. Yine, burada,
üretimde de yüksek teknolojiyi kullanmak zorundayız. Günümüzde, bir cep telefonunun
karşılığında yaklaşık 6 ton patates veriyorsak ekonomimizi, üretim şeklimizi
bir sorgulamamız gerekiyor diye düşünüyorum. Yine, şu ortamda AK PARTİ’li
arkadaşlarımızın, Türkiye’yi yöneten siyasi iradenin artık Kanal İstanbul
Projesi’ni bir tarafa iterek vatandaşlarımıza iş, aş sağlayacak, evlerine ekmek
götürebilecekleri, üretime yönelik fabrikaları hayata geçirmeleri gerektiği
kanaatindeyiz. 
Yine,
tabii ki, üretim yaptıktan sonra talebi de teşvik etmek zorundayız. Talebi
teşvik etmek için de bir kere her şeyden önce vatandaşın alım gücünün
yükselmesi lazım. Ne yapabiliriz? Seçim meydanlarında sözünü verdiğimiz, sözünü
verdiğiniz, memurlarımıza 3600 ek göstergeyi en kısa zamanda
gerçekleştirebiliriz. Hak ettikleri hâlde erken yaşta emekliliğe takılan
vatandaşlarımızın kademeli olarak bu haklarına kavuşmasını sağlayarak alım
güçlerinde belirli bir oranda yükselmeyi sağlayabiliriz. Yine, memurlara da
emeklilere olduğu gibi, bayramlarda 2 maaş tutarında veya belli bir miktarda
ikramiye verilmesini hayata geçirebiliriz. Yine, okullar kapalı olduğu için
mağdur olan ve ücret alamayan, evlerine, çoluğuna çocuğuna ekmek götüremeyen
ücretli öğretmenlerimizin bu dönemde de ücret almalarını sağlama durumunun bir
vicdani görev, bir insanlık görevi, bir devlet görevi olduğu kanaatindeyiz. 
Yine,
32 bin sağlık çalışanının atanacağını Sayın
Sağlık Bakanından duyduk; bu konuda gençlerimiz büyük bir heyecana kapıldılar,
sabırsızlıkla bu atamanın bir an önce yapılmasını bekliyorlar. Bu atamayı duyan
ağız sağlığı ve diş tedavi teknikerleri de en azından kendilerine de 500 kadro
verilmesini Sayın Bakandan beklemektedirler.
Yine,
başta seçim bölgem Aksaray’dan olmak üzere, Kuveyt’te ve Orta Doğu’nun çeşitli
ülkelerinde çalışan işçilerimiz mağdur durumdadırlar. İşveren, “Başınızın
çaresine bakın.” düşüncesinde; Kuveyt hükûmeti ise “Ben karışmam.” diyor. Ne
onlar orada huzur içindeler ne de buradaki akrabaları huzur içindeler.
Devletimizin, bir an önce, yurt dışında, özellikle Orta Doğu’da çalışan
işçilerimizin bu dertlerine derman olması gerekmektedir. 
Bu
düşüncelerle yüce heyetinizi saygıyla selamlıyorum. (İYİ PARTİ sıralarından
alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
32’nci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
33’üncü
madde üzerinde 3 önerge vardır. Aykırılık sırasına göre işleme alacağım.
Okutuyorum:
Türkiye Büyük Millet Meclisi Başkanlığına
Görüşülmekte
olan 196 sıra sayılı Kanun Teklifi’nin 33’üncü maddesinin kanun teklifi
metninden çıkarılmasını arz ve teklif ederiz.
 Gülüstan
Kılıç Koçyiğit Nuran İmir Ahmet
Şık
 Muş Şırnak İstanbul
 Abdullah
Koç Oya Ersoy Murat Çepni
 Ağrı İstanbul İzmir
 Dirayet
Dilan Taşdemir
 Ağrı
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Katılamıyoruz Sayın Başkanım.
BAŞKAN
– Önerge hakkında konuşmak isteyen Ağrı Milletvekili Abdullah Koç.
Buyurun
Sayın Koç. (HDP sıralarından alkışlar)
ABDULLAH
KOÇ (Ağrı) – Sayın Başkan, değerli milletvekilleri; öncelikle halkımıza, bu
dünyada maalesef insanlığın başına bela olan corona virüsünden korunmaları için
bireysel tedbirlerini almaları, özellikle evde kalmaları ve böylece bu
hastalığın, bu virüsün fazla yayılmaması yönünde kendilerine buradan çağrı
yapıyoruz.
Değerli
Başkan, sayın milletvekilleri; coronavirüs salgını birlikte mücadele verilmesi
gereken ortak bir düşmandır âdeta. Bu tanımlama Dünya Sağlık Örgütü tarafından
yapılan bir tanımlama. Bütün halklar ne yazık ki Sağlık Bakanlığının bir
“tweet”ine muhtaç kalmış durumda, yirmi dört saatte bir tek başına bir “tweet”
atmak suretiyle halkı bu şekilde bilinçlendirmektedir. Gerçeği yansıtan kişiler
hakkında, bu konuda “tweet” atan veya açıklama yapan kişiler hakkında ise
–tırnak içerisinde- terör propagandası suçlamasıyla hakkında soruşturma
açılmakta ve bu yönde bilginin yayılması ne yazık ki engellenmektedir.
Burada
çağrımız şudur: Halka derhâl bu konuda gerekli bilgiler verilmeli ve halk
bilgilendirilmelidir. Bu mevcut olan virüsün yayılmasıyla ilgili halk
kesinlikle net bir şekilde bilgilendirilmelidir ve halkın bilgi alma hakkı
sağlanmalıdır. Türkiye’de tablo nedir, açık bir şekilde bu tablo
anlatılmalıdır.
Değerli
arkadaşlar, şimdi, Sağlık Bakanı her gün yaptığı açıklamalarında her yerde
ücretsiz bir şekilde testlerin yapıldığını ileri sürmektedir fakat yaptığımız
araştırmaya göre özel hastanelerde 1.500 lira karşılığında test yapılmaktadır
yani özel hastanelerde ne yazık ki para karşılığında testler yapılmaktadır ve
bu konuda da henüz bir tedbir alınmış değildir.
Yine,
milyonlarca insan işsiz ve bu işsiz insanların ihtiyaçları söz konusu. Bu yönde
de Hükûmetin somut bir şekilde almış olduğu bir tedbiri de yoktur.
Değerli
arkadaşlar, son günlerde özellikle 65 yaş üstü insanlarımıza yönelik olan
tavırları da kesinlikle burada benimsemiyoruz ve kınıyoruz. Şimdi, yaşlı bir
yurttaşımıza polis soruyor: “Niye evine gitmiyorsun, niye evinde değilsin?”
Verdiği cevap: “Benim evim burası çünkü evsizim.” Türkiye'nin gelmiş olduğu
nokta burasıdır.
Değerli
arkadaşlar, bakın, Anayasa’da mevcut olan ve yıllardır bu Hükûmetin neredeyse
unuttuğu ve ortadan kaldırdığı sosyal devlet anlayışının ne kadar gerekli
olduğunu ve bu yönde tedbirlerin alınması gerektiğini biz burada belirtmek
istiyoruz. Sosyal devlet ilkesinden ne yazık ki uzaklaşılmıştır. Biz, 21
Şubatta Meclise bir soru önergesi verdik, “Tehlike kapıdadır.” dedik, İran’da,
komşumuzda çok ciddi bir tehlike olduğunu belirttik, ne yazık ki bu konuda
Hükûmet gerekli tedbirleri almadı ve bu konuda da gecikti ve ne yazık ki çok
ciddi bir tabloyla karşı karşıyayız. 
Bakın,
cezaevlerinde toplamda 1.334 hasta mahpus var ve corona virüsü nedeniyle çok
büyük tehlike altındadırlar. Bu, infaz düzenlemesi getirilmek isteniyor fakat
bu infaz düzenlemesinde de yine ayrımcılık yapılmaktadır. 
Terörle
Mücadele Kanunu, Türkiye’de her muhalefetin basın açıklaması, siyasal karşı
duruşu Terörle Mücadele Yasası’nın içerisine alınıyor, soruşturma ve
kovuşturmayla karşı karşıya kalıyor. Burada getirilmek istenen İnfaz Yasası’nda
yine bir ayrımcılığa neden oluyor. Terörle Mücadele Yasası, Türkiye için bir
tabu hâlini almış durumda ve ne yazık ki bu siyasal iktidar da bu tabuya çok
ciddi bir şekilde, sıkı bir şekilde sarılmış durumda. Siyasal iktidarın hoşuna
gitmeyen her muhalefet bu yasak kapsamına alınıyor ve takibata uğruyor.
Getirilmek istenen infaz yasası yine bir eşitsizliği, yine Anayasa’ya
aykırılığı da beraberinde getiriyor. Toplumsal dayanışmaya bu Hükûmetin cevabı
kayyumdur, bu Hükûmetin cevabı yok saymadır, bu iktidarın cevabı ayrımcılıktır.
Bakın, tutuklama ve soruşturmalar hızla devam ediyor, ne yazık ki biz, burada,
bu uygulamayla karşı karşıyayız. 
(Mikrofon
otomatik cihaz tarafından kapatıldı)
BAŞKAN
– Buyurun, toparlayın.
ABDULLAH
KOÇ (Devamla) – Değerli arkadaşlar, bakın, iktidarın İnfaz Yasası’nda eşitlikçi
yaklaşımı ne yazık ki söz konusu olmuyor. İktidardan bir bağış, bir lütuf
beklemek değildir bu eşitlikçi yaklaşımı göstermesi; bu bir zorunluktur,
anayasal zorunluktur. Bu iktidarı Anayasa’ya uymaya çağırıyoruz. Bakın,
Anayasa’nın 2’nci maddesi, hukuk devleti ilkesini içermektedir. Yine 10’uncu
maddesi ise eşitlik ilkesini içermektedir. Bu iktidarın derhâl Anayasa’ya
uyması ve bu yönde tedbir alınması gerektiğini ileri sürüyoruz. 
Genel
Kurulu saygıyla selamlıyorum.
Teşekkür
ediyorum. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Diğer
önerge geri çekilmiştir.
MEHMET
MUŞ (İstanbul) – Sayın Başkan…
BAŞKAN
– Buyurun Sayın Muş.
V.- AÇIKLAMALAR (Devam)
45.- İstanbul Milletvekili Mehmet Muş’un, test
merkezlerinden verilerin toplanması zaman aldığı için açıklamaların akşam
yapılabildiğine ilişkin açıklaması
MEHMET
MUŞ (İstanbul) – Sayın Başkan, burada, açıklamaların hep akşam saatlerinde
olmasıyla alakalı bir konu dile getirildi, onunla alakalı olarak Genel Kurulu
bilgilendirmek isterim. 
37
tane test merkezi var, İstanbul ve Ankara gibi yoğun kentlerimiz var. Buradaki
test sonuçlarının toparlanması, bitmesi akşam dokuzu-onu buluyor. Bunların
hepsi bütün merkezlerden toplandıktan sonra, anca akşam saatlerinde açıklama
yapılıyor. Yani bu açıklamalar, tüm bu merkezlerden verilerin toplanması zaman
aldığı için, uzun sürdüğü için akşam on bir-on ikiye yakın yapılıyor. Genel Kurulun
takdirine sunarım.
Teşekkür
ediyorum.
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Denizli Milletvekili Nilgün Ök ile 46
Milletvekilinin Bazı Kanunlarda Değişiklik Yapılmasına Dair Kanun Teklifi (2/2633)
ile Plan ve Bütçe Komisyonu Raporu (S. Sayısı: 196) (Devam)
BAŞKAN
– Son önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 196 sıra sayılı Kanun Teklifi’nin çerçeve 33‘üncü maddesiyle 5737 sayılı
Kanun’un 20’nci maddesine eklenen son fıkranın birinci cümlesinde yer alan
“onarım veya inşa karşılığı” ibaresinin madde metninden çıkarılmasını arz ve
teklif ederiz.
 Mehmet
Muş Mehmet Doğan Kubat Asuman Erdoğan
 İstanbul İstanbul Ankara
 Vildan
Yılmaz Gürel Ramazan Can Semiha Ekinci
 Bursa Kırıkkale Sivas
 Bekir
Kuvvet Erim Recep Özel Fehmi Alpay Özalan
 Aydın Isparta İzmir
 Sermin
Balık
 Elâzığ

BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Takdire bırakıyoruz Sayın
Başkan.
MEHMET
MUŞ (İstanbul) – Gerekçe…
BAŞKAN
– Önergenin gerekçesini okutuyorum:
Gerekçe:
Önergeyle,
Vakıflar Genel Müdürlüğüne ve mazbut vakıflara ait olan taşınmazların tüm
kiralamalarında, sözleşme süresi içerisinde üç aylık kirasını ödemeyen
kiracıların verilecek otuz günlük süre içerisinde borcunun tamamını ödememesi
durumunda, taşınmazın tahliyesinin mülki amirlikçe yapılarak kira gelirlerinde
sürekliliğin sağlanması ve yaşanan gelir ve zaman kaybının önlenmesi
amaçlanmaktadır.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmiştir. 
Kabul
edilen önerge doğrultusunda 33’üncü maddeyi oylarınıza sunuyorum: Kabul
edenler... Kabul etmeyenler... Madde kabul edilmiştir. 
34’üncü
madde üzerinde 4 önerge vardır. Önergeleri aykırılık sırasına göre işleme
alacağım.
Okutuyorum:

Türkiye Büyük Millet Meclisi Başkanlığına
Görüşülmekte
olan 196 sıra sayılı Kanun Teklifi’nin 34’üncü maddesinin kanun teklifi
metninden çıkarılmasını arz ve teklif ederiz.
 Gülüstan
Kılıç Koçyiğit Nuran İmir Ahmet
Şık
 Muş Şırnak İstanbul
 Oya
Ersoy Murat Çepni Dirayet Dilan Taşdemir
 İstanbul İzmir Ağrı
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli)- Katılamıyoruz Sayın Başkan.
BAŞKAN
– Önerge hakkında konuşmak isteyen, İstanbul Milletvekili Oya Ersoy.
Buyurun
Sayın Ersoy.(HDP sıralarından alkışlar)
OYA
ERSOY (İstanbul) – Genel Kurulu saygıyla selamlıyorum.
Şimdi,
bu Meclisin yapacakları üzerine konuşmamız lazım. Bu salgın başladığı andan
itibaren -biraz önce de ifade edildi Grup Başkan Vekilimiz tarafından- Meclis
olarak sınıfta kaldığımızı söylemek istiyorum. Bu tarihsel bir süreçtir dedim
biraz önceki konuşmamda da. gerçekten belki, bu süreç geçtikten sonra
anlaşılacak bütün sonuçları itibarıyla. Bu süreç böyle yönetilemez, bu süreç
emek örgütlerini dışlayarak, sadece kendi istedikleriyle görüşerek, bu ülkede
halkın en çok güven duyduğu, hele ki bu AKP iktidarı tarafından yaratılan
sağlık ortamında en çok güven duyulan Türk Tabipleri Birliği’ni sürecin dışında
bırakarak yönetilemez. Bu süreç Meclisi kapatarak -sakın ha aklınızdan
geçirmeyin- tek güvenilir yer, tek ilişki kurduğumuz yer kapatılarak saraydan
ve AKP teşkilatlarından doğru yönetilemez. 
Neden
böyle diyorum? Bu süreci öngörebiliyorsunuz, öngördüğünüz için bugün itibarıyla
yoksul mahallelerde marketlerin önünde akrepler bekliyor. Öngördüğünüz için
aksi açıklama yapan, gerçekleri açıklayanlar bugün ceza tehdidi altında
gözaltına alınıyor. Neden? Facebook’ta paylaşım yaptığı için. Neden? Twitter’da,
sosyal medyada paylaşım yaptığı için ve gerçek bilgileri paylaştıkları için.
Şimdi, bu önemli bir süreç ve bu önemli süreci bir toplumsal mücadele konusu
hâlinde karşılamazsak herkes bu sürecin altında kalacak. 
Şimdi,
biraz önce de konuşuldu, özellikle “Sağlık alanında her şey tam.” deniyor.
Bakın, rica ediyorum… Türk Tabipleri Birliği bir anket yaptı ve 74 ilden 1.820
sağlık çalışanının yanıtladığı anketin sonuçlarını da bugün itibarıyla
sitesinden paylaştı. Bunların yüzde 70’i çalıştığı sağlık kurumunda 1’den fazla
Covit-19 hastası bulunduğunu, yüzde 6’sı bir sağlık kurumunda teyitli Covit-19
hastasıyla yüz yüze teması bulunduğunu belirtmiş ve ankete yanıt verenlerin
yüzde 78’i N95 maske, yüzde 74’ü siperlik ya da koruyucu gözlük, yüzde 71’i tek
kullanımlık önlük-tulum, yüzde 60’ı tıbbi maske, yüzde 52’si önlük-forma ve
yüzde 38’i de eldivene erişim konusunda sıkıntı yaşadıklarını belirtiyor.
Şemalar… Girin, bakın.
Bakın,
bu çok önemli. Eğer sağlık çalışanlarını gerçekten koruyamazsak halkı koruyamayız.
Biz burada toplanırken -milletvekillerinin sayısı belli- tedirgin oluyorsunuz
değil mi evden çıkarken? Bu sağlık çalışanları en önde savaşıyorlar ve bunlara
ilişkin önlemler alınmadığı takdirde nasıl bir sağlık ortamının olacağını ve
halkın ne duruma geleceğini biliyorsunuz herhâlde. 
Onun
dışında, dışladığınız DİSK, KESK, TMMOB, TTB ortak bir açıklama yaptı ve size
“Öncelikle bu salgınla mücadele toplumsal bir mücadele olarak örgütlenmelidir.
Mesele siyasi ikbal ve ekonomik kâr ekseninde ele alındığı ölçüde bütün bir
ülkenin bağışıklığı zarar görmektedir.” diyorlar ve taleplerini söylüyorlar.
Bunları biraz önce de tekrar ettim aslında, aynı içerikte talepler ama
özellikle herkes için yaygın test, eşit, ulaşılabilir bir parasız sağlık bu
dönemde özellikle çok, çok, çok önemlidir. Bunun acilen yerine getirilmesi
lazım. Emekçilerin korunması çok önemlidir. İşten çıkarılmalar yasaklanmalıdır,
tüm çalışanlara ücretli izin sağlanmalıdır. Tüm işçilerin ve emeklilerin
geçimleri güvence altına alınmalıdır. Sağlık emekçilerinin ve temel hizmetlerde
diğer tüm zorunlu çalışanların güvenli çalışma koşulları karşılanmalıdır,
bunların her birine periyodik test yapılmalıdır. Ebeveyn izni sağlanmalıdır,
sadece 65 yaşın üstündekileri -riskli gruplar için- eve kapatmak yetmez,
istisnasız hepsine test yapılmalıdır. 
(Mikrofon
otomatik cihaz tarafından kapatıldı)
BAŞKAN
– Buyurun, toparlayın.
OYA
ERSOY (Devamla) – Bu insanlar evlerinde ne durumdalar? Eve kapatılan bu
insanların temel gıda ihtiyaçları devlet tarafından karşılanmalıdır. Yaygın
sağlık ve psikolojik destek hizmeti verilmelidir. Halk, salgın hakkında
düzenli, güvenilir bilgiye sahip olmalı, şeffaflık sağlanmalı. Şu an hangi
hastanelerde ne var? Biraz önce de sordum. Hangi illerde bu var? Ve halk bunu
bilmeli ki siz doğru olmayan etrafa yayılan bilgiyi kontrol edebilesiniz. Bir,
güvenilir örgütlerle bunu yapabilirsiniz. İkincisi, doğru bilgiyi yayarak
şeffaflıkla bunu yapabilirsiniz.
Hepinizi
saygıyla selamlıyorum. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Diğer
önergeyi okutuyorum.
Türkiye Büyük Millet Meclisi Başkanlığına
Görüşülmekte
olan 196 sıra sayılı Bazı Kanunlarda Değişiklik Yapılmasına Dair Kanun
Teklifi’nin 34’üncü maddesinin aşağıdaki şekilde değiştirilmesini arz ve teklif
ederiz.
Saygılarımızla.
MADDE
34- 5737 sayılı Kanuna aşağıdaki geçici madde ilave edilmiştir.
“GEÇİCİ
MADDE 14- 20 nci maddenin üçüncü ve dördüncü fıkraları, bu maddenin yürürlüğe
girdiği tarihte Genel Müdürlüğe ve mazbut vakıflara ait taşınmazların onarım
veya inşa karşılığı devam eden kiralamalarında da uygulanır. Ancak bu
kiralamalarda altı aylık teminat alınmaz.
Genel
Müdürlüğe ve mazbut vakıflara ait taşınmazların onarım veya inşa karşılığı
devam eden kiralamaları ile devam eden diğer kiralamalarında birikmiş üç aylık
veya daha fazla kira borcu olanların bu maddenin yürürlüğe girdiği tarihten
itibaren üç ay içinde borcunu tamamen ödememesi halinde kira sözleşmeleri
feshedilmiş sayılır. Bu durum Genel Müdürlük tarafından mülki amirliğe derhal
bildirilir ve taşınmaz mülki amirlikçe en geç on beş gün içinde tahliye ve
teslim edilir.”
 Gamze
Taşcıer Müzeyyen Şevkin Emine Gülizar Emecan
 Ankara Adana İstanbul
 Cavit
Arı Zeynel Emre Saliha Sera Kadıgil Sütlü
 Antalya İstanbul İstanbul
 Kemal
Zeybek
 Samsun
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ AYŞE KEŞİR (Düzce) – Katılamıyoruz Sayın Başkan.
BAŞKAN
– Önerge hakkında konuşmak isteyen, İstanbul Milletvekili Zeynel Emre.
Buyurun
Sayın Emre. (CHP sıralarından alkışlar)
ZEYNEL
EMRE (İstanbul) – Sayın Başkan, değerli milletvekilleri; hepinizi saygıyla
selamlıyorum.
Önemli
bir madde. Maddeye ilişkin değerlendirmede bulunacağım ancak öncelikle, son
günlerde yaşadığımız, tüm dünyayı etkisi altına alan, ülkemizde de son bir
haftadır ciddi can kayıpları yaşadığımız corona salgınıyla ilgili 3 tane notum
var; bunları yüce Meclis çatısı altında dile getirmek istiyorum.
Değerli
arkadaşlar, birincisi, bakın, vaka sayısı, ölüm oranları ve bunun gibi rakamlar
her nedense gizleniyor. Yani biz buna dünya ölçeğinde, diğer ülkeler ne yapıyor
diye bakıyoruz; bütün büyük, ciddi devletlerde, bakın, Almanya’da, Fransa’da,
İtalya’da, Kore’de, Meksika’da, daha sayabileceğimiz birçok ülkeye kadar resmî internet
sitelerinde, web sitelerinde hangi şehirde ne kadar vaka var, ne kadar kayıp
var; bunların hepsi şeffaf bir şekilde kamuoyuyla paylaşılıyor.
İSMAİL
KAYA (Osmaniye) – Bizde de paylaşılıyor.
ZEYNEL
EMRE (Devamla) – Şimdi, bizde nasıl paylaşılıyor? Bizde şöyle paylaşılıyor:
Biz, hepimiz akşam bekliyoruz Sağlık Bakanı ne “tweet” atacak diye. Hangi
şehirde ne kadar vaka olduğu belli değil, ne kadar kayıp olduğu belli değil;
sadece, yapılan test sayısı yeterli olmamakla birlikte çıkan sonuçlara ilişkin
toplam rakam veriliyor. Şimdi, şeffaf olmanın sakıncası nedir? Açıkçası bunun
bir izahatının yapılması lazım.
İki:
Bizim coronayla ilgili mücadele planımız nedir somut olarak? Mücadelede
başarılı olan ülkelerin farklı farklı metotları oldu. Burada en başarılı
örneklerden biri Güney Kore. Güney Kore, yaygın test ve izolasyon yöntemiyle
minimize etti zararı. Şimdi, biz ne yapabiliriz? Görülüyor ki değerli
arkadaşlar, bu tüm yurda yayıldı, Türkiye’nin her tarafında var artık.
Dolayısıyla bizim, tüm Türkiye’de, yaygın bir şekilde, tıpkı nüfus sayımı yapar
gibi, insanları evlerinde, varsa evlerinde, bizatihi evlerinde, mümkün mertebe
de sokağa çıkmasını önleyerek test etmek dışında, vakaları tespit edip izole
etmek dışında bir seçeneğimiz yok. Bu hızla yayılırsa ciddi kayıplara sebebiyet
verecek. 
Üçüncüsü
de şimdi, bir paket açıklandı, evet, bizim ekonomimiz maalesef kötü yönetildiği
için çok güçlü değil, çok büyük bütçelere sahip değiliz. Bir paket açıklandı
ama bu paket neyi karşılayabilir? Mesela, yevmiye usulü çalışan işçiler, günlük
kazancına göre geçinen esnaflar, bunlar çalışmak zorunda. Şimdi, bir paket
açıklanıyor, deniyor ki: “Konut alımlarında yüzde 20 olan peşinat oranını yüzde
10’a düşürüyoruz.” Bu konut alımını yüzde 10’a düşürmemizin yevmiyeyle çalışan
işçiye evde oturduğunda nasıl bir faydası olabilir? Evet, şartlarımız zor ama
şunu gözden kaçırmayalım eldeki imkânlarla zorlamamız lazım, bunu geliştirmemiz
lazım çünkü virüs kadar önemli bir sıkıntı da sosyal sıkıntılara, sosyal
patlamalara sebebiyet verir bu işin sonunda. Dolayısıyla değerli arkadaşlar,
burada mantıklı çözüm önerilerine gitmek lazım.
Şimdi,
kanuna gelince, torba kanun bir alışkanlık hâline geldi, bu pazar sepetini de
geçti. Şimdi, bakıyorum, erişimin engellenmesi kararı verilen katalog suçlar,
illegal bahis vesaire ilişkin suçların eklenmesi… Ya, bu Adalet Komisyonunun
konusu. Bir bakıyorsunuz, boşanan taraflardan birinin ölmüş olması, yabancı
olması hâlinde Türk vatandaşı olan diğer taraf veya vekilin tek başına
başvurması vesaire vesaire diye aile hukukuna ilişkin bir şey, yine Adalet
Komisyonunun işi. Bakıyorsunuz, Kültür ve Turizm Bakanlığının konusu var,
Turizm Komisyonunun işi. Başka, Meclisin komisyonları ayrı ayrı işlevsiz hâle
getiriliyor. Bu çalışma usulü kabul edilir bir çalışma usulü değil. Yani bunun
hiç kimseye faydası yok, Meclisin itibarına zarar veren bir şekil. Bunun önüne
geçmek lazım, böyle torba kanun olmaz. 
Değerli
arkadaşlar, düzenlemede maddeye baktığınızda yeni bir hukuk ihdas edemeyiz. Bir
alacak verecek meselesinde nasıl davranılacağı bellidir, bir kira sözleşmesinde
taraflardan biri yükümlülüğünü yerine getirmiyorsa mahkemeye başvurursunuz;
edimini ifa etmeyene bu gerekçeyle tahliye talebinde bulunursunuz, mahkeme
hâkimi karar verir, onu icra edersiniz. Bir mülki idare amirine bir konutun
tahliyesi konusunda yetki veremezsiniz ya, hukuk devletinde böyle bir şey
olmaz. Baktığınız zaman, kuvvetler ayrılığını tamamen ortadan kaldıracak bir
düzenleme, bu kabul edilebilir bir düzenleme değil. 
(Mikrofon
otomatik cihaz tarafından kapatıldı) 
ZEYNEL
EMRE (Devamla) – Hızla toparlayacağım Başkanım.
BAŞKAN
– Buyurun toparlayın.
ZEYNEL EMRE (Devamla) – Şimdi, Anayasa’nın birçok hükmüne aynı anda aykırı bu
düzenleme ve pratikte baktığımızda da içinde yaşadığımız ekonomik atmosfer göz
önünde bulundurulduğunda bunu mülki amire bıraktığınızda birkaç ay kirasını
ödeyemeyenleri paldır küldür kapının önüne koyacak, çok daha büyük sosyal
sıkıntılara sebebiyet verecek, Türkiye’nin hukuk devletinden çıkışı konusunda
bir kez daha darbe vuracak, yönetim prensibi anlamında darbe vuracak kabul
edilemeyecek bir düzenleme. Bunu nasıl getirdiniz, nasıl öngörüldü, hangi
maksatla getirildi, hakikaten anlaşılır değil. Değerli arkadaşlar, dolayısıyla
bundan vazgeçin yani bu düzenleme hukuk devleti ilkesine aleni bir şekilde
saldırıdır diyorum.
Genel
Kurulu saygıyla selamlıyorum. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 196 sıra sayılı Kanun Teklifi’nin çerçeve 34’üncü maddesiyle 5737 sayılı
Kanuna eklenen geçici 14’üncü maddenin birinci fıkrasında yer alan “onarım veya
inşa karşılığı” ibaresinin madde metninden çıkarılmasını ve ikinci fıkrasında
yer alan “onarım veya inşa karşılığı devam eden kiralamaları ile devam eden
diğer” ibaresinin “devam eden” şeklinde değiştirilmesini arz ve teklif ederiz.
 Mehmet
Muş Mehmet Doğan Kubat Vildan Yılmaz Gürel
 İstanbul İstanbul Bursa
 Semiha
Ekinci Fehmi Alpay Özalan Asuman Erdoğan
 Sivas İzmir Ankara
 Bekir
Kuvvet Erim Ramazan Can Recep Özel
 Aydın Kırıkkale Isparta
 Sermin
Balık
 Elâzığ
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ AYŞE KEŞİR (Düzce) – Takdire bırakıyoruz Sayın
Başkan.
RECEP
ÖZEL (Isparta) – Gerekçe…
BAŞKAN
– Önergenin gerekçesini okutuyorum.
Gerekçe:
Önergeyle
sözleşme süresi içerisinde üç aylık kira bedelini ödemeyen kiracıların mülki
amirlikçe tahliyesine ilişkin olarak Vakıflar Kanunu’nun 20’nci maddesine
eklenen fıkraların altı aylık teminat alınmasına ilişkin hükmü hariç olmak
üzere Vakıflar Genel Müdürlüğüne ve mazbut vakıflara ait taşınmazların devam
eden tüm kiralamalarında da uygulanması öngörülmektedir. Ayrıca Genel Müdürlüğe
ve mazbut vakıflara ait taşınmazların devam eden kiralamalarında birikmiş üç
aylık veya daha fazla kira borcu olanların bu maddenin yürürlüğe girdiği
tarihten itibaren üç ay içinde borcunu tamamen ödememesi hâlinde taşınmazın
mülki amirlikçe tahliye edileceği düzenlenerek vakıf alacaklarının tahsilinin
sağlanması hedeflenmektedir. 
BAŞKAN
– Şimdi önergeyi oylarınıza sunuyorum: Kabul edenler… Kabul etmeyenler… Önerge
kabul edilmiştir.
Kabul
edilen önerge doğrultusunda 34’üncü maddeyi oylarınıza sunuyorum: Kabul edenler…
Kabul etmeyenler… Madde kabul edilmiştir.
35’inci
madde üzerinde bir önerge vardır, buyurun okuyun.
Türkiye Büyük Millet Meclisi Başkanlığına
Görüşülmekte
olan 196 sıra sayılı Kanun Teklifi’nin 35’inci maddesinin kanun teklifi
metninden çıkarılmasını arz ve teklif ederiz.
 Dirayet
Dilan Taşdemir Gülüstan Kılıç Koçyiğit Murat Çepni
 Ağrı Muş İzmir
 Oya
Ersoy Nuran İmir Ahmet Şık
 İstanbul Şırnak İstanbul
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ AYŞE KEŞİR (Düzce) – Katılmıyoruz Sayın Başkan.
BAŞKAN
– Önerge üzerinde konuşmak isteyen, Ağrı Milletvekili Dirayet Dilan Taşdemir.
(HDP sıralarından alkışlar)
DİRAYET
DİLAN TAŞDEMİR (Ağrı) – Sayın Başkan, Genel Kurulu saygıyla selamlıyorum.
Bugün
gün içerisinde onlarca telefon aldım, eminim sizler de aranmışsınızdır.
Yakınları cezaevinde olan ailelerin aslında gözü kulağı Mecliste, her an bir
adım atılmasını bekliyorlar çünkü gerçekten çok kaygıyla bu süreci izliyorlar.
Hepimiz biliyoruz ki şu an riskli alanların başında aslında cezaevleri geliyor
çünkü cezaevlerinin hem koşulları hem de standartları gerçekten çok kötü bir
durumda. Şu an cezaevlerinde 300 bine yakın tutuklu ve hükümlü var. Bu salgın
döneminde, bu tutuklamaya hâlâ ara verilmiyor maalesef hâlâ siyasi soykırım
operasyonları hız kesmeden devam ediyor. Her gün yeni insanlar tutuklanıyor ve
cezaevine gönderiliyor. Açıkçası tutuklama bir tedbir olarak değil aslında şu
an bir ceza verme durumuna dönüşmüş, bir cezalandırma yöntemi olarak
kullanılıyor artık. Cezaevlerinin mevcut hâliyle -bu kadar kaygı verici bir
salgın karşısında- tutukluların kendilerini koruma, orada yaşamlarını idame
etmeleri elbette ki söz konusu değil. 
Sadece,
Patnos Cezaevinde bu duruma ilişkin gelen kaygıları ve tutukluların bize
ilettikleri durumu sizinle paylaşmak istiyorum. Değerli arkadaşlar, 5 kişinin
kalması gereken koğuşlarda 20’ye yakın kişi kalıyor yani kapasitenin çok çok
üzerinde kişi aynı anda, aynı koğuşlarda kalmak zorunda kalıyor. Yine, Adalet
Bakanlığının tedbirler kapsamında tutsaklara dezenfektan, kolonya, maske
dağıtılacağı yönündeki açıklamasının da gerçekten karşılığı olmamış ve bunların
hiçbiri dağıtılmamıştır. “Salgının Türkiye’de tespit edildiği” açıklamasından
sonra koğuşlar sadece bir kez dezenfekte edilmiş devamı gelmemiştir. Yine,
tutsakların kolonya, maske ve dezenfektan talebine, “Kantinden satın
alabilirsiniz.” yanıtı verilmiştir. Fakat bu malzemelerin kantinde fahiş fiyata
satılması nedeniyle tutsaklar bunları alamamaktadır.
RECEP
ÖZEL (Isparta) – Ne tutsağı ya?
DİRAYET
DİLAN TAŞDEMİR (Devamla) – Hatta bırakalım tüm bunları, Patnos Cezaevinde
tutsaklar doğru düzgün sabun dahi temin edemiyorlar. 
RECEP
ÖZEL (Isparta) – Cezaevinde tutsak yok, hükümlü var. Hukuki tanım yaptım.
DİRAYET
DİLAN TAŞDEMİR (Devamla) – Nasıl tanımladığımız bize kalmış, siz nasıl
tanımlıyorsanız gelirsiniz burada ifade edersiniz. Ben öyle tanımlıyorum, siz
böyle tanımlamak durumunda değilsiniz. Sizin tanımınıza göre de konuşmak
zorunda değilim. Dolayısıyla öyle ayar vermekten de vazgeçin yani, ikide bir buradan
laf atmayın. Gelirsiniz burada kendi görüşlerinizi ifade edersiniz. 
Değerli
arkadaşlar, bakın, yine Adalet Bakanlığı geçen bir açıklama yaptı.
Cezaevlerinde herhangi bir pozitif sonuç olmadığını yani corona virüsüne dair
pozitif bir sonuç çıkmadığını söyledi ama biz buradan kendisine soruyoruz:
Örneğin, kaç tutsağa bu test uygulandı, test uygulandı mı, uygulanmadı mı?
Dolayısıyla, herhangi bir testin uygulanıp uygulanmadığı konusunda da bir fikir
söz konusu değil. Sadece söylenen şudur: “Yoktur.” yani genel itibarıyla bütün
sorunlara aslında yaklaşımınız böyledir: “Biz ‘yoktur’ diyorsak yoktur.”
Değerli
arkadaşlar, yine, biliyorsunuz, bu corona virüsünden kaynaklı, salgından
kaynaklı İnfaz Yasası’nın düzenlemesi şu an gündemde. Öyle görünüyor ki bu pakette
siyasiler dışında tutulmak isteniyor. Açıkçası bu, ayrımcılıktır, eşitlik
ilkesinin ihlalidir. Binlerce insan adil bir şekilde zaten yargılanmadı,
talimatla, aslında sizin talimatlarınızla yargı eliyle insanlar ağır cezalara
çarptırıldı. Sadece bir “tweet” attığı için, size muhalefet ettiği için,
düşüncelerini ifade ettiği için binlerce insan şu an cezaevinde. Kimler
cezaevinde? Siyasetçiler cezaevinde, gazeteciler cezaevinde, akademisyenler
cezaevinde. Şimdi siz bunları dışında tutmak istiyorsunuz bu yasayla. Açıkçası
yani siz corona virüsünün kime bulaşıp bulaşmayacağını nereden biliyorsunuz?
Bunun kriteri sizin için nedir? Bu ayrımı neye göre yapıyorsunuz? Açıkçası
hukukta da, ahlakta da bunun karşılığı yok; bu, keyfî, ayrımcı bir tutumdur,
bundan vazgeçilmesi gerektiğini düşünüyoruz.
Yine,
şu an cezaevlerinde, arkadaşlar, yüzlerce hasta tutsak var, çocuklar var,
yaşlılar var, kadınlar var. Dolayısıyla bunların da durumu göz önünde
bulundurularak bir an önce tahliyeleri sağlanmalıdır. Eğer bu yapılmayacaksa,
bu, şu anlama geliyor, “Biz bir kez daha siyasi tutsaklara düşman hukukunu
uygulamak istiyoruz.” demek istiyorsunuz. Bu, özgürlük adına da, demokrasi
adına da kabul edilir bir durum değildir. Bir an önce bütün cezaevlerinin
boşaltılması lazım. Gerekli denetim mekanizmaları ne ise uygulanır ama böyle
kitlesel ölümleri kimsenin kaldıracak gücü de yok, tahammülü de yok.
Genel
Kurulu saygıyla selamlıyorum. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Kabul
edilmemiştir.
35’inci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
36’ncı
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
37’nci
madde üzerinde 1 önerge vardır, okutup işleme alıyorum:
Türkiye Büyük Millet Meclisi Başkanlığına
Görüşülmekte
olan 196 sıra sayılı Kanun Teklifinin 37’nci maddesinin kanun teklifi metninden
çıkarılmasını arz ve teklif ederiz.
 Gülüstan
Kılıç Koçyiğit Nuran İmir Ahmet
Şık
 Muş Şırnak İstanbul
 Şevin
Coşkun Oya Ersoy Dirayet Dilan Taşdemir
 Muş İstanbul Ağrı
 Murat
Çepni
 İzmir
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ AYŞE KEŞİR (Düzce) – Katılamıyoruz Sayın Başkan.
BAŞKAN
– Önerge üzerinde konuşmak isteyen Muş Milletvekili Şevin Coşkun. (HDP
sıralarından alkışlar)
ŞEVİN
COŞKUN (Muş) – Sayın Başkan, değerli milletvekilleri; 37’nci madde üzerine söz
almış bulunuyorum. Genel Kurulu selamlıyorum.
Değerli
milletvekilleri, 11 Martta ilk coronavirüs vakasının tespitinden sonra, bu sayı
katlanarak artmıştır. Vaka sayısı ve ölüm sayısı kaygılarımızı artırmaktadır.
İtalya ve İspanya coronavirüsten etkilenen ülkelerin başında gelse de
Türkiye’nin ölüm sayısının, kısa zamanda en hızlı yükseldiği ilk 5 ülke
arasında yer alması görmezden gelinmemelidir. Türkiye’de virüsün seyrine
baktığımızda, artık bütün gaye İtalya olmamaktır. 
Türkiye
ne zaman siyasi ve politik bir kriz yaşasa, hedef olan bir meslek grubu vardır,
o da gazetecilerdir. Virüs krizinin derinleşmesiyle Hükûmetin baskı
aygıtlarının gazetecilere yönelmesini beraberinde getireceğinden hiç kuşkumuz
yoktur. Keza Türkiye’de 150’yi aşkın gazeteci şu an cezaevlerindedir. Aynı
şekilde, coronavirüs günleri başladığından bu yana sosyal medya
operasyonlarının da ardı arkası kesilmemiştir. Sadece Adana’da 31 kişi son bir
haftada gözaltına alınmıştır. Coronavirüse karşı mücadelede gazetecilere büyük
görev ve sorumluluklar düştüğünü biliyoruz. Sürecin şeffaf bir şekilde
yürütülmesi, halkın haber alma hakkının her şartta ve koşulda yerine
getirilmesini gazeteciler sağlamaktadır. Hükûmet de buna göre bir yaklaşım
sergilemek zorundadır. İnsani, vicdani ve siyasi olan da budur. Ancak, mevcut
çalışma koşulları gazetecilerin sorumluluklarını yerine getirmelerine engel
olmaktadır. Gazeteciler coronavirüs tehdidi altında haber peşinde koşarken,
sağlıklarının korunması elzemdir. Gazetecilerin sağlığının korunması toplumun
sağlıklı bilgi alması demektir. Birçok dev medya organının gazetecilere çalışma
imkânı sunmadığını öğrenmekteyiz. Gazetecilerin sağlıkları, sağlıklarının
korunması, gerekli sağlık ekipmanlarının kendilerine temin edilmesi öncelikli
şarttır. Nasıl ki yetersiz ve yüzeysel de olsa sağlık çalışanlarına bazı
ayrıcalıklar tanınmışsa bu süreçte gazetecilere de tanınması gerekmektedir.
Aynı zamanda, büyük risk altında olan cezaevlerinde tutsak edilen düşünce ve
fikir işçisi gazetecilerin derhâl serbest bırakılması gerekmektedir. Bir
gazeteci bu süreçte sadece haber yapmayı düşünür. Gazeteciler bırakılmalı ve
virüsle mücadelede aktif rol oynamalıdırlar.
Değerli
milletvekilleri, sağlık çalışanlarının yararlanacağı bir dizi ekonomik
iyileştirme Hükûmet tarafından açıklanmıştır. Olumlu bir adım olarak
değerlendirsek de bunlar yetersizdir. Çünkü sağlık emekçileri şu anda uzun süre
mesai harcamakta ve kendilerini koruyacak ekipmanlara ulaşamadıklarını beyan
etmektedirler. Türk Tabipleri Birliğinin daha bu sabah açıkladığı risk anketine
bir göz atmanızı isterim. Ankete katılan hekimlerin yüzde 78’i N95 maskeye,
yüzde 74’ü siperlik ya da koruyucu gözlüğe; yüzde 71’i tek kullanımlık önlüğe,
tuluma; yüzde 60’ı tıbbi maskeye, yüzde 52’si önlüğe, formaya ve yüzde 38’i de
eldivene erişim konusunda sıkıntı yaşadıklarını anlatmaktadırlar. Alkış iyi bir
jesttir ama asıl olan, sağlık emekçilerinin pratikte gördüğü değerdir. Sağlık
çalışanları sadece virüs zamanında değil, her zaman toplumda kilit rol
oynamaktadır. Bu vesileyle Hükûmet derhâl, sağlık çalışanlarını performans
sistemine iten, onları sömürü çarkına hapseden politikaların yanlışlığını görmelidir.
Virüsün gidişatına baktığımızda, enfekte olan hasta sayısı on binleri
bulacaktır. Mevcut sağlık çalışan sayısının bu yükü kaldıramayacağı aşikârdır.
Bu vesileyle, KHK’yle ihraç edilen tüm sağlık çalışanları derhâl görevlerine
iade edilmelidir. KHK’yle ihraç edilen sağlık çalışanları bu süreçte aktif rol
almak istediklerini her fırsatta dile getiriyor, bu sese kulak vermeliyiz. 
Bu
süreçte iktidar akıl dışı işler de yapmaktadır. Virüsün etkin olduğu mart
ayında dahi genç hekimler güvenlik soruşturmasına tabi tutulmakta ve işe
başlamaları engellenmektedir. Güvenlik soruşturması Anayasa Mahkemesine göre
ihlaldir. Virüs sürecinde dahi iktidar hem hukuku derdest etmekte hem de genç
hekimleri hastanelerin dışında tutarak sağlığına zarar vermektedir. 
Değerli
milletvekilleri, bu vesileyle, cezaevlerinde siyasi iktidar tarafından rehin
tutulan çok çok değerli doktor arkadaşlarımız, yoldaşlarımız Sayın İdris
Baluken ve Sayın Selçuk Mızraklı’ya saygı ve selamlarımızı gönderiyoruz. 
(Mikrofon
otomatik cihaz tarafından kapatıldı) 
ŞEVİN
COŞKUN (Devamla) - Toparlıyorum.
BAŞKAN
– Toparlayın.
ŞEVİN
COŞKUN (Devamla) – Onların da bu süreçte Mecliste, belediye binasında ya da
hastanelerde olmamasının bu toplumun sağlığını bozduğunu ve de bu ülkenin
demokrasisini yerle bir ettiğini hatırlatmak istiyoruz.
Genel
Kurulu selamlıyorum. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
37’nci
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir. 
38’nci
madde üzerinde 1 önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 196 sıra sayılı Kanun Teklifi’nin 38’inci maddesinin kanun teklifi
metninden çıkarılmasını arz ve teklif ederiz.
 Dirayet
Dilan Taşdemir Gülüstan Kılıç Koçyiğit Murat Çepni
 Ağrı Muş İzmir
 Nuran
İmir Oya Ersoy Ahmet Şık
 Şırnak İstanbul İstanbul
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ AYŞE KEŞİR (Düzce) – Katılamıyoruz Sayın Başkan.
BAŞKAN
– Önerge üzerinde konuşmak isteyen, Şırnak Milletvekili Nuran İmir. 
Buyurun
Sayın İmir. (HDP sıralarından alkışlar) 
NURAN
İMİR (Şırnak) – Değerli arkadaşlar, bu torba yasanın tamamına baktığımız zaman,
düzenlenen tek şey rant politikasıdır; elde avuçta hiçbir şey kalmadığı için
yeni rant alanları yaratılmaktadır, bunun için de her türlü yol mübahtır. Yurt
dışında yaşayan Türkiye vatandaşları için dövizli askerliğin genişletilmesi
başlı başına askerlik sisteminin tartışmaya açılmasına neden olmaktadır.
Hükûmetin her alanı piyasaya açan ve kâr amacı güden politikaları askerlik
hizmetinde de görülmektedir. Düzenlemenin kamu vicdanını rahatsız etmeyecek bir
şekilde olması gerekmektedir. Parası olanın askerlik yapmadığı, parası
olmayanın askerlik yaptığı bir sistemde kamu vicdanı rahatsız edilmektedir.
Askerlik sistemi, yapısal olarak sorunlu bir durumdadır. Zorunlu askerlik
yerine zorunlu kamu hizmeti, vicdani hizmet anlayışı üzerinden hareket
edilmedikçe yapılan her düzenleme askerlik sisteminde var olan sorunları ve
adaletsizliği derinleştirecektir. 
Değerli
milletvekili arkadaşlarım, AKP iktidarı dış politikada, iç politikada,
sandıkta, sokakta, Mecliste, başaramadığı her yerde, kaybettiği her alanda
HDP’nin kazanımlarına saldırıyor. Sizlere seslenmek istiyorum: Bu düşmanlıktan,
bu fırsatçılıktan vazgeçin. Bu düşmanlık sizi bitirecek. Bu, sizin kendi
yarattığınız krizlere benzemez, altında kalırsınız. Biz, iktidarınızın
yanlışını gören ve alternatif geliştiren, Türkiye'nin 2’nci büyük muhalefet partisiyiz.
Bizimle siyaseten karşı karşıya gelin. Kolluk güçlerini bizim üzerimize
salarak, halkın temsiliyetlerini gasbederek sadece güçsüzlüğünüzü ve düşmanca
yaklaşımınızı ortaya koyuyorsunuz ve bu, sonuç vermeyecektir. 
Uyguladığınız
bütün şiddet ve hukuksuzlukları bu ülkenin bekası için yaptığınızı iddia
ediyorsunuz. Emin olun ki savaş ve kayyum politikalarınız bittiği gün, sizler
de o koltuklardan ineceksiniz. Bunu gerçekleştirecek güç ise çok korktuğunuz
kadınlar, Kürtler, gençler, emekçiler ve bu ülkenin ezilenleri olacaktır. 
Değerli
milletvekilleri, ben de bir kez daha dile getirmek istiyorum, bir çözüm bulana
kadar da dillendireceğiz: Cezaevlerinde risk altında olan tutuklu ve
hükümlülerin hastalık yayılmadan derhâl serbest bırakılmaları gerekmektedir.
Ölümler yaşanmadan önlemler alınmalıdır. Her alanda bu zor sürecin üstesinden
gelmek için yapmamız gereken en önemli şey, dayanışmayı geliştirmek ve
halkımızın moralini yüksek tutmaktır, kayyum atamak değildir. Bu kadar vahim
bir tabloda siyasi hükümlü ve tutukluları kapsam dışına çıkarmak, toplum
vicdanını derin şekilde yaralayacaktır.
Anayasa’da
herkesin eşit olduğu yazıyor. İnfaz sistemi eşit olmak zorundadır. Çeteler
çıkacak ama toplantı ve gösteri yürüyüşü hakkını kullananlar çıkamayacak; kadın
katilleri çıkacak ama Selahattin Demirtaş, Gültan Kışanak ya da doktor olan
İdris Baluken çıkamayacak; hırsızlar çıkacak ama Osman Kavala çıkamayacak.
İnfazda
eşitlik istiyoruz, bu corona günlerinde bütün mahpuslara eşitlik istiyoruz.
Önce, içeride olanların yaşam hakkını korumak zorundayız.
İtalya
ve İran başta olmak üzere binlerce tutuklu tahliye edildi. Şartsız, koşulsuz
tahliyelere Türkiye’de de başlanmalı, aksi takdirde yaşanacak her ölümün
sorumlusu iktidarın kendisi olacaktır.
Saygılar
sunuyorum. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
38’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
Birleşime
beş dakika ara veriyorum.
Kapanma Saati: 23.11
ALTINCI OTURUM
Açılma Saati: 23.44
BAŞKAN: Başkan Vekili Celal ADAN
KÂTİP ÜYELER: Bayram ÖZÇELİK (Burdur), İshak GAZEL
(Kütahya)
-----0-----
BAŞKAN
– Sayın milletvekilleri, Türkiye Büyük Millet Meclisinin 72’nci Birleşiminin
Altıncı Oturumunu açıyorum.
Danışma
Kurulunun bir önerisi vardır, okutup oylarınıza sunacağım.
VI.- ÖNERİLER (Devam)
B) Danışma Kurulu Önerileri
1.- Danışma Kurulunun, Genel Kurulun 24 Mart 2020 Salı
günkü birleşiminde 197 sıra sayılı Kanun Teklifi’nin görüşmelerinin
tamamlanmasına kadar çalışmalarını sürdürmesine ilişkin önerisi 
24/3/2020
Danışma Kurulu Önerisi
Danışma
Kurulunun 24/3/2020 Salı günü yaptığı toplantıda, Genel Kurulun 24/3/2020 Salı
günkü birleşiminde 197 sıra sayılı Kanun Teklifi’nin görüşmelerinin tamamlanmasına
kadar çalışmalarını sürdürmesinin Genel Kurulun onayına sunulması önerilmiştir.
  Mustafa
Şentop
  Türkiye
Büyük Millet Meclisi
  Başkanı
 Mehmet Muş Engin
Özkoç Meral Danış Beştaş
 Adalet ve Kalkınma Partisi Cumhuriyet
Halk Partisi Halkların Demokratik Partisi
 Grubu Başkan Vekili Grubu
Başkan Vekili Grubu Başkan Vekili
 Erkan Akçay Lütfü
Türkkan
 Milliyetçi Hareket Partisi İYİ
PARTİ
 Grubu Başkan Vekili Grubu
Başkan Vekili
BAŞKAN
– Kabul edenler… Kabul etmeyenler… Kabul edilmiştir.
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Denizli Milletvekili Nilgün Ök ile 46
Milletvekilinin Bazı Kanunlarda Değişiklik Yapılmasına Dair Kanun Teklifi
(2/2633) ile Plan ve Bütçe Komisyonu Raporu (S. Sayısı: 196) (Devam)
BAŞKAN
- 196 sıra sayılı Kanun Teklifi’nin görüşmelerine devam ediyoruz.
Komisyon
yerinde. 
Sayın
milletvekilleri, yeni madde ihdasına dair 15 önerge vardır. Malumlarınız olduğu
üzere, bir bölümde madde ihdasına dair verilebilecek önerge sayısı 2’dir; bu
önergelerin de görüşülmekte olan teklifle çok yakın ilgisi bulunması
gerekmektedir. İç Tüzük’te öngörülen bu şartları taşımayan mezkûr önergeleri,
görüşmelere katılan siyasi parti gruplarından bir itiraz gelmemesi ve
önergelerin konusunun ülkemizde görülen corona virüsü salgını kapsamında
alınacak önlemlerle ilgisi olması sebebiyle, emsal teşkil etmemek üzere işleme
alacağım.
Şimdi,
önergeleri sırasıyla okutup Komisyona soracağım. Komisyonun salt çoğunlukla
katıldığı önergeler üzerinde yeni bir madde olarak görüşme açacağım.
Komisyonunun salt çoğunlukla katılmadığı önergeleri ise işlemden kaldıracağım. 
İlk
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 196 sıra sayılı Kanun Teklifi’ne aşağıdaki maddenin eklenmesini ve diğer
maddelerin buna göre teselsül ettirilmesini arz ve teklif ederiz.
“MADDE
39- 3/5/1985 tarihli ve 3194 sayılı İmar Kanununun 42 nci maddesinin ikinci
fıkrasının (a) bendinin üçüncü cümlesi yürürlükten kaldırılmış ve fıkraya
aşağıdaki bent eklenmiştir. 
“ç)
Bu fıkra uyarınca idari para cezası verilmesini gerektiren aykırılığa konu alan
ile bu alanın bulunduğu arsa veya arazinin emlak vergisine esas asgari
metrekare birim değerinin çarpımı ile bulunan bedel kadar idari para cezası
yukarıdaki bentlere göre verilen para cezalarına ayrıca ilave edilir. Bu
fıkraya göre verilen idari para cezasının ilgilisine tebliğinden itibaren bir
ay içinde aykırılığın giderilmesi ve yapının mevzuata uygun hale getirilmesi
halinde bu bent uyarınca ilave edilen para cezası tahsil edilmez.””
 Mehmet
Muş Mehmet Doğan Kubat Bayram Özçelik
 İstanbul İstanbul Burdur
 Orhan
Yegin İshak Gazel Abdullah Güler
 Ankara Kütahya İstanbul
BAŞKAN
– Komisyon önergeye salt çoğunlukla katılıyor mu?
PLAN
VE BÜTÇE KOMİSYONU BAŞKANI LÜTFİ ELVAN (Mersin) – Sayın Başkan salt
çoğunluğumuz vardır, katılıyoruz.
BAŞKAN
– Teşekkür ederim. 
Komisyon
önergeye salt çoğunlukla katılmış olduğundan, önerge üzerinde yeni bir madde
olarak görüşme açıyorum. 
Söz
isteyen? Yok. 
Yeni
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
2’nci
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 196 sıra sayılı Kanun Teklifi’ne aşağıdaki maddenin eklenmesini ve diğer
maddelerin buna göre teselsül ettirilmesini arz ve teklif ederiz. 
"MADDE
40- 3194 sayılı Kanuna aşağıdaki geçici madde eklenmiştir.
"GEÇİCİ
MADDE 23- 7221 sayılı Kanunla değiştirilen 42 nci maddenin ikinci fıkrası
hükümlerine dayanılarak uygulanan idari para cezaları, bu maddeyi ihdas eden
Kanunla değiştirilen 42 nci maddenin ikinci fıkrasındaki usul uyarınca
hesaplanan tutarlarda tahsil edilir.
Bu
maddenin yürürlüğe girdiği tarihten önce 7221 sayılı Kanunla değiştirilen 42
nci maddenin ikinci fıkrası uyarınca verilen idari para cezalarına ilişkin
yapılan ödemelerden, bu maddeyi ihdas eden Kanunla değiştirilen 42 nci maddenin
ikinci fıkrasındaki usul uyarınca hesaplanan tutarlardan fazla tahsil edilmiş
olanları, 1/6/2020 tarihine kadar ilgilisi tarafından talep edilmesi halinde,
talep tarihinden itibaren bir ay içinde iade edilir.””
 Mehmet
Muş Orhan Yegin Mehmet Doğan Kubat 
 İstanbul Ankara İstanbul

 İshak
Gazel Abdullah Güler Bayram Özçelik
 Kütahya İstanbul Burdur
BAŞKAN
– Komisyon önergeye salt çoğunlukla katılıyor mu?
PLAN
VE BÜTÇE KOMİSYONU BAŞKANI LÜTFİ ELVAN (Mersin) – Sayın Başkan, salt
çoğunluğumuz vardır, katılıyoruz. 
BAŞKAN
– Önerge üzerinde yeni bir madde olarak görüşme açıyorum. 
Söz
isteyen? Yok. 
Yeni
maddeyi oylarınıza sunuyorum: Kabul edenler… Kabul etmeyenler… Kabul edilmiştir.

ENGİN
ÖZKOÇ (Sakarya) – Sayın Başkan, Sayın Başkan…
Efendim,
ben maddelere geçilmeden önce söz istemiştim ama herhâlde fark etmediniz. 
BAŞKAN
– Kesinlikle, kesinlikle.
ENGİN
ÖZKOÇ (Sakarya) – Evet, ben öyle görüyorum. 
Müsaade
ederseniz…
BAŞKAN
– Tabii, tabii, ben görmedim, onu bilesiniz yani. 
ENGİN
ÖZKOÇ (Sakarya) – Biliyorum efendim. 
BAŞKAN
– Buyurun Sayın Özkoç. 
V.- AÇIKLAMALAR (Devam)
46.- Sakarya Milletvekili Engin Özkoç’un, sıkıntılı
günlerden geçildiğine, her sektöre her vatandaşa destek olacak kararların
alınması gerektiğine, vatandaşların tümünü kapsayacak ve geniş bir tabana
yayılacak önerilerinin kabul görmediğine ilişkin açıklaması
ENGİN
ÖZKOÇ (Sakarya) – Sayın Başkan, öncelikle teşekkür ederim.
Bu
görüştüğümüz maddelerle ilgili AK PARTİ Grup Başkan Vekilleriyle ve ilgili
kişilerle görüşmeleri yaptık, diğer arkadaşlarımızla görüşmeleri yaptık. Bizim
söylediğimiz, şu anda görüşmekte olduğumuz bu 20 maddeye hiçbir itirazımız yok,
Türkiye gerçekten çok sıkıntılı günlerden geçiyor ve olabildiğince
insanlarımıza, her sektöre, her vatandaşımıza destek olacak kararları almalıyız
ancak bizim getirdiğimiz, buna destek olacak ve çok daha geniş kitleyi
kapsayacak önerilerimiz maalesef kabul edilmemiştir. Bu görüşmeler esnasında
arkadaşlarımıza, özellikle gerek Komisyon Başkanımız olsun gerek ilgili
arkadaşlarımız olsun, bunları bildirdik. Söylediğimiz şeyler, bu 20 maddenin
getiriliş anlamının dışında değildir. Bu 20 madde hangi ruh hâliyle
getirildiyse Cumhuriyet Halk Partisinin önerileri de tüm vatandaşlarımızı
kapsayacak, daha geniş tabana yayılacak önerilerdi fakat hiçbiri kabul
edilmedi. 
(Mikrofon
otomatik cihaz tarafından kapatıldı) 
BAŞKAN
- Bir dakika, buyurun.
ENGİN
ÖZKOÇ (Sakarya) - Buna rağmen, milletimizin ve ülkemizin bu zor zamanlarında,
birlikte alacağımız kararlar konusunda muhalefet etmenin doğru olmadığını
düşünüyoruz, özellikle de doğru olan konularda. Muhalefetin görevi, yeri
geldiği zaman, iktidarın aldığı kararlarda destek de olmaktır. Bu anlamda
destek olacağız ama Grup Başkan Vekilleriyle ve diğer arkadaşlarımızla görüşme
yaptığımız için burada bildirmeyi bir görev addediyoruz, kabul edilmeyen
maddelerimizi de kamuoyuyla paylaşacağız. 
Genel
Kurulun bilgisine arz ederim. 
Teşekkür
ederim.
BAŞKAN
- Teşekkür ederim.
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Denizli Milletvekili Nilgün Ök ile 46
Milletvekilinin Bazı Kanunlarda Değişiklik Yapılmasına Dair Kanun Teklifi
(2/2633) ile Plan ve Bütçe Komisyonu Raporu (S. Sayısı: 196) (Devam)
BAŞKAN
– 3’üncü önergeyi okutuyorum.
Türkiye Büyük Millet Meclisi Başkanlığına
Görüşülmekte
olan 196 sıra sayılı Kanun Teklifi’ne aşağıdaki maddenin eklenmesini ve diğer
maddelerin buna göre teselsül ettirilmesini arz ve teklif ederiz.
“MADDE
41- 4447 sayılı Kanuna aşağıdaki geçici madde eklenmiştir.
“GEÇİCİ
MADDE 23- 30/6/2020 tarihine kadar geçerli olmak üzere, yeni koronavirüs
(Covid-19) kaynaklı zorlayıcı sebep gerekçesiyle yapılan kısa çalışma
başvuruları için, ek 2 nci maddenin üçüncü fıkrasında işçinin kısa çalışma
ödeneğine hak kazanabilmesi için öngörülen hizmet akdinin feshi hariç işsizlik
sigortası hak etme koşullarını yerine getirmesi hükmü, kısa çalışma başlama
tarihinden önceki son 60 gün hizmet akdine tabi olanlardan son üç yıl içinde
450 gün sigortalı olarak çalışıp işsizlik sigortası primi ödenmiş olması
şeklinde uygulanır. Bu koşulu taşımayanlar, kısa çalışma süresini geçmemek
üzere son işsizlik ödeneği hak sahipliğinden kalan süre kadar kısa çalışma
ödeneğinden yararlanmaya devam eder.
Bu
madde kapsamında kısa çalışma uygulamasından yararlanabilmek için, işyerinde
kısa çalışma uygulanan dönemde 4857 sayılı Kanunun 25 inci maddesinin birinci
fıkrasının (II) numaralı bendinde yer alan sebepler hariç olmak kaydıyla
işveren tarafından işçi çıkarılmaması gerekir. Bu madde kapsamında yapılan
başvurular, başvuru tarihinden itibaren 60 gün içinde sonuçlandırılır.
Bu
madde kapsamında yapılan başvuru tarihini 31/12/2020 tarihine kadar uzatmaya ve
birinci fıkrada belirlenen günleri farklılaştırmaya Cumhurbaşkanı yetkilidir.””
 Mehmet
Muş Mehmet Doğan Kubat Bayram Özçelik
 İstanbul İstanbul Burdur
 Orhan
Yegin İshak Gazel
 Ankara Kütahya
BAŞKAN
– Komisyon önergeye salt çoğunlukla katılıyor mu?
PLAN
VE BÜTÇE KOMİSYONU BAŞKANI LÜTFİ ELVAN (Mersin) – Katılıyoruz Sayın Başkan.
BAŞKAN
– Önerge üzerinde yeni bir madde olarak görüşme açıyorum.
Söz
isteyen? Yok.
Yeni
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
4’üncü
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 196 sıra sayılı Kanun Teklifi’ne aşağıdaki maddenin eklenmesini ve diğer
maddelerin buna göre teselsül ettirilmesini arz ve teklif ederiz.
“MADDE
42- 29/6/2001 tarihli ve 4706 sayılı Hazineye Ait Taşınmaz Malların Değerlendirilmesi
ve Katma Değer Vergisi Kanununda Değişiklik Yapılması Hakkında Kanuna aşağıdaki
geçici madde eklenmiştir.
“GEÇİCİ
MADDE 25- Kanunları uyarınca ilgili Bakanlıklar tarafından üzerinde turizm
tesisleri yapılmak üzere adlarına kamu arazisi tahsis edilen Kültür ve Turizm
Bakanlığından belgeli yatırımcılar ve işletmecilerden; irtifak hakkı tesis
edilip edilmediğine veya kullanma izni verilip verilmediğine bakılmaksızın
1/4/2020 tarihi ile 30/6/2020 tarihi arasındaki dönemde tahsil edilmesi gereken
kira, kesin izin, kesin tahsis, irtifak hakkı, kullanma izni, yararlanma, ilave
yararlanma bedelleri ve hasılat payları ile Kültür ve Turizm Bakanlığından
belgeli turizm tesislerinin yatırımcıları ve işletmecilerinden bu faaliyetleri
dolayısıyla Hazine taşınmazlarını izinsiz kullanımlarından dolayı aynı dönemde
tahsil edilmesi gereken ecrimisillerin ödeme süreleri, başvuru şartı
aranmaksızın altı ay ertelenir ve bu alacaklar ertelenen süre sonuna kadar
herhangi bir zam veya faiz uygulanmadan tahsil edilir.
Bu
maddenin uygulamasına ilişkin usul ve esasları belirlemeye Çevre ve Şehircilik
Bakanlığı yetkilidir.””
 Mehmet
Muş Mehmet Doğan Kubat Bayram Özçelik
 İstanbul İstanbul Burdur
 İshak
Gazel Orhan Yegin
 Kütahya Ankara

BAŞKAN
– Komisyon önergeye salt çoğunlukla katılıyor mu?
PLAN
VE BÜTÇE KOMİSYONU BAŞKANI LÜTFİ ELVAN (Mersin) – Katılıyoruz Sayın Başkan.
BAŞKAN
– Önerge üzerinde yeni bir madde olarak görüşme açıyorum. 
Söz
isteyen? Yok.
LÜTFÜ
TÜRKKAN (Kocaeli) – Sayın Başkan, müsaade ederseniz söz almak istiyorum.
BAŞKAN
– Buyurun Sayın Türkkan.
V.- AÇIKLAMALAR (Devam)
47.- Kocaeli Milletvekili Lütfü Türkkan’ın, virüs
salgınının uzun süre devam etmesi hâlinde getirilen önlemlerin anlamının
kalmayacağına, İYİ PARTİ olarak talep ve önerilerine ilişkin açıklaması
LÜTFÜ
TÜRKKAN (Kocaeli) – Sayın Başkanım, değerli milletvekilleri; aldığımız bu
tedbirlerin hepsinin, bugünkü şartlarda kısmi bir rahatlık sağlayacağı kesin
ama dua edelim, inşallah, bu salgın çok daha uzun bir dönem devam etmez; uzun
bir dönem devam ederse bu aldığımız önlemlerin hiç birinin bir anlamı da
kalmayacağını özellikle belirtmek istiyorum. Yani bunlar aspirin tedavisi gibi
bir şey ama umudumuz, duamız, niyazımız o dur ki bu salgın meselesinin bir an
önce nihayet bulması. Bu paketi biz de vatandaşlarımızın lehine olduğu için
destekleme kararı almıştık ama bununla beraber birkaç talebimiz var. Burada,
huzurunuzda onları da iletmek istiyorum -grubumuza iletmiştik- bunlardan bir
tanesi, harcama garantili hane halkı desteği istiyoruz. Nasıl mı? Hazine, sıfır
faizli bonoları hane halkına, hanenin büyüklüğüne göre orantılayarak dağıtsın
istiyoruz. Tüketimi canlı tutmak için tüm ürünlerdeki KDV oranları haziran
ayının sonuna kadar sıfırlansın, yılın geri kalanındaysa yüzde 50 indirimli
uygulansın, en azından sene sonuna kadar. Ücretsiz izne çıkarılan, yevmiyeyle
çalışan, maaşı yaptığı satışa bağlı olan birçok vatandaşımız var; o yüzden,
eşitlik ilkesi doğrultusunda onların da kredi kartı, tüketici ve ihtiyaç
kredisi ödemelerinin üç ay ertelenip yeniden yapılandırılmasını talep ediyoruz.
Bu çerçevede, kısmi çalışma ödeneği özelinde yapılan değişiklik olumlu ama
yeterli bulmuyoruz. Tüm çalışanlarımızın bu kapsama alınması ve İşsizlik
Sigortası Fonu’ndaki paraların burada kullanılması için talebimiz var.
Temel
emekli maaşının 500 lira artırılarak 1.500 liraya çıkarılması yerinde ama bize
göre yersiz bir adım. Yeni hazırlanan bir paket olduğu şeklinde bir ifadesi
oldu Adalet ve Kalkınma Partisi Grup Başkanının ve Komisyon Başkanının. Bütün
emekli maaşlarına, aynı şekilde, 500 lira zam yapılmasını ve muhtaç
aylıklarının da 1.500 liraya çıkarılmasını talep ediyoruz.
Dünya
ticaretinde yaşanacak yavaşlama nedeniyle gelir akışının aksaması söz konusu.
İhracatçı firmalarımıza altı ay sıfır faizli ve bir yıl düşük faizli işletme
kredisi talebimiz var.
Vakit
kaybetmeden, işçilerimizin Ziraat Bankasına olan kredi ödemelerini üç ay
erteleyip üç ay sonunda bir yıllık süreç için sıfır faizle yapılandırın.
Bu
pakette çiftçilere gösterilen hiçbir kolaylık yok, bunu özellikle belirtiyorum.
Öğrenciler
için ise, zaten normal şartlarda bile sorunlu olan öğrenci kredi geri
ödemelerinin de aynı şekilde üç ay ertelenip yapılandırılmasını talep ediyoruz.
Teşekkür
ediyorum, sağ olun.
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Denizli Milletvekili Nilgün Ök ile 46
Milletvekilinin Bazı Kanunlarda Değişiklik Yapılmasına Dair Kanun Teklifi
(2/2633) ile Plan ve Bütçe Komisyonu Raporu (S. Sayısı: 196) (Devam)
BAŞKAN
– Söz isteyen? Yok.
Yeni
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
5’inci
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 196 sıra sayılı Kanun Teklifi’ne aşağıdaki maddenin eklenmesini ve diğer
maddelerin buna göre teselsül ettirilmesini arz ve teklif ederiz.
“MADDE
43 - 22/5/2003 tarihli ve 4857 sayılı İş Kanununun 64 üncü maddesinin birinci
fıkrasında yer alan “iki” ibaresi “dört” şeklinde değiştirilmiş ve fıkraya
birinci cümlesinden sonra gelmek üzere aşağıdaki cümle eklenmiştir.
“Cumhurbaşkanı
bu süreyi iki katına kadar artırmaya yetkilidir.” 
 Mehmet
Muş Mehmet Doğan Kubat Bayram Özçelik
 İstanbul İstanbul Burdur
 İshak
Gazel Orhan Yegin
 Kütahya Ankara

BAŞKAN
– Komisyon önergeye salt çoğunlukla katılıyor mu? 
PLAN
VE BÜTÇE KOMİSYONU BAŞKANI LÜTFİ ELVAN (Mersin) – Katılıyoruz Sayın Başkan.
BAŞKAN
– Önerge üzerinde yeni bir madde olarak görüşme açıyorum.
Söz
isteyen? Yok.
Yeni
maddeyi oylarınıza sunuyorum: Kabul edenler... Etmeyenler... Kabul edilmiştir. 
6’ncı
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 196 sıra sayılı Kanun Teklifi’ne aşağıdaki maddenin eklenmesini ve diğer
maddelerin buna göre teselsül ettirilmesini arz ve teklif ederiz.
“MADDE
44 - 5510 sayılı Kanunun 3 üncü maddesinin üçüncü fıkrasında yer alan
"alanlar ve bu Kanunun ek 9 uncu maddesinin birinci fıkrasına tabi olarak
çalışanlardan” ibaresi "alanlardan” şeklinde değiştirilmiştir.”
 Mehmet Muş İshak Gazel Orhan
Yegin
 İstanbul Kütahya Ankara
 Mehmet
Doğan Kubat Bayram Özçelik
 İstanbul Burdur
BAŞKAN
– Komisyon önergeye salt çoğunlukla katılıyor mu?
PLAN
VE BÜTÇE KOMİSYONU BAŞKANI LÜTFİ ELVAN (Mersin) – Katılıyoruz Sayın Başkan.
BAŞKAN
– Önerge üzerinde yeni bir madde olarak görüşme açıyorum.
Söz
isteyen? Yok.
Yeni
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
7’nci
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 196 sıra sayılı Kanun Teklifi’ne aşağıdaki maddenin eklenmesini ve diğer
maddelerin buna göre teselsül ettirilmesini arz ve teklif ederiz.
“MADDE
45 - 5510 sayılı Kanunun 88 inci maddesinin dördüncü fıkrasının birinci
cümlesinde yer alan "çalışanlar,” ibaresi "çalışanlar ile” şeklinde,
"alanlar” ibaresi "alanlardan” şeklinde, "yirmi” ibaresi
"sekiz” şeklinde değiştirilmiş ve "ile bu Kanunun ek 9 uncu
maddesinin birinci fıkrasına tabi olanlardan” ibaresi madde metninden
çıkarılmıştır.”
 Mehmet
Muş İshak Gazel Orhan Yegin
 İstanbul Kütahya Ankara
 Mehmet
Doğan Kubat Bayram Özçelik
 İstanbul Burdur
BAŞKAN
– Komisyon önergeye salt çoğunlukla katılıyor mu?
PLAN
VE BÜTÇE KOMİSYONU BAŞKANI LÜTFİ ELVAN (Mersin) – Katılıyoruz Sayın Başkan.
BAŞKAN
– Önerge üzerinde yeni bir madde olarak görüşme açıyorum.
Söz
isteyen? Yok.
Yeni
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
8’inci
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 196 sıra sayılı Kanun Teklifi’ne aşağıdaki maddenin eklenmesini ve diğer
maddelerin buna göre teselsül ettirilmesini arz ve teklif ederiz.
“MADDE
46 - 5510 sayılı Kanunun ek 18 inci maddesinin birinci fıkrasında yer alan
“ödemenin yapılacağı tarihte” ibaresi "bayramın içinde bulunduğu ayda”
şeklinde değiştirilmiştir.”
 Mehmet
Muş İshak Gazel Orhan Yegin
 İstanbul Kütahya Ankara
 Mehmet
Doğan Kubat Bayram Özçelik
 İstanbul Burdur
BAŞKAN
– Komisyon önergeye salt çoğunlukla katılıyor mu?
PLAN
VE BÜTÇE KOMİSYONU BAŞKANI LÜTFİ ELVAN (Mersin) – Katılıyoruz Sayın Başkan.
BAŞKAN
– Önerge üzerinde yeni bir madde olarak görüşme açıyorum.
Söz
isteyen? Yok.
Yeni
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
9’uncu
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 196 sıra sayılı Kanun Teklifi’ne aşağıdaki maddenin eklenmesini ve diğer
maddelerin buna göre teselsül ettirilmesini arz ve teklif ederiz.
"MADDE
47 - 5510 sayılı Kanunun ek 19 uncu maddesinin birinci fıkrasında yer alan
"1.000” ibaresi "1.500” şeklinde değiştirilmiştir.”
 Mehmet
Muş Mehmet Doğan Kubat Bayram Özçelik
 İstanbul İstanbul Burdur
 İshak
Gazel Orhan Yegin
 Kütahya Ankara
BAŞKAN
– Komisyon önergeye salt çoğunlukla katılıyor mu?
PLAN
VE BÜTÇE KOMİSYONU BAŞKANI LÜTFİ ELVAN (Mersin) – Katılıyoruz Sayın Başkan.
BAŞKAN
– Önerge üzerinde yeni bir madde olarak görüşme açıyorum.
Söz
isteyen? Yok.
Yeni
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
10’uncu
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 196 sıra sayılı Kanun Teklifi’ne aşağıdaki maddenin eklenmesini ve diğer
maddelerin buna göre teselsül ettirilmesini arz ve teklif ederiz.
“MADDE
48 – 22/1/2009 tarihli ve 5834 sayılı Karşılıksız Çek ve Protestolu Senetler
ile Kredi ve Kredi Kartları Borçlarına İlişkin Kayıtların Dikkate Alınmaması
Hakkında Kanuna aşağıdaki geçici madde eklenmiştir.
"GEÇİCİ
MADDE 2- (1) Anapara ve/veya taksit ödeme tarihi 24/3/2020 tarihinden önce olup
da; kullandığı nakdî ve gayrı nakdî kredilerinin anapara, faiz ve/veya
ferilerine ilişkin ödemelerini aksatan gerçek ve tüzel kişilerin, ticari
faaliyette bulunan ve bulunmayan gerçek kişilerin ve kredi müşterilerinin
karşılıksız çıkan çek, protesto edilmiş senet, kredi kartı ve diğer kredi
borçlarına ilişkin 19/10/2005 tarihli ve 5411 sayılı Bankacılık Kanununun ek 1
inci maddesi hükmü uyarınca kurulan Türkiye Bankalar Birliği Risk Merkezi
nezdinde tutulan kayıtları, söz konusu borçların ödenmesi geciken kısmının
31/12/2020 tarihine kadar tamamının ödenmesi veya yeniden yapılandırılması halinde,
bu kişilerle yapılan finansal işlemlerde kredi kuruluşları ve finansal
kuruluşlar tarafından dikkate alınmaz. 
(2)
Kredi kuruluşları ve finansal kuruluşların birinci fıkra hükmü uyarınca mevcut
kredileri yeniden yapılandırması veya yeni kredi kullandırması, bu kuruluşlara
hukuki ve cezai sorumluluk doğurmaz.""
 Mehmet
Muş Mehmet Doğan Kubat Bayram Özçelik
 İstanbul İstanbul Burdur
 İshak
Gazel Orhan Yegin Erkan Akçay
 Kütahya Ankara Manisa
 Abdullah
Güler Ali Özkaya 
 İstanbul Afyonkarahisar
BAŞKAN
– Komisyon önergeye salt çoğunlukla katılıyor mu?
PLAN
VE BÜTÇE KOMİSYONU BAŞKANI LÜTFİ ELVAN (Mersin) – Katılıyoruz Sayın Başkan.
BAŞKAN
– Önerge üzerinde yeni bir madde olarak görüşme açıyorum.
Söz
isteyen? Yok.
Yeni
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
11’inci
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 196 sıra sayılı Kanun Teklifi’ne aşağıdaki maddenin eklenmesini ve diğer
maddelerin buna göre teselsül ettirilmesini arz ve teklif ederiz.
"MADDE
49 - 14/12/2009 tarihli ve 5941 sayılı Çek Kanununa aşağıdaki geçici madde
eklenmiştir.
"GEÇİCİ
MADDE 5- (1) 5 inci maddede tanımlanan ve 24/3/2020 tarihine kadar işlenen
suçtan dolayı mahkûm olanların cezalarının infazı, bu maddenin yürürlüğe
girdiği tarih itibarıyla durdurulur. Hükümlü tahliye tarihinden itibaren en geç
üç ay içinde çek bedelinin ödenmeyen kısmının onda birini alacaklıya ödemek
zorundadır. Kalan kısmını altı aylık sürenin bitiminden itibaren ikişer ay
arayla on beş eşit taksitle ödemesi durumunda mahkemece, ceza mahkumiyetinin
bütün sonuçlarıyla ortadan kaldırılmasına karar verilir. İnfazın durdurulduğu
tarihten itibaren en geç altı ay içinde çek bedelinin ödenmeyen kısmının onda
birinin ödenmediği takdirde alacaklının şikayeti üzerine mahkemece hükmün
infazının devamına karar verilir. Hükümlü taksitlerden birini süresi içinde ilk
defa ödemediği takdirde ödemediği bu taksit, sürenin sonuna bir taksit olarak
eklenir. Kalan taksitlerden birini daha ödemediği takdirde alacaklının şikayeti
üzerine mahkemece hükmün infazının devamına karar verilir.
(2)
Hükmün infazının durdurulması hâlinde ceza zamanaşımı işlemez.
(3)
Bu madde uyarınca infazı durdurulan kişi hakkında mahkemece Ceza Muhakemesi
Kanununun 109 uncu maddesinin üçüncü fıkrasının (a) bendinde yer alan adlî
kontrol tedbirine karar verilebilir.
(4)
Bu madde uyarınca verilecek kararlarda, hükmü veren icra ceza mahkemesi
yetkilidir. Mahkemece bu madde uyarınca verilecek tüm kararlar alacaklıya
tebliğ edilir.
(5)
Bu madde uyarınca verilecek kararlara karşı itiraz kanun yoluna gidilebilir.
İtirazın incelenmesinde İcra ve İflas Kanununun 353 üncü maddesinin birinci
fıkrasında belirlenen itiraz usulü uygulanır.
(6)
Bu madde hükümleri her bir suç için ancak bir kez uygulanabilir.””
 Mehmet
Muş Mehmet Doğan Kubat Bayram Özçelik
 İstanbul İstanbul Burdur
 Ali
Özkaya İshak Gazel Abdullah Güler
 Afyonkarahisar Kütahya İstanbul
 Erkan
Akçay 
 Manisa
BAŞKAN
– Komisyon önergeye salt çoğunlukla katılıyor mu?
PLAN
VE BÜTÇE KOMİSYONU BAŞKANI LÜTFİ ELVAN (Mersin) – Sayın Başkanım, salt
çoğunlukla katılıyoruz ancak bir hususu dile getirmek istiyorum. 
Burada
“altı ay” ibaresi “üç ay” şeklinde değiştirilmiştir. İlk cümlede bu değişiklik
yapılmış ama müteakip iki cümlede “altı ay” kalmıştır. Dolayısıyla bir
redaksiyon yetkisi alarak onların da “üç ay” olarak değiştirilmesini talep
ediyorum.
BAŞKAN
– Evet, dediğiniz doğrultuda işleme alınacaktır.
Önerge
üzerinde yeni bir madde olarak görüşme açıyorum. 
Söz
isteyen? Yok.
Yeni
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
12’nci
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 196 sıra sayılı Kanun Teklifi’ne aşağıdaki maddenin eklenmesini ve diğer
maddelerin buna göre teselsül ettirilmesini arz ve teklif ederiz.
MADDE
50 – 18/10/2012 tarihli ve 6356 sayılı Sendikalar ve Toplu İş Sözleşmesi
Kanununun 26 ncı maddesinin onuncu fıkrasında yer alan “yüzde yirmi beşini”
ibaresi “yüzde otuz beşini” şeklinde değiştirilmiştir.
 Mehmet
Muş Mehmet Doğan Kubat Bayram Özçelik
 İstanbul İstanbul Burdur
 Orhan
Yegin İshak Gazel Abdullah Güler
 Ankara Kütahya İstanbul
 Erkan
Akçay 
 Manisa
BAŞKAN
– Komisyon önergeye salt çoğunlukla katılıyor mu?
PLAN
VE BÜTÇE KOMİSYONU BAŞKANI LÜTFİ ELVAN (Mersin) – Katılıyoruz Sayın Başkan.
BAŞKAN
– Önerge üzerinde yeni bir madde olarak görüşme açıyorum.
Söz
isteyen? Yok.
Yeni
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
13’üncü
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 196 sıra sayılı Kanun Teklifi’ne aşağıdaki maddenin eklenmesini ve diğer
maddelerin buna göre teselsül ettirilmesini arz ve teklif ederiz.
MADDE
51 – 5/12/2019 tarihli ve 7194 sayılı Dijital Hizmet Vergisi ile Bazı Kanunlarda
ve 375 sayılı Kanun Hükmünde Kararnamede Değişiklik Yapılması Hakkında Kanunun
52 nci maddesinin birinci fıkrasının (b) bendinde yer alan “1/4/2020” ibaresi
“1/1/2021” şeklinde değiştirilmiştir.”
 Mehmet
Muş Mehmet Doğan Kubat Bayram Özçelik
 İstanbul İstanbul Burdur
 Orhan
Yegin İshak Gazel Erkan Akçay
 Ankara Kütahya Manisa
BAŞKAN
– Komisyon önergeye salt çoğunlukla katılıyor mu?
PLAN
VE BÜTÇE KOMİSYONU BAŞKANI LÜTFİ ELVAN (Mersin) – Katılıyoruz Sayın Başkan.
BAŞKAN
– Önerge üzerinde yeni bir madde olarak görüşme açıyorum.
Söz
isteyen? Yok. 
Yeni
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
14’üncü
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 196 sıra sayılı Kanun Teklifi’ne aşağıdaki maddenin eklenmesi ve diğer
maddelerin buna göre teselsül ettirilmesini arz ve teklif ederiz.
"GEÇİCİ
MADDE 1- (1) COVID-19 salgın hastalığının ülkemizde görülmüş olması
sebebiyle yargı alanındaki hak kayıplarının önlenmesi amacıyla;
a)
Dava açma, icra takibi başlatma, başvuru, şikâyet, itiraz, ihtar, bildirim,
ibraz ve zamanaşımı süreleri, hak düşürücü süreler ve zorunlu idari başvuru
süreleri de dâhil olmak üzere bir hakkın doğumu, kullanımı veya sona ermesine
ilişkin tüm süreler; 6/1/1982 tarihli ve 2577 sayılı İdari Yargılama Usulü
Kanunu, 4/12/2004 tarihli ve 5271 sayılı Ceza Muhakemesi Kanunu ve 12/1/2011
tarihli ve 6100 sayılı Hukuk Muhakemeleri Kanunu ile usul hükmü içeren diğer
kanunlarda taraflar bakımından belirlenen süreler ve bu kapsamda hâkim
tarafından tayin edilen süreler ile arabuluculuk ve uzlaştırma kurumlarındaki
süreler 13/3/2020 (bu tarih dâhil) tarihinden,
b)
9/6/1932 tarihli ve 2004 sayılı İcra ve İflas Kanunu ile takip hukukuna ilişkin
diğer kanunlarda belirlenen süreler ve bu kapsamda hâkim veya icra ve iflas
daireleri tarafından tayin edilen süreler; nafaka alacaklarına ilişkin icra
takipleri hariç olmak üzere tüm icra ve iflas takipleri, taraf ve takip
işlemleri, yeni icra ve iflas takip taleplerinin alınması, ihtiyati haciz
kararlarının icra ve infazına ilişkin işlemler 22/3/2020 (bu tarih dâhil)
tarihinden,
itibaren
30/4/2020 (bu tarih dâhil) tarihine kadar durur. Bu süreler, durma süresinin
sona erdiği günü takip eden günden itibaren işlemeye başlar. Durma süresinin
başladığı tarih itibarıyla, bitimine on beş gün ve daha az kalmış olan süreler,
durma süresinin sona erdiği günü takip eden günden başlamak üzere on beş gün
uzamış sayılır. Salgının devam etmesi halinde Cumhurbaşkanı durma süresini altı
ayı geçmemek üzere bir kez uzatabilir ve bu döneme ilişkin kapsamı
daraltabilir. Bu kararlar Resmî Gazete'de yayımlanır.
(2)
Aşağıdaki süreler bu maddenin kapsamı dışındadır:
a)
Suç ve ceza, kabahat ve idari yaptırım ile disiplin hapsi ve tazyik hapsi için
kanunlarda düzenlenen zamanaşımı süreleri.
b)
5271 sayılı Kanunda düzenlenen koruma tedbirlerine ilişkin süreler.
c)
6100 sayılı Kanunda düzenlenen ihtiyati tedbiri tamamlayan işlemlere ilişkin
süreler.
(3)
2004 sayılı Kanun ile takip hukukuna ilişkin diğer kanunlar kapsamında;
a)
İcra ve iflas daireleri tarafından mal veya haklara ilişkin olarak ilan edilmiş
olan satış gününün durma süresi içinde kalması halinde, bu mal veya haklar için
durma süresinden sonra yeni bir talep aranmaksızın icra ve iflas dairelerince
satış günü verilir. Bu durumda satış ilanı sadece elektronik ortamda yapılır ve
ilan için ücret alınmaz, 
b)
Durma süresi içinde rızaen yapılan ödemeler kabul edilir ve taraflardan biri,
diğer tarafın lehine olan işlemlerin yapılmasını talep edebilir,
c)
Konkordato mühletinin alacaklı ve borçlu bakımından sonuçları, durma süresince
devam eder,
ç)
İcra ve iflas hizmetlerinin aksamaması için gerekli olan diğer tedbirler
alınır.
(4)
Durma süresince duruşmaların ve müzakerelerin ertelenmesi de dâhil olmak üzere
alınması gereken diğer tüm tedbirler ile buna ilişkin usul ve esasları;
a)
Yargıtay ve Danıştay bakımından ilgili Başkanlar Kurulu,
b)
İlk derece adli ve idari yargı mercileri ile bölge adliye ve bölge idare
mahkemeleri bakımından Hâkimler ve Savcılar Kurulu,
c)
Adalet hizmetleri bakımından Adalet Bakanlığı,
belirler.”
 Mehmet
Muş Mehmet Doğan Kubat Bayram Özçelik
 İstanbul İstanbul Burdur
 İshak
Gazel Orhan Yegin Abdullah Güler
 Kütahya Ankara İstanbul

 Ali
Özkaya
 Afyonkarahisar
BAŞKAN
– Komisyon önergeye salt çoğunlukla katılıyor mu? 
PLAN
VE BÜTÇE KOMİSYONU BAŞKANI LÜTFİ ELVAN (Mersin) – Katılıyoruz Sayın Başkan. 
BAŞKAN
– Önerge üzerinde yeni bir madde olarak görüşme açıyorum. 
Söz
isteyen? Yok. 
Yeni
maddeyi oylarınıza sunuyorum: Kabul edenler... Kabul etmeyenler… Kabul
edilmiştir.
15’inci
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 196 sıra sayılı Kanun Teklifi’ne aşağıdaki maddenin eklenmesini ve diğer
maddelerin buna göre teselsül ettirilmesini arz ve teklif ederiz.
"GEÇİCİ
MADDE 2- (1) 1/3/2020 tarihinden 30/6/2020 tarihine kadar işleyecek işyeri kira
bedelinin ödenememesi kira sözleşmesinin feshi ve tahliye sebebi oluşturmaz.”
 Mehmet
Muş Mehmet Doğan Kubat Erkan Akçay
 İstanbul İstanbul Manisa
 İshak
Gazel Abdullah Güler Orhan Yegin
 Kütahya İstanbul Ankara
 Bayram
Özçelik
 Burdur
BAŞKAN
– Komisyon önergeye salt çoğunlukla katılıyor mu?
PLAN
VE BÜTÇE KOMİSYONU BAŞKANI LÜTFİ ELVAN (Mersin) – Katılıyoruz Sayın Başkanım.
BAŞKAN
– Önerge üzerinde yeni bir madde olarak görüşme açıyorum.
Söz
isteyen? Yok.
Yeni
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
Sayın
milletvekilleri, böylece teklife yeni 15 madde eklenmiştir. Herhangi bir
karışıklığa mahal vermemek için bundan sonra maddeler üzerindeki önerge
işlemlerine mevcut sıra sayısı metnindeki madde numaraları üzerinden devam
edilecek, kanun yazımı esnasında madde numaraları teselsül ettirilecektir.
39’uncu
madde üzerinde 1 önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 196 sıra sayılı Kanun Teklifi’nin çerçeve 39’uncu maddesinin aşağıdaki
şekilde değiştirilmesini arz ve teklif ederiz.
"MADDE
52- (1) Bu Kanunun;
a)
2 nci, 15 inci ve 29 uncu maddeleri 1/1/2020 tarihinden itibaren uygulanmak
üzere yayımı tarihinde,
b)
16 ncı ve 17 nci maddeleri 31/12/2019 tarihinden itibaren uygulanmak üzere
yayımı tarihinde,
c)
33 ve 34 üncü maddeleri 1/1/2021 tarihinde, 
ç)
41 inci maddesi 29/2/2020 tarihinden itibaren uygulanmak üzere yayımı
tarihinde,
d)
44 üncü ve 45 inci maddeleri yayımı tarihini takip eden ayın başında,
e)
47 nci maddesi 2020 yılı Nisan ayı ödeme döneminden itibaren uygulanmak üzere
yayımı tarihinde,
f)
Diğer maddeleri yayımı tarihinde,
yürürlüğe
girer.”
 Mehmet
Muş Mehmet Doğan Kubat Erkan Akçay
 İstanbul İstanbul Manisa
 Orhan
Yegin Bayram Özçelik İshak Gazel
 Ankara Burdur Kütahya
 Abdullah
Güler
 İstanbul

BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI LÜTFİ ELVAN (Mersin) – Katılıyoruz Sayın Başkan.
BAŞKAN
– Önergenin gerekçesini okutuyorum:
Gerekçe:
Önergeyle,
teklifte yapılan değişikliklere uygun olarak yürürlük maddesinin yeniden
düzenlenmesi amaçlanmaktadır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
39’uncu
maddeyi kabul edilen önerge doğrultusunda oylarınıza sunuyorum: Kabul edenler…
Kabul etmeyenler… Madde kabul edilmiştir. 
40’ıncı
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
İkinci
bölümde yer alan maddelerin oylamaları tamamlanmıştır.
Sayın
milletvekilleri, Plan ve Bütçe Komisyonunun, görüşülmekte olan kanun teklifinin
20’nci maddesinin yeniden görüşülmesine ilişkin İç Tüzük’ün 89’uncu maddesine
göre bir talebi vardır, Başkanlık bu talebi yerine getirecektir. 
Danışma
Kurulunun, Komisyonun görüşülmekte olan kanun teklifinin 20’nci maddesinin
yeniden görüşülmesine ilişkin talebi hakkında görüşünü okutuyorum:
VI.- ÖNERİLER (Devam)
B) Danışma Kurulu Önerileri (Devam)
2.- Danışma Kurulunun, görüşülmekte olan 196 sıra sayılı Kanun
Teklifi’nin 20’nci maddesinin yeniden görüşülmesine dair Plan ve Bütçe
Komisyonu talebinin İç Tüzük’ün 89’uncu maddesi uyarınca uygun görüldüğüne ilişkin
görüşü 
24/3/2020
Danışma Kurulu Görüşü
Danışma
Kurulunun 24/3/2020 Salı günü (bugün) yaptığı toplantıda, görüşülmekte olan 196
sıra sayılı Kanun Teklifi’nin 20'nci maddesinin yeniden görüşülmesine dair Plan
ve Bütçe Komisyonunun talebi İç Tüzük’ün 89'uncu maddesi uyarınca uygun
görülmüştür.
  Mustafa Şentop 
  Türkiye
Büyük Millet Meclisi
  Başkanı
 Mehmet Muş Engin
Özkoç Meral Danış Beştaş
 Adalet ve Kalkınma Partisi Cumhuriyet
Halk Partisi  Halkların Demokratik Partisi
 Grubu Başkan Vekili Grubu
Başkan Vekili Grubu Başkan Vekili
 Erkan Akçay Lütfü
Türkkan
 Milliyetçi Hareket Partisi İYİ
PARTİ
 Grubu Başkan Vekili Grubu
Başkan Vekili
BAŞKAN
– Danışma Kurulunun görüşü bilgilerinize sunulur.
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
B) Yeniden Görüşmeleri Yapılan Teklifler
(Tekririmüzakere)
1.- Denizli Milletvekili Nilgün Ök ile 46 Milletvekilinin Bazı
Kanunlarda Değişiklik Yapılmasına Dair Kanun Teklifi (2/2633) ile Plan ve Bütçe
Komisyonu Raporu (S. Sayısı: 196) (Madde 20)
BAŞKAN
- Şimdi Komisyonun istemini okutup oylarınıza sunacağım.
Türkiye Büyük Millet Meclisi Başkanlığına
Görüşülmekte
olan 196 sıra sayılı Kanun Teklifi’nin 20'nci maddesinin yeni gelişmelere göre
yeniden ele alınabilmesi amacıyla İç Tüzük’ün 89'uncu maddesi gereğince yeniden
görüşülmesini arz ve teklif ederiz.
 Lütfi
Elvan
 Mersin
 Plan
ve Bütçe Komisyonu Başkanı
BAŞKAN
– Komisyonun istemini oylarınıza sunuyorum: Kabul edenler… Kabul etmeyenler…
Kabul edilmiştir.
Bu
durumda teklifin 20’nci maddesini yeniden müzakereye açıyorum.
20’nci
madde üzerinde söz isteyen? Yok.
Madde
üzerinde 1 önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 196 sıra sayılı Kanun Teklifi’nin çerçeve 20’nci maddesine "yer alan”
ibaresinden sonra gelmek üzere ““firmalara” ibaresi "gerçek ve tüzel
kişiler ile ticari işletmelere” şeklinde ve” ibaresi eklenmiştir. 
 Mehmet
Muş Mehmet Doğan Kubat Asuman Erdoğan
 İstanbul İstanbul Ankara
 Fehmi
Alpay Özalan Orhan Yegin Bekir Kuvvet Erim
 İzmir Ankara Aydın
 Ramazan
Can Semiha Ekinci Recep Özel
 Kırıkkale Sivas Isparta
 Sermin
Balık Vildan Yılmaz Gürel
 Elâzığ Bursa
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU BAŞKANI LÜTFİ ELVAN (Mersin) – Takdire bırakıyoruz Sayın
Başkan.
BAŞKAN
– Önergenin gerekçesini okutuyorum:
Gerekçe:
4749
sayılı Kamu Finansmanı ve Borç Yönetiminin Düzenlenmesi Hakkında Kanun’un
geçici 20’nci maddesi çerçevesinde firmalara yönelik kredi garantisi sağlayan
kurumların yanına finansman imkânlarını geliştirmek ve kredi sisteminin etkin
işlemesine katkı sağlamak amacıyla, önergeyle, şahısların kredilerine kefalet
sağlayan kurumların da mezkûr madde kapsamına eklenerek şahısların krediye
erişim imkânlarının artırılması öngörülmektedir.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Kabul
edilmiştir. 
Şimdi,
maddeyi kabul edilen önerge doğrultusunda oylarınıza sunuyorum: Kabul edenler…
Kabul etmeyenler… Kabul edilmiştir.
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Denizli Milletvekili Nilgün Ök ile 46
Milletvekilinin Bazı Kanunlarda Değişiklik Yapılmasına Dair Kanun Teklifi
(2/2633) ile Plan ve Bütçe Komisyonu Raporu (S. Sayısı: 196) (Devam)
BAŞKAN
– Teklifin tümü açık oylamaya tabidir. 
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Kabul etmeyenler… Kabul edilmiştir. 
Oylama
için üç dakika süre vereceğim. Bu süre içinde sisteme giremeyen üyelerin teknik
personelden yardım istemelerini, bu yardıma rağmen de sisteme giremeyen
üyelerin oy pusulalarını verilen süre içinde Başkanlığa ulaştırmalarını rica
ediyorum. 
Oylama
işlemini başlatıyorum. 
(Elektronik
cihazla oylama yapıldı)
BAŞKAN
– Denizli Milletvekili Nilgün Ök ile 46 Milletvekilinin Bazı Kanunlarda
Değişiklik Yapılmasına Dair Kanun Teklifi’nin açık oylama sonucunu okutuyorum:
“Kullanılan
oy sayısı  : 254
Kabul
 : 246
Ret
 : 8(x)
 Kâtip
Üye Kâtip Üye
 Bayram
Özçelik İshak Gazel
 Burdur Kütahya”
Bu
sonuca göre teklif kabul edilmiş ve kanunlaşmıştır; hayırlı olsun.
2’nci
sırada yer alan, Tekirdağ Milletvekili Mustafa Şentop ve 1 Milletvekilinin
Afrika Kalkınma Bankası Kuruluş Anlaşmasına Katılmamızın Uygun Bulunduğuna Dair
Kanunun Değiştirilmesi Hakkında Kanun Teklifi ve Dışişleri Komisyonu Raporu’nun
görüşmelerine kaldığımız yerden devam edeceğiz. 
2.- Tekirdağ Milletvekili Mustafa Şentop ve 1
Milletvekilinin Afrika Kalkınma Bankası Kuruluş Anlaşmasına Katılmamızın Uygun
Bulunduğuna Dair Kanunun Değiştirilmesi Hakkında Kanun Teklifi (2/2691) ve
Dışişleri Komisyonu Raporu (S. Sayısı: 197) (´´)
BAŞKAN
- Komisyon? Yerinde.
19/3/2020
tarihli 71’inci Birleşimde 197 sıra sayılı Kanun Teklifi’nin maddelerinin
görüşmeleri tamamlanmıştı. 
Teklifin
tümünün oylanmasından önce İç Tüzük’ün 86’ncı maddesine göre lehte ve aleyhte
söz talebi yok. 
Görüşmeler
tamamlanmıştır. 
Teklifin
tümü açık oylamaya tabidir. 
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Kabul etmeyenler… Kabul edilmiştir. 
Oylama
için bir dakika süre vereceğim. Bu süre içinde sisteme giremeyen üyelerin
teknik personelden yardım istemelerini, bu yardıma rağmen de sisteme giremeyen
üyelerin oy pusulalarını oylama için öngörülen süre içinde Başkanlığa
ulaştırmalarını rica ediyorum.
Oylama
işlemini başlatıyorum. 
(Elektronik
cihazla oylama yapıldı)
BAŞKAN
- Tekirdağ Milletvekili Mustafa Şentop ve 1 Milletvekilinin Afrika Kalkınma
Bankası Kuruluş Anlaşmasına Katılmamızın Uygun Bulunduğuna Dair Kanunun
Değiştirilmesi Hakkında Kanun Teklifi’nin açık oylama sonucunu okutuyorum:
“Kullanılan
oy sayısı  : 241
Kabul
 : 227
Ret
 : 14(x)
 Kâtip
Üye Kâtip Üye
 Bayram
Özçelik İshak Gazel
 Burdur Kütahya”
Bu
sonuca göre teklif kabul edilmiş ve kanunlaşmıştır.
Gündemimizdeki
konular tamamlanmıştır. 
Alınan
karar gereğince, kanun teklifleri ile komisyonlardan gelen diğer işleri
sırasıyla görüşmek için, 25 Mart 2020 Çarşamba günü saat 14.00’te toplanmak
üzere birleşimi kapatıyorum.
Kapanma Saati: 00.31




(´) 196 S. Sayılı Basmayazı 10/3/2020
tarihli 66’ncı Birleşim Tutanağı’na eklidir.


(x)Bu
bölümde hatip tarafından Türkçe olmayan kelimeler ifade edildi.



(x) Açık oylama kesin sonuçlarını
gösteren tablo tutanağa eklidir.


(´´) 197 S. Sayılı Basmayazı 19/3/2020
tarihli 71’inci Birleşim Tutanağı’na eklidir.


(x) Açık oylama kesin sonuçlarını
gösteren tablo tutanağa eklidir.




