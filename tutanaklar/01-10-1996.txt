


TÜRKİYE BÜYÜK MİLLET MECLİSİ




















Hızlı Erişim...
>ANA SAYFA
Son Tutanak
Gündem
Gelen Kağıtlar
>MİLLETVEKİLLERİ
Arama
Liste
Kaybettiklerimiz
Sandalye Dağılımı
E-Posta
Telefon Rehberi
>YASAMA
Tasarı ve Teklifler
Kanunlar
Kararlar
KHK'lar
Komisyon Raporları
>DENETİM
Yazılı ve Sözlü Soru Önergeleri
Araştırma Komisyonları
Soruşturma Komisyonları
>TUTANAKLAR
Son Tutanak
Tutanak Sorgu
Tutanak Metinleri
Gizli Oturum Tutanakları
>PARLAMENTOLARARASI İLİŞKİLER
Uluslararası Komisyonlar
Dostluk Grupları
>KURUMSAL
Genel Sekreterlik
Mevzuat
Telefon Rehberi
Etik Komisyon
Duyurular
>BASIN AÇIKLAMALARI
>ANAYASA
>İÇTÜZÜK
>TARİHTEN GÜNÜMÜZE
>KÜTÜPHANE
>BİLGİ EDİNME
>ARŞİV
>BAĞLANTILAR
>DUYURULAR






ANA SAYFA
MİLLETVEKİLLERİ
YASAMA
DENETİM
TUTANAKLAR
PARLAMENTOLARARASI İLİŞKİLER
KURUMSAL




Son Tutanak
Gündem
Gelen Kağıtlar

Arama
Liste
Kaybettiklerimiz
Sandalye Dağılımı
E-Posta
Telefon Rehberi

Tasarı ve Teklifler
Kanunlar
Kararlar
KHK'lar
Komisyon Raporları




Yazılı ve Sözlü Sorular
Araştırma Komisyonları
Soruşturma Komisyonları





Son Tutanak
Tutanak Sorgu
Tutanak Metinleri
Gizli Oturum Tutanakları










Uluslararası Komisyonlar
Dostluk Grupları






Genel Sekreterlik
Mevzuat
Telefon Rehberi
Etik Komisyon
Duyurular
















DÖNEM : 20 YASAMA YILI : 2

T.B.M.M.

TUTANAK DERGİSİ

CİLT : 11

1 inci Birleşim

1 . 10 . 1996 Salı

İÇİNDEKİLER

I. - GELEN KAĞITLAR

II. - SÖYLEVLER

1. -Cumhurbaşkanı Süleyman Demirel'in, 20 nci
Dönem 2 nci Yasama Yılını açış
konuşması

III. - ÖNERİLER

A) DANIŞMA KURULU ÖNERİSİ

1.-TBMM'nin yeni yasama yılının ilk birleşiminde,
Cumhurbaşkanı'nın açış
konuşmasından sonra başka konuların
görüşülmemesine ilişkin Danışma
Kurulu önerisi

IV. -SORULAR VE CEVAPLAR

A)YAZILI SORULAR VE CEVAPLARI

1.-İzmir Milletvekili Sabri Ergül'ün:

- Manisa Emniyet Müdürlüğünce gözaltına
alınan bazı öğrencilere yapılan
muamelelere,

- Manisa Emniyet Müdürlüğünce gözaltına
alınan öğrenciler hakkında düzenlenen
sağlık raporlarına,

- Manisa Emniyet Müdürlüğünce gözaltına
alınan bazı öğrencilere yapılan
muamelelere,

- Manisa Emniyet Müdürlüğünce gözaltına
alınan bazı öğrencilere yapılan
muamelelere,

- Manisa Emniyet Müdürlüğünce gözaltına
alınan bazı öğrencilere yapılan
muamemelere;

İlişkin Başbakandan soruları ve Devlet
Bakanı Lütfü Esengün'ün yazılı
cevabı (7/665, 667, 673, 682, 704)

2. -Balıkesir Milletvekili İ. Önder Kırlı'nın,
ödenmeyen istimlak bedellerinin ne zaman ödeneceğine
ve istimlaklerle ilgili faiz oranlarının yeniden
belirlenmesi ihtiyacına ilişkin Başbakandan
sorusu ve Devlet Bakanı Lütfü Esengün'ün
yazılı cevabı (7/1003)

3. -İzmir Milletvekili Ahmet Piriştina'nın,
Bazı Şahsi Eşyanın Bedelsiz İthaline
Dair Tebliğe ilişkin Başbakandan sorusu ve Devlet
Bakanı Lütfü Esengün'ün yazılı
cevabı (7/1004)

4. -İstanbul Milletvekili Ercan Karakaş'ın,
bir milletvekili ve bazı parti yöneticilerinin uğradığı
iddia edilen hukuk dışı uygulamaya ilişkin
Başbakandan sorusu ve Devlet Bakanı Lütfü
Esengün'ün yazılı cevabı (7/1011)

5. -Manisa Milletvekili Tevfik Diker'in, kuru üzüm destekleme
uygulamasına ilişkin Başbakandan sorusu ve
Devlet Bakanı Lütfü Esengün'ün yazılı
cevabı (7/1016)

6.-Aydın Milletvekili Fatih Atay'ın, Kur'an kurslarına
ve öğrenim birliği ilkesinin çiğnendiği
iddiasına ilişkin Başbakandan sorusu ve Devlet
Bakanı Lütfü Esengün'ün yazılı
cevabı (7/1017)

7. -Denizli Milletvekili M. Kemal Aykurt'un, 1991 seçimlerinden
sonra bakanlık teftiş kurulunca bazı otoyol
yüklenicilerine fazla ödeme yapıldığının
tespiti üzerine yapılan işlemlere ilişkin
sorusu ve Bayındırlık ve İskân
Bakanı Cevat Ayhan'ın yazılı cevabı
(7/1021)

8.-Adana Milletvekili Erol Çevikçe'nin, ithal edilen
Hindistan menşeli hastalıklı buğdayın
akibetine ilişkin sorusu ve Tarım ve Köyişleri
Bakanı Musa Demirci'nin yazılı cevabı
(7/1026)

9.-İstanbul Milletvekili Ercan Karakaş'ın,
Esenyurt Belediyesi alanı içerisindeki bazı
mahallelerin mevzuata aykırı olarak Kıraç
Belde Belediyesine bağlandığı iddiasına
ilişkin sorusu ve Bayındırlık ve İskân
Bakanı Cevat Ayhan'ın yazılı cevabı
(7/1056)

10.-Afyon Milletvekili İbrahim Özsoy'un, organize
sanayi bölgesindeki kuruluşların ÇET
raporu almadaki zorluklara ilişkin sorusu ve Sanayi ve Ticaret
Bakanı Yalım Erez'in yazılı cevabı
(7/1060)

11. -Adıyaman Milletvekili Celal Topkan'ın, sağlık
mensupları ile öğretmenlerin ücretlerine
artış yapılmasına ilişkin Başbakandan
sorusu ve Devlet Bakanı Lütfü Esengün'ün
yazılı cevabı (7/1068)

12. -Konya Milletvekili Nezir Büyükcengiz'in, Toprak
Mahsulleri Ofisince satın alınan ürünlerin
bedellerinin ödenme zamanına ilişkin sorusu
ve Tarım ve Köyişleri Bakanı Musa Demirci'nin
yazılı cevabı (7/1072)

13. -İzmir Milletvekili Ali Rıza Bodur'un, İzmir-Menemen
Ege Tarımsal Araştırma Enstitüsü
Müdürlüğünde çalışan
mevsimlik işçilerin hafta tatili ücretlerine
ilişkin sorusu ve Tarım ve Köyişleri Bakanı
Musa Demirci'nin yazılı cevabı (7/1073)

14. -İzmir Milletvekili Hakan Tartan'ın, Doğu
ve Güneydoğu Anadolu Bölgesinde boşaltıldığı
iddia edilen köylere ve köye dönüş prjelerine
ilişkin Başbakandan sorusu ve İçişleri
Bakanı Mehmet Ağar'ın yazılı cevabı
(7/1077)

15. -İzmir Milletvekili Hakan Tartan'ın, vergi ve
sigorta prim borcu olan belediyelere ilişkin Başbakandan
sorusu ve Devlet Bakanı Lütfü Esengün'ün
yazılı cevabı (7/1078)

16. -Gaziantep Milletvekili Ünal Yaşar'ın, inanç
hürriyeti ile ilgili olarak yürürlükteki mevzuatın
uygulanmasına ilişkin Başbakandan sorusu ve
Devlet Bakanı Lütfü Esengün'ün yazılı
cevabı (7/1119)

17. -Gaziantep Milletvekili Ünal Yaşar'ın, İsrail'in
Türkiye'de nükleer deneme yapmasına izin verildiği
iddiasına ilişkin Başbakandan sorusu ve Devlet
Bakanı Lütfü Esengün'ün yazılı
cevabı (7/1121)

18.-Gaziantep Milletvekili Ünal Yaşar'ın, doğu
ve güneydoğudan göç edenlere yapılması
düşünülen yardımlara ilişkin
Başbakandan sorusu ve İçişleri Bakanı
Mehmet Ağar'ın yazılı cevabı (7/1122)

19. -Gaziantep Milletvekili Ünal Yaşar'ın, kredi
kullanımına ilişkin Başbakandan sorusu
ve Devlet Bakanı M. Ufuk Söylemez'in yazılı
cevabı (7/1123)

20. -Gaziantep Milletvekili Ünal Yaşar'ın, Emekli
Sandığından emekli olan bazı kamu görevlilerinin
mağduriyetinin giderilmesine ilişkin Başbakandan
sorusu ve Devlet Bakanı Lütfü Esengün'ün
yazılı cevabı (7/1125)

21. -Gaziantep Milletvekili Ünal Yaşar'ın, doğu
ve güneydoğu'da eğitime kapalı okulların
sayısına ve eğitime açılması
için alınacak tedbirlere ilişkin Başbakandan
sorusu ve Devlet Bakanı Lütfü Esengün'ün
yazılı cevabı (7/1126)

22. -Gaziantep Milletvekili Mustafa R. Taşar'ın,
Cemevi yapımı için Devlet bütçesinden
kaynak ayrılmasına ilişkin Başbakandan
sorusu ve Devlet Bakanı Lütfü Esengün'ün
yazılı cevabı (7/1132)

23. -Gaziantep Milletvekili Mustafa R. Taşar'ın,
Devlet yönetiminde var olduğu iddia edilen israf ve yolsuzluklara
ilişkin Başbakandan sorusu ve Devlet Bakanı
Lütfü Esengün'ün yazılı cevabı
(7/1134)

24. -Antalya Milletvekili Yusuf Öztop'un, Antalya-Elmalı-Çayboğazı
Baraj projesi ve ihalesine ilişkin sorusu ve Enerji ve Tabiî
Kaynaklar Bakanı M. Recai Kutan'ın yazılı
cevabı (7/1136)

25. -İstanbul Milletvekili Ercan Karakaş'ın
Güneydoğu Bölgesinde boşaltılan belde,
köy, mezra sayısına ve geriye dönüş
projelerine ilişkin Başbakandan sorusu ve İçişleri
Bakanı Mehmet Ağar'ın yazılı cevabı
(7/1137)

26. -İstanbul Milletvekili Ercan Karakaş'ın,
yurt dışında yaşayan yurttaşlarımızın
milletvekili seçimlerinde de oy kullanabilmeleri için
yapılan çalışmalara ilişkin sorusu
ve Dışişleri Bakanı ve Başbakan
Yardımcısı Tansu Çiller'in yazılı
cevabı (7/1138)

27.-Gaziantep Milletvekili Ünal Yaşar'ın;

- TÜPRAŞ'ın batan bankalardaki parasına,

- Elektrik birim fiyatlarının artış
nedenine,

İlişkin soruları ve Enerji ve Tabiî
Kaynaklar Bakanı M. Recai Kutan'ın yazılı
cevabı (7/1147, 1148)

28. -Gaziantep Milletvekili Mustafa R. Taşar'ın,
yurt dışında çalışan işçilerin
birikimlerine ilişkin Başbakandan sorusu ve Devlet
Bakanı Lütfü Esengün'ün yazılı
cevabı (7/1153)

29. -Gaziantep Milletvekili Mustafa R. Taşar'ın,
özelleştirmeden sağlanan kaynakların kullanımına
ilişkin Başbakandan sorusu ve Devlet Bakanı
H. Ufuk Söylemez'in yazılı cevabı (7/1155)

30. -Gaziantep Milletvekili Mustafa R. Taşar'ın,
inanç hürriyetini koruma kanununa ilişkin Başbakandan
sorusu ve Devlet Bakanı Lütfü Esengün'ün
yazılı cevabı (7/1157)

31. -Gaziantep Milletvekili Mustafa R. Taşar'ın,
referandum sistemine ilişkin Başbakandan sorusu ve
Devlet Bakanı Lütfü Esengün'ün yazılı
cevabı (7/1159)

32. - Gaziantep Milletvekili Mustafa R. Taşar'ın,akaryakıt
zamlarına ilişkin Başbakandan sorusu ve Enerji
ve Tabiî Kaynaklar Bakanı M. Recai Kutan'ın
yazılı cevabı (7/1167)

33. - Gaziantep Milletvekili Mustafa R. Taşar'ın,
askerî birliklere gönderildiği iddia edilen bir
genelgeye ilişkin Başbakandan sorusu ve İçişleri
Bakanı Mehmet Ağar'ın yazılı cevabı
(7/1168)

34. - Gaziantep Milletvekili Mustafa R. Taşar'ın,
560 Sayılı K.H.K.'ye ilişkin Başbakandan
sorusu ve Tarım ve Köyişleri Bakanı Musa
Demirci'nin yazılı cevabı (7/1169)

35. - Gaziantep Milletvekili Mustafa R. Taşar'ın,
yurt dışında ilahiyat dalında öğrenim
görenlerin 4 yıllık lisans denkliklerinin sağlanmasına
ilişkin sorusu ve Millî Eğitim Bakanı Mehmet
Sağlam'ın yazılı cevabı (7/1170)

36. - Gaziantep Milletvekili Mustafa R. Taşar'ın,
dış borç miktarına ilişkin Başbakandan
sorusu ve Devlet Bakanı H. Ufuk Söylemez'in yazılı
cevabı (7/1171)

37. - Gaziantep Milletvekili Mustafa R. Taşar'ın,
Harran Üniversitesinde istihdamın artırılmasına
ilişkin Başbakandan sorusu ve Devlet Bakanı
Lütfü Esengün'ün yazılı cevabı
(7/1175)

38. - Gaziantep Milletvekili Ünal Yaşar'ın,
örtülü ödeneğe ilişkin Başbakandan
sorusu ve Devlet Bakanı Lütfü Esengün'ün
yazılı cevabı (7/1177)

39. - Gaziantep Milletvekili Ünal Yaşar'ın,
özelleştirilen kurumlara ilişkin Başbakandan
sorusu ve Devlet Bakanı H. Ufuk Söylemez'in yazılı
cevabı (7/1178)

40. - Gaziantep Milletvekili Ünal Yaşar'ın,
Kamu Bankalarınca ödenen reklam ücretlerine ilişkin
Başbakandan sorusu ve Devlet Bakanı H. Ufuk Söylemez'in
yazılı cevabı (7/1180)

41. - Gaziantep Milletvekili Ünal Yaşar'ın,
İsrail uçaklarının Konya'da eğitim
yaptığı iddialarına ilişkin Başbakandan
sorusu ve Millî Savunma Bakanı Turhan Tayan'ın
yazılı cevabı (7/1183)

42. - Gaziantep Milletvekili Ünal Yaşar'ın,
satışa sunulan tahvil ve bonolara ilişkin Başbakandan
sorusu ve Devlet Bakanı H. Ufuk Söylemez'in yazılı
cevabı (7/1184)

43. - Gaziantep Milletvekili Ünal Yaşar'ın,
özelleştirme uygulamalarına ilişkin Başbakandan
sorusu ve Devlet Bakanı H. Ufuk Söylemez'in yazılı
cevabı (7/1185)

44. -Tekirdağı Milletvekili Enis Sülün'ün:

- Hastalıklı buğday ithal edildiği iddialarına,

- Ayçiçeği üreticilerinin desteklenmesine;

İlişkin soruları ve Tarım ve Köyişleri
Bakanı Musa Demirci'nin yazılı cevabı
(7/1187, 1188)

45. -Bartın Milletvekili Cafer Tufan Yazıcıoğlu'nun,
emeklilere verilen yakacak kömür bedellerinden faiz
alınmamasına ilişkin sorusu ve Enerji ve Tabiî
Kaynaklar Bakanı Recai Kutan'ın yazılı
cevabı (7/1189)

46.- Edirne Milletvekili Mustafa İlimen'in, Edirne'ye bağlı
köy yollarının asfaltlanmasına ilişkin
sorusu ve Devlet Bakanı Bekir Aksoy'un yazılı
cevabı (7/1191)

47. -İstanbul Milletvekili Ercan Karakaş'ın,
bakanlıkların eczanelere ödemesi gereken toplam
ilaç tutarına ilişkin sorusu ve Maliye Bakanı
Abdüllatif Şener'in yazılı cevabı
(7/1192)

48. -Manisa Milletvekili Abdullah Akarsu'nun, şehit ve gazi
aileleri için yapılması düşünülen
yardımlara ilişkin sorusu ve Millî Savunma
Bakanı Turhan Tayan'ın yazılı cevabı
(7/1194)

49.-Aydın Milletvekili Yüksel Yalova'nın, orman
yangınlarında kullanılan arazözlerin
illere yapılan tahsislerine ilişkin Başbakandan
sorusu ve Orman Bakanı Halit Dağlı'nın
yazılı cevabı (7/1195)

50. -Tekirdağ Milletvekili Bayram Fırat Dayanıklı'nın,
Tekirdağ Merkeze bağlı Naib Köyü etrafındaki
çimento fabrikalarına ilişkin sorusu ve Çevre
Bakanı Ziyattin Tokar'ın yazılı cevabı
(7/1197)

51.-Gaziantep Milletvekili Ünal Yaşar'ın, yeni
bazı bakanlıkların kurulmasına ilişkin
Başbakandan sorusu ve Devlet Bakanı Lütfü
Esengün'ün yazılı cevabı (7/1199)

52. -Gaziantep Milletvekili Ünal Yaşar'ın, kredilerin
teminata bağlı olmaktan çıkarılmasına
ilişkin Başbakandan sorusu ve Devlet Bakanı
Bekir Aksoy'un yazılı cevabı (7/1200)

53. -Gaziantep Milletvekili Mustafa R. Taşar'ın;

- Kimyevi gübrede sübvansiyonun devam edip etmeyeceğine,

- 1996 yılında et ithalatı yapılıp
yapılmayacağına,

- 1991-1996 yılları itibariyle tüketilen et
miktarına ve yapılan ithalata;

İlişkin soruları ve Tarım ve Köyişleri
Bakanı Musa Demirci'nin yazılı cevabı
(7/1202, 1203, 1204)

54. -Gaziantep Milletvekili Mustafa R. Taşar'ın,
Doğu ve Güneydoğu Anadolu Bölgesine branş
öğretmeni gönderilmesine ilişkin sorusu ve
Millî Eğitim Bakanı Mehmet Sağlam'ın
yazılı cevabı (7/1205)

55. - Gaziantep Milletvekili Mustafa R. Taşar'ın,
orta öğretimdeki dışardan bitirme uygulamasına
ilişkin sorusu ve Millî Eğitim Bakanı Mehmet
Sağlam'ın yazılı cevabı (7/1206)

56. -Gaziantep Milletvekili Mustafa R. Taşar'ın;

-Otoyollara,

-E-23 Karayolunun otoyol haline getirilmesine,

İlişkin soruları ve Bayındırlık
ve İskân Bakanı Cevat Ayhan'ın yazılı
cevabı (7/1207, 1208)

57. -Gaziantep Milletvekili Mustafa R. Taşar'ın,
emekli aylıklarına ilişkin sorusu ve Çalışma
ve Sosyal Güvenlik Bakanı Necati Çelik'in yazılı
cevabı (7/1209)

58.-Gaziantep Milletvekili Mustafa R. Taşar'ın, vakıf
yurtlarına ilişkin sorusu ve Devlet Bakanı
Ahmet Cemil Tunç'un yazılı cevabı
(7/1212)

59. -Gaziantep Milletvekili Mustafa R. Taşar'ın şeker
açığının kapatılması
için alınacak tedbirlere ilişkin sorusu ve
Sanayi ve Ticaret Bakanı Yalım Erez'in yazılı
cevabı (7/1214)

60. -İzmir Milletvekili Sabri Ergül'ün, İzmir-Güzelbahçe,
Balçova, Narlıdere ve Urla ilçelerinde sel
felaketine karşı alınacak önlemlere ilişkin
sorusu ve Enerji ve Tabiî Kaynaklar Bakanı M. Recai
Kutan'ın yazılı cevabı (7/1215)

61. -Adana Milletvekili Erol Çevikçe'nin, hayvancılık
kredisi almaya hak kazananların Adana-Tufanbeyli Tarım
İlçe Müdürlüğü tarafından
işlemlerinin sonuçlandırılmadığına
ilişkin sorusu ve Tarım ve Köyişleri Bakanı
Musa Demirci'nin yazılı cevabı (7/1216)

62. -Adana Milletvekili Erol Çevikçe'nin, Lokman
Hekim Sulama Birliğine bağlı çiftçilerin
enerji borçlarına ilişkin sorusu ve Enerji
ve Tabiî Kaynaklar Bakanı M. Recai Kutan'ın
yazılı cevabı (7/1217)

63. -İzmir Milletvekili Sabri Ergül'ün, İzmir-Selçuk
İlçesine bir SSKDispanseri açılmasına
ilişkin sorusu ve Çalışma ve Sosyal
Güvenlik Bakanı Necati Çelik'in yazılı
cevabı (7/1218)

64.-Adana Milletvekili Orhan Kavuncu'nun, görev yaparken
hayatını kaybeden askerlerimizin şehit sayılmasına
ilişkin sorusu ve Millî Savunma Bakanı Turhan
Tayan'ın yazılı cevabı (7/1221)

65. -Adana Milletvekili Orhan Kavuncu'nun, ödenmeyen istimlak
bedellerine ilişkin sorusu ve Bayındırlık
ve İskân Bakanı Cevat Ayhan'ın yazılı
cevabı (7/1222)

66. -İçel Milletvekili D. Fikri Sağlar'ın;

-53 üncü Hükümet döneminde bakanlık
tarafından bazı vakıf, dernek ve kuruluşlara
para dağıtıldığı iddialarına,

-53 üncü Hükümet döneminde bakanlık
bünyesinde yapılan atama, nakil ve görevden almalara,

-Galatasaray Lisesi önündeki rölyefin kaldırılmasına;

İlişkin soruları ve Kültür Bakanı
İsmail Kahraman'ın yazılı cevabı
(7/1227, 1228, 1229)

67.-Adana Milletvekili Orhan Kavuncu'nun, Yassı Ada'daki
Su Ürünleri Fakültesi ile ilgili olarak yapılan
işlemlere ilişkin sorusu ve Millî Savunma Bakanı
Turhan Tayan'ın yazılı cevabı (7/1233)

68. -Ağrı Milletvekili M. Sıddık Altay'ın,
Tutak-Aşağı Karahalit ve Atabindi barajlarının
yapımına ilişkin sorusu ve Enerji ve Tabiî
Kaynaklar Bakanı M. Recai Kutan'ın yazılı
cevabı (7/1234)

69.-Ağrı Milletvekili M. Sıddık Altay'ın,
Tutak İlçesine bağlı köy ve mezra
yollarının bakım ve onarımına
ilişkin sorusu ve Devlet Bakanı Bekir Aksoy'un yazılı
cevabı (7/1236)

70.-Ağrı Milletvekili M. Sıddık Altay'ın;

-Tutak İlçesini Erzurum'a bağlayacak yolun bakım
ve onarım çalışmalarına,

-Tutak-Karayazı yolunun asfaltlanmasına ilişkin
soruları ve Bayındırlık ve İskân
Bakanı Cevat Ayhan'ın yazılı cevabı
(7/1237, 1238)

71. -Antalya Milletvekili Bekir Kumbul'un, Eğirdir Gölüne
ilişkin Başbakandan sorusu ve Çevre Bakanı
Ziyattin Tokar'ın yazılı cevabı (7/1239)

72. -Tekirdağ Milletvekili Enis Sülün'ün, Kültür
ve Tabiat varlıklarını koruma mevzuatının
uygulamalarına ilişkin sorusu ve Kültür
Bakanı İsmail Kahraman'ın yazılı
cevabı (7/1240)

73.-İstanbul Milletvekili Ercan Karakaş'ın,
dernek, vakıf ve benzeri kuruluşlara yapılan
yardımlara ilişkin sorusu ve Kültür Bakanı
İsmail Kahraman'ın yazılı cevabı
(7/1242)

74.-Manisa Milletvekili Tevfik Diker'in, Türk Hava Kuvvetlerinin
İran toprakları ve hava sahasında izne bağlı
kalmaksızın silahlı keşif yapmasının
İran makamlarından talep edilip edilmediğine
ilişkin Başbakandan sorusu ve Devlet Bakanı
Lütfü Esengün'ün yazılı cevabı
(7/1245)

75.- Konya Milletvekili Mustafa Ünaldı'nın,
TÜBİTAK'a alınan personele ilişkin sorusu
ve Devlet Bakanı Sabri Tekir'in yazılı cevabı
(7/1246)

76.-Konya Milletvekili Mustafa Ünaldı'nın,
Bakanlığa alınan personele ilişkin sorusu
ve Çevre Bakanı Ziyattin Tokar'ın yazılı
cevabı (7/1247)

77. -Konya Milletvekili Mustafa Ünaldı'nın,
Başbakanlığa bağlı kamu kurum ve kuruluşlarına
alınan personele ilişkin Başbakandan sorusu
ve Devlet Bakanı Lütfü Esengün'ün yazılı
cevabı (7/1249)

78. -İstanbul Milletvekili Bülent Akarcalı'nın,
Söylemez Çetesi ile ilişkileri olduğu iddia
edilen Emniyet mensuplarına ilişkin sorusu ve İçişleri
Bakanı Mehmet Ağar'ın yazılı cevabı
(7/1250)

79. -İstanbul Milletvekili Bülent Akarcalı'nın,
Altın Kuşun bulunmasıyla ilgili olarak yürütülen
çalışmalara ilişkin sorusu ve Kültür
Bakanı İsmail Kahraman'ın yazılı
cevabı (7/1251)

80. -İstanbul Milletvekili Bülent Akarcalı'nın,
Mihrişah Sultan Vakfına ait olduğu iddia edilen
arazilerin bedellerine ilişkin sorusu ve Devlet Bakanı
Ahmet Cemil Tunç'un yazılı cevabı
(7/1252)

81. -İstanbul Milletvekili Bülent Akarcalı'nın,
zararlı olduğu iddia edilen bir kitabın okullarda
dağıtılmamasına ilişkin sorusu
ve Millî Eğitim Bakanı Mehmet Sağlam'ın
yazılı cevabı (7/1253)

82. -İstanbul Milletvekili Bülent Akarcalı'nın,
orman yangınlarını önlemek için
alınacak tedbirlere ve personelin eğitimine ilişkin
sorusu ve Orman Bakanı Halit Dağlı'nın
yazılı cevabı (7/1254)

83. -İstanbul Milletvekili Bülent Akarcalı'nın,
kumarhane işletmelerine ve kumardan kazanç elde eden
kişilerin gelirlerine vergi tahakkuk ettirilmesine ilişkin
sorusu ve Maliye Bakanı Abdullatif Şener'in yazılı
cevabı (7/1256)

84. -Yozgat Milletvekili İsmail Durak Ünlü'nün,
Yozgat Sorgun-Ahmetfakılı Köyü Jandarma
Karakoluna ilişkin sorusu ve İçişleri
Bakanı Mehmet Ağar'ın yazılı cevabı
(7/1260)

85. -Kayseri Milletvekili Salih Kapusuz'un, YÖK burslusu
olarak master ve doktora yapmak üzere yurt dışına
gönderilip geri çağrılan öğrencilere
ilişkin sorusu ve Millî Eğitim Bakanı Mehmet
Sağlam'ın yazılı cevabı (7/1261)

V. -KOMİSYONLAR BÜLTENİ

1. -15 Mart 1996 tarihinden 3 Ağustos 1996 tarihine kadar
komisyonlara gelen, neticelenen ve kalan işler bülteni

GELEN KÂĞITLAR

1.10.1996 SALI

Cumhurbaşkanınca Geri Gönderilen Kanun

1. -Çalışanlardan Yapılmakta Olan Tasarruf
Kesintilerine Son Verilmesi Hakkında 28.8.1996 Tarih ve
4164 Sayılı Kanun ve Anayasanın 89 uncu Maddesi
Gereğince Cumhurbaşkanınca Bir Daha Görüşülmek
Üzere Geri Gönderme Tezkeresi (1/504) (3/457) (Plan
ve Bütçe Komisyonuna) (Başkanlığa
geliş tarihi :11.9.1996)

Tasarılar

1. -Türkiye Cumhuriyeti ile Moğolistan Arasında
Dostane İlişkiler ve İşbirliği Andlaşmasının
Onaylanmasının Uygun Bulunduğuna Dair Kanun
Tasarısı (1/505) (Dışişleri Komisyonuna)
(Başkanlığa geliş tarihi :6.9.1996)

2. -Türkiye Cumhuriyeti ve Tacikistan Cumhuriyeti Arasında
Yatırımların Karşılıklı
Teşviki ve Korunmasına İlişkin Anlaşmanın
Onaylanmasının Uygun Bulunduğuna Dair Kanun
Tasarısı (1/506) (Plan ve Bütçe ve Dışişleri
komisyonlarına) (Başkanlığa geliş
tarihi :6.9.1996)

3.-Sıtma ve Frengi İlaçları İçin
Kanunun Yürürlükten Kaldırılmasına
Dair Kanun Tasarısı (1/507) (Sağlık,
Aile, Çalışma ve Sosyal İşler
Komisyonuna) (Başkanlığa geliş tarihi :23.9.1996)

Teklifler

1. -Denizli Milletvekili Mustafa Kemal Aykurt'un; Kızılcabölük
Adıyla Bir İlçe Kurulması Hakkında
Kanun Teklifi (2/437) (İçişleri ve Plan ve
Bütçe komisyonlarına) (Başkanlığa
geliş tarihi :28.8.1996)

2. -Denizli Milletvekili Hasan Korkmazcan'ın; Yeni İl
ve İlçeler Kurulması Hakkında Kanun
Teklifi (2/438) (İçişleri ve Plan ve Bütçe
komisyonlarına) (Başkanlığa geliş
tarihi :5.9.1996)

3. -Adana Milletvekili Erol Çevikçe'nin; Bir İl
Kurulması Hakkında Kanun Teklifi (2/439) (İçişleri
ve Plan ve Bütçe komisyonlarına) (Başkanlığa
geliş tarihi :13.9.1996)

4. -Denizli Milletvekili Hasan Korkmazcan'ın; Sosyal Sigortalar
Kanununa Bir Geçici Madde Eklenmesi Hakkında Kanun
Teklifi (2/440) (Sağlık, Aile, Çalışma,
ve Sosyal İşler Komisyonuna) (Başkanlığa
geliş tarihi :17.9.1996)

5. -İzmir Milletvekili Veli Aksoy'un; Devlet Memurları
Kanununda Değişiklik Yapılmasına İlişkin
Kanun Teklifi (2/441) (Plan ve Bütçe Komisyonuna)
(Başkanlığa geliş tarihi :20.9.1996)

6. -Ankara Milletvekili Yücel Seçkiner'in; 5682 Sayılı
Pasaport Kanununun 13 üncü Maddesinin Değişik
3 üncü Fıkrasının Değiştirilmesi
Hakkında Kanun Teklifi (2/442) (İçişleri
Komisyonuna) (Başkanlığa geliş tarihi :27.9.1996)

7.-Ankara Milletvekili Yücel Seçkiner'in; 14.7.1965
Tarih ve 657 Sayılı Devlet Memurları Kanununun
"Tesis Edilen Hizmetler" Başlıklı
36. Maddesine "Spor Hizmetleri Sınıfı"nın
Eklenmesi Hakkında Kanun Teklifi (2/443) (Plan ve Bütçe
Komisyonuna) (Başkanlığa geliş tarihi :27.9.1996)

Sözlü Soru Önergesi

1. -Manisa Milletvekili Tevfik Diker'in, çiftçilerin
T.C. Ziraat Bankası ve Tarım Kredi Kooperatiflerine
olan borçlarına ilişkin Başbakandan
sözlü soru önergesi (6/323) (Başkanlığa
geliş tarihi :28.9.1996)

Yazılı Soru Önergeleri

1.-Ankara Milletvekili Ali Dinçer'in, Kilis-Elbeyli İlçe
Belediyesinin personel ihtiyacına ilişkin İçişleri
Bakanından yazılı soru önergesi (7/1260)
(Başkanlığa geliş tarihi :15.9.1996)

2. -Ordu Milletvekili Müjdat Koç'un, E-80 Karayolu
üzerindeki Kemiklidede (Karabük-Çerkeş)yol
kavşağının genişletilmesine ilişkin
Bayındırlık ve İskan Bakanından
yazılı soru önergesi (7/1267) (Başkanlığa
geliş tarihi :27.8.1996)

3. -İzmir Milletvekili Hakan Tartan'ın, bedelsiz
oto ithalatına ilişkin Başbakandan yazılı
soru önergesi (7/1268) (Başkanlığa geliş
tarihi :27.8.1996)

4. -Karabük Milletvekili Şinasi Altıner'in,
Karabük S.S.K. Hastanesinde görevli bir doktorun hastanede
bir işçiye yaptığı ameliyattan
dolayı işçiden para aldığı
iddiasına ilişkin Çalışma ve
Sosyal Güvenlik Bakanından yazılı soru
önergesi (7/1269) (Başkanlığa geliş
tarihi :28.8.1996)

5. -İstanbul Milletvekili Nami Çağan'ın,
Başbakan Yardımcısı ve Dışişleri
Bakanının İstanbul-Yeniköy'de bulunan
yalısının TURBAN Genel Müdürlüğü
tarafından boyatıldığı iddiasına
ilişkin Başbakandan yazılı soru önergesi
(7/1270) (Başkanlığa geliş tarihi :28.8.1996)

6. -İstanbul Milletvekili Algan Hacaloğlu'nun, İstanbul
Esenyurt Belediyesi sınırları içinde
bulunan Hoşdere Köyünün Kıraç
Belde Belediyesine bağlanmasına ilişkin Bayındırlık
ve İskân Bakanından yazılı soru
önergesi (7/1271) (Başkanlığa geliş
tarihi :28.8.1996)

7.-Manisa Milletvekili Tevfik Diker'in, bazı otoyol müteahhitlerinin
hakedişlerinden Kamu Finansmanı Genel Müdürlüğünce
haksız kesintiler yapıldığı iddiasına
ilişkin Başbakandan yazılı soru önergesi
(7/1272) (Başkanlığa geliş tarihi :28.8.1996)

8.-İçel Milletvekili Oya Araslı'nın,
Malezya'da toplanan İkinci Müslüman Kadın
Parlamenterler Konferansına gönderilen delegasyonun
yetkisiz olduğunun bir Devlet Bakanı tarafından
Konferans yetkililerine bildirildiği iddiasına ilişkin
Başbakandan yazılı soru önergesi (7/1273)
(Başkanlığa geliş tarihi :28.8.1996)

9.-Tunceli Milletvekili Orhan Veli Yıldırım'ın,
Tunceli Merkez Karakoç Köyü Cerme Deresi mezrasında
gerçekleştirilen operasyonda terörist olmadığı
halde bir kişinin öldürüldüğü
iddiasına ilişkin İçişleri Bakanından
yazılı soru önergesi (7/1274) (Başkanlığa
geliş tarihi :28.8.1996)

10.-Afyon Milletvekili H. İbrahim Özsoy'un, Afyon
çevre yoluna ilişkin Bayındırlık
ve İskân Bakanından yazılı soru
önergesi (7/1275) (Başkanlığa geliş
tarihi :28.8.1996)

11.-Afyon Milletvekili H. İbrahim Özsoy'un, Afyon
İlinin bazı ilçe ve belde yollarının
asfaltlama çalışmalarına ilişkin
Bayındırlık ve İskân Bakanından
yazılı soru önergesi (7/1276) (Başkanlığa
geliş tarihi :28.8.1996)

12.-Rize Milletvekili Ahmet Kabil'in, Çay Kurumu Genel
Müdürünün dolandırıldığı
iddiasına ilişkin Devlet Bakanından yazılı
soru önergesi (7/1277) (Başkanlığa geliş
tarihi :28.8.1996)

13. -Artvin Milletvekili Süleyman Hatinoğlu'nun, Artvin,
Bartın ve Çankırı illerine bugüne
kadar Vali atanmaması nedenine ilişkin Başbakandan
yazılı soru önergesi (7/1278) (Başkanlığa
geliş tarihi :28.8.1996)

14.-Afyon Milletvekili H. İbrahim Özsoy'un, Afyon
İli Çay İlçesi Devlet Hastanesi ek
inşaatına ilişkin Sağlık Bakanından
yazılı soru önergesi (7/1279) (Başkanlığa
geliş tarihi :28.8.1996)

15.-Afyon Millevtekili H. İbrahim Özsoy'un, Afyon
S.S.K. Hastanesi ek binasının ne zaman hizmete gireceğine
ilişkin Çalışma ve Sosyal Güvenlik
Bakanından yazılı soru önergesi (7/1280)
(Başkanlığa geliş tarihi :28.8.1996)

16. -Balıkesir Milletvekili İ. Önder Kırlı'nın,
Yol-İş Sendikası ile Köy Hizmetleri Genel
Müdürlüğü arasında akdedilen Toplu-İş
sözleşmesinin mevsimlik işçilere uygulanmadığına
ilişkin Başbakandan yazılı soru önergesi
(7/1281) (Başkanlığa geliş tarihi :28.8.1996)

Süresi İçinde Cevaplandırılmayan
Yazılı Soru Önergeleri

1.-İstanbul Milletvekili Mustafa Baş'ın, kamu
bankalarının hazinece karşılanan görev
zararlarına ilişkin Başbakandan yazılı
soru önergesi (7/616)

2.-İstanbul Milletvekili Ercan Karakaş'ın,
1 Mayıs'ın Emekçiler Bayramı olarak
kutlanmasına ilişkin Başbakandan yazılı
soru önergesi (7/627)

3.-Aydın Milletvekili Fatih Atay'ın, görevi
ve görev yeri değişen kamu görevlilerine ilişkin
Başbakandan yazılı soru önergesi (7/644)

4.-Elazığ Milletvekili Ahmet Cemil Tunç'un,
eski Başbakan Tansu Çiller'in bir gayrimenkulünün
asıl değerini saklayarak vergi kaçırdığı
iddiasına ilişkin Başbakandan yazılı
soru önergesi (7/664)

5.-Konya Milletvekili Lütfi Yalman'ın, il, ilçe
ve belde belediyelerine yapılan yardımlara ve verilen
kredilere ilişkin Başbakandan yazılı
soru önergesi (7/668)

6.-Konya Milletvekili Lütfi Yalman'ın, medya kuruluşlarına
verilen kredilere ilişkin Başbakandan yazılı
soru önergesi (7/671)

7. -Konya Milletvekili Lütfi Yalman'ın, satışa
sunulan tahvil ve bonolara ilişkin Başbakandan yazılı
soru önergesi (7/672)

8.-Kırıkkale Milletvekili Kemal Albayrak'ın,
Kızılay Derneğinin personeline ve gelirine ilişkin
Başbakandan yazılı soru önergesi (7/709)

9.-Kırıkkale Milletvekili Kemal Albayrak'ın,
THK'nun personeline, gelir ve giderine ilişkin Başbakandan
yazılı soru önergesi (7/710)

10.-Konya Milletvekili Lütfi Yalman'ın, müşavir
kadrosunda olup işe gitmeden maaş aldıkları
iddia edilen şahıslara ilişkin Başbakandan
yazılı soru önergesi (7/720)

11.-Konya Milletvekili Teoman Rıza Güneri'nin, Türkiye
ile İsrail arasında bir savunma işbirliği
anlaşmasının yapılıp yapılmadığına
ilişkin Başbakandan yazılı soru önergesi
(7/726)

12.-Kastamonu Milletvekili Fethi Acar'ın, belediyelere
yapılan malî yardımlara ilişkin Başbakandan
yazılı soru önergesi (7/731)

13.-Hatay Milletvekili Fuat Çay'ın, Gümrük
Birliği Anlaşmasından doğan yükümlülüklere
ilişkin Başbakandan yazılı soru önergesi
(7/734)

14. -Konya Milletvekili Lütfi Yalman'ın, İsrail
uçaklarının, Konya'da eğitim görüp
görmediğine ilişkin Başbakandan yazılı
soru önergesi (7/741)

15.-Konya Milletvekili Lütfi Yalman'ın, Türkiye
ile İsrail arasında herhangi bir anlaşmanın
yapılıp yapılmadığına ilişkin
Başbakandan yazılı soru önergesi (7/742)

BİRİNCİ OTURUM

Açılma Saati :15.00

1 Ekim 1996 Salı

BAŞKAN: Mustafa KALEMLİ

KÂTİP ÜYELER: Ahmet DÖKÜLMEZ (Kahramanmaraş),
Fatih ATAY (Aydın)

BAŞKAN - Sayın milletvekilleri, Türkiye Büyük
Millet Meclisinin 20 nci Dönem 2 nci Yasama Yılının
1 inci Birleşimini açıyorum.

Toplantı yetersayısı vardır; gündeme
geçiyoruz.

Sayın milletvekilleri, Anayasa ve İçtüzük
uyarınca, Türkiye Büyük Millet Meclisimizin
20 nci Dönem 2 nci Yasama Yılı çalışmalarına
bugünden itibaren başlıyoruz.

Değerli milletvekillerine, önümüzdeki yasama
yılında, birlik içinde, yüce milletimizin
mutluluğunun, laik ve demokratik cumhuriyetin güvenli
geleceğinin sağlanması çabalarında
başarı dileklerimi sunuyorum.

19 uncu Dönemde Anayasa değişikliklerini, 20 nci
Dönem 1 inci Yasama Yılında İçtüzük
değişikliklerini gerçekleştiren Parlamentomuzun,
bu yasama yılında da, Anayasaya uyum kanunları
ile kendi idarî teşkilat kanununu bir an önce
ele alarak sonuçlandıracağını
ümit ediyorum.

Bu yasama yılının ülkemize, milletimize
ve Parlamentomuzun sayın üyelerine hayırlı
ve uğurlu olmasını temenni ediyor, hepinizi
saygıyla selamlıyorum. (Alkışlar)

II. -SÖYLEVLER

1.-Cumhurbaşkanı Süleyman Demirel'in, 20 nci
Dönem 2 nci Yasama Yılını açış
konuşması

BAŞKAN - Sayın milletvekilleri, gündemimize
göre, Sayın Cumhurbaşkanımız yeni
yasama yılının açılış
konuşmasını yapacaklardır.

Sayın Cumhurbaşkanımız, açış
konuşmasını yapmak üzere şu anda
Genel Kurul salonunu teşrif etmektedirler; kendilerine,
Meclisimiz adına "hoş geldiniz" derim.
(Ayakta alkışlar)

(İstiklal Marşı)

CUMHURBAŞKANI SÜLEYMAN DEMİREL - Türkiye
Büyük Millet Meclisinin Sayın Başkanı,
değerli milletvekilleri, ekranları başında
bu toplantıyı takip eden sevgili vatandaşlarım;
hepinizi saygıyla selamlıyorum. Bu vesileyle, Yüce
Meclise, yeni yasama yılında yapacağı
değerli çalışmalarda başarılar
diliyorum.

24 Aralık 1995 tarihinde yapılan genel seçimlerle
20 nci Dönem başlamıştır.

Cumhuriyetimizin 73 üncü yıldönümünü
kutlamaya hazırlandığımız şu
sırada, kısaca geriye bakmakta yarar görüyorum.
Geçen 73 sene zarfında ülkemizin nüfusu
6 kat artarak 65 milyon seviyesine ulaşmıştır.
Eğitimden sanayie bütün alanlarda büyük
başarılar sağlanmıştır. Ülkemiz,
geniş bir imar ve inşa hamlesine sahne olmuştur.

185 Birleşmiş Milletler üyesi ülke içerisinde,
nüfus itibariyle 16 ncı, toprak büyüklüğü
itibariyle 32 nci ve gayri safî millî hâsıla
itibariyle 20 nci sırada yer alan Türkiye, bir dünya
devletidir; bulunduğu bölgede barış ve istikrarın
teminatıdır. Bu sonuçları, bin senelik
tarihimizin en uzun barış dönemine ve demokratik
cumhuriyete borçluyuz.

Çokpartili siyasî yaşama başladığımızdan
bu yana elli yıl geçmiştir. Bu elli yıl
içerisinde kavramları, kuralları, kurumlarıyla
çoğulcu demokrasiyi kurmaya, işletmeye, güçlendirmeye
çalıştık, bunalımlarla karşı
karşıya kaldık.

24 Aralık 1995 tarihinde yapılan genel seçimler,
demokrasimizde çok önemli bir aşamadır.
Bu seçimler büyük bir sükûnet içerisinde
geçmiş, herhangi bir tartışma konusu
olmamıştır. Bu seçimlerde milletimiz
iradesini serbestçe ortaya koymuştur. Böylece
teşekkül eden Türkiye Büyük Millet Meclisi,
demokrasimizin kalbidir. Demokrasi, bütün kurumlarıyla
ahenk içerisinde işlemeli, halkımızın
mutluluğuna, devletimizin güçlenmesine hizmet
etmelidir; ana hedef budur.

Türkiye Cumhuriyeti Devleti bir anayasa devletidir; nitelikleri
Anayasanın 2 nci maddesinde "...toplumun huzuru, millî
dayanışma ve adalet anlayışı
içinde, insan haklarına saygılı, Atatürk
milliyetçiliğine bağlı, başlangıçta
belirtilen temel ilkelere dayanan, demokratik, laik ve sosyal
bir hukuk devletidir" şeklinde tarif edilmiştir.
Ülkesi ve milletiyle bölünmez bir bütün
olduğu, dilinin Türkçe olduğu 3 üncü
maddede hükme bağlanmıştır.

Devletimizin temel niteliklerinin değiştirilmesinden
zaman zaman endişe ediliyor, kaygılar duyuluyor.
Türkiye Cumhuriyeti Devletinin, temel nitelikleri değişmeyecek,
değiştirilemeyecektir. ("Bravo" sesleri, alkışlar)
Yani, Türkiye Cumhuriyeti Devleti, demokratik, laik ve sosyal
bir hukuk devleti olarak kalacaktır. Türkiye'nin ülkesi
ve milletiyle bölünmez bütünlüğü
de sonsuza kadar korunacaktır.

Sayın milletvekilleri, içinde bulunduğumuz bin
yılın son demlerini yaşamakta olduğumuz
şu günlerde, gelecek, büyük vaatlerin yanı
sıra, üstesinden gelmemiz gereken önemli sorumlulukları
da bünyesinde barındırıyor. Dünya
hâlâ iyimserlik ve karamsarlık arasında
dengeye kavuşmaya çalışıyor.
Bu tarihî değişim ve dönüşüm
sürecinin tüm sancılarının en derin
hissedildiği bir bölgede yaşıyoruz; ancak,
bu geçiş döneminin sarsıntılarının
aşılacağına yürekten inanıyorum.
Bu inançtan kuvvet alarak, uygarlık, çağdaşlık,
demokratlık hedefleri doğrultusunda, büyük
Türkiye'yi kurma mücadelemizi azim ve heyecanla sürdüreceğiz
ve gelecek kuşakların daha müreffeh, daha mutlu
bir ülkede yaşamalarını mutlaka sağlayacağız.

Dünü, bugünü ve yarını birlikte
dikkate alan geniş bir perspektif, sürekli kendini
yenileme ve dönüştürme yeteneği gerektiren
bir dinamizm, bugünün ve yarının sorunlarına
çözüm üretilmesini mümkün kılacak
bir yaratıcılık, siyaset sanatının
temel unsurları arasında yer almaktadır.
Demokrasi, bu sanatın halka hizmet anlayışıyla,
halka dayanarak ve halk için icra edildiği yegâne
zemindir.

Ömrümün yirmibir yılını mensubu
olarak geçirmekten her zaman büyük şeref
ve gurur duyduğum bu Yüce Meclis, egemenliğin kayıtsız
şartsız millete ait olduğunun ve demokrasinin
en büyük teminatıdır. Yüce Meclis,
bu vasfıyla, bir konsensüs temelinde farklı
hizmet anlayışlarının temsiline ve
birbirleriyle hür bir ortamda rekabet edebilmelerine imkân
sağlayan bir demokrasi mabedidir. Seçimler ise, keza,
demokratik uzlaşı temelinde gerçekleşen
bir bayrak yarışıdır.

İktidar ve muhalefet, bu uzlaşının
hukukî ve kurumsal altyapısını birlikte
paylaşmak ve savunmak yükümlülüğü
altındadır; zira, varlık sebeplerini bu demokratik
yapıya borçludurlar. Unutmayalım ki, demokrasinin
belirgin özelliği, muhalefetin mevcudiyeti ve iktidarın
seçimle el değiştirmesidir. İşte,
Türkiye'de olan da budur. Son genel seçimlerde, Türkiye,
demokrasinin gücünü bir kere daha gözler önüne
sermiştir; demokratik kurumlar çalışmakta,
kurallar işlemektedir.

Çağdaş devlet, yetki ve sorumlulukların
mümkün olduğu ölçüde vatandaşa
en yakın idarî birimlere bırakıldığı
bir yapılanmayı gerektirmektedir. Ancak, bu anlayış,
devletin niteliğini hiçbir şekilde tartışmaya
açmayı amaçlamamaktadır. Dolayısıyla,
çağın gereklerine süratle ayak uydurabilen,
işleyen bir devlet modelini, tarihimizin mirası olan
üniter devlet yapısı içinde geliştirmek
durumundayız.

Vatandaşın, devletten en önde gelen beklentisi,
sorumlulukların belirlenmesidir. Vatandaş, devletin
kendi üzerine düşeni daha iyi yapmasını,
yerel yönetimlerin ve şahısların daha
iyi yapabileceğine inandığı işleri
ise, artık, devletin yapmamasını ister. Bu
nedenle, çağdaş bir devletin başta gelen
vazifesi, yetki ve sorumlulukların tanımına
açıklık getirmek ve bunların sınırını
doğru çizmektir. Devletin küçülmesi
denilen olay da aslında budur. Mesele "daha az veya
daha fazla devlet olsun"dan ziyade, çağın
gerektirdiği hareket kabiliyetine kavuşmuş, damarları
açılmış, nefes alan ve toplumun dinamizmine
ayak uydurabilen bir devlet anlayışını
hayata geçirmektir.

Esasen, demokratik devlet, özgürlükleri teminat
altına alan, bireyi destekleyen ve yaratıcılığı
teşvik eden vasıflarıyla, çağdaş
beklentilere uyum sağlama yeteneğine sahiptir.

Devlet reformu, günümüzde birçok ülkenin
öncelikli meselesidir. Doğudan batıya, kuzeyden
güneye, insanlığın 2000'li yıllara
girerken ortak hedefi, bilgi çağının
gereklerini yerine getirebilecek, vatandaşın hizmetinde
bir devlet yapısına kavuşmaktır. Yüce
Meclisimizin, Türkiye'nin ihtiyaç duyduğu devlet
reformunun gerçekleşmesini sağlayacak yasal düzenlemeleri
süratle gerçekleştireceğine eminim. Aynı
şekilde, Yedinci Beş Yıllık Kalkınma
Planında belirtilmiş olan hedefler doğrultusunda,
eğitim, sağlık, vergi gibi alanlarda yapısal
reformların da bir an önce uygulamaya konulması
gerekmektedir; zira, ekonomimizin karşı karşıya
olduğu sorunlara, sadece makro ekonomik politikalar yoluyla
çözüm bulunması mümkün değildir.

Günümüzde, barış, demokrasi ve kalkınmanın
birbirinden ayrılmaz bir üçlü olduğu
yolunda giderek artan bir bilinçlenme söz konusudur.
Dünya Kültür ve Kalkınma Komisyonu tarafından
1994 yılında belirtilmiş olduğu gibi,
barış kültürünün, demokrasi kültürünün
ve insan hakları kültürünün birbirinden
ayrılması mümkün değildir. Bunların,
gereken etkinlikle hayata geçirilebilmesi için,
kültürlerarası çatışmaların
önlenmesi ve demokratik bir yönetimin tesisi gereklidir.
Dünyadaki kültürel çeşitlilik, farklı
ulusların ve halkların birleştirici bir faktör
olarak temel insanî değerler üzerinde mutabakata
varmalarını zorunlu kılmaktadır.

Sayın milletvekilleri, Türkiye dışpolitikası,
cumhuriyet kurulduğundan bu yana, tarih ve coğrafyanın
dikte ettiği şartlar göz önünde tutularak
ve Türkiye'nin kısa, orta ve uzun vadeli millî
menfaatları iyi hesaplanarak tespit edilip uygulanagelmiştir.
Dünya konjonktürünün büyük dalgalanmalar
gösterdiği dönemlerde gerekli davranışlara
zamanında başvurulmuştur.

Güvenlik ihtiyacı, ulusal kaynakların maksimizasyonu
(azamîleştirilmesi) ve ağırlıklı
bir bölgesel role sahip olmak, dışpolitikamızın
sacayağını oluşturmuştur.

Türkiye'nin çağdaşlaşma hedefinin
ve Avrupa Birliğine tam üyelik arzusunun temel nedeni,
Anadolu'daki bin yıllık tarihimizdir.

Türkiye'nin Avrupa Birliğine tam üye olma tercihi,
gözü kapalı bir tercih değildir; ülkemiz,
bilinçli, uzun vadeli ve hedefi belli olan bir yaklaşımla
Avrupa'ya yönelmiştir. Avrupa, ne her derdin çaresi
ne de her sıkıntının sorumlusudur.

Avrupa Birliği, önümüzdeki yıllar için
gündemini büyük ölçüde tespit
etmiştir. Avrupa Birliği kurumlarının
daha etkili işlemelerini sağlayacak bir yapıya
kavuşturulmalarını hedef alan Hükümetlerarası
Konferansı takiben yeni bir genişleme süreci
gündeme gelecektir. Buna paralel olarak, ekonomik ve parasal
birlik gerçekleştirilecektir.

Bunlar bizim açımızdan da önem taşıyan
vadelerdir ve her birinin derinlemesine tahlil edilmesinde yarar
vardır. Örneğin, tam üyeliğimizden önce,
Orta ve Doğu Avrupa ülkelerine genişlemiş
bir Avrupa'nın bizim durumumuz açısından
ne sonuçlar doğuracağı gibi konuları
süratle ele alarak bir strateji belirlemek isabetli olacaktır.
Ezcümle, dikkatlerin Ortadoğu, Balkanlar ve Kafkasya'daki
kriz odakları üzerine teksif edildiği bir dönemde,
Avrupa'nın dinamiğinin nabzını da iyi
tutmamız şarttır.

Türkiye, güvenlik ve savunma alanları başta
olmak üzere, genel anlamda Avrupa mimarîsinin önümüzdeki
yıllarda alacağı şekli belirleyecek olan
ve hazırlıklarına şimdiden girişilen
önemli vadelerin her birinde etkili bir rol üstlenmek
durumunda ve mecburiyetindedir.

Avrupa, 2000'li yıllara girmekte olduğumuz şu
günlerde, aynen İkinci Dünya Savaşı
sonrasında olduğu gibi uzun soluklu bir projeye ihtiyaç
duymaktadır. Jeostratejik önemi daha da artmış
olan Türkiye, bugüne kadar olduğu gibi, bundan sonra
da Avrupa güvenlik ve savunmasına aktif biçimde
katkıda bulunacaktır.

Bu bağlamda, NATO'nun genişlemesi, AGİT'in yeniden
yapılanması gibi temel meselelerde görüşlerimizi
etkinlikle ortaya koymaya devam etmeliyiz. Avrupa'nın ortak
geleceğinin inşaı sürecinde Türkiye'nin
savunma ve güvenlik çıkarları doğrultusunda
faaliyetlerimizi sürdürmeliyiz. Bu çerçevede,
özellikle şu hususun üzerinde durmak istiyorum:
NATO'nun genişlemesi, Avrupa'nın bütününde
istikrar ve güvenliğe katkıda bulunmalı,
ittifakın etkisini güçlendirmeli, ancak Avrupa'da
yeni bölünmelere yol açmamalıdır.
Avrupa'da barış, istikrar ve refahın, ancak
siyasal, ekonomik ve güvenlik alanlarındaki kurumsal
yapının tüm Avrupa'ya yaygınlaştırılması
suretiyle kurulabileceği unutulmamalıdır. Bu
bakımdan, Transatlantik işbirliğinin, ekonomik
boyutu da kapsayacak biçimde güçlendirilmesinde
büyük yarar bulunmaktadır. Bu itibarla, Transatlantik
Serbest Ticaret Bölgesi, Yeni Atlantik Camiası gibi
fikirleri, henüz oluşum halindeyken, yakından
takip etmemiz gerekiyor.

Dünyanın en büyük ekonomik gücünü,
aynı zamanda en geniş pazarını oluşturan
Avrupa Birliğiyle yakın bir işbirliği tesis
edilmesi, siyasî bir tercih olmanın yanı sıra,
aynı zamanda ekonomik bir hedeftir.

Türkiye, gümrük birliği çerçevesinde
üstlenmiş olduğu taahhütlerini yerine getirmek
üzere iradesini göstermiştir: Ancak, Türkiye'nin
bu mükellefiyetlerini tam olarak yerine getirebilmesi ve
böylece dengeli ve iyi işleyen bir gümrük
birliği kapsamında ilişkilerimizin karşılıklı
yarar temelinde geliştirilebilmesi, tabiatıyla, uygulamada
Türkiye'ye tanınan avantajların genişletilmesi
konusunda Avrupa Birliğinin daha hassas ve yapıcı
davranmasına bağlıdır. Bu çerçevede,
Türkiye Büyük Millet Meclisinin de gümrük
birliğinin gerektirdiği uyum yasalarını
kısa zamanda sonuçlandırmak konusunda üzerine
düşen görevleri yerine getirmesi elzemdir.

Gümrük birliğine bağlı olarak dışticaret
alanında gerçekleştirilecek dinamik performans,
daha iyi şartlarda dışkrediler sağlanması,
ihracat pazarlarının sağlamlaştırılması
ve özellikle, Türkiye'de Avrupa Birliği kaynaklı
yabancı sermaye yatırımlarının
artırılması gibi başlıca dış
kaynak aktarımı alanlarında Türkiye
açısından avantajlı bir ortam yaratılacaktır.

Bugüne kadarki yabancı sermaye girişlerinde
kayda değer bir artış görülmediği
doğrudur. Bunun en önemli nedeninin Avrupa ekonomilerinin
içinde bulunduğu resesyon ortamı olduğu
kuşkusuzdur; ancak, yabancı sermayenin aradığı
en önemli hususların başında, siyasî
ve ekonomik istikrarın geldiği de hatırda tutulmalıdır.

Gümrük birliğinin yürürlüğe girmesini
izleyen dönemin geçici rakamları, Avrupa Birliğinden
ithalatımızın bir patlama, bu ülkelere
ihracatımızın ise daha mütevazı
bir gelişme gösterdiğine işaret etmektedir.
Bu bir geçiş dönemidir. Gümrük birliğinin
yarattığı bu olumsuz görünen etkinin
telafisi, Avrupa Birliğiyle malî işbirliğinin
sağlıklı ve düzenli bir şekilde sürdürülmesini
gerekli kılmaktadır. Bununla beraber, gümrük
duvarlarının kaldırılması sayesinde
yatırım mallarının ve aramalların
ithalat fiyatları düşmüş, bu olgu,
yatırımı ve üretimi teşvik edici
olmuştur. Gümrük birliğinin ayrılmaz
bir parçası olarak gördüğümüz
malî işbirliği, Avrupa Birliğinin tam üyesi
Yunanistan'ın engellemeleri nedeniyle, henüz başlatılamamıştır.
Malî işbirliğinin engellenmesiyle, yatırım
imkânı sınırlı, Avrupa rekabetiyle
boy ölçüşme yeteneği kısıtlı
küçük ve orta ölçekli işletmelerimizin
ve çalışanlarının cezalandırıldığını
Avrupa Birliği üyesi ortaklarımızın
idrak etmesi gereklidir.

Gümrük birliğinin tamamlanmasıyla, çeşitli
alanlarda Avrupa'dan Türkiye'ye yöneltilen eleştiriler
maalesef artmıştır. Avrupa Parlamentosunun
son kararında olduğu gibi, bu eleştirilerin,
haksız, insafsız ve tek yanlı olabildiğine
de üzüntüyle şahit oluyoruz.

Öte yandan, Türkiye'nin, Avrasya'nın geniş
coğrafyasındaki merkezî konumunu anlamak için
haritaya şöyle bir bakmak yeterli olacaktır.
Tarih, Türkiye'nin önüne, Balkanlarda, Karadeniz
havzasında, Kafkasya'da, Ortadoğu'da ve Orta Asya'da
yeni umutlar ve üstlenilmesi gereken yeni sorumluluklar getirmiştir.
Bir yandan, bu bölgelerde demokrasi ve piyasa ekonomisinin
gelişmesi doğrultusundaki çabaları izlerken,
diğer yandan, eski anlaşmazlıklardan ve günümüzün
belirsizliklerinden kaynaklanan istikrarsızlıkların
yarattığı tehdidi ve dönüşüm
sancılarını görmekteyiz. Amacımız,
içinde yaşadığımız bölgedeki
halkların tümüne yarar sağlayacak bir dostluk
ve işbirliği ortamının oluşmasını
sağlamaktır. Zira, komşusu barış
ve huzur içinde değilse, hiçbir ulusun barış
ve huzur içinde olamayacağına inanmışızdır.

Bu inanç ve anlayışla, Türkiye, dışpolitikasını,
birbiriyle irtibatlı şu kavramlara dayandıragelmiştir:
İyi komşuluk sorumluluğu, demokratik karşılıklı
bağımlılık, piyasa ekonomisi mantığı,
bölgesel ekonomik işbirliği, jeopolitik çoğulculuk,
uluslararası ve anayasal meşruiyet, ortak refah ve
dayanışma. Birçok bölgesel ve uluslararası
soruna rağmen, gelecek, umut doludur. Gelecek kuşaklar
için, barış ve uyum içinde bir dünyanın
kurulması ve muhafazasına katkıda bulunmaya
devam etmeliyiz.

Dışpolitikada çözümler üretmek,
sürekli mücadele, müzakere ve sabır ister;
diğer yandan, daimî surette haklı zeminlerde
kalabilmeyi, diplomasinin tüm çabalarının
bu doğrultuda birleşeceği bir vizyonu da gerektirir.
Türkiye'de bu vizyon olagelmiştir. Hedefler doğru
tespit edilmiştir, bu hedeflere ulaşmak için
seçilen yollar, izlenen yöntemler gerçekçidir.
Zira, 21 inci Yüzyılın eşiğinde,
Türkiye'nin değerleri ile dünyada yükselen
değerler kesişmiştir: Demokrasi, laiklik, çağdaş
uygarlık... Türkiye, bunların hiçbirinden
vazgeçemez. Bunların hiçbiri birbirinden
ayrılamaz. Türkiye, karanlık ve iflas etmiş;
insanlığın acılar çekmesine sebebiyet
veren hiçbir ideolojinin yanında olmamıştır
ve olmayacaktır. (Alkışlar)

İşte bu sebeple, Türkiye, dünyada ve bölgesinde
ağırlığı olan bir ülke olmuştur.
Türkiye, dışpolitika sahnesinde uluslararası
ilişkilerin dirayet, ağırbaşlılık
ve sorumluluk gerektiren ortamında, çok yönlü
politika izleyen "ahde vefa" ilkesiyle hareket eden,
güven duyulan bir ülke olmuştur.

Türkiye'nin hiçbir ülke üzerinde hesapları
yoktur. Türkiye, bölgesinde barış ve istikrarın
korunmasını, bütün komşularıyla
iyi ilişkiler kurmayı ve ekonomik işbirliğini
geliştirmeyi isteyegelmiştir. Bölgemizde demokrasi
ve serbest piyasa ekonomisi geliştikçe, işbirliği
imkanlarının da artacağına, barış
ve istikrarın kalıcı biçimde kurulacağına
yürekten inanmışızdır.

Türkiye, uluslararası sorunlara uluslararası
hukukun ve Birleşmiş Milletler Yasasının
vazettiği temel ilkeler çerçevesinde barışçı
çözümler bulunmasından, diplomasi ve diyalog
yollarının açık tutulmasından
yanadır; ülkelerin bağımsızlık
ve egemenlik hakları ile toprak ve siyasî bütünlüklerine
saygı gösterilmesi hususunda fevkalade titizdir.

Bu anlayışla, Türkiye, her zaman, her alanda
diyaloğa açık olan; sorunları tahrik
eden ve çatışmaya giren taraf olmaktan dikkatle
kaçınan bir tutum içerisinde olmuştur.
"Çatışma değil, işbirliği"
bizim dışpolitikadaki temel davranış
tarzımızı tanımlayagelmiştir.
Bu tutum, hiçbir şekilde bir zafiyet olarak algılanmamalıdır.
Türkiye'ye karşı hasmane bir tutum izleyen ülkelere
hak ettikleri cevabı verme azim ve kararlılığına
sahip olduğumuzdan hiç kimsenin kuşku duymaması
gerekir.

Türkiye sabırlıdır; ancak, sabrımızın
sonsuz olmadığı da unutulmamalıdır.
Bu bağlamda, bölgemizde terörü desteklemeyi
sürdüren ülkeleri bu yüce kürsüden
bir kere daha uyarmak istiyorum (Alkışlar) ve diyorum
ki: Türkiye'ye karşı düşmanlıktan
sadece zarar görürsünüz. Kimse, Türkiye'den
teröre destek olan ülkelere hoşgörüyle
bakmasını, bu tür ülkelerle dostluk ve
işbirliğini geliştirmesini beklememelidir. ("Bravo"
sesleri, alkışlar)

Türkiye, çevresinde bir barış halesi
oluşturmayı, dış tehditlere karşı
caydırıcı bir savunma gücüne sahip
olmayı, dünya ile yarışabilecek güçlü
bir ekonomi kurmayı, dış âlemde karşılıklı
çıkarlara dayalı dosluklar geliştirmeyi
amaçlayagelmiştir.

Bu perspektif içinde hedefimiz, Türkiye'nin dış
dünya ile ilişkilerinin çeşitlendirilmesi,
güçlendirilmesi ve bunların, eşitliğe
ve karşılıklı çıkar dengelerine
dayalı, sağlıklı çerçevelere
oturtulmasıdır.

Soğuk savaş sonrasının yeni siyasî
coğrafyasında Türkiye, kilit ve öncü
bir ülkedir.

Büyük bir tarihî geçmiş, bizi, Adriyatik
kıyılarından Çin Denizine kadar olan
dev bir coğrafyada, gözlerini Türkiye'ye çevirmiş
kardeş halk ve kültürlerle buluşturuyor.

İletişim teknolojisinin muazzam atılımlar
yaptığı, bilginin her gün bir önceki
günden misliyle fazla üretildiği, yepyeni tekniklerin
ortaya çıktığı bir çağda,
tüm bu gelişmelerin sonucu olarak dünyayı
saran küreselleşme hadisesinden etkilenmeyen bir ülke,
bunun neticelerini hissetmeyen bir yerleşim birimi yoktur.
Küreselleşme, sadece ekonomik veçhesi ağır
basan bir olgu değildir. Küreselleşme, aynı
zamanda çağdaşlık anlamına gelmektedir.
Bu olgunun gerisinde kalan bir ülke, zamanında sanayi
devriminin dinamizmini kaçıranlar gibi, hep geride
kalmaya mahkûmdur.

Yeni bir yüzyılın başında, insanlığın
önündeki yeni fırsatlar da, sorunlar da evrensellik
kazanmıştır ve bunlara evrensel değerlerle
sahip çıkmak, birlikte el atmak gereği ortaya
çıkmıştır. Artık, hiçbir
ülke, dünyadaki değişim rüzgârının
dışında kalamaz.

Türkiye'nin, hedeflerinde başarılı olabilmesi,
sadece, büyük, fedakâr, azimli ve Yüce Milletimiz
için değil; totalitarizm ve bunun yeni biçimleri
karşısında demokrasinin, ferdi ortadan silen
ideolojilerin karşısında temel özgürlük
ve hürriyetlerin, dünya sathındaki zaferinin
kalıcı olabilmesi için de gereklidir.

Bir kez daha hatırlatmak istiyorum: Bin yıllık
tarihimizde -bin yıllık tarihimiz dediğim zaman
Anadolu'daki tarihimizden bahsediyorum- özgürlüğümüzü
kaybetmedik. Tarihin akışı, bizi, dünyanın
en güçlü ülkesi yaptığı
gibi, en güç dönemeçlere de getirdi; medeniyet
ve yaratıcılık oluşumları içinde
en üst noktalara ulaştırdığı
gibi, gerilere doğru da itti. Ancak, bugün, tarihin bir
başka noktasında, yeni bir bin yılın
eşiğinde, büyük bir geleceğe doğru
yürüdüğümüzü daha güçlü
biçimde hissedebiliyoruz. Türkiye, seçtiği
aydınlık yolda yürümeye devam etmelidir
ve edecektir. (DYP, ANAP, DSP sıralarından "Bravo"
sesleri, alkışlar)

Türkiye'nin, dışpolitika sahnesinde izleyegeldiği
hedefler, bu vizyonla uyumlu olmuştur. Bu hedefler, geleceğe
yönelik iyimserliğimizi pekiştirmiştir.

Soğuk savaş sonrasında, Amerika Birleşik
Devletleri ile aramızdaki ortak çıkar ve
eylem alanları daha da genişlemiş ve zenginleşmiştir.
Aramızdaki "güçlendirilmiş ortaklık"
ilişkisinden, her iki ülke de karşılıklı
yarar sağlamaktadır. Amerika Birleşik Devletleri
ile sağlam bir geçmişi olan işbirliğimizin,
güncel, konjonktürel gelişmelerden etkilenmemesi
önem taşımaktadır. Batı Avrupa'da
olduğu gibi, Amerika Birleşik Devletlerinde de zaman
zaman aleyhimize faaliyetler ve eğilimler ortaya çıkabilmektedir.
Ancak, bütün bunları kendi boyutları içinde
değerlendirmek ve Türkiye ile Amerika Birleşik
Devletleri arasındaki ortak çıkarları
güncel konuların üzerinde tutabilmek gerekir.
Dünyanın gündeminde önplanda yer alan ve
Türkiye'yi de etkileyen sorunların çözümünde
etkili bir taraf olan Amerika Birleşik Devletleri ile ilişkilerimiz
stratejik bir mahiyet taşımaktadır.

Sovyetler Birliğinin çöküşünden
sonra bağımsızlıklarını
kazanan Orta Asya cumhuriyetleri ve Azerbaycan'la ilişkilerimiz,
her geçen gün muhteva kazanmaya devam ederek, tabiî
mecrasında ilerleyegelmiştir. Aynı köklere,
hars ve değerlere sahip bu insanların bir araya gelmelerinden,
birbirlerini daha fazla tanımak ve birlikte olmak istemelerinden
tabiî bir şey düşünemiyorum. Kardeş
ülkelerle ilişkilerimizden kimse gocunmamalıdır.

Türkiye'nin tek arzusu, bu kardeş ulusların
bağımsızlık ve egemenliklerini koruyarak
gelişmelerini sürdürmeleri; sahip oldukları
büyük kaynakların da yardımıyla,
tam olarak kendi ayakları üzerinde durabilmeleridir.
Üçüncü ülkelerin ve bölgedeki
komşularımızın, bu bölgenin dünya
ekonomisine eklenme çabalarına katkıda bulunmalarını
teşvik ediyoruz.

Şu hususu bir kere daha vurgulamakta yarar görüyorum:
"Türk Dünyası" bir gerçektir.
(Alkışlar) 11 milyon kilometrekare üzerinde
yaşayan 200 milyona yakın bu insanların tarihlerini
yapan büyük şahsiyetler, düşünürler,
edebiyatçılar, şairler, mimarlar, filozoflar,
mutasavvıflar, din adamları, kültür adamları
hep ortak kişilerdir. Bu büyük varlığın
üyeleri, bir taraftan hukukî ve siyasî alanda
yeniden yapılanmalarını gerçekleştirip
millî devletlerini kurarken, diğer taraftan, ekonomilerini
yeni dünya şartlarına uygun hale getirmektedirler.
Sevinçle ve gururla ifade ediyorum, bu ülkeleri her
ziyaretimde daha büyük gelişmeler görüyorum.

Bölgenin iki güçlü ve köklü ülkesi
olan Türkiye ve Rusya'nın, bölgede istikrar ve
barışın sağlanması ve ortak refaha
ulaşılması bakımından ortaya
çıkan sorumlulukları birlikte üstlenmeleri
gerektiğine inanıyor ve Rusya ile olan ilişkilerimize
özel bir önem atfedilmesi kanaatimi tekrarlamak istiyorum.

Tarihi boyunca, ilk kez demokrasiyle yönetilme şansını
yakalayan Rusya'nın bu geçiş dönemindeki
sıkıntılarını anlayışla
karşılamaktayız. Rusya ile geliştirmekte
olduğumuz, sadece müteahhitlik alanında yılda
5 milyar dolara ulaşan, çok boyutlu ekonomik ve ticarî
ilişkilerin, bu ülkenin, özgürlüklerden
ve pazar ekonomisinin nimetlerinden en geniş şekilde
yararlanmasına, dünya ekonomisiyle bütünleşmesine
katkıda bulunacağına inanıyorum. Bu karşılıklı
işbirliği ve ortaklık anlayışının,
büyük önem verdiğimiz ikili siyasî ilişkilerimizin
iklimine de yapıcı etkilerinin olacağını
ümit ediyorum.

Rusya'nın, bugün karşılaştığı
sorunları, insanî değerlere ve uluslararası
hukuka saygı göstererek çözecek iradeye
ve sağduyuya sahip olduğu inancındayım.
Bu bağlamda, Çeçenistan'daki sorunların
da, her zaman savunageldiğimiz diyalog yoluyla ve uzlaşı
ruhuyla giderilme noktasına yaklaşmakta olduğunu
görmekten memnuniyet duyuyorum.

Kafkasya, Türkiye'yi Orta Asya'ya bağlayan kuşak
içinde büyük bir stratejik önem taşımaktadır.
Türkiye ise, Kafkas ülkeleri için dünyaya
-bu arada Batıya- açılan kapıdır.
Bölge ülkelerinin geniş insanî ve tabiî
kaynaklarıyla birlikte dünya ekonomisiyle bütünleşme
sürecinin tamamlanması, bu bölgenin bir an önce
barış ve huzura kavuşması ve bölge
halklarının birbirleriyle karşılıklı
işbirliğine girmeleriyle mümkün olacaktır.
Azerbaycan ile Ermenistan arasındaki ve Gürcistan'daki
ihtilaflara, bir an önce uluslararası hukuka dayalı
adil ve kalıcı çözümler bulunmasına,
bu bakımdan, büyük önem atfediyorum.

Tabiî ki, Azerbaycan toprakları işgal altında
kaldığı, milyonlarca "kaçkın"
bir kış mevsimini daha perişan şartlarda
evlerinin, yerlerinin dışında geçirmeye
devam ettiği sürece, şerefli, adil ve kalıcı
bir barışa varılamaz. Bölgede tüm
halkların ve liderlerin arzuladıkları ve
hak ettikleri refah ortamına, ancak cesur kararlar alınarak
ulaşılabilir. Tarih, bu kararları alabilen
liderlere en parlak sayfaları arasında yer verecektir.

Eski Yugoslavya'nın dağılması sonucunda
meydana gelen karmaşık sorunların Bosna-Hersek'te
çekilen büyük acılardan sonra, Dayton
Anlaşmasıyla hal yoluna girmesi, ülkemizi Avrupa'ya
bağlayan Balkan yarımadasında muhtevalı
bir işbirliğinin başlatılması için
gerekli şartları ortaya çıkarmaya başlamıştır.
Balkanların, bu süreç neticesinde, çağdaş
oluşumlar içinde yerini alacağına; bu
bölgede insanların, malların ve sermayenin
serbest dolaşımının er veya geç
sağlanacağına inanıyorum.

Bosna-Hersek'te, önemli bir döneme geçilmiş,
meşruiyet ve adaletin çizdiği yolda ilk adımlar
atılmıştır. Bosna-Hersek'in varlığını
sürdürme çabalarına katkıda bulunmaya
devam edeceğiz. Sadece Bosna-Hersek'in yeniden imarı
ve rehabilitasyonu çalışmalarında değil,
bölgenin siyasî dengeleri bakımından
elzem gördüğümüz Boşnak-Hırvat
Federasyonunun yaşatılmasında ve güçlendirilmesinde
de önemli bir rol üstlenmişizdir.

Türkiye, bölgesel işbirliğinin çok
yönlü yararlarına ve kalıcı barışın
ancak bütünleşmeye yönelmiş bir işbirliği
zemini üzerinde tesis edilebileceğine inandığı
için, Karadeniz Ekonomik İşbirliği ve
Ekonomik İşbirliği Örgütü gibi
iki önemli platformda lider bir rol oynamaktadır.
Karadeniz Ekonomik İşbirliği, bölgesel uzlaşı
ve istikrar yönünde siyasî etkilerini şimdiden
icra etmeye başlamıştır. İhtilaf
içinde olan ülkeler dahi bu platformda buluşabilmişlerdir.
Türkiye, İran ve Pakistan tarafından kurulup
Orta Asya cumhuriyetlerinin de katılmasıyla genişleyen
ECO, iki hafta evvel imzalanan yeni İzmir Anlaşmasıyla
çağdaş işbirliği yöntemlerinin
uygulanacağı ortak zemini kurmuştur.

İslam Konferansı Örgütü, İslam
dünyasıyla işbirliğimizde önemli bir
zemin teşkil etmektedir. Bu örgütün, siyasî,
ekonomik, sosyal ve kültürel tüm etkinliklerinde,
Türkiye, aktif bir rol oynayagelmiştir. Başkanı
olduğum Ekonomik ve Ticarî İşbirliği
Daimî Komitesi vasıtasıyla, İslam ülkeleriyle
birlikte kalkınma yolunda atabileceğimiz ortak adımların
saptanmasında yönlendirici bir etkimiz bulunmaktadır.

Yunanistan, başta Avrupa Birliği zemini olmak üzere,
birçok uluslararası platformda Türkiye'nin
önüne haksız ve mesnetsiz engeller çıkarmayı,
ülkemize karşı her türlü hasmane tavrı
sergilemeyi bir alışkanlık haline getirmiştir.
Oysa, biz, Yunanistan'la aramızdaki anlaşmazlıkların
hiçbir çözüm şeklini dışlamayan
siyasî, hukukî yollarla ve diyalog ve müzakere
yöntemleriyle çözüme kavuşturulmasını
istediğimizi defaatle vurguladık, bu yolda ne denli
ciddî, samimî ve hazır olduğumuzu dünyanın
gözleri önüne seren açılımlar
yaptık.

Kıbrıs'ta, Rum-Yunan tarafının güttüğü
tahrik politikası da yanlış ve çağdışı
bir yaklaşımdır. Kıbrıslı
kardeşlerimizin bu tahriklere kapılmamalarını
ve soğukkanlı bir tutum sergilemelerini takdirle karşılıyoruz.
Biz, Kuzey Kıbrıs Türk Cumhuriyetine sarsılmaz
desteğimizi ve Kıbrıs sorununa adil ve yaşayabilir
bir çözüm bulunması için yapmakta
olduğumuz katkıları, aynı şevk
ve azimle sürdürmeliyiz. (Alkışlar)

Komşumuz Suriye, Türkiye'ye yönelik düşmanlığına
yandaş sağlamak amacıyla diğer Arap ülkelerini
tahrik etmeye, zihinlerde yanlış imajlar yerleştirmeye
çalışıyor. Bu yaklaşımın
Suriye'ye bir fayda getirmeyeceğini bir kere daha hatırlatmak
istiyorum.

Bu çerçevede, bir hususa daha işaret etmekte
yarar görüyorum: Ortadoğu bölgesinde, su, kıymetli
bir kaynaktır. Türkiye, bilimsel çalışmalar
temelinde, gerçek ihtiyaçların tespit edilmesi
ve su israfının önlenmesi yolunda komşularına
teklif getirmiştir. Sınıraşan sular
konusunda, görüşülmesi gereken, budur. Türkiye'nin,
kimsenin bahçesini kurutmaya niyeti olmadığını
herkesin bilmesi lazımdır.

Güney komşumuz Irak'ın uluslararası camiayla
yeniden bütünleşmesini bekliyoruz. Biliyoruz ki,
bunun gerçekleştirilmesi, yaptırımlar
uygulanması nedeniyle beş yıldır çile
çeken Irak halkının yararına olduğu
kadar, tüm bölgenin de huzuruna hizmet edecektir. Irak'ın,
bu nedenle, Birleşmiş Milletler Güvenlik Konseyi
kararlarını uygulaması elzemdir.

Irak'ta geçen ay içinde vuku bulan gelişmeler,
beraberinde yeni dengeler getirmiştir. Ortaya çıkan
yeni şartların ışığında,
konuya sağduyu ve suhuletle ve uzun vadeli bir perspektifle
bakılması ve bölgeye kalıcı huzurun
yerleşmesi önemlidir. Gelişmeler neyi gösterirse
göstersin, Irak'ın egemenliğinin, toprak bütünlüğünün
ve siyasî birliğinin korunması şarttır.

Körfez krizi sonunda meydana gelen durum, Türkiye'ye
büyük zarar vermiştir. Ayrıca, Kuzey Irak,
bir "terör üssü" gibi kullanılmıştır.

Türkiye'nin güvenliğine yönelik olarak bu bölgeden
gelebilecek tehdide karşı hassasiyetimizi de korumaktayız.
Türkiye, sınırlarımızın
ötesinden gelebilecek terörist hareketlere karşı
kendini koruma ve bu amaçla gerekli tedbirleri alma hakkını
mahfuz tutar.

Ayrıca, Türkmen soydaşlarımızın
selametini de önplanda tutuyor ve gelişmeleri yakından
izliyoruz.

Türkiye, Ortadoğu barış sürecini desteklemiştir.

Türkiye, bölgenin en güçlü ve sorumluluk
içinde hareket eden ülkesi olarak, Ortadoğu'da
adil ve kalıcı bir barışın tesisi
için ele geçen altın fırsatın
kaybedilmesi sonucunu doğurabilecek gelişmeleri kaygıyla
izlemektedir.

İsrail'in, bir "tünel hadisesi" yaratarak,
âdeta bu süreci dinamitlemek istercesine hareket etmesi
çok yanlış ve gereksizdir. (Alkışlar)
Bu çeşit sorumsuzluklardan kaçınılmalıdır.

Sayın milletvekilleri, Habitat-II Konferansı, Birleşmiş
Milletlerin tertiplediği bir dizi konferansın bu asırdaki
sonuncusudur. Konusu "Dünyadaki şehirleşme
hareketi dolayısıyla bütün yerleşimleri,
köyleri, kasabaları, şehirleri yaşanabilir
bir hale getirme, herkese yeterli konut sağlanmasının
yollarını arama" idi.

Hebitat-ll Konferansının ev sahipliğini yapma
önerimiz, 1992 yılında Rio de Janeiro'da düzenlenen
Birleşmiş Milletler Çevre Konferansı
sırasında tarafımdan ortaya konmuş
ve kabul edilmişti. 3-14 Haziran tarihlerinde İstanbul'da
yapılan Habitat-ll İnsan Yerleşimleri Konferansına,
birçoğu cumhurbaşkanı, başbakan
ve bakan seviyesinde temsil edilen 171 ülke ve 20 bin kişi
katılmıştır. Oniki gün süren
bu konferansa, Türkiye, özenle hazırlanmıştır.
Türkiye için çok önemli bir sınav
olan bu konferans, başarıyla sonuçlanmıştır.

Sayın milletvekilleri, Meclisimizin yasama faaliyetleriyle
ilgili dört konu üzerinde durmak istiyorum.

Bunlardan birincisi: Türkiye Cumhuriyeti Anayasasının
başlangıç metni ve bazı maddeleri 23.7.1995
tarih ve 4121 sayılı Kanunla değiştirilmiştir.
Bu değişikliğe paralel olarak, başta dernekler,
sendikalar, devlet memurları, siyasî partiler, kooperatifler,
kamu kurumu niteliğindeki meslek kuruluşları
ile ilgili olanlar olmak üzere, çeşitli konulardaki
kanunlarda değişiklik yapmak ve uyum sağlamak lazımdır.
(DSP ve CHP sıralarından alkışlar)

İkincisi: Yargı sistemimizin işleyişini
çabuklaştırmak çok önemli bir
ihtiyaç haline gelmiştir. Bu, devletimizin temel
sorunlarından biridir.

Cumhuriyetin ilk dönemlerinde, Batı ülkelerinden
alınan yasalarımızın değişen
ve çeşitlenen şartlara ve sosyoekonomik yapıya
uygun hale getirilmesi gerekmektedir. Bu maksatla, onbeşe
yakın kanunda yeni düzenlemeler yapılması
zaruridir. Herhalde, Türkiye'de, adaletin daha çabuk
dağıtılması ihtiyacı ülkenin
her köşesinde duyulmuştur ve her kişisi
tarafından duyulmuştur.

Üçüncüsü: Başta trafik ve ihale
kanunlarıyla ilgili olanlar olmak üzere, yine devletimizin
işleyişini kolaylaştıracak bir seri tasarı,
hep, Meclisimizin, komisyonların gündeminde olmuştur.
Bu tasarıların, bir an önce, usulüne göre,
ele alınarak yasalaştırılması
lazımdır.

Dördüncüsü: Eğitim, sağlık
ve idarenin yeniden düzenlenmesine ilişkin reform tasarılarının
yasalaştırılmasında ülkemizin
büyük yararı vardır.

Sayın milletvekilleri, toplumumuz, hükümetlerimiz,
meclislerimiz, afetler karşısında fevkalade
hassas ve şefkatlidir. Geçen dört yıl
zarfında Erzincan'da, Dinar'da, son olarak Çorum
ve Amasya'da deprem; Senirkent ve İzmir'de sel afetleri
olmuştur. Bunun sonucu, 882 vatandaşımız
hayatını kaybetmiştir, onbinlerce vatandaşımız
evsiz, yersiz yurtsuz kalmıştır. Başta
Kızılayımız olmak üzere bütün
yardım kuruluşlarımız, halkımız,
basınımız, devletimizin bütün kuruluşları,
hükümetlerimiz ve Meclisimiz yaraları sarmada
çok çabuk hareket etmişlerdir; hiçbir
şey de esirgenmemiştir. Hepsine, hepinize teşekkür
ediyorum.

14 bin konut yapılmıştır. Yıkılan
işyerleri, okullar, hastaneler, kamu binaları yapılmıştır.

1 Ekim 1995 akşamı vuku bulan Dinar depreminde yıkılan
ve hasar gören evlerin yapılmasına süratle
girişilmiştir, inşa faaliyetleri devam etmektedir.
3 864 konut, 184 işyeri, 1 250 ahır, 28 Ekim 1996
tarihinde hak sahiplerine teslim edilecektir. Emeği geçen
herkese teşekkür ediyorum. (Alkışlar)

Çorum ve Amasya'da 14 Ağustos 1996 tarihinde meydana
gelen depremde, köylerimizde 1 430 konutun yapılması
ihtiyacı ortaya çıkmıştır
ve bunların yapılmasına da başlanmıştır.
Yıl sonuna kadar bunların bitirilip hak sahiplerine
teslim edilmesi lazımdır. Vatandaşlarımızın
kışı çadırda geçirmemeleri
için azamî gayret sarf edilmektedir.

Sayın milletvekilleri, trafik kazalarındaki kayıplarımız,
doğal afetlerdekinin çok üzerine çıkmıştır.
1995 yılı içerisinde 247 491'i şehir
içinde, 37 195'i şehir dışında
olmak üzere, 284 686 kaza olmuş, 6 004 vatandaşımız
hayatını yitirmiş, 114 319 vatandaşımız
yaralanmış ve trilyonlarca liralık mal kaybı
vuku bulmuştur.

Yalnız 1996'nın ağustos ayında 810 kişi
hayatını kaybetmiştir. Bu, Erzincan depreminde
hayatını kaybeden vatandaşlarımızın
sayısından fazladır; yani, sadece ağustos
ayında trafik kazalarında kaybolan can, Erzincan
zelzelesindekinden fazladır. Demek ki, trafik kazalarının
can kaybı bakımından boyutu, her ay bir Erzincan
depremi demektir.

Günde, ortalama 300 kaza meydana gelmekte; 250 kişi
yaralanmakta, 20 kişi hayatını kaybetmektedir.
Avrupa ülkeleriyle mukayase edildiğinde, 4 ilâ
7 kat daha fazla ölümle karşılaşmaktayız;
dünya istatistiklerinin ön sıralarında
yer almaktayız. Keşke, başka şeylerde
yer alsak...

Trafik kazalarının ulaştığı
boyut, vahim ve düşündürücüdür.
Toplumumuzun, Meclisimizin, devletimizin, bu husustaki gayretlerini
çok daha fazla artırması gerekiyor. Onun
için, evvela, Meclisimizin, şu Trafik Kanununda değişiklik
öngören tasarıyı kanunlaştırması
lazım.

Sayın milletvekilleri, Türkiye Cumhuriyeti Devletinin
ülkesi ve milletiyle bölünmez bütünlüğünü,
birlik ve beraberliğini, Anayasayla belirtilen demokratik
parlamenter düzeni ve temel hak ve özgürlükleri
ortadan kaldırmayı amaçlayan ve bazı
dış güçlerin destek ve himayesini de
gören Doğu ve Güneydoğu Anadolu'daki, zaman
zaman da, bazı büyük şehirlerimizdeki bölücü
terörist faliyetler, ülkemizin maruz bulunduğu iç
sorunlar arasında yine en yüksek öncelik atfedilen
bir konu olmaya devam ediyor.

Türkiye'de bölücü terör faaliyetlerinin
yeniden başladığı 15 Ağustos 1984
tarihinden 1 Eylül 1996 tarihine kadar olan devrede, güvenlik
güçlerimiz, 3 925 şehit, 7 729 yaralı
vermiştir; sivil halkın uğradığı
tecavüzler sonucu 3 830 vatandaşımız
şehit olmuş, 4 300 vatandaşımız
yaralanmıştır. Teröristlere verdirilen
toplam zayiat ise 16 372'dir; bunların 12 062'si ölü,
348'i yaralı, 2 474'ü sağ ele geçirilmiş,
1 488'i de teslim olmuştur.

Bölücü terör örgütünün
ilk ve acil hedefinin Türkiye'nin parçalanması
olduğu açık bir şekilde ortadadır.
Türkiye'de yapmakta olduğumuz mücadele, topraklarımızın,
sınırlarımızın ve insanlarımızın
meşru mücadelesidir. Bölücü terör
faaliyetlerine karşı devlete ve devletin güçlerine
ve demokrasiye hep beraber sahip çıkılarak
ve Türkiye Büyük Millet Meclisinin verdiği
yetkilere dayanılarak sürdürülen topyekün
ve kesintisiz mücadelede varılan noktada devlet tarafından
kat edilmiş bulunan mesafe, şimdiye kadar varılan
en iyi seviyededir. Devlet, ülkenin her köşesinde,
her karış toprağında mevcuttur, ülkemize
ve milletimize yönelmiş bu kanlı saldırıları
durduracak güçte ve kararlılıktadır.
İnisiyatifin güvenlik güçlerimizde bulunduğu,
ülkenin her köşesinde devlet hâkimiyetinin
açık biçimde tesis edilmiş olduğu
gözlenmektedir.

Terörün, demokratik rejim içinde kalınarak,
insan hakları ve hukukun üstünlüğü
ilkeleri çerçevesinde, ülke gündeminde
birinci planda yer almaktan çıkarılması
hedefine en kısa zamanda erişilmesi şarttır.
Bunda hiç tereddüte mahal yoktur. Bu, aynı
zamanda güçlü ve istikrarlı bir Türkiye'nin,
uluslararası ortamda kendine saygın bir yer bulması
ve çağdaşlaşma hedefine doğru hızla
ilerleyebilmesi açısından da şarttır.

Terörle devlete karşı hiçbir netice alınması
mümkün değildir. Terörün şimdiye
kadar ortadan kaldırılamaması Türkiye
Cumhuriyeti Devletinin zaafı değildir. Teröre
karşı yürütülen mücadelenin zaman
almasının temelinde demokrasiye ve hukukun üstünlüğüne
bağlılık yatmaktadır. Müteaddit
teşebbüs ve gayretlere rağmen, teröre sağlanan
dış yardım ve desteğin sürdürüldüğünü
üzüntüyle görüyoruz. Teröre dış
destek ilişkisinin kesilmesi için başvurulmak
zorunda kalınan operasyonlar, Türkiye'nin teröre
karşı mücadelesinin uluslararası hukuka
uygun, meşru hakları ve hayatî çıkarları
kapsamına girmektedir.

Türkiye'nin terörle mücadelesine ilişkin
olarak insan hakları ve demokratikleşme konularında
yöneltilen tenkitler, bir ölçüde bu mücadelenin
mahiyetinin yanlış anlaşılmasından
kaynaklanmaktadır. Devlete yönelen saldırıların
amacının insan hakları olmadığı
-yani, böylece, kimsenin hakkının arandığının,
korunduğunun söz konusu olmadığı- ayrıca,
demokrasinin, bir ülkenin ve halkının bölünmesinin
gerekçesi olamayacağı hususlarında ilgili
dış çevrelerin aydınlatılmasına
ısrarla devam edilmektedir.

Olağanüstü hal durumunun kademeli olarak kaldırılması
halinde ihtiyaç duyulacak yasal ve idarî düzenlemeler
konusunda, Yüce Meclisimizin, başta 5442 sayılı
İl İdaresi Kanunu olmak üzere çeşitli
mevzuatta gerçekleştirmiş bulunduğu başarılı
çalışma, şüphesiz, terörle
mücadeleye yapacağı olumlu katkılar itibariyle
takdire layık bir gelişmedir.

Bu münasebetle, huzurunuzda Türk Silahlı Kuvvetlerine,
diğer güvenlik güçlerine, ülkemizin
sınırlarını gece gündüz
bekleyen bu kahramanlara, Türk Milletinin hislerine tercüman
olarak teşekkür ediyor, şehitlerimizi rahmet,
gazilerimizi minnetle anıyorum. (Alkışlar)

Bu mücadele, terör sona erinceye kadar, hiç gevşemeden
devam etmelidir.

Yüce Meclise, bu ülkenin kahraman askerlerine ve güvenlik
güçlerine verdiği destekten dolayı şükranlarımı
sunuyorum.

Türkiye'nin, içinde yer aldığı bölgedeki
belirsizlik, istikrarsızlık ve risklerle dolu ortam
içinde daima caydırıcı ve güçlü
silahlı kuvvetlere sahip olması, millî güvenlik
gereklerinin icabıdır.

Güçlü bir demokrasi, güçlü bir
ekonomi ve güçlü bir savunma şeklinde ifade
ettiğimiz altın üçgen, Türkiye'nin
millî güvenliğinin en veciz tanımıdır.

Savunma siyasetimizin dayandığı temel düşünce,
dünyadaki siyasî, askerî ve ekonomik gelişmeler
karşısında, Silahlı Kuvvetlerimizi,
diğer millî güç unsarlarıyla birlikte,
yurdu dış ve iç tehditlere karşı
emniyetle savunacak ve millî çıkarlarımızı
koruyacak modern güç ve kudrette idame ettirmektir.

Millî güvenliğimiz açısından
hiçbir şey, ülke silahlı kuvvetlerinin
güçlü durumda tutulmasından daha önemli
değildir. Silahlı Kuvvetlerimiz, ülke tarihindeki
en güçlü konumuna ulaşmıştır.

Türkiye, dünyanın en iyi eğitilmiş,
en disiplinli, en iyi teçhiz edilmiş birkaç
silahlı kuvvetlerinden birine sahiptir. Milletinin hizmetinde
ve onun gözbebeğidir. Türkiye kadar, milletiyle
silahlı kuvvetlerinin özdeşleştiği
başka bir ülkenin örnek olarak gösterilmesi
mümkün değildir.

Güçlü ve caydırıcı Silahlı
Kuvvetlerimizin, en önemli desteği, kapsamlı ve
modern nitelikteki ulusal savunma sanayimizin altyapısından
geçer. Bugün, Türk savunma sanayii, Türk
Silahlı Kuvvetlerinin uçak, gemi ve pek çok
araç ve gerecini yapabilen modern bir altyapıya
kavuşmuş durumdadır ve bu devam ettirilmelidir.

Değerli milletvekilleri, eğitim, Türkiye gündeminin
başında bulunuyor; aslına bakarsanız,
her ülkenin gündeminin başında bulunuyor.
Cumhuriyetin, en başarılı hizmetlerinden biridir
eğitim.

Ülkemizde, 1923'te 4 894 ilkokul varken, bu sayısı
10 kat artarak 48 bine yükselmiştir. 72 ortaokul varken,
bu sayı 131 kat artarak 9 489'a yükselmiştir.
23 lise varken, bu sayı 106 kat artarak 2 432'ye yükselmiştir.
64 meslek okulu ve 10 meslek yüksekokulu varken, bu, 45 kat
artarak 2 905'e yükselmiştir ve 1923'te Türkiye'nin
üniversitesi yok, bir darülfünun vardı ve
1932'deki bir darülfünun üniversiteye çevrilmiş;
bugün, Türkiye'nin 60 tane üniversitesi vardır.

1923'teki okullarımızdaki öğrenci sayısı
250 bin civarındayken bugün 15 milyona, öğretmen
sayısı 15 bin civarındayken 550 bine ulaşmıştır.

Eğitimde sağlanan sayısal gelişmelere rağmen,
Türkiye'de, tüm kademelerde eğitime ayrılan
kaynakların yetersizliği gelişmeleri sınırlandırmaktadır.
Binaenaleyh, eğitimimizin önemli sorunları vardır.
Okullaşma oranları bakımından da önemli
sorunları vardır. Aslında, ilkokulda yüzde
100'e varmışız, ortaokulda yüzde 67 civarındayız,
meslekî teknik liseleri kaplayan ortaöğretimde
yüzde 53 civarındayız, örgün eğitimde
yüzde 13 ve yaygın eğitimde yüzde 13 olmak
üzere -eğer, ikisi toplanabilirse- yükseköğretimde
yüzde 27'e varmışızdır. Yalnız,
bunun ikisini toplamakta, o kadar cesaret göremiyorum. İlkokula
giden 100 çocuktan 9'u üniversite bitirebilmektedir
Türkiye'de. İlk ve ortaöğretimde derslik
başına öğrenci standardı dünyada
25'tir; ülkemizde bu 51'dir, büyük şehirlerimizde
70-80 kişinin okuduğu okullar vardır.

15 inci Millî Eğitim Şûramız, bütün
sorunları tartışmıştır.
Şûrada varılan kararlar istikametinde, eğitimimizde
tepeden tırnağa bir reform ihtiyacı vardır.
(Alkışlar)

Değerli milletvekilleri, devletimizin elindeki projelerin,
bana göre en önemlilerinden birisi üniversite projesidir.
Üniversite projesi, sadece, üniversite okuma yaşına
gelmiş çocuklarımızın sayısını,
okuyan çocuklarımızın sayısını
artırma olayı değildir. Yüce Meclisimizce
kabul edilmiş kanunlara göre üniversiteler kurulmuştur.
Bunların bir kısmı kuruluş safhasında,
bir kısmı yerleşik üniversitelerdir.
Bunlara ilaveten, Kazakistan'da, yine Yüce Meclisimizin kararıyla
kurulmuş olan Hoca Ahmed Yesevî Uluslararası
Kazak-Türk Üniversitesi, Kırgızistan'da
Kırgız-Türk Manas Üniversitesi, Kıbrıs'taki
üniversiteler ve Moldavya'da, Gagavuzya'da Komrat Üniversitesi
de Türkiye'nin nezaretindedir.

Üniversite ve yüksekokul eğitim ve öğretimini
büyük şehirlerin tekelinden çıkarıp,
ülkenin çeşitli köşelerine yaymak
hedeftir. Sanıyorum ki, ülkenin çeşitli
köşelerinde üniversite, ülkenin çeşitli
köşelerine bir kimlik vermekte ve ülkenin her
köşesindeki morali yükseltmekte ve ülkenin
bir kısım yerleri küçük şehirler
vesaire namı altında sanki ikinci sınıfmış
gibi bir durumdan kurtulmakta, kendilerini kurtarmaktadır.
Onun içindir ki, üniversite projesi sadece bir eğitim
projesi değil, aynı zamanda bir millî dayanışma
projesidir. Eğitim ve öğretime ilâveten, kültürü,
sanatı, sporu da bu üniversitelerle ülkenin her
köşesine götürüyoruz, götürmemiz
de lazım.

Üniversite hastanelerinin, Türkiye'nin çeşitli
köşelerinde yapmış olduğu hizmeti
öve öve bitirmek mümkün değildir; yani,
birçok noksanlarına rağmen. Bugün Trabzon'da,
bugün Samsun'da, bugün Sıvas'ta, bugün Diyarbakır'da,
bugün Malatya'da, bugün Çukurova'da, Adana'da,
bugün Antalya'da, bugün Konya'da, bugün Kayseri'de
ve bugün Bursa'da -büyükşehirlerin dışında
söylüyorum- kurulmuş bulunan hastanelerimiz çok
büyük bir yükü almaktadır ve bugün
Edirne'de veya bugün Erzurum'da 11 milyon vatandaşımıza
muhataptır Erzurum hastanesi. Binaenaleyh, bu suretle de
ülkenin bir köşesindeki vatandaşlar bin
kilometreye, 2 bin kilometreye gelip dertlerine deva almaktan,
deva aramaktan kurtulmaktadırlar.

70'li yıllarda başladığımız
üniversitelerin geldiği aşama, ümit ve cesaret
vericidir. Gerçekten, bir Uludağ Üniversitesi,
bugün, çok övündüğümüz
40 ıncı senesini doldurmuş üniversitelerimizle
neredeyse boy ölçüşecek duruma gelmiştir
20 sene içerisinde; bir 19 Mayıs Üniversitesi
aynı şeydir, bir Çukurova Üniversitesi
aynı şeydir. Görülüyor ki, biz, bunu
yapabileceğiz. Öyleyse, bütün bunları,
hem Yüce Meclisin nazarı dikkatine getiriyorum hem
talebim var: Bu zamana kadar, Yüce Meclisimiz, üniversiteler
meselesinde çok cömert olmuştur, hemen hemen
istenen her şeyi vermiştir; ama, ülkenin imkânları
mahdut, bunu biliyoruz; fakat, bu mahdut imkânlar içerisinde,
üniversite projesini gönlünüzde yaşatmanızı,
bu ülkenin gençleri bakımından, bu ülkenin
bütün halkı bakımından, sizlerden,
özellikle rica ediyorum.

Eğitim... Nedir eğitimdeki sıkıntılar:
15 milyon çocuğu okutur hale gelmişiz, sayı
iyi; ama, eğitimin niteliğine inme zamanı gelmiştir.
Eğitimin niteliğinde çok kompleks şeyler
var. Yepyeni bir dünya görüşü ve yeni
bir çağ geliyor; bu "bilgi çağı"
denilen çağ, bu büyülü bir çağ.
Henüz, biz, bunun farkında değiliz. Yalnız,
bu geliyor ve Türkiye'de, bilhassa genç nesiller arasında,
bilim adamları arasında bu çağın
kavrandığını görmekten fevkalade
mutluyum. Eğitim olayındaki komplekslik, tabiî
ki işin zorluğundan geliyor. Nüfusu yüzde
3 artan bir ülkede, öyle 1 milyon 200 bin çocuk
her sene kapıyı çalarsa, bunun kolay olmadığını
biliyoruz; ama, Türkiye Cumhuriyeti Devleti ve Türk
Halkı, ülkenin her köşesinde, her çocuğunun
okumasına imkânlar aramak için uğraşıyor
ve eğitime ayırdığımız kaynaklar,
millî savunmaya ayırdığımız
kaynaklardan daha çoktur. Bunlar, çok güzel;
ama, bunlar yetmiyor. Neden yetmiyor; gayri safî millî
hâsılanın yüzde 3 ilâ 4'ü
arasındaki bir payı, toplum olarak, devlet olarak
eğitime ayırıyoruz. Gelişmiş, kalkınmış,
eğitim meselesini hemen hemen tümüyle çözmüş
Batı ülkelerinde bile, bu, yüzde 6'dan aşağı
değil; onun içindir ki, kaynak arıyoruz. Tabiî,
kaynak arıyoruz derken, eğitime, birinci derecede kaynak
arıyoruz; çünkü, buraya ayıracağımız
kaynaklar Türkiye'nin geleceği demektir.

Hoş, Türkiye'nin sorunları içerisinde
birbirinden daha az faydalı olan iş yok; ama, marifet
odur ki, bu zamana kadar yapageldiğimizin şimdiki ağırlığıyla,
daha iyisini yapmaya gayret sarf etmeliyiz. Bu hususta çağrılarda
bulundum ve ülkemin her çocuğunun, her köşesinin
eğitim nimetinden yararlanmasını, her kademede
yararlanmasını istedim ve vatandaşlarımdan
katkıda bulunmalarını istedim. Gerçekten,
çığ gibi, vatandaşlarımız
eğitimde katkıda bulunmaya koştular; hepsine
minnettarım. Huzurunuzda, çocuklarımız
adına, halkımız adına minnetlerimi,
devletimiz adına minnetlerimi ve şükranlarımı
sunuyorum. Ülkenin her köşesinde, vatandaşlarımız
-orta halli vatandaşlarımız, öyle uzun
boylu zengin falan değil- eğitime katkıda bulunmak
için koşuyor. Bu, Türk Milletinin âlicenaplığının
çok güzel bir göstergesidir.

Türkiye'nin gündemindeki ikinci devlet sorunu sağlık
hizmetleridir. Devlet, herkese sağlık hizmeti sağlasın
demiyorum. Devlet, herkese eğitim hizmeti sağlanmasından
emin olsun, devlet herkese sağlık hizmeti sağlanmasından
emin olsun; yani, mutlaka devletin yapması şart değil;
ama, birileri yapmıyorsa devlet yapsın. Hâlâ,
ölçülere baktığımız
zaman, gerek yatak meselesinde gerek hekim meselesinde üçte
bir civarındayız; yani, kalkınmış
ülkelerin üçte biri noktasındayız.

Ayrıca, gelişmişliğin ölçülerinden
biri olan mortalite, yani, çocuk ölümleri, Türkiye'de
hâlâ binde 44 civarındadır. Binaenaleyh,
bu, gerçekten üzücü bir olaydır.
Türkiye'yi, kalkınmışlıkta, adam
başına gelir seviyesi vesaire bakımından
öne çıkarsak bile, bu rakamları muhafaza
ettiğimiz zaman, bu, sosyal gelişmişlik endeksi
denilen bir endeks var, o endekste Türkiye'yi gerilere itiyor.
Onun için, çocuklar dünyanın gündemine
gelmiştir, çocuklar ana rahmindeyken dünyanın
gündemine gelmiştir. Binaenaleyh, uygar ülkelerin
hepsinin çocuklara verdiği önem... Türkiye,
bunun gerisinde değil.

Bu itibarla, nedir sağlık hizmetlerindeki sıkıntımız
dersek, 65 bin hekimi var Türkiye'nin, 25 tane fakültesi
hekim yetiştiriyor, 80-85 bin hemşiresi var; bunlar
katlanacak. Senede 5 bin hekim yetişmektedir. 5 bin kişiye
bir hekim düşen yerlerimiz var hâlâ; 300-400
kişiye bir hekim düşmesi lazım gelirken...
Çok gayret sarf edilmiştir ve ülkenin her köşesine
pek çok hizmet götürülmüştür.
Hiç bunları küçümsemeyelim. Benim
söylemek istediğim şey, dahasıdır...
Dahası, dahası lazım ve sağlıktaki
durumumuz şu: Kalkınmış memleketler,
gayri safî millî hâsılalarından
yüzde 9 sarf ediyorlar sağlık hizmetlerine; bizimki,
henüz yüzde 3 ilâ 4 arasındadır.
Binaenaleyh, sağlık hizmetlerine daha çok pay
ayırmamız lazım, toplum olarak ayırmamız
lazım. Burada da, yine, hastaneler kurmak, özel teşebbüsler
kurmak gibi gayretleri, devletimiz destekleyegelmiştir,
desteklemeye devam etmelidir.

Bir olayın üzerinde özellikle durmak istiyorum:
Nüfusunun yüzde 30'u, 40'ı -değişik
rakamlar, değişik rivayetler- sosyal güvenlik şemsiyesinden
mahrum bir Türkiye'de ve alt gelir gruplarında, yani,
gelir seviyesi 500 dolar ve onun altında bulunan gruplarda,
bu kadar çok işsizi bulunan bir ülkede, kişi,
hasta olursa ne yapacak; kişi hastane kapısına
gidecek. "Paran yok, git" derlerse ne yapacak?.. İşte,
böyle bir şey zulümdür ve onun içindir
ki, Yeşil Kart dediğimiz olay, 5 milyon insana paran
var mı yok mu diye sorulmasını gerektirmemiş
ve çok iyi uygulanmış gelmiştir. Bu
uygulamaya, bir sigorta getirilinceye kadar devam edilmesi şarttır.

Yine, sağlık hizmetlerine vatandaşlarımız
çok büyük rağbette bulunuyorlar. Huzurunuzda,
özellikle, kanser, AIDS ve Hepatit-B ile çok uyanık
bir biçimde mücadele edilmesi gereğinin altını
çizmek istiyorum.

Çevre sorunları, bir süredir, dünyanın
çok önemli sorunu haline gelmiştir ve yaşamsal
boyut kazanmıştır. Çevre sorunları,
bizim ülkemizde, denizlerimiz kirlenerek, havamız
kirlenerek, suyumuz kirlenerek bizi tazyik etmektedir ve çevre
sorunları, yine, devletin ilgilenmesi lazım gelen,
vatandaşla beraber elele vererek devletin ilgilenmesi lazım
gelen sorunların içine girmiştir.

Bu arada, erozyon üzerinde hassasiyetle durmak istiyorum.
Çünkü, ormanlar yanıp gidiyorsa, topraklar
akıp gidiyorsa, insanlar yolda trafik kazasından
ölüp gidiyorsa, bu afetleri, ancak bizim göğüslememiz
gerekecektir.

Türkiye'nin çok önemli bir sorunu üzerinde
yine size içimi açmak istiyorum. Bu sorun köy
ve köylü sorunudur. Köy ve köylü sorunu
denildiği zaman, bu, ekonomide tarım sektörü
değildir. Böyle bazen konuşuruz, bir manada öyledir,
bir manada öyle değildir; ama, içiçedir.
Keşke, bir gün gelse de bizim ülkemizde de tarımda
yaşayan insanlar ekonominin tarım sektörü
olsa. Türkiye'de köy ve köylü sorunu bir insanlık
sorunudur. Cumhuriyetin ilk yıllarında nüfusunun
yüzde 80'inin geçimini tarımdan sağladığı
bir Türkiye. 35 500 köy, 43 800 köyaltı
mezra vesaire, 79 bin civarında kırsal yerleşim;
dünyadan habersiz ve dünya nimetlerinin tümünden
mahrum. Bu bir kötüleme falan değil; tespit bu.
Yalnız, bu bir dünya.

Cumhuriyet, bu kırsal yerleşim yerlerinin yüzde
89'una yol, yüzde 97'sine elektrik, hemen hemen yüzde
100'üne okul, muhtarlık bulunan yerlerin tümüne
de telefon götürmüştür. 73 senelik cumhuriyetin
eseridir. Sanıyorum ki bu bir destandır.

Kırsal alanların tüme yakınına
da sağlıklı, yeterli içme suyu temin
edilmiştir; ama, hâlâ bugün, sağlıklı
içecek suyu olmayan köylerimiz vardır. Bir
seferberlikle, bunun sona erdirilmesine gayret sarf edilmektedir.
Yalnız, bunlar çok zor ve çok pahalı
yerlerdir; ama, ne olursa olsun bu ülkede, artık,
içme suyu olmayan köyden bahsedilmemesi için
sarf edilen gayretler seferberlik derecesinde iyi yürütülüyor;
onu tebrik ediyorum, takdir ediyorum.

Sağlık ocağı, sağlıkevi ülkenin
her köşesine götürüldü.

Türkiye'nin 85 milyon dekar sulanabilir toprağı
var. Bunun yarısı, köylü sulamaları,
devlet sulamaları olarak sulanabilir hale geldi. Bu, güzel
bir tablodur ve bana göre, bu, bir devrimdir.

Bu sebeple, Türk köylüsü, cumhuriyete ve demokrasiye,
bu işe emeği geçen herkese minnettardır.
Bunu, Türk köylüsü adına söylemek
bana düşüyor. Bu çok parlak bir olay.

Bu sorunun bir başka veçhesini, sizlerin, kamuoyunun
ve devletimin önüne koyuyorum.

Türkiye'de çalışan nüfusun halen
yüzde 45'i geçimini tarımdan temin etmektedir.
Bu, takriben 30 milyon nüfusa tekabül etmektedir. Buna
karşılık, bu nüfusun gayri safî
millî hâsıladan aldığı pay
yüzde 15'tir; yani, nüfusun yüzde 50'si, yarısı,
gayri safî hâsılanın yüzde 15'ini
alıyor. Bu, Türkiye'deki gelir dağılımı
çıkmazındaki en önemli faktördür.

Satın alma gücü düşük milyonların
refaha ve sosyal güvenliğe kavuşması, Türkiye
gündeminin en önemli sorunlarından biridir. Yalnız
hiç kimse sanmasın, akşamdan sabaha olabilecek
bir iş değildir. Ben, sadece dikkatinize getiriyorum.
Bu kadar gayretlere rağmen buraya kadar gelinebilmiştir.

Bu transformasyon işi fevkalade zor bir iştir; yani,
agrariyen bir toplumdan, bir tarım toplumundan, bir şehirli
toplumuna, şehirleşme toplumuna, sanayi toplumuna
geçmek fevkalade güç.

Dünyanın gelişmiş ülkelerinde tarımla
uğraşan nüfus yüzde 10'un altındadır.
Birleşik Amerika Devletlerinde yüzde 3 -hadi diyelim
ki, o, çok ileri ve ekstrem- dahil olmaya çalıştığımız
Avrupa Birliğinde yüzde 7,5-8'dir. Geri kalan kesim sanayi
ve hizmetlerde çalışmaktadır. Türkiye,
tarımda çalışan nüfusunun yüzdesini
45'lerden 30'lara, 20'lere, nihayet 10'lar düzeyine indirmedikçe
bu soruna çare bulmuş olmayız. Önünüze
koyduğum sorun bu.

Çare söyle diyeceksiniz. Sanıyorum ki çare
vardır; ama, çare, devamlı bir çaredir.
Bu zamana kadar yaptığımız şeyleri
ısrarla yapmaya devam edeceğiz, ıslah etmeye
devam edeceğiz, çoğaltmaya devam edeceğiz.

Bunun yolu sanayileşmeden ve hizmetlerden geçecek;
yani, bu nüfusu sanayileşmeye, hizmetlere aktaracağız.
Başka çaresi yoktur; çünkü, sanayileşme
ve hizmetlerde çalışan bir kişi, tarımda
çalışan bir kişiden 7 misli daha fazla
kazanç sağlıyor. İşte, fukaralık
olayı budur.

Tarımda üretimi artırmak, verimliliği artırmak,
Türk köylüsünün ve çiftçisinin
alınteri, elemeği ve göznurunun karşılığını
vermek ve çeşitli şekillerde topraktaki milyonlara
yardımcı olmaya devam etmek gerekir. Yine, memnuniyetle
ifade edeyim ki, gelmiş geçmiş hükümetler,
bu hususta fevkalade titiz olmuş ve Türk köylüsünün
elemeği ve alınterinin karşılığını
vermekte birbirleriyle yarışmışlardır.

Türkiye, tarımda modernizasyona çok önem
vermiştir; bugün, 800 bine yakın traktörü
vardır. Yalnız, köylünün satınalma
gücü azalır, traktör alamazsa, bu traktör
parkı erir. Bunun, her sene yüzde 10'unun değişmesi
lazım; bu da 80 bin traktör eder. Memnuniyetle görüyorum
ki, 20 binlere kadar inmiş olan köylünün
traktör satın alma gücü, halen 39 - 40 bine
çıkmıştır.

Gübre tüketimi üzerinde -dikkat çekiyorum-
son on yıldan beri, devlet, büyük sübvansiyonlar
yapmış olmasına rağmen, gübre tüketiminde
uzunboylu bir değişme yok. İşte, bu sebepledir
ki, Türkiye'de, verimler çok düşük;
yani, hem toprakta yaşayan nüfus çok hem verimler
çok düşük. Buğday verimi, ortalama
190 - 200 kilogram, Avrupa'da 400 - 500 kilogram. 80 - 90 kilogramdan
buraya geldik, bu doğru; ama, düşünün,
eğer biz bu verimi 2 misline çıkarabilsek, bugün,
20 milyon ton olan buğday üretimimiz, 40 milyon tona
çıkar.

Sanıyorum ki, hayvancılık meselesi, hepinizin
içini yakan bir olaydır. Çok gerilere gittik.

Halen, Türkiye, bu sene, 3 milyar dolarlık tarım
ürünü satın aldı dışarıdan;
yani, dünyada kendine yeten 7 ülkeden biriyiz diye övünürken,
3 milyar dolarlık tarım ürünü satın
alır hale geldik. Türkiye şeker alıyor;
halbuki, Doğu Anadolunun, Orta Anadolunun ovalarında
yüzde 16 ilâ yüzde 19 polarlı pancar yetişiyor;
yani, Türkiye şeker almamalı dışarıdan.
Türkiye, nebati yağ alıyor dışarıdan;
bence, bu da lüzumsuz. Türkiye hayvan ürünleri
alıyor 1 milyar dolarlık. Binaenaleyh, burada Türkiye'nin
çok önemli bir sorunu yatıyor.

Orman yangınlarını fevkalade ciddiye alıyorum.
Senede yüzbin dekar ormanımız yanıyor.
Halkımızın çok büyük gayreti
var orman yangınlarının önlenmesi ve
yeşil kuşaklar meydana getirilmesi için. Bir
milyon dekar dikiyoruz, yüzbin dekar yanıyor. Herhalde,
orman yangınları hususunda tecrübe edindik,
bu tecrübeleri iyi kullanmalıyız.

Avrupa Birliğine gidiyoruz... Avrupa Birliğine giderken,
tarım alanında da fevkalade önemli birtakım
tedbirler almamız gerekiyor, örgütlenme bakımından.

Türkiye'nin her meselesini burada anlatacak vakit yok; ama,
bir iki meselesine daha dokunmak istiyorum. Bütün bunların,
sayıp geldiğim sorunların bir kısmının
çaresi sanayileşmedir. Sanayileşme gayretleri
Türkiye'de fevkalade iyi gelişiyor ve Türkiye,
bir sanayi toplumunun farkına varmıştır.
Devlet, sanayi ve ticaretin içerisinden tümüyle
çıkmalıdır ve devlet, vatandaşına,
eşit şartlar içerisinde bir ortam yaratmalıdır.
Devlet, altyapıyı eksiksiz meydana getirmelidir.
Elektriksiz, telekomünikasyonsuz, yolsuz, havameydansız,
limansız bir Türkiye olmaz. Sözümü
tashih edeyim, bunların hepsi var Türkiye'de; fakat,
büyüyen Türkiye bunları küçülttü.
Türkiye bunların hepsini yaptı, hem de çok
iyi yaptı; fakat, bu defa, bunların yeniden yapılması,
yeniden genişletilmesi lazım; hele Türkiye,
Türk sanayii, elektriksiz, kalitesi iyi elektriksiz kalmamalı.
Onun için, devletin sarf ettiği büyük gayretler
var. Her imkândan yararlanmalı.

Size sevinçle şunu ifade edeyim: Nasıl ki,
Türkiye'de kültür ve eğitim merkezlerini Türkiye'nin
çeşitli yerlerine yaymaya çalışıyoruz,
sanayi merkezleri, sanayi mihrakları da çok iyi
bir yayılmanın içerisinde. Bugün, bir
Gaziantep Organize Sanayi Bölgesi, bir fabrika 5 milyar dolar
ihracat kazancı ve 100 bin kişiyi istihdam etme hedefiyle,
hedefin yarısında neredeyse. Yanında Kahramanmaraş,
yanında Adana Organize Sanayi Bölgeleri, Malatya Organize
Sanayi Bölgesi, Kayseri Organize Sanayi Bölgesi. Kayseri
Organize Sanayi Bölgesinde hiç kimsenin bilmediği
fabrikalar var. Almanya "her on evden birinde benim eşyam
kullanılıyor" iddiası içerisinde.
Bursa Sanayi Bölgesi, içine sığmaz hale
gelmiş; bir de yanında resmî olmayan sanayi
bölgesi kurulmuştur ki, resmî olmayanı
resmisinden daha büyük ve Bilecik'te, Bozüyük'te
dünyanın en büyük tesisleri kurulabilmiştir.
Eskişehir Sanayi Bölgesi fevkalade güzel bir olaydır.
Evvelki gün gittiğim Çorum Sanayi Bölgesi
ise, gerçekten çok güzel bir gayreti göstermektedir.
Manisa Sanayi Bölgesi, yine, bunlara ilave edilmelidir; yani,
Türkiye'nin her tarafında; eğer, Türk müteşebbisi
-ki, sınırlarına sığmıyor,
bu sınırların dışına
taşmıştır- iyi destek görürse,
daha doğrusu istikrar bulursa, istikrar görürse,
Türkiye'yi çok ileriye götürecek ve bugünkü
25 milyar dolar ihracatın yüzde 90'ı zaten
sanayi mamulü... Bunu katlamak hiç sorun değil.
Binaenaleyh, 100 milyar dolar ihracat ve ithalatı hedeflemiş
Türkiye'nin üç dört sene içerisinde
buraya gelmesinde Türk müteşebbisi fevkalade önemli
bir şeyi göze almış görünüyor.

İnşa halinde sanayi bölgelerimiz var. Âdeta,
Anadolunun çeşitli yerleri birbiriyle yarışıyor.
Konya Kayseri ile yarışıyor ve Afyon Uşak
ile yarışıyor. Bu yarışma devam
etmeli.

Değerli milletvekilleri, Türkiye, Güneydoğu
Anadolu Projesini tamamlamaya devam etmelidir. Yine, hepinizden
özellikle ricada bulunuyorum; bu zamana kadar, bu proje başladığından
beri çeşitli hükümetler geldi, çeşitli
meclisler geldi, herkes bu projeye çok iyi sahip çıktı;
bundan sonra da öyle olacak; ama, ben, yine hatırlatmamı
yapayım.

12,5 milyar dolar keşif bedeli olan bu devasa ve şaheser
projeye halen 6,5 milyar dolar sarf edilmiştir.

Bugün, Türkiye'nin kullandığı şu
elektriğin üçte biri Fırat sisteminden
gelmektedir ve Fırat sisteminde, Birecik ve Karkamış
barajlarıyla -ki, yapılıyor- 600 kilometrelik
bir göller manzumesi bulunmaktadır. Neyiniz var; Cumhuriyet
olarak ne yaptınız filan diyenlere gösterecek
çok şeyimiz var; ama, fevkalade etkileyici, işte
"Cumhuriyet olarak bunu yaptık" dediğimiz
zaman, gurur verici, onur verici bir olayla karşı
karşıyayız. Bu proje tamamlanmalı.

Diyarbakır ovalarında üç tane yeni baraj
yapılıyor. Bunlar ondört onbeş senedir
yapılıyor ve üç dört gün evvel
gittim, yerinde gördüm. Bunların hepsi, su doldurulmaya
hazır; şebekeleri yok. Çeşitli sebeplerle
bunlarda gecikmeler olmuştur. Bildiğiniz sebepler çoğu;
ama, sadece Fırat sistemindekileri değil, bu havzadaki
projeleri de kucaklamamız lazım.

200 sene içerisinde, Diyarbakır ovalarında
2 milyon, 3 milyon dekarlık bir alanı sulamaya açabiliriz
ve gerçekten, Türkiye, bir on senelik program içerisinde,
bir özel program içerisinde GAP projesini tamamlamalı.
Sadece, burası elektrik, sulamadan ibaret değil; bu,
entegre projedir. Ben, onları burada sayıp dökmüyorum;
tümüyle bir entegre, bölge kalkınma projesidir
ve odağında insan vardır.

Projenin insan üzerindeki tesirini görmek istiyorsak,
bu sene ikinci sene; Harran bölgesine su verildi, aşağı
yukarı 1 milyon dönüme yakın bir bölge
su aldı.

Gidip görmek lazım Harran'ın yeşil örtüsünü.
15 gün müddetiniz var; 15 gün sonra giderseniz
sararır pamuk. Artık, bugün, Adana'da işçi
bulmak mümkün değil; çünkü, Urfalı
kendi toprağındaki pamuğunu topluyor. İşte,
Türkiye'nin övünmesi lazım gelen proje bu.
Ben herkese tavsiye ediyorum... İnşirah verici, iç
açıcı bir olaydır ve sabahtan akşama
kadar her şeyimiz noksan diye hayıflanıyoruz
ama, önemli şekilde iyi şeylerimiz de var.

Değerli milletvekilleri, son otuz sene zarfında, Türkiye,
yüzde 5 kalkınma hızını gerçekleştirmiştir.
Şimdi, değişen dünya şartları
içerisinde rekabet gücü olan bir piyasa ekonomisini
gerçekleştirmek, geliştirmek mecburiyetiyle
karşı karşıyayız; bence devrim
bu. Nüfus artışını yüzde
1'e, enflasyonu yüzde 5'lere, toprakla uğraşan
nüfusu yüzde 10'lara indirmeye, büyümeyi yüzde
5'in üzerinde tutmaya gayret sarf edeceğiz. Size, partilerüstü,
siyasetüstü bir hedef... Ben veriyor değilim hedefi;
bu, Türkiye'nin hedefi. Kim hükümet olursa olsun,
bu hedefi korumaya mecburdur. Türkiye, her alanda yatırım
yapmaya devam etmelidir. Devlet, ticaret ve sanayiin içinden
çıkmaya devam etmeli, altyapı ve sosyal yatırımlara
da devam etmeli, ekonomik alanda vatandaşlara gerekli ortamı
sağlamalı, kamu maliyesini ve ödemeler dengesini
sağlıklı götürmeli... İhracatın,
turizmin, taşımacılığın,
dış ülkelerde çalışan müteahhitlerimizin
ve işadamlarımızın ülkeye döviz
kazandırmaya devam etmeleri fevkalade önemlidir; bunların
önündeki bütün engeller kaldırılmalı.
Yine ısrarla söylüyorum: Türkiye alabilmeli,
satabilmeli; kesinlikle dövizsiz kalmamalı ve özelleştirme
süratle yapılmalıdır diyelim veya özelleştirmeyi
süratle yapmaya devam etmeli; öyle diyelim.

Değerli milletvekilleri, ülkemizin kurtarıcısı,
cumhuriyetimizin kurucusu Büyük Atatürk'e her zaman
olduğu gibi bugün de minnet ve şükranlarımız
vardır. (Alkışlar)

O'nun hayal ettiği Türkiye, milletimizin gönlüne
ve zihnine yerleşmiştir.

Bu, huzur, güven, barış ve istikrar içerisinde
yaşayan, imar ve inşa edilmiş, laik, demokrat
büyük Türkiye'dir. (Alkışlar)

Bu gayeye ulaşmak için bu aziz vatanın ve
bu yüce milletin hizmetinde bulunanlara, onların geçmiş
hizmetlerine, yine, minnet ve şükranlarımı
sunuyorum. Bu gayeye ulaşmak için bu aziz vatanın
ve bu Yüce Milletin hizmetinde olan sizler, ne kadar mutlusunuz...
Sizleri kutluyorum. Cenabı Allah yardımcımız
olsun.

Hepinize başarılar diliyorum, saygılar sunuyorum.
(Ayakta alkışlar)

Çok teşekkür ediyorum.

BAŞKAN - Teşekkür ederim Sayın Cumhurbaşkanım.

Sayın milletvekilleri, lütfen yerlerinize oturur musunuz
efendim... Toplantımız devam ediyor.

SABRİ ERGÜL (İzmir) - Sayın Başkan...

BAŞKAN - Bir dakika efendim... Lütfen oturun, size
söz vermedim.

Danışma Kurulunun bir önerisi vardır;
okutup, oylarınıza sunacağım:

III. - ÖNERİLER

A) DANIŞMA KORULU ÖNERİSİ

1.-TBMM'nin yeni yasama yılının ilk birleşiminde,
Cumhurbaşkanının açış
konuşmasından sonra başka konuların
görüşülmemesine ilişkin Danışma
Kurulu önerisi

DANIŞMA KURULU ÖNERİSİ No: 26

Türkiye Büyük Millet Meclisinin 1 Ekim 1996 Salı
günü başlayacak olan yeni yasama yılının
ilk birleşiminde, Cumhurbaşkanının açış
konuşmasından sonra başka konuların
görüşülmemesinin Genel Kurulun onayına
sunulması Danışma Kurulunca uygun görülmüştür.

Mustafa Kalemli

Türkiye Büyük Millet Meclisi Başkanı

Salih Kapusuz Cumhur Ersümer

RP Grubu Başkanvekili ANAP Grubu Başkanvekili

Mehmet Gözlükaya Hasan Hüsamettin Özkan

DYP Grubu Başkanvekili DSP Grubu Başkanvekili

Nihat Matkap

CHP Grubu Başkanvekili

BAŞKAN - Oylarınıza arz ediyorum: Kabul edenler...
Etmeyenler... Kabul edilmiştir.

SABRİ ERGÜL (İzmir) - Sayın Başkan,
bir önergem var.

Son zamanlarda...

BAŞKAN - Efendim, bir dakika...

Tezkerenizi aldım. Bu tür tezkereler, bu tür
toplantılarda işleme konulmaz. Eğer, bu konuda
bir işlem arzu ediyorsanız, grupların başkanvekilleri
müşterek olarak, bir araya gelirler, bu konuyu bir
genel görüşme konusu olarak Meclise getirirler.
Eğer, bir genel görüşmede karar kabul edilirse,
millete arz edilir. Usulü, size, bir kere daha hatırlatıyorum.

Sayın milletvekilleri, alınan karar gereğince,
gündemdeki diğer konulara geçilmeyecektir.

Sözlü sorular ile kanun tasarı ve tekliflerini
görüşmek için, 2 Ekim 1996 Çarşamba
günü saat 15.00'te toplanmak üzere, birleşimi
kapatıyorum.

Hepinize teşekkür ederim.

Kapanma Saati : 16.38

IV. - SORULAR VE CEVAPLAR

A) YAZILI SORULAR VE CEVAPLARI

1. - İzmir Milletvekili Sabri Ergül'ün:

- Manisa Emniyet Müdürlüğünce gözaltına
alınan bazı öğrencilere yapılan
muamelelere,

- Manisa Emniyet Müdürlüğünce gözaltına
alınan öğrenciler hakkında düzenlenen
sağlık raporlarına,

- Manisa Emniyet Müdürlüğünce gözaltına
alınan bazı öğrencilere yapılan
muamelelere,

İlişkin Başbakandan soruları ve Devlet
Bakanı Lütfü Esengün'ün yazılı
cevabı (7/665, 667, 673, 682, 704)

Türkiye Büyük Millet Meclisi Başkanlığına

26 Aralık 1995 - 5 Ocak 1996 tarihleri arasında
Manisa İli Emniyet Müdürlüğünce
gözaltına alınan ve çoğunluğu
14-18 yaşlarında ve lise öğrencisi olan
kız-erkek genç çocuklara, gözaltında
iken, fena muamele, insanlık dışı uygulamalar
ve işkence yapıldığı iddiaları
ile ilgili olarak ekteki soruların Sayın Başbakan
tarafından yazılı yanıtlanması
için gereğini dilerim. 15.4.1996

Saygılarımla

Sabri Ergül

İzmir

- Manisa İli Emniyet Müdürlüğünce
26.12.1995 günü gözaltına alınan
ve 5.1.1996 günü DGM'ye sevk edilen çoğunluğu
lise öğrencisi ve 18 yaşından küçük
16 genç çocuğun mahkemeye gönderilir iken,
Emniyet Müdürlüğünce basın ve TV'lerde
"Suçlu" olarak teşhirleri, TBMM'nce 4058
sayılı Yasa ile onanan uluslararası Çocuk
Hakları Sözleşmesine ve 2253 sayılı
Çocuk Mahkemeleri Yasasına ve kişilik haklarını
koruyan diğer yasalara aykırı değil midir?

Yargısız hüküm vererek, genç çocukları
suçlu olarak teşhir ederek suç işleyen
Emniyet Müdürü Kemal İskender ve diğer
polisler hakkında idarî ve adlî soruşturma
yapılmakta mıdır?

- Göz altına alınan genç çocukların
bir kısmının göz altına alındıkları
yakınlarına bildirilmemiş ve durumu öğrenen
yakınlarının çocuklarını
görme istekleri engellenmiş olması yasalara
aykırı değil midir?

Gözaltındakiler yakınları ile ne zaman,
nasıl görüşmüşlerdir? Bu görüşmeler
görüşenlerin de imzalarına havi tutanaklarla
ve C. Savcılığı-Emniyet Müdürlüğü
karşılıklı resmi yazışmaları
ile belgelenmiş midir? Buna dair herbir sanık ve
görüşme için tutulan tutanak, yazışma
ve belgelerin tarih ve sayıları nelerdir?

- Tarafsız olduğumuz ve iç hukuk normları
sayılan Uluslararası Antlaşmalar gereğince
gözaltı süresinin en fazla 4 gün olması
gerekir iken, Manisa'daki bu olayla gözaltı süresinin
26.12.1995 ila 5.1.1996 günleri arasında tam 11 gün
sürmüş olması neye, hangi yasaya ve karara
dayanmaktadır? Bu konuda izin, karar veren makam ve tarih,
sayısı nedir?

- Yaşları 15'den hatta 18'den küçük
olanların soruşturmalarının bizzat
Cumhuriyet Savcılarınca yapılması
4058 ve 2253 sayılı yasalar ile diğer yasalar
gereği olmasına rağmen, 14-18 yaşları
arasındaki çocukların da soruşturmalarının
bizzat polislerce yapılmış olması yasaları
ihlal ve suç değil midir?

- Sanık Mahir Göktaş'ın 15 yaşından
küçük, 14 yaşında ve Yasalarımıza
göre çocuk sayılması nedeniyle işlediği
iddia olunan suçun, yaptığının
bilincinde olup olmadığı konusunda tabipten
alınması gerekli farik-i mümeyyiz raporu gözaltına
alındıktan ve ifade, yüzleştirme ve yer
gösterme tutanakları tanzim edildikten çok
sonra, gözaltının 8. günü 3.1.1996
tarihinde alınmış olması usulsüzlük
değil midir?

- "Polis fezlekesinin ve polisce düzenlenen ifade ile
diğer tutanakların incelenmesinde de görüleceği
gibi, bu genç çocukların sadece ağır
sayılamayacak eylem ve suçları işledikleri
"Paralı eğitime son", "Faşizme
geçit yok", "Oy verme, hesap sor" türünden
yazılama, pankart asma ve bildiri dağıtma gibi
eylemlerde bulundukları, polisin kanaati ve yorumu olarak
ifade ve iddia edilmektedir. Bunu, bu iddiaları bile kanıtlayacak
delil, suç aleti, belge, tanık ve suç üstü
yoktur. Sadece ve sadece zora dayalı sanık anlatım
ve ikrarı vardır" iddiaları doğru
mudur? Suçaleti v.s. olarak neler yakalanmıştır?

Delilsiz, tanıksız subjektif değerlendirmelere
fezlekede yer veren ve hukuka aykırı davranan polisler
hakkında idarî ve adlî soruşturma yaptırmayı
düşünüyor musunuz?

- Polisce gözaltına alınan sanıkların
gözaltına alındıklarından hemen
sonra ve bunu takip eden 48 saatte bir adlî tabip tarafından
muayene edilerek rapor alınması gerekmez mi?

Bu sürelere uyulmamış olması ve 96 saat
ve daha fazla sürelerle ve usulüne uygun olmayan şekilde
adlî tabip raporu alınmış olması
kötü muameleyi, işkence izlerini yok etme, yara
bere, darp izlerini ve ruhsal bozuklukları saklama çabası
değil midir?

Yasal sürelere ve usullere uymayan görevliler hakkında
ne gibi işlem yapmayı düşünüyorsunuz?

- Mer-i Mevzuata göre gözaltına alınan
sanıkların göz altı yerine konmaları
buradan ifade, yer gösterme, yüzleştirme, tabibe
sevk veya diğer sebeplerle her giriş ve çıkışlarının
sanığının fiziksel, ruhsal durumu , saat
ve teslim alan ve teslim edenler v.s. belirtilerek, kayda ve tutanağa
bağlanması, herne sebeple olursa olsun özellikle
tabibe götürülmeleri, sevkleri işleminin
resmî yazı ile yapılması ve sonuçlarının
yine kayıt ile soruşturma dosyasına konması
gerekmez mi?

- Bunlara uyulmamış olması, rutin, şeklen
uygun gösterilmeye çalışılan adlî
tabip muayenelerine dair polis sevk yazılarının
bile tarih ve sayılarının teselsül etmemesi;
örneğin 27.12.1995 tarihli polisce düzenlenen tabipliğe
sevk yazılarının B.0.5.1.EGM.4.45.00.14.22241-285/1995
büyük sayı taşımasına rağmen,
daha sonraki tarihli, 29.12.1995 tarihli aynı şekilde
sevk yazılarının ise B.05.1.EGM.4.45.00.14.22241-6/1995
küçük sayı numarası taşıması
özellikle 27.12.1995 ve 29.12.1995 tarihli tüm sanıkların
sevk yazılarının bu şekilde teselsül
etmemesi "esasen bu raporların sonradan ve nöbetçi
olmayan, polisce seçilen uygun görülen tabipten
alındığını" iddia edilen
sanık avukatlarının iddialarını
doğrular nitelikte değil midir?

- Bu sevklerle ilgili olarak verilen ve esasen Adlî Tabip
Rapor Formu düzenlenerek verilmesi Sağlık Bakanlığınca
emredilen tabip raporlarının, bu usulsüz polis
sevki yazılarının altına tek cümlelik
"Şerh" düşülerek verilmesi ve
bu "Şerhli" tabip raporlarının hastane
defter protokol numaralarının, aynı sağlık
kuruluşundan verilenlerin teselsül etmesi gereken protokol
numaralarının, Manisa 2 No.lu Sağlık
Ocağında düzenlenen 27.12.1995 tarihli raporda,
örneğin 341, 342, ...... ilahî büyük
sayılı olmasına rağmen, yine Manisa 2
No.lu Sağlık Ocağında düzenlenen daha
sonraki 29.12.1995 tarihli raporların daha küçük
254, 256, 257 sayılı olması bu sevklerin
ve raporların usulsüz, düzmece olduğunun
yukarıdaki maddedeki gibi sonradan alındığının
ve işkenceyi gizlemeye yönelik çabaların
göstergesi değil midir?

- Sanıklar için düzenlenen ve yukarıdaki
maddede belirtilen Adlî Tabip Raporlarının,
raporlarda imzaları bulunan Manisa 2 No.lu Sağlık
Ocağı Tabipleri Dr. Turgay Özcan ve Dr. Yusuf
İzzet Küçük'ün basına ve TV'lere
bizzat yaptıkları açıklamalarda da
belirttikleri ve Manisa İl Sağlık Müdürü
de bunu yine aynı şekilde doğruladığı
üzere, 27.12.1995 ve 29.12.1995 tarihlerinde, verilen bu
raporların, sanıklar Emniyet Müdürlüğünde
gözaltında bulundukları yerlerde verildiğinin,
açıkça belirtilmiş olması karşısında
sanıkların tabiplerce görülüp görülmediğini,
raporların belirtilen tarihlerde düzenlenip düzenlenmediğini
sevk yazısı ve protokol sayılarının
teselsül etmemiş olması hususlarını
soruşturmayı düşünüyor musunuz?

Nöbetçi Adlî Tabip olmadıkları
halde Adlî Tabip Raporu düzenleyen tabiplerin ayrıca
Emniyet Müdürlüğü gözaltı
hücresine gidip sanıkları gözleri bağlı
iken, adlî muayene yapmış gibi rapor düzenlemiş
olmaları da kanunsuzluk değil midir?

Türkiye Büyük Millet Meclisi Başkanlığına

26 Aralık 1995 - 5 Ocak 1996 tarihleri arasında
Manisa İli Emniyet Müdürlüğünce
gözaltına alınan ve çoğunluğu
14-18 yaşlarında ve lise öğrencisi olan
kız-erkek genç çocuklara, gözaltında
iken, fena muamele, insanlık dışı uygulamalar
ve işkence yapıldığı iddiaları
ile ilgili olarak ekteki soruların Sayın Başbakan
tarafından yazılı yanıtlanması
için gereğini dilerim. 16.4.1996

Saygılarımla.

Sabri Ergül

İzmir

Manisa İl Emniyet Müdürlüğünde
26.12.1995 tarihinde gözaltına alınan çooğunluğu
14-18 yaşlarında ve lise öğrencisi 16 sanık
için, her 48 saatte bir alındığı
iddia olunan Adlî Tabip muayenelerinin, usule uygun yapıldığını,
şekle uygunluğunu gösterip, sağlayabilmek için
polisin sağlık kuruluşuna sevk yazılarında,
"......... gözaltına alınan ............
oğlu ........... doğumlu .................... sol kolu
mühürlü olarak, memura teslimen gönderilmiştir."
denilerek usulüne uygun olarak sanık sağlık
kuruluşlarına mevcutlu olarak götürülüp
yapıldığını gösterir şekilde
düzenlenmiş olması; ve gerçekte bu muayenelerin
hiç yapılmadığı, 27 ve 29 Aralık
1995 tarihli raporların sonradan alındığı
iddiaları doğru ise, bu muayenelerin, adlî tabip
raporlarının geçersizliğinin, usulsüzlüğünün
yanı sıra resmî evrakta sahtekârlık
değil midir?

- Manisa İl Sağlık Müdürü Dr.
A. İsmet Nardal imzalı çizelgeye göre
27.12.1995 ve 29.12.1995 günlerinde Manisa Merkez 4 No.lu
Sağlık Ocağı ve Tabip Dr. İlkkan
Çalışyer, adlî tabip görevi yapmaya
yetkilidir. Manisa İl Sağlık Müdürü
Dr. İsmet Nardal'ın basına ve TV'lere bizzat
açıkladığı gibi, "Emniyet
Müdürlüğü 27.12.1995 ve 29.12.1995 tarihinde
görevli ve yetkili olmayan tabipler Dr. Turgay Özcan
ile Dr. İzzettin Küçük'ü kendilerine
göre adlî tabip raporu vermeye uygun görerek Emniyet
Müdürlüğüne çağırmışlar
ve sanıklarla ilgili sağlam raporu almışlardır."
gerçeği karşısında İl Sağlık
Müdürü ve doktorların açıklamaları
doğru olsa ve raporlar belirtilen tarihte düzenlenmiş
olsa bile, nöbetçi olmayan Sağlık Ocağına
bilerek sevk yapan polisler ile görevli olmadığı
halde bu şekilde rapor düzenleyen tabipler hakkında
yasal işlem yapacak mısınız?

- Adlî tabip raporlarının nasıl düzenleneceği,
muayenelerin nasıl yapılacağı 22.12.1993
gün ve 6039 sayılı; 13.4.1995 gün ve 6065
sayılı ve 5.12.1995 gün ve 6070 sayılı
Sağlık Bakanlığı Genelgeleri ile
belirlenmiş ve Sağlık Bakanlığı
Teşkilatına bildirilmiştir.

Manisa'daki olayda, gözaltındaki sanıklarla
ilgili olarak düzenlenen yukarıdaki maddeler dahil
adlî tabip raporlarının hiçbirisinde
bunlara uyulmadığı doğru mudur?

a) Devlet Hastanesi Nöbetçi Tabipliğine yapılan
muayene sevklerine dair polis yazılarının
evrak çıkış sayıları
da çelişkili ve teseslül etmemekte olup, buradaki
tabiplerce verilen raporların da hiçbirisi yukarıda
belirtilen Sağlık Bakanlığı Genelgelerinde
yer alan usullere uygun değildir; Adlî Tabip Raporu
Formu düzenlenmediği gibi, fizikî ve ruhî
bulgulara, sanık subjektif anlatımlarına
dair kayıtlar rapoorlara yazılmamış,
polisin usulsüz sevk yazılarının altına
tek cümle ile şerh düşülmüştür
iddiaları doğru mudur?

b) Manisa Devlet Hastanesi Nöbetçi Tabipliğince
polis sevk yazılarının altına "şerh"
verilmek suretiyle verilen raporların bir kısmında
sanıkların poliste gözaltında iken,
kötü muamele işkence gördüklerine dair
bulgulara yer verilmiş isede, bunlar bile sanıkların
gördükleri kötü muameleyi yeterince göstermekten
uzaktır, iddiaları doğru mudur?

Sanıkların yukarıdaki şekilde muayene
ettiren, usulsüz sevk yazıları düzenleyen
ve yetkili ve görevli olmayan tabiplerden raporlar alan polisler
ile bu usulsüz raporları düzenleyen tabipler
hakkında ne gibi idarî ve adlî soruşturma
yaptırmayı düşünüyorsunuz?

Adlî tabip muayenelerinin hukuka ve usullere uygun polis
sevkleri ile ve yine tabiplerce usulüne uygun ve gereğince
yapılan muayeneler sonucunda Adlî Tıp Raporları
Formu düzenlenebilmesi için hiç olmazsa bundan
böyle neler ve ne gibi idarî ve hukukî düzenlemeler
öngörmektesiniz?

- Polis tarafından yürütülen hazırlık
tahkikatı sonucunda düzenlenen ve fezlekeye bağlanarak
İzmir Devlet Güvenlik Mahkemesine gönderilen
dosyada yeralan ve yukarıda değinilen ve gerçeği
yeterince yansıtmasada sanıkların işkence
gördüklerine dair bulgulara yer veren Devlet Hastanesi
Nöbetçi Tabipliğince verilen raporlar ile raporların
kayıt edildiği Hastane Resmî Poliklinik defteri
kayıtları da çelişkili olup, bu kayıtlarda
da kimi tabiplerce belirtilen hususların da "sanıkların
uzman tabiplerce muayenesi uygundur" talebinin gereği
yerine getirilmemiştir iddiaları doğru mudur?

- Sanık Hüseyin Korkut : Bu sanığın
Manisa Devlet Hastanesinde 2.1.1996 günü yapılan
Hastane Poliklinik Defterinin 200 no.lu protokol hanesine yazılan
muayene ile ilgili tabip bulgularında "psikiyatri
ile görüştürülmesi uygundur" denilerek,
sanığın ruhsal durumunun bozuk olduğu belirtilmiş
ise de, bu husus polis tarafından hazırlık
tahkikatı dosyasına konan 2.1.1996 tarihli raporda
yeralmamış mıdır? Savcılığa
gönderilen dosyadaki kayıtta bu husus görülmekte
midir?

Tabibin sanıkta saptadığı "ruhsal
bozukluk" ve uzman psikiyatrist tarafından muayene
edilmesi isteğinin gereği yapılmamış
ve sanığın psikiyatriste muayene ve tedavi ettirilmemiş
olması suç değil midir?

"Sanık avukatlarının sanığın
dosyasındaki anlatım ve ifadelerinde bu muayeneden
3 gün önceden kabadayak, soğuk suda tutma, hayaları
burup, sıkma, makata cop sokma ve elektrik işkencesi
sonucu fenalaşıp, kriz geçirerek bayıldığı
ve 29.12.1995 günü gecesi Manisa Ruh Sağlığı
Hastanesine, öleceğinden korkuya kapılan polisce
zorunlu olarak götürüldüğü ve orada
tedavi ile kendisine iğne yapıldığı
yazılı olup, gerçektende bu sanık
29.12.1995 günü gecesi anlatım ve ifadelerinin
doğruluğunu kanıtlar şeklinde, Manisa Ruh
Sağlığı Hastanesine polisce zorunlu olarak
acilen götürülmüş ve bu husus, yapılan
tedavi, hastane defterine 29.12.1995 gün ve 17718 protokol
numarası ile yazılmıştır. Bu
zorunlu sevk ve tedavi kayıtları polisce gizlenmiş,
hazırlık tahkikatı dosyasına konmamıştır"
iddiaları doğru mudur?

- Sanık Ali Göktaş : Bu sanık 27.12.1995
günü gözaltına alınmış
olup, ilk tabip raporu beş gün sonra 31.12.1995 günü
alınmıştır; 2.1.1996 tarihli yazılı
basın açıklamasında; "Sanıklar
48 saatte bir muayene ettirildiler" diyen Manisa Emniyet
Müdürü Kemal İskender'in bu konuda da doğruları
söylemediği iddiasına katılır mısınız?

Sanık Ali Göktaş'ın 31.12.1995 ve 2.1.1996
tarihli Devlet Hastanesi muayene kayıtlarında "Vücudunda
darp ve cebir izi yoktur" denilmektedir. Yani sanık
bu raporlara göre de sağlamdır; İz, yara,
bere, ekimoz yoktur. Oysa sanığın gözaltı
süresinin son günü 5.1.1996 tarihli tabip muayenesi
sonucu 448 protokol numarası ile verilen raporda; "sağ
ayak bileği üst kısmında ön yüzde
ekimoze alanlar" mevcut olduğu; 10 günde iyileşeceği
belirtilmiştir. Yani sanık 10 günlük gözaltında
iken, bunlar olmuştur. Manisa Emniyet Müdürü
Kemal İskender 2.3.1996 tarihli yazılı açıklamasında,
bu tabip raporunda belirtilen "10 günde iyileşebilecek
ekimoze alanların" yine tabip raporunda "darp
ve cebirden meydana gelmediği" belirtilmektedir denilmekte
ise de, ne yazılı tabip raporunda ne de tabibin
daha sonra C. Savcılığına verdiği
ifadede "ekimoze alanların darp ve cebirden meydana
gelmediği" şeklinde bir ifade ve beyanı
olmadığına göre Kemal İskender yalan
mı söylemektedir?

Gözaltına sağlam giren sanık, gözaltında
iken, ağır darp ve cebir gördüğü,
işkencelere mağruz kaldığı yönünde
anlatım ve ifadelerde bulunmuştur ki, sonradan karartılmaya
çalışılan işkence delilleri arasında
yeralan ve hazırlık dosyasına konan bu yetersiz
rapor bile, sanığı iddialarını
doğrular ve işkencenin varlığını
kanıtlar mahiyette değil midir?

- Taraf olduğumuz ve iç hukuk normları sayılan
uluslararası antlaşmalar gereğince ilerdeki başvurular
sonucu konuyu, bütün belgeleri, dosyayı, tanıkları
inceleme ve dinleme durumunda bulunacak olan Avrupa İnsan
Hakları Mahkemesinin yerleşik karar ve içtihatlarında
"gözaltındaki sanığa iyi muamele yapıldığı
yönündeki ispat külfetinin devlete ait olduğu"
yani sanık gözaltında iken, normal olarak rahatsızlansa
bile bunda kusuru bulunmadığını gözaltına
alan devlet ispat etmelidir; hükmüne yer verildiği
dikkate alındığında, İçişleri
Bakanlığı ve Emniyet Müdürlüğünün
delilleri karartma, sorumluluktan sıyrılma gayretlerinin
ve işkence sanıklarını koruma, olayı
ört-bas etme çabalarının Türkiye
Cumhuriyeti Devletinin itibarını zedeler mahiyetteki
uluslararası kararlara neden olacağını
düşünüyor musunuz?

- Sanık Mahir Göktaş : Tutuklu 14 yaşındaki
bu sanık, polis fezlekesine göre 11 yaşında
iken, illegal örgüt üyesidir ve olağanüstü
işler becermiştir. 29.12.1995 günü gözaltına
alınan bu çocuk, 29.12.1995 - 2.1.1996 ve son olarak
ta 5.1.1996 günleri tabip muayenesine çıkarılmıştır.
Gözaltına alındığı 29.12.1995
günü ve daha sonraki yukarıda belirtilen günlerde
"sağlam" ve "vücudunda herhangi bir darp
ve cebir izi bulunmadığına dair" tabip
raporu bulunan bu çocuğun, gözaltındaki
9. gününde ve son olarak yapılan tabip muayenesinde,
5.1.1996 tarihli tabip muayenesinde, "sırtta 0,2 mm'lik
çapta 2 adek kurut mevcuttur. (çizgi şeklinde)
raporu, Devlet Hastanesi 453 protokol numarası ile verilmiştir.
Bu rapor bile sanığın gözaltında
iken, kötü muamele gördüğünün
kanıtı değil midir?

Bu sanığın kötü muamele ve işkence
sonucu vücudunda belirtilen arazlar, cezaevinde iken, 69
gün sonra yapılabilen tabip muayenelerinde de tespit
edilen bulgular kulak deformasyonu, kulak zarı delikliği,
kas kasılması, akciğer ve böbrek rahatsızlıklarının
varlığı yönündeki tabip raporları
işkence gördüğünün belirtileri değil
midir?

- 14 yaşında sanık ve tutuklu bu çocuğun
DGM'de yargılanması; çocuk mahkemelerinde
yargılanmaması, ilk hazırlık tahkikatının
bizzat C. Savcısınca değilde, polisce yapılması
uluslararası sözleşmelere birlikte taraf olduğumuz
ülkelere nasıl açıklanacaktır?

14 yaşında çocuğun tutuklu olması
ve davasının çocuk mahkemelerinde değil
de DGM'de gizli görülmesini Avrupa ülkelerine nasıl
izah edeceksiniz?

14 ve 18 yaşındaki çocukların, Mahir
Göktaşlar'ın DGM'lerde değilde "tabiî
hâkim" ilkesine uygun olarak çocuk mahkemelerinde
yargılanmaları ve de tutuklu hallerini, yetişkin
ve kendinden çok büyük kişilere ait cezaevi
koğuşlarda olanlarla birlikte geçirmemeleri için
ne gibi yasal ve idarî tedbirler düşünüyorsunuz?

Yasalara, taraf olduğumuz antlaşmalara uymayan polis
yetkilileri ve C. Savcıları hakkında idarî
ve adlî soruşturma açılması için
emir vermeyi düşünüyor musunuz?

- Sanık Boran Şenol : 27.12.1995 günü polisce
gözaltına alınan bu sanığın
5 gün sonra 31.12.1995 günü ilk kez yapılan
tabip muayenesinde sağlam olduğu, vücudundan herhangi
bir darp ve cebir izi, yara bere olmadığı 31.12.1995
günlü ve Manisa Devlet Hastanesi 36155 protokol sayılı
rapor ile bellidir. Bu sanığın gözaltının
7. gününde 2.1.1996 günü Devlet Hastanesinde
199 protokol numarası ile yapılan tabip muayenesinde,
"sırtta orta hatta açık yeşil
renkte 7-8 cm ebadında ekimoztik leke saptandığı"
raporda yazılı değil midir?

Doğru ise, gözaltına sağlam ve vücudunda
31.12.1995 günü, hiçbir darp ve cebir izi, yara,
bere ekimoz bulunmadığı polisin bilinen kendi
usulleri ile aldığı yetersiz raporla bile sabit
olan bu sanığın 7 nci günü, 2.1.1996
günü yapılan muayene sonucu verilen raporda,
"7-8 ebadında ekimoztik leke" bulgusu sanığın
gözaltında iken, kötü muamele, işkence
gördüğü yolunda ve dosyada mevcut anlatım
ve ifadelerini doğrular mahiyette midir?

- Yukarıda denildiği ve işkence yapıldığını
gösteren tabip raporları hastane kayıtlarında
görülen ve hazırlık tahkikatı dosyasında
yer alan raporlar olup, önemlisi ayrıca, Manisa Sağlık
Kuruluşlarının resmî defter kayıtlarında
yeralıpta, polisce gizlenen ve hazırlık tahkikatı
evrakları arasına konmayan, C.Savcılığından
kaçırılan, daha sonra varlığının
belgelenmesi karşısında, varlığının
inkâr edilemediği ve Emniyetce kabul zorunda kalınıpta,
ifade ettiği anlamlar ve işkenceyi belgeleyen delil
nitelikleri, yönleri karartılmaya, saptırılmaya
ve hukuken hiç te geçerli ve inandırıcı
olmayan açıklamalarla ört-bas edilmeye çaba
gösterildiğinin; resmî belgelerde, raporlarda ve
defterlerde tahrifatlar bulunduğunun sanık avukatlarınca
iddia edilmesi karşısında, bu iddiaların
ve diğerlerinin tümü ile aydınlığa
çıkarılması, gerçeğin saptanabilmesi
için geniş bir adlî ve idarî soruşturma
yaptırmayı öngörüyor musunuz?

Türkiye Büyük Millet Meclisi Başkanlığına

26 Aralık 1995 - 5 Ocak 1996 tarihleri arasında
Manisa İli Emniyet Müdürlüğünce
gözaltına alınan ve çoğunluğu
14-18 yaşlarında ve lise öğrencisi olan
kız-erkek genç çocuklara, gözaltında
iken, fena muamele, insanlık dışı uygulamalar
ve işkence yapıldığı iddiaları
ile ilgili olarak ekteki soruların Sayın Başbakan
tarafından yazılı yanıtlanması
için gereğini dilerim. 17.4.1996

Saygılarımla.

Sabri Ergül

İzmir

Manisa İl Emniyet Müdürlüğünce
26.12.1995 tarihinde gözaltına alınan 5.1.1996
tarihinde İzmir DGM'ye sevk edilen çoğunluğu
lise öğrencisi ve 18 yaşından küçük
16 genç çocuğun, gözaltında iken,
ağır işkence gördükleri ve bu işkence
izlerini gösterir hastane sevk ve tabip muayene ve raporlarına
ait belge ve kayıtların polisce gizlenerek hazırlık
tahkikatı dosyasına konmadığı
doğru mudur?

- Sanık Sema Taşar : "Bu sanık gözaltında
iken, ağır işkence ve cinsel taciz gördüğü
yolundaki anlatım ve ifadelerini doğrular mahiyette
31.12.1995 günü gecesi çırılçıplak
soyulmuş vaziyette yere yatırılmış
ve vücuduna elektrik verilir, en mahrem yerlerine cinsel
tacizde bulunulur iken, normal adet görme hali sona ermiş
iken, gördüğü ağır işkence
ve vajinal bölgesinde elektrik verilme sırasında
ağır vajinal kanama geçirdiği ve bu kanama
durdurulamadığı için "polisce ölecek
korkusu" ile acilen ve zorunlu olarak, rahatsızlığına
uygun yere, Manisa Kadın Doğum Hastanesine 31.12.1995
günü gecesi saat 01.30'da götürülmüş
ve hususu hastane protokol defterinin 36151 numarasına
kayıt edilmiştir; işkence görüp görmediği,
kanama geçirip geçirmediği, hastanede neden
muayene kabul edip etmediği bir yana; inkâr edilmez
bir gerçek vardır ki, bu kız çocuğu
gece yarısı ve acilen hastaneye götürülmüştür"
iddiaları doğru mudur?

"Gözaltındaki sanıkların gözaltından
her çıkış ve girişleri, herne
sebep ile olursa olsun hastaneye sevkleri, resmî ve kayıt
ve sevklerle olması gerekir iken ve diğer tüm
muayene ve sevkler için resmî emniyet sevk yazıları
düzenlemiş iken, bu sanığın acil
ve işkencede ölecek korkusu ile emniyetce zorunlu olarak
hastaneye götürülmesine dair bu kayıt, sevk
yazısı hazırlık tahkikatı dosyasına
konmamış ve bu sevk, hastaneye götürülme
durumu gizlenmiştir" iddiaları doğru mudur?

- Manisa Emniyet Müdürlüğünün daha
sonradan bu belge ve kayıtların ortaya çıkarılması
üzerine, olayı ört-bas etme çabası
içinde "sanık Sema Taşar rahatsızlığını
beyan etti, kendi isteği ile tedavi için 31.12.1995'te
hastaneye götürüldü" diyerek iddiasını
doğrular yönde bir takım evrakları sonradan
düzenlemeye kalkıştığı; kendisi
gibi kusurlu tabipler ile hastane personeli ile birlikte, Manisa
Kadın Doğum Hastalıkları Hastanesi Poliklinik
defterinin 5690 sıra numaralı hanesinde tahrifat,
karalama yaparak sevkin "acil" "adlivaka"
şeklindeki kaydını, normal tedavi "Emniyet
Müdürlüğü Yazısı" üzerine
tedavi şeklinde göstermeye teşebbüs edildiği;
31.12.1995 tarihinde ayni sanık için Devlet Hastanesine
yapılan saat 14.00'teki sevk yazısının
numarasının B.05.1.EGM.4.45.0014-22241-1285/1995,
aynı tarihli 01.10'daki sevk yazısının
B.05.1.EGM. 4.45. 00.14-2241-2724/95 sayılı olması,
saat 01.10'daki sevk yazısının büyük
numaralı, daha sonraki saat 14.00'daki yazının
küçük numaralı olması, iki yazı
numarası arasında 1439 adet numara bulunması;
ayrıca : B.05.1.EGM.4.45.0014-22241-2724/95 sayılı
2 adet aynı sayılı : Biri 31.12.1995 tarihinde
saat 01.10'da Sema Taşar'ın Hastane Sevk Yazısı;
diğerinde 28.12.1995 tarihli Manisa C. Başsavcılığına
hitaben "gözaltı izni" konulu başka
bir yazının mevcut olması gerçeği
karşısında ve yukarlarda belirtilen numaraları
çelişkili ve teselsül etmeyen resmî polis
yazılarının, tabip raporlarının
varlığını, olayı kapatma, kılıf
hazırlama tertiplerinin bir parçası olduğu
iddialarının gereği gibi araştırılması
için ilgililere direktif verecek misiniz?

- Sanık Sema Taşar'ın ifade ve anlatımlarını
doğrular ve "işkence emareleri yok" diye peşinen
açıklama yapan dönemin İçişleri
Bakanı TBMM'nin 28.2.1996 tarihli 16. Birleşiminde
tekzip eder mahiyette açıklamalar yapan ve "Sema
Taşar'ın 24.1.1996 tarihli raporunda, sağ meme
alt içi kadranında, 1 santim uzunluğunda iyileşmiş
yara nedbesinin tespit edildiği, bu yaranın ne şekilde
ve hangi tarihte meydana geldiğinin adlî tahkikatla
aydınlatılmasının uygun olacağı"
ifadesinde bulunan Adalet Bakanının bu açıklamalarını
ve çelişkili resmî yazılar ile defter
ve yazı tahrifatlarını da dikkate alarak,
Emniyet Müdürlüğü giden, gelen evrak ile
gözaltı defterleri, kayıtları hastane
kayıt ve defterlerinde dahil incelenerek ve tahrifatlar
uzman bilirkişilerce tetkik ettirilerek bir soruşturma
yaptırılmasını sağlamayı
düşünüyor musunuz?

- Sanık Münire Apaydın : "Bu sanığın
da aynı şekilde çırılçıplak
soyulmuş vaziyette günlerce gözleri bağlı
olarak kaba dayak, uzun süre soğuk suda tutma, cinsel
taciz ve elektrik işkencesine maruz kaldığı
ve bu ifade ve yazılı anlatımlarını
doğrular mahiyette 31.12.1995 günü gecesi ağır
işkence sonucu aklî dengesini yitirme ve fenalaşma
sonucu zorunlu olarak ve öleceğinden korkan polislerce
saat 05.15'te Manisa Devlet Hastanesi Acil Servisine götürüldüğü,
burada hastane resmî poliklinik defterinin 31.12.1995 gün
ve 36110 protokol numaralı hanesinde yazılı
olduğu üzere, kendisine iğne yapılarak ve
ilaç verilerek tedavi uygulandığı, bu
sevke ait, ne önceden ve ne de sonradan düzenlenmiş
şekilde de olsa bir sevk yazısı gösterilemediği,
bu zorunlu sevk ve zorunlu tedavinin polisce hazırlık
dosyasına konmayarak gizlendiği, olayı belgeleriyle
açıklanması üzerine Emniyet Müdürlüğünün
ve kendisi gibi kusurlu ve suçlu tabipler ile diğer
sağlık personeli ile birlikte, delilleri karartma çabası
içine girdiği, kendini savunma, suçluluktan
kurtulma davranış mantıkları ile çelişir
bir şekilde, diğer, sonradan ortaya çıkarılan
bu gibi gizli ve zorunlu sevkler için düzenledikleri
çelişkili yazılar gibi de olsa herhangi bir
yazı, belge gösteremedikleri; sadece "kız
rahatsızlığını beyan etti, kendi
isteğiyle hastaneye götürdük, normal tedavisi
yapıldı" denilerek olayın ört-bas
edilmek istenildiği; gözaltında tuvalet ihtiyaçları
için bile istedikleri zamanda tuvalete gitmelerine izin
verilmeyen sanıkların, mademki müşfik
polisce hastaneye gitme istekleri yerine getiriliyorsa, polisin
sevecenliğini, sanıklara insancıl davranışlarını
belgeleyecek bu tutumu resmen gösterecek, bu ve benzeri "isteğe
bağlı tedavi ve muayenelere" ait evrakların
da diğerlerinde olduğu gibi hazırlık tahkikatı
evrakları arasına konmadığı gerçeği
karşısında ve bu sanığın
halen hayatın akışını ve olaya
uygun ifadelerini doğrular mahiyette, uzun süre soğuk
suda tutma sonucu zatürre ve sonra da verem olduğu için
halen hastanede tedavi gördüğü" iddiaları
doğru mudur?

- Sanık Hüseyin Korkut : Sanık avukat ve yakınları
iddialarında; "bu sanıkta aynı şekilde
gözleri bağlı ve çırılçıplak
soyulmuş vaziyette iken, kaba dayak, uzun süre soğuk
suda tutma, hayaları sıkıp burma, makata
cop sokma ve elektrik işkencesi sonucu 28.2.1995 günü
gecesi sabaha karşı 04.00'de kriz geçirip
fenalaştığı için, işkencecilerin
kendisinin öleceğinden korkmaları üzerine
zorunlu olarak hastaneye kaldırıldığını,
yolda, arabada zaman zaman kendine geldiğinde hastane hastane
dolaştırıldığını,
en sonunda kendisinin Manisa Ruh Sağlığı
Hastanesi olduğunu tedavi sonrası çıkışta
öğrendiği hastanede tedavi edilerek kendisine iğne
yapıldığını, buradaki doktorların
polisten sevk yazısı istediklerini ve kendisine
geldikten sonra tekrar Emniyete götürüldüğüne
elyazılı anlatımlarda, ifadesinde belirtmiştir"
görüşüne yer verilerek;

"Gerçekten sanık ifade ettiği gibi, 28.2.1995
günü gecesi sabaha karşı Manisa Ruh Sağlığı
Hastanesine götürülerek tedavi edilmiş ve
bu husus Hastane Protokol defterine 29.12.1995 günü
saat 04.00'te protokol no 17718 ile kayıt edilmiştir.
Bu sanık için yapılan bu sevk ve tedavide
polisce düzenlenen hazırlık dosyasında
yer almayarak gizlenmiştir, gizlenen bu belgelerin açıklanmasından
sonraki, polis bu gerçeği gizleyemeyeceğini anlayınca
bu kez "sanık kendisi rahatsızlandığını
beyan etti ve istedi, bizde sevk ettik" diyerek "minareye
kılıf uydurmaya çalışmıştır"
denilerek; Manisa Emniyet Müdürlüğünün,
C.Başsavcılığının işkence
iddiaları ile ilgili olarak yürüttüğü
1996/204 hazırlık nolu dosyaya Savcılığın
talebi üzerine verdiği B.05.1.EGM.4.45.0014-22241-3274/96
sayılı ve 28.2.1996 tarihli cevabî yazıda;
Hüseyin Korkut için, "Bu sanık 2.1.1996'da
Manisa Devlet Hastanesine götürüldüğünde
200 numaralı protokol kaydında yazılı
olduğu üzere "psikiyatriste muayenesi uygundur"
dendiği, psikiyatriste sevki istendiği için şahıs
Manisa Ruh ve Sinir Hastanesine götürülmüş
anılan hastanenin 17718 protokol kaydında belirtildiği
üzere normal, istenen tedavisi yaptırılmıştır"
dendiği; oysa "Hüseyin Korkut'un Devlet Hastanesinde
sözkonusu muayenesi ve psikiyatriste muayene isteğinin
tarihi 2.1.1996'dır; 17718 protokol kaydı ile Ruh
ve Sinir Hastanesinde muayenesi 29.12.1995'tedir. Yani Ruh ve
Sinir Hastalıkları Hastanesindeki muayenesi 4 gün
öncedir" denilmektedir. Bu iddialar doğru mudur?
Polis C. Savcısını da yanıltmakta
mıdır?

- Sanık Levent Kılıç : Bu sanık
26.12.1995 günü gözaltına alınmış
olup, 27.12.1995 günlü tabip muayenesinde herhangi bir
rahatsızlığı, işkence izi olmadığı
ifade edilmiştir. Bu sanığın 31.12.1995
günü saat 14.00'te Manisa Devlet Hastanesinde yapılan
bir sonraki muayenesinde, kendisinde "gripal enfeksiyon"
rahatsızlığı mevcut olduğu protokol
defterinin 36161 nolu protokol hanesine kayıt edilerek
belirtilmiştir.

Sanık yakınları ve avukatları; "gözaltının
5 inci gününde yapılan bu muayenede, daha önceki
muayenede belirtildiği gibi sağlam, sıhhatli olan
gencin gözaltında uzun süre soğuk suda tutma
sonucu üşüterek hasta edildiğini, "gripal
enfeksiyon" rahatsızlığının
cezaevinde arttığını, sanığın
burada uzun süre tedavi gördüğünü;
polisin tabibin belirttiği bu rahatsızlığı
gizlediğini, hazırlık tahkikatı dosyasında
"gripal enfeksiyon" rahatsızlığını
gösterir kayıt, evrak bulunmadığını;
bu gencin bu rahatsızlığının gözaltında
iken polisce tedavi de ettirilmediğini; bütün sanıklar
gibi bu gencin de gözaltında iken, uzun süre
soğuk suda tutularak, diğer işkence türlerinin
yanısıra bu tür fena muameleye de maruz kaldığını
ve diğer tutuklu genç çocuklar gibi bu gencin
de diğer rahatsızlıklarının yanısıra
boğaz, göğüs ve böbrek enfeksiyonları
rahatsızlığı nedeniyle cezaevinde tedavi
gördüğünü" ifade ve iddia etmektedirler.

Bu sanık için hazırlık tahkikatı
dosyasında görünmeyen "gripal enfeksiyon"
rahatsızlığı hastane poliklinik defterinde
görünmekte midir? Gözaltına alındığında
27.12.1995'te sağlam olan sanık 5 gün sonraki
muayenede hasta mıdır?

Bütün bunlar sanığın soğuk suda
tutulduğunun, fena muamele görüp hastalandığının
kanıtı mıdır?

- Sanık Abdullah Yücel Karakaş : Tutuksuz yargılanmak
üzere DGM'ce serbest bırakılan Manisa Lisesi
son sınıf öğrencisi bu genç çocuğun,
serbest bırakıldıktan sonra öğrenimine
devam etmek üzere okuluna gidiş ve gelişlerinde
kendisine daha önce fena muamele ve işkence yapan polislerce,
birçok kereler ekip otosuna bindirilerek Emniyete götürüldüğü,
yaşadığı gözaltı işkence
olaylarını anlatmaması için tehdit
ve baskılara maruz kaldığı, kendisine
haklarını arayan avukatları ve milletvekillerini
suçlayıcı beyanların tehditle imzalatıldığı
bu genç çocuğun bu tehdit ve baskıların
sürmesi üzerine okulunu terk etmek zorunda kaldığı
doğru mudur?

Abdullah Yücel Karakaş'a bu şekilde veya herhangi
bir nedenle imzalattırılmış bir ifade,
bir yazı belge var mıdır? Nedir? Serbest
bırakılan ve yaşanan kötü, insanlık
dışı muamelelerin dışardaki canlı
tanıkları gençlere ve yakınlarına
halen Manisa'da görevli bulunan ve işkence sanıkları
olarak haklarında soruşturma devam eden polisce baskı
yapılmaması için; baskı, tehdit iddialarının,
devam eden işkence soruşturmasının selametle
yürütülebilmesi için tedbir almayı,
aldırmayı düşünüyor musunuz?

Türkiye Büyük Millet Meclisi Başkanlığına

26 Aralık 1995 - 5 Ocak 1996 tarihleri arasında
Manisa İli Emniyet Müdürlüğünce
gözaltına alınan ve çoğunluğu
14-18 yaşlarında ve lise öğrencisi olan
kız-erkek genç çocuklara, gözaltında
iken, fena muamele, insanlık dışı uygulamalar
ve işkence yapıldığı iddiaları
ile ilgili olarak ekteki soruların Sayın Başbakan
tarafından yazılı yanıtlanması
için gereğini dilerim. 18.4.1996

Saygılarımla.

Sabri Ergül

İzmir

- Manisa İl Emniyet Müdürlüğünce
26.12.1995 tarihleri arasında gözaltına alınan
çoğunluğu liseli ve 18 yaşından küçük
16 gençle ilgili olarak poliste ve gerekse Manisa ve İzmir
DGM Başsavcılıklarında usulsüzlükler
yapılmış mıdır?

Bir kısmına aşağıda yer verilen
bu iddiaların ve olayların meydana gelmemesi için
ne gibi idarî ve yasal düzenlemeler öngörüyorsunuz?

Bu operasyonla ilgili olarak düzenlenen hazırlık
evraklarında olaylara karışmış
kişiler olarak isimleri geçenler, dışında
gözaltına alınanlar, yakalananlar, ifadesi
alınanlar ve bilgisine başvuranlar olmuş mudur?

Hazırlık dosyasında ismi geçenlerden
Manisa Lisesi öğrencisi olduğu iddia edilen O.Ö.
bu arada polisce gözaltına alınmış
veya bilgisine başvurulmuş mudur? Hakkında
polisce yapılan bir işlem ve kayıt var mıdır?

O.Ö. isimli ve fezlekede ismi geçen kişilerin
olaylarla ilgili ve sanık durumunda olduklarını
iddia etmemekle birlikte, diğer sanıkların ve
yakınlarının kendileriyle aynı konumda
bulunan benzer kimi kişilerin gözaltına alındıkları
ve fakat hatırlı ve poliste görev yapan yakınlarının
talebi üzerine polisce haklarında hiçbir işlem
yapılmayarak bırakıldıkları,
DGM'ye sevk edilen sanıkların da arasında
onlar gibi polisce serbest bırakılmaları
gerektiği iddiaları doğru mudur? Hatırlılar
korunmuş, hatırsızlar suçlanmış
mıdır?

- Kamu görevlisi Manisa Emniyet Müdürünün
2.3.1996 tarihli yazılı açıklaması
ve basın toplantısındaki beyanlarında;

a) "Sanıklar 48 saatte bir tabip muayenesinden geçirildiler"
demiş olmasına rağmen, bizzat kendi yazılı
açıklamasının tek tek sanıkların
durumlarını ve rapor tarihlerini açıkladığı
2 nci ve 5 inci sayfalarında; sevk-rapor tarihlerinin,
muayenelerin iki gün arayla değil 4 hatta 5 gün
arayla olduğunun görülmesi,

b) Sanıkların yakınları ile "her
istenildiğinde görüştüklerini" beyan
etmesine rağmen, bu görüştürmelerin yaptırılmadığının
sanık yakınlarının C.Savcılığına
şikâyetleri ve basın ile TV'lere yaptıkları
açıklamalarla ifade edilmiş olması
karşısında, Emniyet Müdürünün
görüştürme tutanak kayıtlarını
belgeleyememesi ve bunlara dair yazışmaları
C.Savcılığına verememesi,

c) Tabip raporlarında usulsüz ve eksikte olsalar dosyaya
konanlarda, sanıkların bir kısmı için
"ekimoz, ekimoztik alanlar", gibi işkence emarelerini
gösterir tıbbî bulguları, delilleri karartmak
amacıyla, bu tıbbî kayıtlarda "darp
ve cebirden kaynaklanmamıştır" denmediği
halde, bu ekimozlar için raporlarda darp ve cebirden kaynaklanmamıştır."
kaydı bulunduğunu beyan etmesi,

d) TBMM'nin " 28.2.1996 tarihli 16 ncı Birleşiminde
Sayın Adalet Bakanınca "işkence iddiaları
üzerine, bu konuda adlî kovuşturmaya 27.12.1995
tarihinde Manisa C.Savcılığınca başlanmıştır"
denildiği ve "işkence ile ilgili kovuşturmaya
Manisa C.Savcılığınca, sanık yakınlarının
şikâyeti üzerine 27.7.1995 tarihinde başlandığı"
C.Savcılığının Emniyet Müdürlüğüne
gönderdiği resmî yazılardan bilmesine rağmen,
2.3.1996 tarihli basın toplantısında "işkence
iddiaları sanıklar Buca Cezaevine girdikten sonra
ve yasa dışı devrimci sol örgütün
senaryosu gereği ortaya atılmıştır."
diyebilmiş olması, Adalet Bakanının
bile yalanlamaya kalkışması,

e) Manisa Emniyet Müdürlüğünün 2.3.1996
tarihli Manisa Emniyet Müdürlüğündeki
bu basın toplantısına, İzmir, Aydın,
Uşak İl Emniyet Müdürlerinin de katılarak,
gazete ve TV'lerde yer aldığı üzere, adliyeye
intikal etmiş, TBMM gündemine araştırma
önergesi ile girmiş bir konuda, adeta meydan okurcasına
Manisa'ya "Kemal İskender'e destek vermeye geldik"
yollu beyanda bulunmaları; pervasızlık, polis
devleti anlayışının tezahürü
ve 657 sayılı Yasaya, İller İdaresi
Yasasına ve ilgili yasalara aykırı değil
midir?

Bu Müdürler bağlı bulundukları il
Valilerinden veya Bakanlıklardan böyle bir toplantı
ve açıklama için izin almışlar
mıdır? İzin almış olsalar bile
Başbakan olarak bunu hukuk devleti ile bağdaşır
buluyor musunuz?

- Olayı idarî yönden soruşturmak ile görevlendirilen
Emniyet Genel Müdürlüğü Müfettişlerinin
işkence mağdurlarının yakınlarının
ifadelerini bu kişilerin insanlık dışı
muamelelere maruz kaldıkları Manisa Emniyet Müdürlüğü
binasında, olaya karışan polislerce çağrılıp
getirtilerek ve o polislerin yanında alınmış
olması ve idarî soruşturmanın polis
müfettişlerince yapılması doğru mudur?
Bu soruşturma bitmiş midir? Verilen rapor nedir?

- Polisce gözaltına alınan sanıklar
için normal olarak 48 saatte bir yapılması
gerekli tabip muayeneleri için, polisce adlî tabipliğe
bu amaçla gönderilen sevk yazılarında
"sanık mevcuden gönderilmiştir, vücudunda
darp ve cebir izi bulunup bulunmadığının
bildirilmesi..." denilmekte olup; esasında bu tür
adlî tabip rapor verilmesi isteklerinde, "darp ve cebir
izi bulunup bulunmadığının" tespiti
talebinin yeterli olmadığı, "tüm fiziksel
ve ruhsal bulguların" hatta "tabip muayenesinde
objektif ve negatif bulgulara ve sanık talep ve anlatımlarına
yer verilmesi" talebinin polis sevk yazılarında
yer alması gerektiği ve bunun içinde polis sevk
yazıların da bu hususlara yer verilmesi gerektiği;
polis sevk yazılarının, adlî tabip
muayenesinin tüm ruhsal ve fiziksel bulgulara, sanık
anlatımlarına, objektif ve negatif bulgulara yer
verecek, muayenenin bu hususları kapsar şekilde ve
uzman hekimlerce yapılması gerektiğini belirtip,
talep edecek şekilde düzenlenip, muayene edecek tabibe
yazılması hususunda, bundan böyle bu şekilde
davranılması, sevk yazıları düzenlenmesi
için, İçişleri Bakanlığı
ve Sağlık Bakanlığı Teşkilatına
genelge göndermeyi düşünüyor musunuz?

- Manisa İl Emniyet Müdürlüğünde
40 kadar yüksek öğrenimli Emniyet Müdürü
ve Amiri bulunmasına rağmen ve terörle mücadele
şubesinin Emniyetin en önemli şubesinden biri
olmasına rağmen, Manisa İli Emniyet Müdürlüğü
Terörle Mücadele Şube Müdürlüğü
görevinin daha önce Bingöl'de görev yapmış
ve oradaki güç koşullar nedeniyle muhtemeldir
ki psikolojisi, sağlığı bozulmuş orta-K
çıkışlı ve orta öğrenim
mezunu Komiser Nazmi Aydoğan tarafından uzun bir süreden
beri ve olay sırasında vekaleten yürütülmesi,
meri-i mevzuata ve polis teşkilatının hiyerarşisine
uygun mudur? Nazmi Aydoğan Emniyet Müdürlüğünce
özel olarak himaye mi görmektedir. Terörle mücadele
gibi önemli bir şube kadrosuna uygun ve asaleten bir
atama yapılmamış olması karşısında,
bu Terörle Mücadele Şube Müdürlüğüne
asaleten ve uygun rütbede bir kişi atanması
için gerekli talimatı vermeyi düşünüyor
musunuz?

- Manisa İl Emniyet Müdürü ve İl
Emniyet Müdür Yardımcısı Fazlı
Sezgin'in basında ve TV'lerde yer alan demeçlerine
göre "polis işkence tekniklerini bilmekte",
"sanıklara psikolojik işkence yapıldığı"
ifade edilmektedir.

Poliste sanıklara ruhsal, psikolojik işkence yapılması
serbest midir? Fiziksel ve ruhsal işkenceyi yasaklayan ve
bizim de taraf olduğumuz uluslararası sözleşmelerde
tanımlanan işkence kavramı arasında
yer alan ve yasaklanan ruhsal, psikolojik işkencenin yapılması
Türkiye'de suç değil midir?

Sanıklara ruhsal, psikolojik işkence yapıldığını
kabul eden Manisa Emniyet Müdürlüğünde
görevli polis müdürleri ve memurları hakkında
ne gibi işlem yaptırmayı öngörüyorsunuz?

Türkiye Büyük Millet Meclisi Başkanlığına

26 Aralık 1995 - 5 Ocak 1996 tarihleri arasında
Manisa İli Emniyet Müdürlüğünce
gözaltına alınan ve çoğunluğu
14-18 yaşlarında ve lise öğrencisi olan
kız-erkek genç çocuklara, gözaltında
iken, fena muamele, insanlık dışı uygulamalar
ve işkence yapıldığı iddiaları
ile ilgili olarak ekteki soruların Sayın Başbakan
tarafından yazılı yanıtlanması
için gereğini dilerim. 19.4.1996

Saygılarımla.

Sabri Ergül

İzmir

- Manisa İlinde görev yapan ve işkence olaylarına
karışan İl Emniyet Müdürü,
Terörle Mücadele Şubesi amir ve memurlarının
Güneydoğu'da Bingöl'de güç koşullarda
uzun süre görev yapmaları sonucu psikolojilerinin
bozulduğu ve rehabilitasyona muhtaç oldukları
görüşüne katılır mısınız?
Bundan böyle bu durumdaki polislerin rehabilitasyonu için
neler yapmayı düşünüyorsunuz?

- Adalet Bakanlığı genelgesinde sanıklar
için 4 gün ve en fazla 8 gün gözaltı
süresi vermeleri istenen C.Savcılarının,
10 gün gözaltı süresi vermiş olmaları,
gözaltının 11 gün sürmesi ve de polisin
gözaltına 26.12.1995 tarihinde aldığı
sanıkların durumunun derhal C.Savcılığına
bildirilmesi gerekir iken, bu sanıkların durumunu
28.12.1995'te 2724/95 sayılı yazı ile 2 gün
sonra Manisa C. Savcılığına bildirmiş
olması gerçeği karşısında,
Manisa Emniyet Müdürlüğü yetkilileri ve
Manisa C.Savcılığı hakkında görevi
kötüye kullanmak, yasaklara uymamaktan ötürü
idarî ve adlî soruşturma yaptırmayı
düşünüyor musunuz?

- Şiddete maruz kalanların bir süre sonra şiddete
yönelmelerinin, şiddeti araç olarak benimsemeye
başlamalarının doğal olduğu gerçeğinin
uzmanlarca belirtilmesi karşısında, şiddete
maruz kalan genç çocukların bundan alıkonması
için özel bir iyileştirme programına
ve tutukluluk statüsüne tabi tutulmasını
düşünüyor musunuz?

Bu genç çocukların toplumuna, devletine düşman
hale gelmemesi için ne gibi tedbirler almayı öngörüyorsunuz?

- Tutuklu sanıkların çoğunluğunun
lise öğrencisi ve 14 ila 18 yaşları arasında
olduğu gerçeği karşısında,
bunların özel koruma ve yargılama hükümlerine
tabi olması, tutuklu olduğu yerlerde yetişkinlerden
ayrı koşullara konulması, zorunlu olmadıkça
tutuklanmamaları, sorgularının polisce değil,
C.Savcılarınca yapılması ve yargılarının
DGM'lerde değil, çocuk mahkemelerinde yapılması,
4058 sayılı Çocuk Hakları Sözleşmesinin
bunu öngördüğü görüşüne
katılıyor musunuz? Katılıyorsanız
bunu temin için ne gibi yasal ve idarî tedbirler
düşünüyorsunuz?

- Sanıkların poliste zora dayalı olarak verdikleri
ifadeleri, C.Savcılığında da kabul ve
aynı yönde ifade vermeleri için, sanıkların
DGM Savcılığında ve DGM Nöbetçi
Hâkimliğinde ifade ve sorgulamaları sırasında,
kötü muamelelerine ve işkencelerine maruz kaldıkları
polisce ifade ve sorgu yerlerine kadar ve oralarda baskı
ve tehditlere maruz kaldıkları iddiaları
karşısında, sanıkları sorgulayan,
işkence yapan polislerin DGM binası içine
girerek savcılık ve Hâkimlik kapısına
kadar sanıkların baskı altında tutulmalarının
önlenmesini temin yönünden, DGM'ye getirilen sanıkların
buradaki Adliye Karakolu Polislerine teslim edilmesi, ifade ve
sorgulamaları sırasında DGM binası
içinde Adliye Karakolu polislerinin görev yapması
için, her türlü baskı ve tehdit iddialarının
ortadan kaldırılması için DGM binasında
görevli polislerin bu görevi yapması için,
gerekli direktifleri vermeyi, bunu sağlayacak düzenlemeler
yapmayı düşünüyor musunuz?

- Sanıkların gözaltında veya tutuklu
iken, gördükleri işkencelerin her yönüyle
araştırılıp, tespit edilebilmesini,
özellikle haricî muayene ve gözle görülebilir
fiziksel iz bırakmayan elektrik işkencesi, soğuk
suda tutma, hayaları burma gibi işkence uygulamalarını
saptayabilmek, tüm iddiaları açıklığa
kavuşturacak adlî tabip muayenelerinin hiç
olmazsa bundan böyle yapılabilmesi için, Adlî
Tabiplik Kurumu ve adlî tabipleri bu bulguları saptayacak
ve tüm iddia ve anlatımları açıklığa
kavuşturacak tıbbî muayeneleri yapacak ve saptayacak
şekilde tıbbî araç gereçle donatmayı;
işkence izleri geçmeden tabiplerce, uzman tabiplerce
heyet olarak muayeneyi sağlar tedbirler almayı, tıbbî
donanım, özellikle elektrik işkencesini saptamaya
yarayan tıbbî cihazları temin etmeyi ve bu
muayenelerin yapılması için direktif vermeyi
düşünüyor musunuz?

- Manisa Emniyet Müdürlüğünde gözaltında,
11 gün gözaltında tutulan sanıkların,
Adalet Bakanlığı TBMM'de açıkladığı
üzere, işkence iddialarının araştırılması
için, uzman hekimlerce ve tam teşekküllü
, tıbbî donanımlı hastane muayeneleri
amacıyla, İzmir Devlet Hastanesine sevkleri aradan
yaklaşık 70 gün geçtikten sonra yapıldığında,
sanıkların hemen hepsi de anlatım ve ifadelerini
doğrular şekilde, ciğer ve böbreklerinde enfeksiyon,
iltihaplanma, kas ağrısı ve kasılmaları,
ruhsal bozukluk; sanıklardan 2 sinin kulak deformasyonu
ve kulak zarı delikliği, dişlerinin dayak sonucu
kırılması, prostat iltihabı, sanıklardan
16 yaşındaki kız çocuğunun ileri
derecede tüberkiloz (verem) rahatsızlığının
tabiplerce tespiti ve ilaç tedavilerine halen devam ediliyor
olması gerçeği karşısında,
bu genç çocukların poliste gözaltında
iken, kötü muamele işkence gördüklerini
kabul ile, yürütmenin başı Başbakan
olarak çocuklardan ve ailelerinden özür dilemeyi,
Türkiye ve Avrupa Birliğinin bu konularda duyarlı
üye devletlerine gerekli açıklamalar yapmayı,
tüm tabip raporlarını açıklamayı,
gördükleri ağır işkenceler sonucu fiziksel
ve ruhsal hastalıklarla muztarip bu genç çocukların
tedavilerinin özenle yapılması için
talimat vermeyi düşünüyor musunuz?

- Kamu kurumu niteliğindeki İzmir Tabip Odası
Muayene ve Rapor Komisyonunun sanıklarının
gözaltındaki muayeneleri, mevcut fiziksel ve ruhsal
durumları, gördükleri kötü muamele
ve işkenceler konusunda uzman tabiplerce tanzim edilen,
11 Mart 1996 tarihli alternatif raporlarını ve bir
kısmı serbest, tutuksuz sanıklar için
yapılan muayenelerin sonuçlarını,
işkence iddialarını doğrular bulgularını
dikkate alarak orada belirtilen hususların yerine getirilmesi
için, Manisa işkence olayının bir daha
yaşanmaması için, ne gibi yasal idarî
ve adlî düzenlemeler yapmayı öngörüyorsunuz?

- İnsanlık suçu ve ayıbı işkencenin
Türkiye'de sona erdirilmesi; bu işkence iddiaları
ve ayıbını Türkiye'nin kendi iç
hukuku ve idarî tedbirleri ile temizleyebilmesi, tüm
polis örgütünün ve Türkiye'nin itham
altında kalmaması ve Türkiye'nin bu tür
iddialar ve olaylar ile dış itibarının
zedelenmemesi için ne gibi tedbirler almayı, yasal
ve idarî düzenlemeler yapmayı öngörüyorsunuz?

- Türkiye bu işkence iddialarını ve insanlık
ayıbını kendi işleyişi ile ortadan
kaldıramaz ise, taraf olduğumuz uluslararası
antlaşmalar gereğince işkence mağdurları
ve yakınları ile vekilleri avukatların uluslararası
ilgili kuruluşlara, Avrupa ve Birleşmiş Milletler
işkencenin önlenmesi, insan hakları ihlallerinin
izlenmesi ile görevli kuruluşlara, bireysel başvuru
hakkı çerçevesinde Avrupa İnsan Hakları
Divanına başvurularını uygun görüyor
musunuz?

Bizzat işkence mağduru genç kuşakların
başvurularını yapabilmeleri, Avrupa ülkelerinin
çeşitli kuruluşlarından aldıkları
davetlere katılarak oralarda haklarını arayabilmeleri,
yaşadıklarını anlatabilmeleri için
kendilerine pasaport verilmesini sağlar mısınız?

- Dönemin Adalet Bakanı TBMM'de Manisa C.Başsavcılığından
aldığı bilgiler doğrultusunda 28.2.1995'te
yaptığı açıklamada; "işkence
iddiaları ile ilgili soruşturmaya 27.12.1995 tarihinde
başlanılmıştır." dediğine
göre; Manisa C.Başsavcılığınca
halen yürütülmekte olan tahkikatın esas
numarasının 1995/... olması gerekir iken,
bu hazırlık tahkikatının halen 1996/204
hazırlık nosu ile yürütülüyor
olması, Manisa C.Başsavcılığının
sanık yakınlarının 1995 yılı
içinde verdiği "işkence şikâyetleri"
dilekçelerinin -ki C.Başsavcılığına
verilen her dilekçenin kayda alınarak, o tarih yıl
için bir hazırlık, tahkikatı nosu
olması gerekir- işleme konmayarak "hasır
altı" edildiği, hazırlık tahkikatını
esasen bizzat yapması yaşı, 15'ten küçük
sanıkların varlığı nedeniyle iş
yoğunluğu ne olursa olsun, hazırlık tahkikatını
polise bırakmayarak bizzat yapması, gözaltı
için direk bir defada 10 gün süre vermesi, 10
günlük süreyi aşan 11 gün gözaltına
ve yoğun işkence iddiaları üzerine tahkikata
müdahale etmemesi ve bütün bunları yapmayarak
görevi ihmal eden kusurlu ve sorumlu Manisa C.Başsavcılığının,
olayın geniş boyutlar kazanması üzerine,
esasen 1995/... olması hemen kayıt ile tahkikata
başlanması gereken işkence iddiaları
dilekçelerini sonradan işleme koyarak 1996/... hazırlık
no.su vermek zorunda kaldığı ve Cumhuriyet Savcılarının
kendilerinin de kusurlu ve ihmal suistimal durumunda bulunduğu
işkence iddiaları soruşturmasını
yapmaması gerektiği bu nedenle de Manisa C.Başsavcılığının
işkence iddialarını soruşturan C.Savcısının
"işkence iddiaları ile ilgili olarak ifade veren,
bilgisine başvurulan kişilere baskı yaptığı,
ifade veren sanık yakınları, "Emniyet
Müdürlüğü, koskoca tabipler yalan mı
söylüyorlar; sen tabipmisin, izleri bilebilirmisin"
dediği ve "esasen kendilerinin de ihmal ve kusuru bulunan
işkence soruşturmasını bu nedenlerle
de ört-bas etme çabası içinde bulundukları",
tahkikatı bu C.Savcılarının yürütmemesi
gerektiği" iddiaları karşısında,
bunca usulsüzlük, belge, mahkemece yapılacak
soruşturma sonucunda aydınlanacak anlatım,
delil, tanık beyanı ve istenirse res'en elde edilebilecek
kanıtların temin edileceği iddia edilen işkence
tahkikatının selametle yürütülebilmesi,
gerçek sanıkların belirlenebilmesi için
ne gibi adlî ve idarî tedbirler almayı öngörüyorsunuz?

- İşkence ile ilgili hazırlık tahkikatını
yürüten Masina C.Başsavcılığının,
gözaltında işkence yapan ifadeleri alınacak
sanık polislerin tespitini yine sanık olmaları
muhtemel Manisa İl Emniyet ve Terörle Mücadele
Şube Müdür Vekiline bırakır tarzda,
'operasyonda görev alan polislerin isimlerini bildirin"
yollu yazısının varlığı
ve sadece polisce bildirilen memur düzeyindeki kişilerin
ifadelerine başvurulması gerçeği karşısında,
operasyonu yöneten emir veren, sanıkların ifadelerinin
alınmasına bizzat katılan; "sanıklara
sadece psikolojik işkence yaptık, yapılmıştır"
diyen ve basına TV'lere demeç veren İl Emniyet
Müdürü Kemal İskender ile Müdür
Yardımcısı Fazlı Sezgin ile en önemlisi
operasyonu yöneten ve sanıkları sorgulayan,
insanlık dışı muamele ve işkence
yapılmasına bizzat katıldığı
iddia edilen Terörle Mücadele Şube Müdür
Vekili Komser Nazmi Aydoğan'ı işkence iddialarının
sanıkları durumundan çıkarır
uygulamaları doğru mudur? Doğru ise bunun önlenmesi
için Başbakan sıfatıyla ne gibi idarî
ve adlî tedbirler almayı düşünüyorsunuz?

- Çoğunluğu genç ve liseli sanıkların
gözaltında bulunduğu tarihlerde, başka bir
operasyon nedeniyle Emniyetce gözaltına alınan
ve daha sonra Manisa C.Başsavcılığınca
serbest bırakılan Gönül Gündüz
ile Mehmet Arıca'nın, gençlere yapılan
işkenceleri gördükleri, bunları basına
ve TV'lere anlattıkları ve bu kişilerin tanıklıklarının
güvenlik ve gizlilik esaslarına C.Savcılığında
uyulması, polisin önceden haberdâr edilmemesi
halinde mümkün olabileceğinin mağdur avukatlarınca
iddia edilmesi karşısında, olayın ört-bas
edilmemesi ve bu tanıkların güvenlik içinde
bildiklerini anlatabilmeleri, ifade vermeleri için tedbir
almayı uygun buluyor musunuz?

T.C.

Devlet Bakanlığı 2.9.1996

Sayı : B.02.0.0010/00412

Türkiye Büyük Millet Meclisi Başkanlığına

İlgi : a) Türkiye Büyük Millet Meclisi Başkanlığının,
9.5.1996 tarih ve A.01.0.GNS.0.10.00.02-7/665-1447/3830, 667-1449/3832,
673-1465/3855, 682-1479/3932, 704-1504/3984 sayılı
yazıları

b: Başbakanlık Kan. ve Kar. Gen. Müd.'nün
23.5.1996 tarih ve B.02.0.KKG/106-317-24/2235, -317-26/2236, -319/2240,
319-9/2242, 319-31/2243 sayılı yazıları.

İzmir Milletvekili Sayın Sabri Ergül'ün
Sayın Başbakanımıza tevcih ettiği
ve Sayın Başbakanımızın da kendileri
adına Bakanlığım koordinatörlüğünde
cevaplandırılması istenilen ilgi (b) yazı
ekindeki yazılı soru önergeleri cevabı
ekte sunulmuştur.

Bilgilerinizi ve gereğini arz ederim.

Lütfü Esengün

Devlet Bakanı

T.C.

İçişleri Bakanlığı 19.8.1996

Emniyet Genel Müdürlüğü

Sayı : B.05.1.EGM.0.14.02.02/400-401-402-403-

404/13085-13086-13087-13088-13113

Konu : Soru Önergesi

Devlet Bakanlığına

İlgi : a) 7.6.1996 tarih ve B.02.0.012/2.02.736 sayılı
yazınız.

b) 7.6.1996 tarih ve B.02.0.012/2.02.737 sayılı
yazınız.

c) 7.6.1996 tarih ve B.02.0.012/2.02.738 sayılı
yazınız.

d) 7.6.1996 tarih ve B.02.0.012/2.02.739 sayılı
yazınız.

e) 7.6.1996 tarih ve B.02.0.012/2.02.740 sayılı
yazınız.

İzmir Milletvekili Sabri Ergül'ün, Başbakanımıza
tecvih ettiği 7/665, 7/667, 7/673, 7/682 ve 7/704 esas nolu
yazılı soru önergeleri incelenmiştir.

Son günlerde bazı basın organlarında
kamuoyunun dikkatini çekmek amacı ile yayınlanan,
Manisa İlimizde meydana geldiği öne sürülen
işkence iddiası ile ilgili olarak yapılan
incelemede;

Manisa İlinde meydana gelen birçok yazılama,
bildiri dağıtma gibi yasadışı eylemlere
katılan DHKP/C (Devrimci Halk Kurtuluş Partisi/Cephesi)
terör örgütü militanlarına yönelik
olarak 26.12.1995 tarihinden itibaren gerçekleştirilen
operasyonlarda aralarında örgütün il sorumlusunun
da bulunduğu (16) kişi yakalanarak gözaltına
alınmıştır.

İddia edildiği gibi bu şahısların
çoğunluğu değil sadece yedisi öğrenci,
diğerleri çeşitli mesleklere mensup kişilerdir.
Bu kişilerin muhtelif tarihlerde Manisa İlinde kamu
binaları ile çeşitli mahalle ve sokaklarda
bulunan duvarlara, mensup oldukları terör örgütünün
sloganlarını yazdıkları, pankartlarını
astıkları, seçimleri protesto etmek amacıyla
halkı infiale sürükleyici yönde el ilanları
dağıttıkları ve bir iş yerine molotof
kokteyli attıkları tespit edilmiş, ayrıca
bazı siyasî parti binaları, bankalar ve vatandaşlara
ait işyerlerine yönelik eylemlerde bulundukları
tespit edilmiştir.

Yakalanan bu kişilerin suç nev'ileri ve sayılarının
çokluğu dikkate alındığından
mahallî Cumhuriyet Savcılığından
(10) günlük gözetim izni alınarak soruşturma
yürütülürken İzmir DGM Başsavcılığı
da bilgilendirilmiş, yasal usul ve esaslar çerçevesinde
tahkikat neticelendirilmiştir. 5.1.1996 tarihinde İzmir
DGM'ne sevkedilen sanıklardan (10)'u tutuklanmış,
(6'sı ise tutuksuz olarak yargılanmak üzere
serbest bırakılmıştır.

1. İlgi (a) yazınız ekinde gönderilen
soru önergesinde iddia edilen konularla ilgili olarak;

a) Sanık Sema Taşar için 27.12.1995, 31.12.1995,
2.1.1996 ve 5.1.1996 tarihlerinde vücudunda darp ve cebir
arazı bulunmadığına dair Adlî Tabip
Raporları alınmış, ayrıca sanığın
rahatsızlığını beyan etmesi üzerine
muayenesinin yapılabilmesi için 31.12.1995 günü
Manisa Doğumevi Hastanesine götürülmüş,
ancak burada şahıs muayeneyi kabul etmediğinden
durum Hastane Poliklinik defterinin (iddia edildiği gibi 36151
kayıt numarasına değil) 5690 sırasına
"kişi muayeneyi kabul etmedi" şeklinde belirtilmiştir.
36151 protokol kaydı, sanığın 31.12.1995
tarihinde Savcılık talimatı üzerine
Manisa Devlet Hastanesinden alınan ve vücudunda darp
ve cebir arazı bulunmadığını gösterir
Doktor Raporuna ait protokol kaydıdır. Sözkonusu
poliklinik defterinin ilgili sayfası ve sanığı
muayene etmek isteyen Dr. Ahmet Murat Oral'ın alınan
ifadesi yazımız ekinde gönderilmiştir.
'(EK-1)

b) Sanık Münire Apaydın için, 27.12.1995,
31.12.1995, 2.1.1996 ve 5.1.1996 tarihlerinde vücudunda darp
ve cebir arazının bulunmadığına
dair Adlî tabip raporları alınmış,
sanık 31.12.1995 günü rahatsızlığını
beyan ettiğinden, gerekli muayenesinin yapılabilmesi
amacıyla Manisa Devlet Hastanesine götürülmüş,
Hastane Poliklinik Defterinin 39110 sırasına "Konversiyon"
huzursuzluk hali tanısıyla sanığa Diazem
ve mide bulantısı için Emadol uygulanmış
bu durum deftere yazılmıştır. Ancak
doktor tarafından bu muayene için bir rapor verilmemiştir.
Sanığın tedavisi resmen ve gizlenmeden yetkili
hastanede yaptırılmıştır. Sözkonusu
defterin ilgili sayfaları ve şahsı muayene
eden doktordan alınan ifade tutanağı ekte gönderilmiştir.
(EK-2)

c) Sanık Hüseyin Korkut için 29.12.1995, 31.12.1995,
2.1.1996 ve 5.1.1996 tarihlerinde vücudunda darp ve cebir
arazının bulunmadığına dair Adlî
Tabip Raporları alınmış, ayrıca
bu sanık daha önceki yıllardan beri Manisa
Ruh ve Sinir Hastalıkları Hastanesinde tedavi gördüğünü
beyan etmesi ve kendi isteği üzerine muayenesinin yapılabilmesi
için ilgili hastaneye götürülmüş,
belirtilen hastanenin 29.12.1995 gün ve 17718 protokol kaydında
şerh düşüldüğü üzere
"Anksiyete" huzursuzluk tanısı ile sanığa
sakinleştirici ilaç uygulanmış, bu muayene
için doktor raporu verilmemiş olduğu gibi, iddia
edildiği üzere sanığın hastane hastane
dolaştırılması ve kendisine fena muamele
yapılması söz konusu olmamıştır.
Hastane protokol kaydının bulunduğu sayfa ve
şahsı muayene eden doktorun alınan ifade tutanağı
yazımız ekinde gönderilmiştir. (EK-3)

d) Sanık Levent Kılıç'ın 27.12.1995
günü alınan doktor raporunda herhangi bir rahatsızlığının
olmadığı, 31.12.1995 günü alınan
raporda ise kendisinde "gripal enfeksiyon" rahatsızlığı
mevcut olduğu belirtilmekte ve bu durumun gördüğü
kötü muamele sonucunda olduğu iddia edilmektedir.
Bu hastalığın her insanda rastlanabilecek sıradan
bir hastalık olduğu bilinmektedir. Özellikle kış
mevsiminin şartları itibariyle kişilerin bu
hastalığa yakalanma olasılıkları
diğer zamanlara göre daha fazladır. Bünye
zaafiyetlerinden doğan bir hastalığın kötü
muameleye bağlanmasındaki amaç anlaşılamamıştır.

e) Sanık Abdullah Yücel Karakaş'ın serbest
bırakıldıktan sonra, gözaltı
ve işkence olaylarını anlatmaması için
tehdit ve baskılara maruz kaldığı, kendisine
haklarını arayan avukatları ve milletvekillerini
suçlayıcı beyanların tehditle imzalattırıldığı
iddia edilmektedir. Sözkonusu sanığın kendisine
ve gözaltına alınan diğer arkadaşlarına
kötü muamele yapılmadığı, Milletvekili
Sabri Ergül'ün kendisini çağırarak
gözaltında iken işkence yapıldığı
yönünde ifade vermesini istediği ancak kendisinin
işkence yapılmadığını söyleyerek
bunu kabul etmediğini belirttiği 14.2.1996 tarihli ifade
tutanağı yazımız ekinde gönderilmiştir.
(EK-4)

2. İlgi (b) yazınız ekinde gönderilen
soru önergesinde iddia edilen konularla ilgili olarak;

a) 27 ve 29 Aralık 1995 tarihli doktor raporlarının
sonradan alındığı iddiaları doğru
değildir. Bütün raporlar belirtilen tarihlerde ve
usulüne uygun olarak yetkili doktorlar tarafından
tanzim edilmiştir. İddia edildiği gibi doktor
raporları 4-5 gün arayla değil, 27.12.1995, 29.12.1995,
31.12.1995, 2.1.1996 ve 5.1.1996 tarihlerinde 2 gün arayla
alınmıştır.

b) Sanık Ali Göktaş'ın 5.1.1996 tarihli
doktor raporunda "sağ ayak bileği üst kısmında
ön yüzde ekimoze alanlar mevcut olduğu, 10 günde
iyileşeceği" ibaresinin olduğu ve bu ekimozun
şahsa yapılan kötü muamele sonucu meydana
geldiği iddia edilmektedir. Sözkonusu raporu düzenleyen
Manisa Devlet Hastanesi Acil Servisinde görevli Dr. Emine
Keskin, 18.1.1996 tarihli ifade tutanağında "bu
lezyonun her halükârda oluşabileceğini, kişinin
kendisinin bir yere çarpması sonucunda da oluşabileceğini
ve dışarıdan özel bir aletle meydana
gelebilecek bir yara olmadığını"
açıkça belirtmiştir. (EK-5)

c) Sanık Mahir Göktaş'ın 5.1.1996 tarihli
tabip muayenesinde "sırta 0.2 mm.'lik çapta
2 adet kurut mevcut olduğu" belirtilmekte ve bunun sanığın
gözaltında iken kötü muamele gördüğünün
kanıtı olduğu iddia edilmektedir. Sözkonusu
raporu düzenleyen Manisa Devlet Hastanesi Acil Servisinde
görevli Dr. Hatice Öteyüzoğlu, 22.9.1996 tarihli
ifade tutanağında lezyonun "muhtemelen kaşınmakla
oluşabilecek bir türden" olduğunu belirtmiştir.
(EK-6)

3. İlgi (c) yazınız ekinde gönderilen
soru önergesinde iddia edilen konularla ilgili olarak;

a) Gözaltı süresinin uzun olduğu ve 11 gün
sürdüğü iddia edilmektedir. 26 ve 27 Aralık
1995 tarihlerinde gözaltına alınan sanıklar
için 28.12.1995 günü yakalandıkları
günden geçerli olmak üzere 4.1.1996 tarihine
kadar, 29.12.1996 günü gözaltına alınanlar
için ise, aynı gün yakalandıkları
tarihten geçerli olmak üzere 4.1.1996 tarihine kadar
gözaltı izni alınmış, sanıklarla
ilgili soruşturma süresi içinde tamamlanarak
adlî makamlara sevkedilmişlerdir.

b) Sanıkların hiç birisinin pasaport alma
hakkı engellenmemiştir. Pasaport almasında
herhangi bir engeli bulunmayan her Türk vatandaşı
gibi sanıklar da istedikleri zaman pasaport talebinde bulunabileceklerdir.

c) Sözkonusu tarihlerde gözaltına alınan
Gönül Gündüz ve Mehmet Arıca isimli
kişilerin gençlere yapılan iddiaları
gördükleri iddia edilmektedir. Gönül Gündüz
ve Mehmet Arıca'nın aynı tarihlerde başka
bir operasyon sonucu gözaltına alındıkları
doğrudur, ancak işkence iddiaları doğru değildir.
Gözaltına alınan şahısların,
binanın yapısı itibariyle birbirlerini görmeleri
veya duymaları mümkün değildir. Şahısların
yaptıkları açıklamaların spekülasyondan
ibaret olduğu düşünülmektedir.

4. İlgi (d) yazınız ekinde gönderilen
soru önergesinde iddia edilen konularla ilgili olarak;

a) Operasyonla ilgili olarak düzenlenen hazırlık
evrakında olaylara karışmış kişiler
olarak isimleri geçenler dışında gözaltına
alınan, yakalanan, ifadesi alınan veya bilgisine
başvurulan kişilerin olup olmadığı
sorulmaktadır. Belirtilen operasyonda, haklarında
yasal işlem yapılarak Devlet Güvenlik Mahkemesine
mevcuden sevk edilen sanıklar haricinde hiçbir kimse
gözaltına alınmadığı gibi,
gözaltından serbest bırakılan kimse
bulunmamaktadır. Hazırlık evrakında
adı geçtiği belirtilen O.Ö. isimli şahıs,
gözaltına alınmamış ve bilgisine
başvurulmamıştır.

b) Gözaltına alınan sanıkların
yakınları ve avukatları ile görüştürülmedikleri
iddia edilmektedir. Sanıklar yakınlarının
yapmış oldukları her başvuruda yakınları
ile görüştürülmüş olup görüştüklerine
dair düzenlenmiş olan tutanaklar yazımız
ekinde gönderilmiştir. (EK-7)

c) İşkence iddialarıyla ilgili inceleme ve
soruşturmada görevlendirilen Polis Başmüfettişleri
Mustafa Peştemalcıoğlu ve Orhan Okur tarafından
düzenlenen 8.7.1996 gün ve 96/18 sayılı
inceleme raporunda;

Manisa Emniyet Müdürü Kemal İskender ve
Terörle Mücadele Şube Müdürü ile
aynı yerde görevli (8) personel hakkında soruşturma
açılmasına ve herhangi bir tasarrufta bulunulmasına
gerek bulunmadığı görüşü
belirtilmiş,

Aynı müfettişler tarafında; Başkomiserler
Nazmi Aydoğan ve Halil Emir, Komiser Yardımcısı
Atilla Gürbüz, Polis Memurları Turgut Demirel,
Fevzi Aydoğ, Ramazan Kolak, Turgut Özcan, Musa Geçer,
Mehmet Emin Bal ve Engin Erdoğan haklarında "Ceza
tayinine mahal olmadığına"dair kararın
verilmesi gerektiği görüşüyle düzenlenen
12.4.1996 gün ve 96/09 sayılı soruşturma
dosyası Manisa Valiliğine intikal ettirilmiş,
İl Polis Disiplin Kurulunca 20.6.1996 gün ve 1996/38
sayı ile görevliler hakkında "Ceza tayinine
mahal olmadığına" dair karar verilmiştir.
Bu görevliler hakkında yapılan adlî işlem
ise halen devam etmektedir.

5. İlgi (c) yazınız ekinde gönderilen
soru önergesinde iddia edilen konularla ilgili olarak;

Haklarında yasal işlem yapılan sanıkların
sorgulamaları neticesinde; Manisa İl Merkezinde
iki ayrı yere üzerlerinde "Sel felâketinin
sorumlusu Devlettir" ve "Buca'nın hesabını
soracağız" ibareli ve "DHKP/C" imzalı
pankart astıkları, 1 berber dükkanına
molotof kokteyli atarak yaktıkları, 14 ayrı
yerde duvarlara sprey boya ile "Yaşasın halkların
kardeşliği - Devrim şehitleri ölümsüzdür
- Tek yol devrim - Faşizme oy yok - Kahrolsun faşizm
- Sermaye ağalarına oy yok" ibareli ve "DHKP/C-Dev
Genç" imzalı sloganlar yazdıkları,
seçimleri boykot edici ve halkı isyana teşvik
edici el ilanları dağıttıkları,
Manisa Lisesi içerisinde duvarlara katkı paylarının
ödenmemesi için "DLMK" imzalı afiş
yapıştırdıkları, ayrıca
yine Manisa İl Merkezinde bulunan İmar Bankası,
Ülkü Ocakları, King ve Sedef Kıraathaneleri
ile Yeğenim-2 berber dükkanına molotof kokteyli
atılması için eylem hazırlığında
bulundukları tespit edilmiştir.

Sanıkların belirtilen berber dükkanına
molotof kokteyli atarak yakmaları ve 2 ayrı yere
DHKP/C asmaları, anılan örgütün legal
yayın organı olarak faaliyet gösteren "Zafer
Yolunda Kurtuluş" dergisinin 25.11.1995 ve 9.12.1995
tarihli 20 ve 22 nci sayılarında sanıklar
tarafından üstlenilerek, "DHKP/C Milis Eylemleri"
köşesinde yayınlanmıştır.
(EK-8)

Yine sanıklar tarafından dağıtılan
DHKP/C imzalı el ilanları ve Manisa Lisesi koridor
ve tuvaletlerine yapıştırılan DLMK
imzalı el yazması afişlerin benzerleri, sanıkların
ev aramalarında ve gösterdikleri yerlerde elde edilmiş,
aynı sanıklardan asılmaya hazır vaziyette
DHKP/C ve DLMK imzalı 2 ayrı pankart, el yazması
örgütsel döküman ve çok miktarda yasaklanmış
yayınlar elde edilmiş olup, sözkonusu suç
unsurları sanıklar ile birlikte adlî makamlara
intikal ettirilmiştir.

Bilgilerinize arz ederim.

M. Rasih Özbek

Bakan a.

Müsteşar Yardımcısı

Not : Yazılı soruyla ilgili diğer bilgiler dosyasındadır.

2. - Balıkesir Milletvekili İ. Önder Kırlı'nın,
ödenmeyen istimlak bedellerinin ne zaman ödeneceğine
ve istimlaklerle ilgili faiz oranlarının yeniden
belirlenmesi ihtiyacına ilişkin Başbakandan
sorusu ve Devlet Bakanı Lütfü Esengün'ün
yazılı cevabı (7/1003)

Türkiye Büyük Millet Meclisi Başkanlığına

Aşağıdaki soruların Başbakan tarafından
yazılı olarak yanıtlanmasını
saygıyla dilerim.

İ. Önder Kırlı

Balıkesir

1. Kamulaştırma nedeniyle, mahkemelerde açılan
bedel artırım davalarında kararlar kesinleşmesine
ve aradan yıllar geçmesine rağmen başta
Köy-Hizmetleri, Karayolları ve DSİ Genel Md.
olmak üzere kamu kurumlarınca istimlak bedelleri ne
zaman ödenecektir?

2. Balıkesir'de, Köy Hizmetleri Genel Md. ve DSİ
Genel Md. istimlâkleri dolayısıyla 1990'da
yapılmış, 1994 yılında kesinleşmiş
mahkeme kararıyla ilgili bedellerin ödenmemesi sebebinin,
ödeneklerin başka bölgelere kaydırılmasından
kaynaklandığı iddiaları doğru mudur?
Ödemelerde nasıl bir sıra ve sistem uygulanmaktadır?

3. Mahkeme kararlarına karşı yıllık
% 30 olarak uygulanan faizin, enflasyonun % 80'lerde seyrettiği
devlet alacaklarına % 180'ler oranında faiz uygulanan
ülkemizde, büyük bir adaletsizlik yarattığı,
vatandaşın devlete güvenini sarstığı
çok açık olduğuna göre, istimlâklerle
ilgili faiz oranının artırılması
düşünülmekte midir?

4. Hükümetin, istimlâklerle ilgili faiz oranının
düşüklüğünden yararlanarak, istimlâk
bedellerini düşük tutarak, vatandaşı
mahkemelere sürükleme anlayışına
devam edilecek midir? İstimlâk edilecek yerlerin
bedel tespitlerinde gerçekçi davranılmak
suretiyle, hem vatandaşa karşı hakkaniyetle
davranmak, hem de mahkemelerin yükünü azaltmak
düşünülmekte midir?

5. Anayasada güvence altına alınan mülkiyet
hakkını, fiilen ortadan kaldıran ve vatandaşı
mağdur eden bu uygulamanın sona erdirilmesi için,
neler düşünülmektedir?

TC

Devlet Bakanlığı 25.9.1996

Sayı : B.02.0.0010/00323

Türkiye Büyük Millet Meclisi Başkanlığına

İlgi : a) Türkiye Büyük Millet Meclisi Başkanlığının,
10.7.1996 tarih ve A.01.0.GNS. 0.10.00.02-7/1003-2564/6977 sayılı
yazısı.

b) Başbakanlık Kan. ve Kar. Gen. Müd. nün
30.7.1996 tarih ve B.02.0.KKG/106-351-4/3287 sayılı
yazısı.

Balıkesir Milletvekili Sayın İ. Önder
Kırlı'nın, Sayın Başbakanımıza
tevcih ettiği ve Sayın Başbakanımızın
da kendileri adına Bakanlığım koordinatörlüğünde
cevaplandırılması istenilen ilgi (b)yazı
ekindeki yazılı soru önergesi cevabı
ekte sunulmuştur.

Bilgilerinizi ve gereğini arz ederim.

Lütfü Esengün

Devlet Bakanı

TC

Bayındırlık ve İskân Bakanlığı
18.9.1996

Karayolları Genel Müdülüğü

B091TCK01103/41

Sayı : 676/834-B/4261

Konu : Yazılı soru önergesi

Devlet Bakanlığına

(Sayın Lütfü Esengün)

İlgi : 5.8.1996 gün ve B.02.0.0010/00122 sayılı
yazınız.

İlgide kayıtlı yazınız ekinde
gönderilen Başbakanlık Kanunlar ve Kararlar
Genel Müdürlüğünün 30.7.1996 gün
ve B.02.0.KKG/106-351-4/3287 sayılı yazısı
eki Balıkesir Milletvekili İ. Önder Kırlı'nın
Sayın Başbakanımıza tevcih ettiği
yazılı soru önergesine verilecek cevaba esas
olmak üzere Bakanlığımızla ilgili
sorular incelenmiştir.

Genel Müdürlüğümüz projeleri arasında
bulunan otoyol ve devlet yolu yapımları nedeniyle
kamulaştırma sahamızda kalan taşınmaz
mal ve üzerindeki binaya, ağaca vs. ait kamulaştırma
bedelleri ile ilgili bölge müdürlüklerimizce
yapılan talepler Genel Müdürlüğümüzün
ödeme listesine alınmakta olup, Maliye Bakanlığından
ödenek ve nakit karşılandıkça
bölgelerimizin aciliyet listesi esas alınarak Genel
Müdürlüğümüzce değerlendirilmesinden
sonra sırası geldiğinde ödemeler yapılmaktadır.

Otoyol ve devlet yolu güzergâhına rastlayan
taşınmaz mallar için açılan
bedel arttırım davalarında mahkemece kesinleşen
bedel artırım farkları ile ilgili bölge
müdürlüklerimizce yapılan talepler büro
kayıtlarımıza göre ödeme listemize
alınmakta, ödemeler otoyollar için büro
kayıtlarımızın tarih ve KGM sıra
numarasına göre, devlet yolları için
ise KGM sıra numarasına göre yapılmaktadır.

Halen otoyollarında 16.2.1993 tarihine göre 8765 KGM
sıra numarasına devlet yollarında 58 KGM
sıra numarasına kadar ödeme listemize alınan
bedel artırım farklarına ait bordro bedelleri
ödenmiştir.

Tezyidi bedellere 3095 sayılı Faiz ve Temerrüt
Faizine ilişkin Kanuna göre yıllık %
30 gecikme faizi uygulanmaktadır.

Otoyol ile devlet yolu kamulaştırma ve tezyidi bedel
ödemeleri için 1996 yılı bütçe
görüşmeleri esnasında Maliye Bakanlığı
bütçesine Karayolları Genel Müdürlüğüne
aktarılmak üzere ödenek konulmuştur.

Genel Müdürlüğümüzce ödemeler
için ihtiyaç duyulan nakit durumu her ay periyodik
olarak Maliye Bakanlığı Bütçe ve
Maliye Kontrol Genel Müdürlüğüne bildirilerek
nakit talebinde bulunulmaktadır.

Maliye Bakanlığından Genel Müdürlüğümüze
ödenek ve nakit aktarıldıkça uygulama
esaslarına göre süratle ödemeler yapılmaktadır.

Bilgilerinize arz ederim.

Cevat Ayhan

Bayındırlık ve İskân Bakanı

TC

Devlet Bakanlığı 19.8.1996

Sayı : B.02.0.013/331

Devlet Bakanlığına

(Sayın Lütfü Esengün)

İlgi : 5.8.1996 tarih ve B.02.0.010/00122 sayılı
yazınız.

Balıkesir Milletvekili Sayın İ. Önder
Kırlı'nın, 7/1003 esas No. lu yazılı
soru önergesinde belirtilen, Bakanlığıma
bağlı Köy Hizmetleri Genel Müdürlüğünce
kamulaştırılan yerlerin tezyidi bedel davaları
sonucu ödenmesi gereken bedelleri, Bakanlığım
bütçesinde ilama bağlı borç ödemeleri
ile ilgili başlangıç ödeneği yer
almadığından, kuruluşuma intikal eden
kesinleşmiş mahkeme kararıyla ilgili ödenek
talepleri Maliye Bakanlığından istenmekte olup,
Maliye Bakanlığınca aktarılan ödenek
miktarına göre evrakın geliş tarih sırası
dikkate alınarak ödeme yapılması için
ilgili mahalline gönderilmektedir. 1995 yılında
ödenek yetersizliği nedeniyle ödenemeyip, 1996 yılına
intikal eden ilama bağlı borçlardan, Balıkesir
İl Müdürlüğünce ödenmesi gerekenler
de dahil olmak üzere 20 Aralık 1995 tarihi itibariyle
olanları ödenmiştir.

Maliye Bakanlığından aktarılan ödeneğin
dağıtımı yukarıda açıklandığı
şekilde yapıldığından, bölgeler
arası ödenek kaydırılması sözkonusu
değildir. Ancak, kuruluşuma Temmuz 1996 tarihi itibariyle
Balıkesir İline ait 14 adet ilamlı alacak
dosyası intikal etmiştir. Balıkesir İline
ait bu ilamlı borçları da kapsayan ek ödenek
talebimiz 23.7.1996 tarih ve 392 sayılı yazı
ile Maliye Bakanlığından istenmiştir.

Bilgilerinize arz ederim.

Bekir Aksoy

Devlet Bakanı

3. - İzmir Milletvekili Ahmet Piriştina'nın,
Bazı Şahsî Eşyanın Bedelsiz İthaline
Dair Tebliğe ilişkin Başbakandan sorusu ve Devlet
Bakanı Lütfü Esengün'ün yazılı
cevabı (7/1004)

Türkiye Büyük Millet Meclisi Başkanlığına

Aşağıdaki konunun Sayın Başbakan
tarafından yazılı olarak cevaplandırılmasının
teminini arz ederim.

Saygılarımla.

Ahmet Piriştina

İzmir

- 11 Haziran 1996 tarihli 22663 sayılı Resmî
Gazetede yayınlanan Başbakanlık Dış
Ticaret Müsteşarlığının Bazı
Şahsî Eşyanın Bedelsiz İthaline
İlişkin Tebliği (96/3) sonucu;

1. Bu tebliğin her bir geçici maddesi çerçevesinde
yararlanan kişilerin sayısını,

2. İthal araçların sayısını,
tiplerini, modellerini ve markalarına ilişkin bilgilerin
dökümünü,

3. Bu haktan yararlanmak için ilan tarihinden sonra 21
günlük süre öngörülmesinin nedenlerini
içeren bilgilerin tarafıma ulaştırılmasını
dilerim.

TC

Devlet Bakanlığı 19.9.1996

Sayı : B.02.0.0010/00539

Türkiye Büyük Millet Meclisi Başkanlığına

İlgi : a) Türkiye Büyük Millet Meclisi Başkanlığının,
10.7.1996 tarih ve A.01.0.GNS. 0.10.00.02-7/1004-2566/6980 sayılı
yazısı.

b) Başbakanlık Kan. ve Kar. Gen. Müd. nün
30.7.1996 tarih ve B.02.0.KKG/106-351-5/3288 sayılı
yazısı.

İzmir Milletvekili Sayın Ahmet Piriştina'nın
Sayın Başbakanımıza tevcih ettiği
ve Sayın Başbakanımızın da kendileri
adına Bakanlığım koordinatörlüğünde
cevaplandırılması istenilen ilgi (b) yazı
ekindeki yazılı soru önergesi cevabı
ekte sunulmuştur.

Bilgilerinizi ve gereğini arz ederim.

Lütfü Esengün

Devlet Bakanı

TC

Başbakanlık 11.9.1996

Gümrük Müsteşarlığı

Gümrükler Genel Müdürlüğü

Sayı : B.02.1.GÜM.0.06.00.28.843/2733 -044433

Devlet Bakanlığına

(Sayın Lütfü Esengün)

İlgi : 5.8.1996 tarihli B.02.00.0010/00123 sayılı
yazınız.

İzmir Milletvekili Ahmet Piriştina'nın Sayın
Başbakanımıza tevcih ettiği ve Sayın
Başbakanımızın da kendileri adına
Bakanlığımız koordinatörlüğünde
cevaplandırılmasını istedikleri soru
önergesi incelenmiştir.

Bilindiği üzere, Bazı Şahsî ve Ticarî
Mahiyette Eşyanın Bedelsiz İthaline İlişkin
95/7614 sayılı karar ile Bazı Şahsî
Eşyanın Bedelsiz İthaline İlişkin
96/1 sayılı Tebliğ 31.12.1995 tarihli 22510
sayılı Resmî Gazetede yayımlanarak
yürürlüğe girmiştir.

Sözkonusu Tebliğin geçici 3 üncü, 4
üncü ve 5 inci maddelerinin değiştirimesine
ilişkin 96/3 sayılı Tebliğ de 11.6.1996
tarihli 22663 sayılı Resmî Gazetede yayımlanmıştır.

Buna göre;

1. Anılan karar ile bedelsiz otomobil ithal edebilecek
kişiler yurt dışında en az iki yıl
ikamet edenler, millî ve milletlerarası kadrolara
atandıktan sonra görevden dönen kamu görevlileri,
göç ve evlenmek suretiyle ikametini Türkiye'ye
nakledenler olarak belirlenmiş, ayrıca bedelsiz otomobil
ithalatı, kişinin ikametini (kişinin şahsına
ve işine ait bağlarını keserek Türkiye'ye
dönmesi) Türkiye'ye nakletmesi ve ikametin naklinden
en az 6 ay önceden adına kayıtlı kullanılan
otomobili olması koşuluna bağlanmıştır.

Diğer taraftan, kararnamenin geçici maddeleri ile 31.12.1995
tarihine kadar yurda dönen kişilerin yürürlükten
kaldırılan hükümlerden yararlanabilecekleri
hüküm altına alınmıştır.

Bu durumda, kararın yürürlüğe girdiği,
31.12.1995 tarihinden itibaren 6 ay içinde yurda dönecek
olan ve adlarına 6 ay önceden kayıtlı
otomobili bulunmayan, kararın yayımı ile
de otomobil kayıt ettirse dahi 6 aylık bekleme süresini
tamamlamadan yurda dönecek olan kişilerin bedelsiz
otomobil ithal hakları ellerinden alınmış
bulunmaktadır.

Uzun yıllar yurt dışında yaşayıp
1996 yılının ilk yarısı itibariyle
yurda kesin dönüş yapacak çok sayıda
vatandaşlarımızın maruz kaldıkları
bu duruma bir çözüm getirilmesi gayesiyle kararın
yayımlandığı 31.12.1995 tarihinden itibaren
6 aylık süre tanınacak şekilde geçici
madde ihdası ile konuya çözüm getirilmesi
amaçlanmıştır.

2. Mezkûr tebliğ kapsamında 966 kişi ithalat
yapmıştır.

3. Bu tebliğe istinaden ithali gerçekleştirilen
araçların marka, model ve tiplerini gösteren
listeler ektedir.

Bilgilerine arz ederim.

Ayfer Yılmaz

Devlet Bakanı

Not : Yazılı soruyla ilgili diğer bilgiler dosyasındadır.

4. - İstanbul Milletvekili Ercan Karakaş'ın,
bir milletvekili ve bazı parti yöneticilerinin uğradığı
iddia edilen hukuk dışı uygulamaya ilişkin
Başbakandan sorusu ve Devlet Bakanı Lütfü
Esengün'ün yazılı cevabı (7/1011)

Türkiye Büyük Millet Meclisi Başkanlığına

Aşağıdaki sorularımın Başbakan
tarafından yazılı olarak yanıtlandırılmasını
arz ederim.

Saygılarımla.

Ercan Karakaş

İstanbul

CHP İstanbul Milletvekili Algan Hacaloğlu, Parti Meclisi
Üyesi Hasan Aydın ve CHP İstanbul İl
Meclis üyeleri, 1 Temmuz 1996 günü cezaevi savcısıyla
görüşmek üzere Bayrampaşa Cezaevine
gittiler. Sayın Hacaloğlu başkanlığındaki
CHP heyetinin amacı, cezaevi savcısına CHP
TBMM Grubunca hazırlanan "Cezaevleri Raporunu"
sunmak ve kendisinden cezaevindeki durum hakkında bilgi
almaktı.

Ancak heyet cezaevi önünde polislerin kuşatmasıyla
karşılaştı. Milletvekili Sayın
Hacaloğlu'nun uyarısına rağmen bazı
heyet üyeleri tartaklandılar ve daha sonra Terörle
Mücadele Şubesine götürüldüler
ve gözaltına alındılar.

Bu nedenle;

1. Demokrasinin vazgeçilmez unsurlarından olan siyasî
partilerin milletvekilerine ve yöneticilerine yapılan
muameleyi onaylıyor musunuz?

2. Sayın Hacaloğlu'nun beraberindeki parti yöneticileri
ile birlikte cezaevi savcısıyla görüşmesine
engel olunması emrini veren yetkili kimdir?

3. Milletvekili Algan Hacaloğlu ve beraberindeki heyetin maruz
kaldığı hukuk dışı davranışı
soruşturmayı düşünüyor musunuz?

TC

Devlet Bakanlığı 17.9.1996

Sayı : B.02.0.0010/00499

Türkiye Büyük Millet Meclisi Başkanlığına

İlgi : a) Türkiye Büyük Millet Meclisi Başkanlığının,
16.7.1996 tarih, A.01.0.GNS.0.10.00.02-7/1011-2582/7036, 25.6.1996
tarih, A.01.0.GNS.0.10.00.02-7/967-2351/6311, 26.6.1996 tarih
ve A.01.0.GNS.0.10.00.02-7/975-2377/6397 sayılı
yazıları.

b) Başbakanlık Kan. ve Kar. Gen. Müd. nün
30.7.1996 tarih ve B.02.0.KKG/106-353/3294, 106-345-7/3281, 106-344-3/3277
sayılı yazıları.

Sivas Milletvekili Sayın Mahmut Işık, Aydın
Milletvekili M. Fatih Atay ile İstanbul Milletvekili Ercan
Karakaş'ın Sayın Başbakanımıza
tevcih ettikleri ve Sayın Başbakanımızın
da kendileri adına Bakanlığım koordinatörlüğünde
cevaplandırılması istenilen ilgi (b) yazı
ekindeki yazılı soru önergeleri cevapları
ekte sunulmuştur.

Bilgilerinizi ve gereğini arz ederim.

Lütfü Esengün

Devlet Bakanı

İstanbul Milletvekili Sayın Ercan Karakaş'ın
7/1011 Esas No. lu Soru Önergesine Konu Olan Hususlarla İlgili
Cevaplar

İstanbul Milletvekili Sayın Ercan Karakaş'ın
7/1011 esas No. lu soru önergesiyle ilgili olarak yaptırılan
inceleme sonunda :

- 1.7.1996 günü Bayrampaşa Cezaevi önünde
saat 12.00 sıralarında basın açıklaması
yapmak isteyen bir grubun cezaevindeki uygulamaları protesto
etmek ve basının dikkatini çekmek amacı
ile basın açıklamasına başladıkları
sırada kendilerine, yaptıklarının
suç olduğu ve dağılmaları gerektiğinin
söylendiği ve dağılmamaları üzerine
haklarında yasal işlem yapılmak üzere
Bayrampaşa Merkez Karakoluna ve oradan da İstanbul
Emniyet Müdürlüğüne gönderildikleri
ve Eyüp Cumhuriyet Başsavcılığında
ifadeleri alınıp haklarında arşiv araştırması
yapıldıktan sonra serbest bırakıldıkları,

- Sanıkların savunmalarında İstanbul
Cumhuriyet Başsavcısından, hazırladıkları
raporu Cezaevi Savcısına verecekleri yolunda daha
önceden İstanbul Milletvekili Sayın Algan Hacaloğlu
tarafından izin alındığını
beyan ettikleri ancak bu konuda hiçbir belge ibraz edemedikleri,

- Ayrıca sanıkların güvenlik şubesinde
verdikleri savunmalarında gerek gözaltına alınırken
gerek Bayrampaşa Merkez Karakolu ve İstanbul Emniyet
Müdürlüğünde herhangi bir baskı
ve cebire maruz kalmadıklarını beyan ettikleri,

- Eyüp Cumhuriyet Başsavcılığınca
yapılan hazırlık soruşturması
sonucunda sanıklar hakkında 19.7.1996 gün ve
1996/8161-2722 sayılı takipsizlik kararı
verildiği,

- 1.7.1996 günü İstanbul Milletvekili Sayın
Algan Hacaloğlu ve beraberindeki heyetin İstanbul Kapalı
Ceza ve Tutukevi önüne geldikleri ve o günkü
nöbetçi müdüre cezaevine görüşmek
amacı ile girmek istediklerini belirttikleri,

- Nöbetçi müdürün gelen heyete bu izni
verme yetkisinin mümessil Cumhuriyet Savcısına
ait olduğunu, mümessil Cumhuriyet Savcısının
resmî izinli olması nedeni ile böyle bir izni
kendisinin veremeyeceğini ancak, Cumhuriyet Başsavcılığından
böyle bir izin alınırsa görüşmenin
mümkün olacağını kendilerine bildirdiği,

anlaşılmıştır.

5. -Manisa Milletvekili Tevfik Diker'in, kuru üzüm destekleme
uygulamasına ilişkin Başbakandan sorusu ve
Devlet Bakanı Lütfü Esengün'ün yazılı
cevabı (7/1016)

Türkiye Büyük Millet Meclisi Başkanlığına

TBMM İçtüzüğünün 96 ncı
maddesi gereğince aşağıdaki sorularımın
Başbakan Prof. Dr. Necmettin Erbakan tarafından yazılı
olarak cevaplandırılmasını arz ederim.

Saygılarımla. 10.7.1996

Tevfik Diker

Manisa

Sorular :

1. 1996 sezonunda Ege Bölgesinde üretilen kuru üzüme
destekleme uygulaması düşünülüyor
mu?

2. Üreticinin kuru üzümü elden çıkardığı
Eylül başında 1 USD karşılığı
TL. olarak taban fiyatı verecek misiniz?

3. TARİŞpeşin ödeme ile piyasaya girecek
mi? Ne zaman kampanyayı açacaksınız?

T. C.

Devlet Bakanlığı 2.9.1996

Sayı :B.02.0.0010/00369

Türkiye Büyük Millet Meclisi Başkanlığına

İlgi :a) Türkiye Büyük Millet Meclisi Başkanlığının,
16.7.1996 tarih ve A.01.0.GNS. 0.10.00.02 - 7/1016-2618/7119 sayılı
yazısı.

b) Başbakanlıka Kan. ve Kar. Gen. Müd.'nün
30.7.1996 tarih ve B.02.0.KKG/106-352/3290 sayılı
yazısı.

Manisa Milletvekili Sayın Tevfik Diker'in Sayın
Başbakanımıza tevcih ettiği ve Sayın
Başbakanımızın da kendileri adına
Bakanlığım koordinatörlüğünde
cevaplandırılması istenilen ilgi (b) yazı
ekindeki yazılı soru önergesi cevabı
ekte sunulmuştur.

Bilgilerinizi ve gereğini arz ederim.

Lütfü Esengün

Devlet Bakanı

T. C.

Sanayi ve Ticaret Bakanlığı

Basın ve Halkla İlişkiler Müşavirliği
19.8.1996

Sayı :B.140.BHİ.01/226

Konu :Yazılı Soru Önergesi.

Sayın Lütfü Esengün Devlet Bakanı

İlgi :5.8.1996 tarih ve B.02.0.0010/174 sayılı
yazınız.

Manisa Milletvekili Tevfik Diker'in, Başbakana tevcih ettiği
ancak Bakanlığınız koordinatörlüğünde
cevaplandırılması istenen yazılı
soru önergesinde; Bakanlığımızla
ilgili soruların cevabı ekte takdim edilmiştir.

Bilgilerinizi ve gereğini arz ederim.

Yalım Erez

Sanayi ve Ticaret Bakanı

Manisa Milletvekili Sayın Tevfik Diker'in Yazılı
Soru Önergesi Cevabıdır

Sayın Milletvekilinin yazılı olarak cevaplandırılmasını
istediği suallerle ilgili açıklamalarımız
aşağıda yer almaktadır.

1. Avrupa Topluluğu ile ekonomik bütünleşme
sürecinde, tarımsal destekleme politakalarında
da uyum ve rekabet şartlarının geçerliliğinin
amaçlanması sebebiyle, tarımsal destek uygulamalarının
"fiyat" dışındaki destek araçlarına
yöneltilmesi zarurî olmaktadır.

Bu nedenle, diğer ürünlerde olduğu gibi kuru
üzümde de devlet adına destekleme alımı
yapılması düşünülmemekte ancak
TARİŞ'in alım yapmasına engel bir durum
da bulunmamaktadır.

2. Devlet adına alım sözkonusu olmadığından,
devlet tarafından bir fiyat açıklaması
da yapılamayacaktır.

Ancak TARİŞ'in sualde belirtilen rakam civarında
bir fiyatla alımlarda bulunabileceği anlaşılmaktadır.

3. TARİŞ'in hazırlıkları, ürün
bedellerinin peşin ödenmesi amaç alınarak
yürütülmektedir.

Ürün bedelllerinin kaynak imkânları çerçevesinde
peşin ödenmesine çalışılacağı
tabiîdir.

Kampanya başlangıcı TARİŞ tarafından
üreticiye duyurulacaktır.

6. -Aydın Milletvekili Fatih Atay'ın, Kur'an Kurslarına
ve öğrenim birliği ilkesinin çiğnendiği
iddiasına ilişkin Başbakandan sorusu ve Devlet
Bakanı Lütfü Esengün'ün yazılı
cevabı (7/1017)

Türkiye Büyük Millet Meclisi Başkanlığına

Aşağıdaki sorularımın Başbakan
tarafından yazılı olarak yanıtlanmasının
sağlanmasını saygılarımla arz
ederim.

M. Fatih Atay

Aydın

TBMM Başkanlık Divanı Üyesi

1. Cumhuriyetin kuruluşuyla birlikte "Öğrenim
Birliği" ilkesinin yerleşmesi, Cumhuriyetin laiklik
ilkesinin en önemli taşı olmuştur. Ne
var ki özellikle son yıllardaki gelişmeler "Öğrenim
birliği" ilkesini özellikle dinsel hedefler uğruna
çiğnemektedir. Üsküdar Avni Başma İlkokulundaki
durum önümüzde son ve çarpıcı
örnektir. Cumhuriyet ilkelerinin kaymakamlık izni
ile çiğnenmesi uygun mudur?

2. Okulun boya badana işlerini yapmak, okula gelir sağlamak,
veli ve okul yönetiminin oluşturduğu kurumlarla
sağlanabilir.Gerçekte ise bu herkesten önce devletin
görevidir. Bu ikisinin dışına taşan
alternatifler, devlet kurumlarını bir takım
grup ya da zümrelerin etkisi altına alır. Devlet
okulun birincil ihtiyaçlarını böylesi,
özellikle dinsel hedefler güden Vakıf veya zümrelere
bırakabilir mi?

3. Özellikle Millî Eğitimimiz temel ilkeleri ve
hedeflerine ulaşmada Atatürk Milliyetçiliği
ile uzak-yakın ilişkisi olmayan dinci ve ırkçı
ideolojileri devlet kurumlarında Kur'an kursları
adı altında açılan kurslara hangi
yasal dayanakla izin verilmiştir?

4. Temel eğitim kurumlarının tatil dönemlerinde
Mülkî amirlerin izniyle açılan Kur'an
Kursu sayısı ne kadardır?

5. Daha önce kapatılan kaç tane Kur'an Kursu
vardır? Bunlardan kaç tanesi hangi Vakıflar
tarafından açılmıştır?

T. C.

Devlet Bakanlığı 9.9.1996

Sayı :B.02.0.0010/00424

Türkiye Büyük Millet Meclisi Başkanlığına

İlgi :a) Türkiye Büyük Millet Meclisi Başkanlığının,
16.7.1996 tarih ve A.01.0.GNS. 0.10.00.02 - 7/1017-2622/7184 sayılı
yazısı.

b) Başbakanlık Kan. ve Kar. Gen. Müd.'nün
30.7.1996 tarih ve B.02.0.KKG/106-352-1/3291 sayılı
yazısı.

Aydın Milletvekili Sayın Fatih Atay'ın Sayın
Başbakanımıza tevcih ettiği ve Sayın
Başbakanımızın da kendileri adına
Bakanlığım koordinatörlüğünde
cevaplandırılması istenilen ilgi (b) yazı
ekindeki yazılı soru önergesi cevabı
ekte sunulmuştur.

Bilgilerinizi ve gereğini arz ederim.

Lütfü Esengün

Devlet Bakanı

T. C.

Başbakanlık

Diyanet İşleri Başkanlığı
3.9.1996

Hukuk Müşavirliği

Sayı :B.02.1.DİB.0.61.012/803

Konu :Soru Önergesi.

Devlet Bakanlığına (Sayın Lütfü
Esengün)

İlgi :İçişleri Bakanlığının
3.8.1996 tarih ve PGM 0710001-Ş-8592 sayılı
yazısı.

Aydın Milletvekili Sayın M. Fatih Atay'a ait ilgi
yazı eki soru önergesine verilen cevap ilişikte
sunulmuştur.

Bilgilerinize arz ederim.

Mehmut Nuri Yılmaz

Diyanet İşleri Başkanı

Aydın Milletvekili Sayın M. Fatih Atay'ın
7/1017-2622 sayılı yazısı soru önergesine
verilen cevap :

1. 16.11.1990 tarih ve 20697 sayılı Resmî
Gazete'de yayımlanarak yürürlüğe giren
Diyanet İşleri Başkanlığı
Kur'an Kursları Yönetmeliğinin 8 inci maddesi
ile Kur'an Kursları Yönergesinin 22 nci maddesine
göre, okulların tatil olduğu yaz aylarında
isteyen öğrencilere Kur'an-ı Kerim ve dinî
bilgiler öğretmek üzere Müftünün
teklifi ve mülkî amirin onayı ile Kur'an Kursu
binalarında veya uygun görülecek yerlerde yaz
kursları açılmaktadır.

Üsküdar İlçe Müftülüğüne
müracaat eden vatandaşlarımız, Üsküdar
Aziz Mahmut Hüdayi Camii ve müştemilatında
bulunan Türbeye gelen ziyaretçilerin yoğunluğu
sebebiyle, sözkonusu camide yaz kursunun verimli olamayacağını
belirterek, caminin yanında bulunan Avni Başman İlköğretim
Okulundaki iki sınıfın yaz Kur'an Kursu olarak
kullanılmak üzere Millî Eğitim Müdürlüğünden
tahsisini talep etmişlerdir.Bunun üzerine Üsküdar
İlçe Müftülüğü 7.6.1996
tarih ve 913 sayılı yazı ile Üsküdar
Millî Eğitim Müdürlüğünden sözkonusu
okuldaki iki sınıfın tahsisini istemiş,
17.6.1996 tarih ve 6097 sayılı Kaymakamlık
onayı ile yaz kursu için iki sınıf
tahsis edilmiştir.

Böylece Diyanet İşleri Başkanlığının
Kuruluş Kanununun 1 inci maddesinde yer alan toplumu din
konusunda aydınlatmak görevi yerine getirilmiş
olmaktadır.

Kamu yararına ve mevzuata uygun olarak tesis edilen bu
işlemin Cumhuriyetin temel ilkelerine ve laikliğe aykırı
olması sözkonusu değildir.

2. Okulun badana ve boya işlerinin yapılması
konusunda, Diyanet İşleri Başkanlığının
bir ilgisi bulunmamaktadır.

3. Türkiye'de Kur'an Kursu açma yetkisi, 633 sayılı
Diyanet İşleri Başkanlığı
Kuruluş ve Görevleri Hakkında Kanunla Diyanet
İşleri Başkanlığına verilmiştir.
Bu sebeple Diyanet İşleri Başkanlığının
dışında hiç bir kişi; kurum ve
kuruluşun Kur'an Kursu açması mümkün
değildir.

4. Yukarıda da belirtildiği gibi, yaz aylarında
bütün il ve ilçelerde mahallî mülkî
amirin onayı ile yaz kursları açılmaktadır.

5. Türkiye genelinde Diyanet İşleri Başkanlığına
bağlı Kur'an Kurslarından öğrenci azlığı
sebebiyle eğitim-öğretime ara verilen kurs sayısı
250 adettir. Yukarıda da belirtildiği gibi Diyanet
İşleri Başkanlığı dışında
hiç bir şahıs, kurum ve vakıflar tarafından
açılmış Kur'an Kursu bulunmamaktadır.

T. C.

İçişleri Bakanlığı

Personel Genel Müdürlüğü 15.8.1996

Sayı :B050PGM0710001-Ş/10639

Devlet Bakanlığına

İlgi :5.8.1996 tarih ve B.02.0.0010/00126 sayılı
yazınız.

İlgi yazılarınız ekinde Bakanlığımıza
intikal eden Aydın Milletvekili M. Fatih Atay'ın
tarihsiz soru önergesinin 1 inci maddesine cevap teşkil
edecek bilgiler ekte sunulmuş olup, bahse konu soru önergesinin
2, 3, 4 ve 5 inci maddelerinde yöneltilen sorulara ilişkin
bilgilerin Makamınıza sunulmak üzere 9.8.1996
tarih ve 8592 sayılı yazımızla Diyanet
İşleri Başkanlığına intikal
ettirilmiştir.

Bilgilerinize arz ederim.

Ayhan Nasuhbeyoğlu

Bakan A.

Müsteşar Yardımcısı

T. C.

İstanbul Valililiği

İl Millî Eğitim Müdürlüğü
12.8.1996

Sayı:B.08.4.MEM.4.34.00.01-020/216

Konu :Soru Önergesi.

İstanbul Valiliğine

(İl Yazı İşleri Müdürlüğü)

İlgi İstanbul Valiliği İl Yazı
İşleri Müdürlüğünün
9.8.1996 tarih ve B054VLK340300 Ya. İş. 06 (İşl.
02) 1-F/1432 sayılı emri

İlgi emriniz ekinde gönderilen Aydın Milletvekili
M.Fatih Atay'ın soru önergesinde yer alan ve müdürlüğümüzü
ilgilendiren

1. Soruda;

Cumhuriyet Gazetisinn 7.7.1996 tarihli nüshasında
yer alan "Devlet Okulunda Kuran Kursu" başlıklı
ve Halil Nebiler imzalı haberde öne sürülen,
ilimiz Üsküdar İlçesi Avni Başman
İlköğretim Okulunun iki sınıfında
İlçe Müftülüğünün teklifi
ve İlçe Kaymakamlığının
onayıyla yaz Kuran Kursu açılarak "Öğrenim
Birliği" ilkesinin çiğnendiği yönündeki
iddialarla ilgili hususlar aşağıda belirtilmiştir.

1. Üsküdar İlçe Müftülüğü
7.6.1996 tarih ve 913 sayılı yazıyla, Üsküdar
İlçe Millî Eğitim Müdürlüğünden,
Aziz Mahmut Hüdai Camiinde Diyanet İşleri Başkanlığının
78 nolu genelgesine göre açmayı düşündükleri
yaz Kuran Kursunun, caminin müştemilâtında
bulunan türbeye yoğun ziyaretlerin yapılması
nedeniyle, verimli olamayacağını belirterek,
cami bitiğişinde bulunan Avni Başman İlköğretim
Okulunda iki sınıfın tahsisini istemiştir.

2. Okul Müdürlüğü 13.6.1996 tarih ve 444
sayılı yazı ile okullardan iki sınıfın
yaz kuran kursu için tahsis edilebileceğini bildirmiştir.

3. Bunun üzerine İlçe Millî Eğitim
Müdürlğünün 17.6.1996 tarih ve 020/60097
sayılı yazısıyla, İlçe
Müftülüğünce 17.6.1996 tarihinden itibaren
Avni Başman İlköğretim Okulunun iki sınıfında
yaz Kuran Kursu açmasında sakınca görülmediğini
ve uygun görüldüğü takdirde gerekli tahsisin
yapılmasını teklif etmiş ve bu teklif
aynı tarihte İlçe Kaymakamlığınca
uygun görülmüştür.

Bu tahsisin, "Öğrenim Birliği" ilkesini
çiğnemekle ilgili bir amacı olmayıp,
sadece bir devlet kursunun yürüttüğü bir
hizmetin daha verimli yürütülmesine katkıda
bulunma amaçlanmıştır.Okullarımız
yaz dönemlerinde, mülkî amirlerinin izniyle çeşitli
sosyal, kültürel ve sportif amaçlı faaliyetler
için tahsis edilmekte olup, atıl kapasitesinin yaz
döneminde de değerlenmesi sağlanmaktardır.

4. İlgi yazının ekindeki önergenin 4
üncü sorusunda ise, temel eğitim kurumlarında
tatil dönemlerinde mülkî amirlerin izniyle açılan
Kur'an Kursu sayısı sorulmaktadır.İlimizde
yukarıda belirtilen tahsisin dışında
başka bir kurumumuzda tahsis söz konusu değildir.

Bilgilerinize arz ederim.

Ömer Balıbey

Millî Eğitim Müdürü

7.-Denizli Milletvekili M. Kemal Aykurt'un 1991 seçimlerinden
sonra bakanlık teftiş kurulunca bazı otoyol
yüklenicilerine fazla ödeme yapıldığının
tespiti üzerine yapılan işlemlere ilişkin
sorusu ve Bayındırlık ve İskân
Bakanı Cevat Ayhan'ın yazılı cevabı
(7/1021)

Türkiye Büyük Millet Meclisi Başkanlığına

Aşağıdaki sorularımın Bayındırlık
ve İskân Bakanı Sayın Cevat Ayhan tarafından
yazılı olarak cevaplandırılması
hususunda gereğini arz ederim.

Saygılarımla.

11.7.1996

Mustafa Kemal Aykurt

Denizli

ANAP döneminde otoyollarla ilgili usulsüzlüklerin
ayyuka çıkması üzerine, 1991 Genel Seçimlerinden
sonra Bayındırlık Bakanlığı
Teftiş Kurulunca Bakanlık bünyesinden konunun
uzmanı olan teknik elemanlardan müteşekkil geniş
kapsamlı bir tetkik heyeti kurulmuş ve bu heyet iki
seneye yakın bir zamanda hummalı bir araştırma
ve soruşturma sonucunda, aşağıda belirtilen
fazla ödeme yapılan işler ve işleri yapan
firmaların varlığı tespit edilmiştir.

1. STFA -Kınalı Sakarya Otoyolu İnşaatı
122 Milyon Dolar fazla ödeme.

2. STFA-İstanbul Galata Köprüsü İnşaatı.
25 Milyon DM fazla ödeme.

3. DOĞUŞ-Edirne-Kınalı, Tarsus-Pozantı,
Mersin-Toprakkale-İskenderun Otoyolu İnşaatları.
84.2 Milyon Dolar fazla ödeme, 43 Milyon Dolarda kur farkı
olarak fazla ödeme.

4. ASTALDI-SPA -Çeşitli İşler Otoyolu.
33 Milyon Dolar fazla ödeme.

5. ENKA-BECHTEL-Gerede-Ankara Otoyolu. 108 Milyon Dolar fiyat
farkı ve özel fiyatlar faslından fazla ödeme.

6. ENTES-BELFOUR-BEATTY -Kazancı-Gümüşova
Otoyolu. 20 Milyon Dolar fazla ödeme.

7. BAYINDIRİNŞ. -İzmir-Aydın Otoyolu.
22 Milyon Dolar fazla ödeme.

Toplam :529.2 Milyon Dolar. 25 Milyon DM.

1. Geçen süre içerisinde Bayındırlık
Bakanlığı Teftiş Kurulunca hazırlanan
bu belge ve bilgiler bugüne kadar neden işlem görmemiştir?

2. Bundan sonra Bakanlığınız bu haksız
ödemeler için ne gibi bir çalışma
yapacaktır?

T. C.

Bayındırlık ve İskân Bakanlığı

Basın ve Halkla İlişkiler Müşavirliği
6.9.1996

Sayı :B.09.0.BHİ.0.00.00.25/2-A/7016

Konu : Denizli Milletvekili Mustafa Kemal Aykurt'un Yazılı
Soru Önergesi.

Türkiye Büyük Millet Meclisi Başkanlığına

İlgi :T.B.M.M.'nin 16.7.1996 gün ve A.01.0.GNS.0.10.00.02-2677
sayılı yazısı. (7/1021)

İlgi yazı ilişiğinde alınan, Denizli
Milletvekili Mustafa Kemal Aykurt'un Bakanlığımıza
yönelttiği yazılı soru önergesi incelenmiştir.

Soru :ANAPdöneminde otoyollarla ilgili usulsüzlüklerin
ayyuka çıkması üzerine, 1991 Genel Seçimlerinden
sonra Bayındırlık Bakanlığı
Teftiş Kurulunca Bakanlık bünyesinden konunun
uzmanı teknik elemanlardan müteşekkil geniş
kapsamlı bir tetkik heyeti kurulmuş ve bu heyet iki
seneye yakın bir zamanda hummalı bir araştırma
ve soruşturma sonucunda, aşağıda belirtilen
fazla ödeme yapılan işler ve işleri yapan
firmaların varlığı tespit edilmiştir.

1. STFA -Kınalı Sakarya Otoyolu İnşaatı
122 Milyon Dolar fazla ödeme.

2. STFA-İstanbul Galata Köprüsü İnşaatı.
25 Milyon DM fazla ödeme.

3. DOĞUŞ-Edirne-Kınalı, Tarsus-Pozantı,
Mersin-Toprakkale-İskenderun Otoyolu İnşaatları.
84.3 Milyon Dolar fazla ödeme, 43 Milyon Dolarda kur farkı
olarak fazla ödeme.

4. ASTALDI-SPA -Çeşitli İşler Otoyolu.
33 Milyon Dolar fazla ödeme.

5. ENKA-BECHTEL-Gerede-Ankara Otoyolu. 108 Milyon Dolar fiyat
farkı ve özel fiyatlar faslından fazla ödeme.

6. ENTES-BELFOUR-BEATTY -Kazancı-Gümüşova
Otoyolu. 20 Milyon Dolar fazla ödeme.

7. BAYINDIRİNŞ. -İzmir-Aydın Otoyolu.
22 Milyon Dolar fazla ödeme.

Toplam :529.2 Milyon Dolar. 25 Milyon DM.

-Geçen süre içerisinde Bayındırlık
Bakanlığı Teftiş Kurulunca hazırlanan
bu belge ve bilgiler bugüne kadar neden işlem görmemiştir?

-Bundan sonra Bakanlığınız bu haksız
ödemeler için ne gibi bir çalışama
yapacaktır?

Cevap :Yapımı devam eden ve yapımı
tamamlanarak geçici veya kesin kabulü yapılıp,
hizmete açılan otoyolu işlerinde Bakanlığımız
Teftiş Kurulu Başkanlığına bağlı
Bakanlık Müfettişlerince yapılan incelemeler
ve Bakanlık Makamınca verilen talimatlar doğrultusunda
işlem yapılmıştır.bakanlık
Teftiş Kurulunca hazırlanan inceleme raporlarının
bugüne kadar işlem görmediği yolundaki görüş
gerçeği yansıtmayıp yapılan kesintiler
ile ilgili işlemler aşağıda sıralanmıştır.

1. Kınalı-Sakarya Otoyolu (Kesim 1, 2, 3, 4) :

Yapımcı Firma :IGL-STFA Ortak Girişimi

Müfettiş raporunda yeni birim fiyat yapılmasının
uygun görülmemesi sebebiyle kesinti yapılması
istenen alt temel yeni birim fiyatı hakkında, Bakanlık
Makamının 6.10.1995 tarihli yazısı
talimatında yeni birim fiyat yapılmasının
uygun olduğu belirtilmiştir.Alt temel yeni birim fiyatının
ne şekilde yapılacağına ilişkin
çalışmalar Karayolları Genel Müdürlüğünce
sürdürülmektedir. yeni Birim Fiyatlarda işçilik
ücretleri olarak müteahhitin işçilik ücretleri
alınmıştır. İşçilik
ve makina ücretleri ile ilgili olarak Bakanlık makamınca
verilecek talimatla yeni birim fiyatlar sonuçlandırılacaktır.
Kesinti yapılması kesinleştiğinde, söz
konusu kesinti işin bitimi nedeniyle kesin hakediş
düzenlendiğinde yapılacaktır. Kesin hakedişin
miktarı, gereken kesintiler için yeterli olmadığı
takdirde müteahhidin idarede bulunan kesin teminatından
kesilecektir.

Ayrıca Kınalı-Sakarya Otoyolunda birim fiyatlara
3.5.1988 tarihli Ek Sözleşme No :3 ile %19.33 oranında
zam yapılması konusunda Bakanlık Müfettişlerinin
incelemesi sonucunda düzenlenen inceleme raporunda belirtilen
fazla ödemenin Müteahhit firmadan tahsil edilmesine
ilişkin bir hüküm yoktur. Konu ile ilgili, Hazine
Müsteşarlığınca Karayolları
Genel Müdürlüğü aleyhine 40.412.361 $
tutarında dava açılmış olup
dava sürmektedir.

2. İstanbul Yeni Galata Köprüsü

Yapımcı Firma :STFA-Theyssen Ortak Girişimi

İş devam ederken Bakanlık makamının
talimatları üzerine Bayındırlık
ve İskân Bakanlığı müfettişlerince
yapılan inceleme sonucunda verilen 4.3.1992 tarih ve RA.38/92-2,
AYÇ-75/92-1, MD-1 sayılı rapora göre,

Sözleşme madde 59.2a'nın yanlış
uygulanmasından 13 977 223,74 DM

Gemi çarpma kriterlerinin değişikliği nedeniyle
10 545 202,13 DM

Jet Groutung (Basınçlı Çimento Enjeksiyonu)
uygulamasından 2 835 874,87 DM

Bu fazla ödemelerle ilgili yapılan fazla KDV ödemesi
3 639 576,53 DM

olmak üzere toplam 30 997 877,27 DM

fazla ödeme yapıldığının
tespiti ve söz konusu raporun üst kurullarca da uygun
görülerek bakan tarafından onaylanması
üzerine 5.12.1992 tarihli Olur'a istinaden bu fazla ödenen
paranın, Müteahhit hakedişlerinden % 20 kesinti
yapılarak geri alınması cihetine gidilmiştir.
Müteahhit hakedişlerinden toplam 4 653 312,49 DMkesinti
yapılmıştır.

Ayrıca İdarenin elindeki,

İhtiyat kesintisi tutarı :2 189 121,13 DM

Kesin Teminat Mektubu :5 269 922,96 DM. dir. (Firma bu mektuplara
ihtiyati tedbir kararı koydurmuştur.)

1. Hakem Davası :

Müteahhit hakedişlerinden % 20 kesinti yapılması
üzerine Müteahhit Sözleşmenin 67 nci maddesine
istinaden 59.2a maddesinin uygulanması ile ilgili 13 977
223,74 DM fazla ödeme konusunda Karayolları Genel
Müdürlüğü aleyhine tahkim davası
açtığını 7.4.1992 tarihli yazısı
ile bildirilmiştir.

Hakem Kurulu konuyu incelemiş ve 11.2.1993 tarihli hakem
kurulu kararında İdarenin aleyhine ikiye bir çoğunlukla
karar almıştır.

Hakem Kurulu Kararı temyiz edilmiş ve Karar Yargıtay
15 inci Hukuk Dairesinin 1993/1381 No.lu kararı ile İdare
lehine bozulmuştur.

Ancak Yargıtay kararının çıkması
üzerine, İdare alacağının hakedişlerin
%20'si kesilerek mahsul edilmesinden vazgeçilmiş
ve Müteahhitten sözkonusu bedelleri nakden yatırması
veya eşdeğer teminat mektubu vermesi talep edilmiştir.Ancak
müteahhit, konunun hukuken kesinleşmediğini iddia
ederek teminat mektubu vermeyi reddetmiş, bu durumda idare
düzenlenen hakedişlerin tamamını mahsup
ederek hakediş ödemelerini durdurmuştur. Bunun
sonucunda Müteahhit nakit yokluğunu ileri sürerek
faaliyetlerini durdurmuştur.

Söz konusu dava, teşkil edilen Yeni Hakem Kurulunca
tekrar incelenmiş ve Hakem Kurulu Yargıtayın
bozma kararına 2'ye 1 oyla direnme kararı almıştır.

İdare 2. Hakem Kurulunun Kararını temyiz
etmiş Yargıtay Hukuk Genel Kurulunca Hakem Kararı
İdare lehine bozulmuştur.

2. Hakem Davası :

Müteahhit, Müfettiş Raporlarına göre
İdare alacağının 2.Bölümünü
teşkil eden 17 020 653,53 DM tutarındaki Jet Grouting,
Gemi Çarpması ve KDV ödemelerini de içine
alan toplam 111 545 000 DM'lik talep ve iddiaları konusunda
da yine sözleşmenin 67 nci maddesi uyarınca
idare aleyhine tahkim davası açmıştır.
Davada, Hakem Kuruluna seçilen hakemlere yapılan
karşılıklı itirazlar nedeniyle hakem
heyeti henüz teşekkül etmemiştir. Halen,
konu, Müteahhidin idare tarafından seçilen
hakeme yaptığı itirazın mahkeme tarafından
sonuçlandırılması aşamasındadır.

Müteahhidin Temerrüdü :

Müteahhit, bu süre içinde İdarenin çeşitli
tarihlerdeki uyarılarına rağmen kendisine herhangi
bir ödeme yapılmadığını gerekçe
göstererek kusurlu ve eksik işleri işin bitimi
tarihi olan 29.10.1993 tarihine kadar bitirmediğinden, yapım
sözleşmesinin 63 üncü maddesine göre
(Temerrüd) uygulama yapılması konusunda, 26.4.1995
tarih ve 1207 sayılı Bakan Olur'u alınmış
ve Müteahhide 2.5.1995 tarihinde Noterlikten ihtarname çekilmiştir.

Eksik ve kusurlu işlerin Müteahhitin nam ve hesabına
başka bir Müteahhit marifetiyle yaptırılması
için 7.7.1995 tarihinde Bakan Olur'u alınmıştır.Eksik
kusurlu işlerin başka bir Müteahhide yaptırılması
ile ilgili hazırlıklar devam ederken Müteahhitin
bazı yazılı itirazlarının incelenmesi
konusunda Bakanlık Makamının talimatı
üzerine, ihale tarihi; 29.9.19995 tarih ve 2502 sayılı
Genel Müdürlük yazısı ile belirlenen
tarihten 1 ay sonraya, daha sonra İller Bankası
Genel Müdürlüğünün 27.10.1995 tarih
ve 2631 sayılı yazısından bu işe
ödenek tahsis edilemeyeceğinin anlaşılması
üzerine ise 27.10.1995 tarih ve 2638 sayılı
Genel Müdürlük yazısı ile, iç
kaynakla ilgili sorun halledilinceye kadar ertelenmiştir.

İç kaynakla ilgili sorunun çözülmesi
konusunda gerek İller Bankası Genel Müdürlüğü
gerekse İstanbul Büyükşehir Belediye Başkanlığı
nezdinde girişimlerde bulunulmuş olup cevap beklenmektedir.

Yapımcı firmalar tarafından hakeme götürülen
ve mahkemeye dava açılan yeni birim fiyatlarla ilgili
olarak Hakem ve Mahkeme kararları sonuçlandırıldığında
gerekli işlem yapılacaktır. Ayrıca
yine benzer durumda olan yeni birim fiyatların durumu da
bu sonuçlara göre yeniden değerlendirilebilecektir.

3. Edirne-Kınalı Otoyolu :

Yapımcı Firma Doğuş İnş.
ve Tic. A.Ş.

Müfettiş raporlarına göre yeni birim fiyatlarla
ilgili olarak yapılacak kesinti işin bitimi nedeniyle
kesin hakediş düzenlendiğinde yapılacaktır.
Kesin kalan miktar, müteahhidin idarede bulunan kesin teminatından
kesilecektir.Bununla ilgili olarak Müteahhit 6 ncı
Asliye Ticaret Mahkemesine ihtiyatı tedbir kararı
için müracaat etmiş olup, söz konusu mahkeme
ihtiyatı tedbir kararını red etmiştir.Ancak
Müteahhit kesintilerle ilgili olarak sözleşmenin
67 nci maddesine göre hakeme gitmiştir. Tahkim süreci
devam etmektedir.

Ayrıca ikinci bir Müfettiş inceleme raporuna
göre 616 762,74 $ finansman masrafı, 941 467,26 $
yasal kesinti kaybı olmak üzere toplam 1 558 230 $
Müteahhit hakedişlerinden kesilmiştir.

Müteahhit firma, sözleşmenin 67.3. maddesine göre
hakeme gitmiştir. Dava Karayolları Genel Müdürlüğü
aleyhine sonuçlanmıştır. Söz konusu
dava ile ilgili olarak İdare temyize gitmiştir.

Tarsus Ayr. -Pozantı - Mersin Otoyolu :

Yapımcı Firma :Doğuş İnş.
ve Tic. A. Ş.

Yeni birim fiyatlarla ilgili olarak, Müteahhit hakedişinden
kesinti yapılacağı sırada yapımcı
firma Ankara 8 inci Asliye Ticaret Mahkemesine başvururak
ihtiyatı tedbir kararı aldırtmıştır.
Yapımcı firma söz konusu birim fiyatlarla ilgili
olarak Mahkemeye müracaat ederek dava açmıştır.
Dava sürmektedir.

(Tarsus-Pozantı) Ayr. -Adana-Toprakkale-Gaziantep Otoyolu
:

Yapımcı Firma :Tekfen -İmpresit Ortak Girişimi

Yeni birim fiyatlarla ilgili olarak Karayolları Genel Müdürlüğünce
Müteahhit hakedişinden toplam 6 416 497 ABD Doları
kesilmiştir. Ancak, Yapımcı Firma Ankara 8
inci Asliye Ticaret Mahkemesine başvurarak ihtiyati tedbir
kararı aldırtmış olduğundan daha
sonraki hakedişlerde kesinti yapılmamıştır.
Yapımcı firma söz konusu birim fiyatlar için
sözleşmenin 67 nci maddesine göre hakeme gitmiştir.
Tahkim süreci devam etmektedir.

4. Gümüşova -Gerede Otoyolu :

Yapımcı Firma :Astaldi S. P. A.

Yeni birim fiyatlarla ilgili olarak Müteahhit hakedişinden
252 974 ABD Doları kesinti yapılmıştır.

Müfettiş Raporunda yeni birim fiyat yapılmasının
uygun görülmemesi sebebiyle kesinti yapılması
istenen alt temel yeni birim fiyatı hakkında Bakanlık
Makamının 6.10.1995 tarihli yazısı
talimatına istinaden, yapılan inceleme sonucunda
yeni birim fiyatın yapılmasının hukuken
uygun görülmesi üzerine yeni birim fiyat teşkili
ile ilgili çalışmalar sürdürülmektedir.

Ayrıca ikinci bir Müfettiş inceleme raporuna
göre; 50 624 541 ABDDoları tutarındaki avansın
ödenmesi sözleşme hükümlerine göre
uygun görülmediğinden 2 887 503 ABDDoları
finansman masrafının Müteahhitten kesilmesi
istenmiştir. Bu kesinti Müteahhit hakedişlerinden
yapılmıştır. Yapımcı
firma bu kesinti nedeniyle sözleşmenin 67.3 maddesine
göre hakeme gitmiştir. Hakemler Karayolları
Genel Müdürlüğü aleyhine karar vermiştir.
İdare söz konusu dava ile ilgili temyize gitmiştir.

5. Gerede -Ankara ve Ankara Çevre Otoyolu :

Yapımcı Firma :Enka-Bechtel Ortak Girişimi

Yeni birim fiyatlarla ilgili olarak, Karayolları Genel
Müdürlüğünce, Müteahhit hakedişlerinden
ilk taksit olarak toplam 4 050 873,89 ABDDoları kesilmiştir.Ancak
yapımcı firma Ankara 8 inci Asliye Ticaret Mahkemesine
başvururak ihtiyati tedbir kararı aldırtmış
olduğundan daha sonraki hakedişlerde kesinti yapılamamıştır.

Yapımcı firma sözleşmenin 67 nci maddesine
göre söz konusu fiyatlar için hakeme gitmiştir.
Tahkim süreci devam etmektedir.

Ayrıca müfettiş Raporunda yeni birim fiyat yapılmasının
uygun görülmemesi sebebiyle kesinti yapılması
istenen alt temel yeni birim fiyatı hakkında, Bakanlık
Makamının 6.10.1995 tarihli yazısı
talimatına istinaden, yapılan inceleme sonucunda
yeni birim fiyatın yapılmasının hukuken
uygun görülmesi üzerine yeni birim fiyat teşkili
ile ilgili çalışmalar sürdürülmektedir.

6. Kazancı -Gümüşova Otoyolu :

Yapımcı Firma :Balfour -Beatty-Entes Ort. Gir.

Müfettiş raporuna göre yeni birim fiyatlarla ilgili
olarak yapılacak kesinti işin bitimi nedeniyle kesin
hakediş düzenlendiğinde yapılacaktır.
Kesin hakedişin miktarı gereken kesintiler için
yeterli olmadığı takdirde geri kalan miktar
Müteahhidin İdarede bulunan kesin teminatından
kesilecektir.Ancak yapımcı firma sözleşmenin
67 nci maddesine göre hakeme gitmiştir. Tahkim süreci
devam etmektedir.

7. İzmir-Urla-Çeşme Otoyolu :

Bayındır İnş. Tur. Tic. ve San. A.
Ş.

Müfettiş raporuna göre 3 adet yeni birim fiyat
yeniden düzenlenerek, Müteahhit hakedişinden buna
göre gerekli kesintiler yapılmıştır.

İzmir Çevreyolu -Aydın Otoyolu :

Yapımcı Firma :Kutlutaş -Dilligham Ortak Girişimi

Yeni birim fiyatlarla ilgili olarak Müteahhit hakedişinden
kesinti yapılacağı, sırada yapımcı
firma Ankara 8 inci Asliye Ticaret Mahkemesine başvurarak
ihtiyati tedbir kararı aldırtmıştır.

Yapımcı firma söz konusu birim fiyatlar için
sözleşmenin 67 nci maddesine göre hakeme gitmiştir.
Tahkim süreci devam etmektedir.

Ayrıca işin 1990 yılı ödeneğinin
bir bölümünün 1991 yılına aktarılması
ile ilgili olarak düzenlenen Müfettiş İnceleme
Raporuna göre hakedişlerde, toplam 9 624 557,19 $ kesilmiştir.Ancak
Müteahhit Firmanın itirazı üzerine, Danıştay
2 nci Dairesinin Kararı, Danıştay İdarî
İşler Kurulunun Kararı ile onaylanarak gerek
süre uzatımı verilmesinde gerekse ödenek
aktarımı yapılmasında herhangi bir
uygunsuzluk bulunmadığı gibi, olayda İdarenin
zarara uğratılmasının söz konusu
olmadığı belirtilmiştir. Bakanlık
Makamının 30.5.1996 gün ve 1846 sayılı
Olur'u ile de söz konusu kesinti Müteahhit firmaya iade
edilmiştir.

Yukarıda açıklanan kesintilerle ilgili davalar
sonuçlandığında gereken işlemler
yapılacaktır.

Bilgi ve gereğini arz ederim.

Cevat Ayhan

Bayındırlık ve İskân Bakanı

8. -Adana Milletvekili Erol Çevikçe'nin, ithal edilen
Hindistan menşeli hastalıklı buğdayın
akibetine ilişkin sorusu ve Tarım ve Köyişleri
Bakanı Musa Demirci'nin yazılı cevabı
(7/1026)

Türkiye Büyük Millet Meclisi Başkanlığına

Yanlış ithal politikası yüzünden
Türk çiftçisini ve tarımını
çok büyük sıkıntıyla karşı
karşıya bırakacak, aşağıdaki
sorularımın, Tarım ve Köyişleri
Bakanlığı tarafından yazılı
olarak yanıtlanmasını saygı ile arz
ederim.

Erol Çevikçe

Adana

Sorular :

1. Uno Gıda San. ve Tic. Ltd. Şti. Mersin Limanına
gelen Hindistan Menşe'li 14 970 ton etmeklik buğdayın
6968 sayılı Yasa gereği kontrolü için,
29.3.1996 taihinde Mersin Ziraî Karantina Müdürlüğüne
başvuruda bulunmuş, aynı gün yapılan
muayene ve alınan numunelerin Adana Ziraî Mücadele
ve Araştırma Enstitüsü Labaratuarlarında
yapılan analizi sonucu Hindistan Sürmesi (Tilletia
İndicamit) hastalığı ile bulaşık
olduğu tespit edilerek... 6968 sayılı Ziraî
Mücadele ve Ziraî Karantina Kanununun 3 üncü
maddesine dayanılarak çıkartılan Ziraî
Karantina Yönetmeliğinin EK 1. ithale mani teşkil
eden organizmalar listesinde bulunmasından dolayı
Ziraî karantina'ya tabidir ve bu hastalıklarla bulaşık
ürünlerin yurdumuza girişi yasaktır. 3.4.1996
tarihinde alınan analiz sonuçları Bakanlığa
intikal ettirilmiş olup, Koruma ve Kontrol Genel Müdürlüğünün
telefon talimatları üzerine 29.3.1996-3.4.1996 tarihleri
arasında gemiye demorej ödenmemesi için firmadan
noter taahhüdü alınarak, 14 970 ton hastalıklı
buğday Osmanlı Bankası'nın Mersin'deki
11A, 11B, 12A, 12B, 23A, 23B nolu antrepolarına boşalttırılmış
ve mühür altına alınarak, analiz sonuçları
alındıktan sonra UNO firmasına taahhütlerinin
gereğini yapmaları için yazı yazılmış
ve yurt dışına buğdayın geri gönderilme
işlemine başlamaları istenmiştir.

a) Antrepolara boşaltılarak, mühür altına
alınan Sürmeli Buğdayın akibeti nedir?

b) Yurt dışına geri gönderilme işlemine
ne zaman başlanılacaktır?

2. 10.5.1996 tarihinde Ferla Dış Tic. Paz. Ltd. Şti.
Mersin Ziraî Karantina Müdürlüğüne
müracaat ederek Hindistan'dan getirdiği 5 650 ton buğdayın
kontrolünü talep etmiş, yapılan kontrol
ve laboratuar analizi sonucunda Tilletia İndica Mit. (Hindistan
Sürmesi) ile bulaşık olduğundan yurda giremeyeceği
firmaya 13.5.1996 tarih 8/3115 sayılı yazı
ile bildirilmiş, Tarım ve Köyişleri Bakanlığına
bilgi verilmiştir.

a) Yurda giremeyeceği 13.5.1996 tarih 8/3115 sayılı
yazı ile bildirilmesine, Tarım ve Köyişleri
Bakanlığına bilgi verilmesine rağmen, 5
650 ton Hindistan Sürmesi hastalıklı buğday
yüklü geminin durumu nedir?

3. 14.5.1996 tarihinde Ferla Dış Tic. Paz. Ltd. Şti.
bu defa 20 970 ton Hindistan buğdayının kontrolünü
talep etmiş ve bu buğdayda TİLLETİAİNDİCAMİT
ile bulaşık olduğu analiz sonucu tespit edildiğinden,
15.5.1996 tarih 8/A/3118 sayılı yazı ile
buğdayın ithalatının yapılamayacağı
bildirilmiştir.

a) 15.5.1996 tarih 8/A/3118 sayılı yazı ile
20 970 ton Hindistan Sürmesi hastalıklı buğdayın
ithalatı yapıldı mı?

b) 14 970 ton Hindistan Sürmesi hastalıklı
buğday ithal etmek isteyen, UNOGıda San. ve Tic. Ltd.
Şti, ile 26 620 ton Hindistan Sürmesi hastalıklı
buğday ithal etmek isteyen, Ferla Dış Tic. Ltd.
Şti. hakkında soruşturma açtırdınız
mı? Bu şirketler hakkında ne gibi yasal işlem
yaptınız?

T. C.

Tarım ve Köyişleri Bakanlığı

Araştırma Planlama ve Koordinasyon Kurulu Başkanlığı
29.8.1996

Sayı :KDD-G-4-2097-57892

Konu : İthal Edilen Buğdayla İlgili Soru Önergesi.

Türkiye Büyük Millet Meclisi Başkanlığına

İlgi : 23.7.1996 tarih ve A.01.0.GNS.0.10.00.02-7/1026-2661/7252
sayılı yazınız.

İlgide tarih ve sayısı kayıtlı
yazınız ekinde gönderilen Adana Milletvekili
Sayın Erol Çevikçe'ye ait soru önergesi
incelenmiş olup konu ile ilgili görüşlerimiz
aşağıda belirtilmiştir.

Uno Gıda San. ve Tic. Ltd. Şti.'nin Mersin Limanına
gelen 14 970 ton Hindistan Menşe'li buğdayda Ankara,
Adana, İzmir Zıraî Mücadele Araştırma
Enstitülerince, Bornova ve Adana Ziraat Fakültelerince
teyit edilen analizlerde Hindistan Sürmesi (Tilletia İndica
Mit) hastalık etmeni tespit edilmiştir.Analizler
yapıldığı sürece gemiye demoraj
ödenmemesi için, firmadan taahhüt alınarak,
Osmanlı Bankasının depolarına boşalttırılması
için Bakanlığımız Koruma ve Kontrol
Genel Müdürlüğünce talimat verilmiştir.

Adı geçen firma, 12.4.1996 tarihinde Bakanlığımıza
müracaat ederek, ürünün Ziraî Karantina
Müdürlüğünün denetiminde ülkemiz
tarımına zarar vermiyecek şekilde ilaçlanarak
kendilerine verilmesi talebinde bulunmuşlardır.

Bakanlığımızın 17.4.1996 tarih
ve 761 sayılı yazısıyla, bunun Kanunen
mümkün olamayacağı firmaya bildirilmiştir.
Ayrıca, 23.5.1996 tarih ve 1012 sayılı yazımızla;
geçici olarak depolanan malın acilen boşaltılması,
boşalttıktan sonra deponun teknik olarak dezenfekte
edilmesi ve İçel Ziraî Karantina Müdürlüğüne
müracaat edilmesi konusunda firmaya talimat verilmiştir.

İçel Ziraî Karantina Müdürlüğünün
28.5.1996 tarih ve 3298 sayılı yazısında;
Müdürlüklerince firmaya iki kez uyarı yapılmasına
rağmen, herhangi bir işlemin yapılmadığı
belirtilmiştir.

Bakanlığımız Koruma ve Kontrol Genel
Müdürlüğünün 19.6.1996 tarih ve 1218
sayılı yazısıyla firmaya; depolanan
malın 1 Temmuz 1996 tarihine kadar boşaltılması
aksi takdirde ürünün ya imha edileceği yada
ülkesine iade edileceği talimatı verilmiştir.
Firmaca henüz bir işlem yapılmamıştır.
Ancak bilahare Uno firmasının, depoda bekletilen
buğday için bir başka ülkeye ihraç
talebi olduğundan sonuç beklenmekte, makul süre
içinde ihraç edilmediği takdirde 6968 sayılı
Kanun ve bağlı Ziraî Karantina Yönetmeliği
gereğince işlem yapılacaktır.

Diğer taraftan Ferla Dış Tic. Paz. Ltd. Şti.'nin
Hindistan'dan ithal etmek istediği 5 650 ton Hindistan Sürmesi
hastalıklı buğday yüklü gemi Mersin
Limanında açıkta beklemekte, Bakanlığımızca
ürünün girişine izin verilmemektedir. Aynı
firmaya ait 20 970 tonluk hastalıklı buğdayın
girişine de Bakanlığımızca ithal
izni verilmemektedir.

Bilgilerinize arz ederim.

Musa Demirci

Tarım ve Köyişleri Bakanı

9. -İstanbul Milletvekili Ercan Karakaş'ın,
Esenyurt Belediyesi alanı içerisindeki bazı
mahallelerin mevzuata aykırı olarak Kıraç
Belde Belediyesine bağlandığı iddiasına
ilişkin sorusu ve Bayındırlık ve İskân
Bakanı Cevat Ayhan'ın yazılı cevabı
(7/1056)

Türkiye Büyük Millet Meclisi Başkanlığına

Aşağıda yer alan sorularımın Bayındırlık
ve İskân Bakanı tarafından yazılı
olarak yanıtlanmasını arz ederim.

Ercan Karakaş

İstanbul

İstanbul Esenyurt Belediyesi alanı içerisinde
yer alan ve içerisinde Esenkent, Boğazköy toplu
konut projelerinin de bulunduğu bazı mahalleler sizden
önceki ANAP'lı Bayındırlık ve
İskân Bakanı tarafından Kıraç
Belde Belediyesine bağlanmış bulunuyor.

Bu partizanca uygulamanın ANAP'lı Kıraç
Belediye Başkanı Sonnur Yalnızoğlu'nu
bile şaşırtmış olduğu anlaşılıyor.
Basında yer alan haberlere göre Kıraç
Belediye Başkanı "Biz biz mahalleye talip olmuştuk,
ama yukarısı daha fazlasını vermiş"
demektedir.

26 Haziran 1996 da yapılan bu işlem yürürlükteki
mevzuata da uymamaktadır. Çünkü Esenyurt
Beldesinden alınarak Kıraç beldesine bağlanan
mahallelerde halk oylamasına gidilmemiştir.

Sorular :

1. Partizanlık örneği olduğu açık
olan ve yasalara aykırı bu işlem hangi gerekçelere
dayanarak gerçekleştirilmiştir?

2. Yasalara aykırı böyle bir işlemin
iptali hakkında herhangi bir talimatınız
oldu mu? Olmadıysa bu işlemin iptali konusunda gerekli
olanı yapmayı düşünüyor musunuz?

3. Yasalara aykırı uygulama yapanlar hakkında
soruşturma başlatacak mısınız?

T. C.

Bayındırlık ve İskân Bakanlığı

Basın ve Halkla İlişkiler

Müşavirliği 10.9.1996

Sayı :B.09.0.BHİ.0.00.00.25/2-A/7064

Konu : İstanbul Milletvekili Ercan Karakaş'ın
Yazılı Soru Önergesi.

Türkiye Büyük Millet Meclisi Başkanlığına

İlgi :T.B.M.M.'nin 25.7.1996 gün ve A.01.0.GNS.0.10.00.02-7/1056-2749/7506
sayılı yazısı.

İlgi yazı ilişiğinde alınan, İstanbul
Milletvekili Ercan Karakaş'ın Bakanlığımıza
yönelttiği yazılı soru önergesi incelenmiştir.

Soru : İstanbul Esenyurt Belediyesi alanı içerisinde
yer alan ve içerisinde Esenkent Boğazköy toplu
konut projelerinin de bulunduğu bazı mahalleler sizden
önceki ANAP'lı Bayındırlık ve
İskân Bakanı tarafından Kıraç
Belde Belediyesine bağlanmış bulunuyor.

Bu partizanca uygulamanın ANAP'lı Kıraç
Belediye Başkanı Sonnur Yalnızoğlu'nu
bile şaşırtmış olduğu anlaşılıyor.
Basında yer alan haberlere göre Kıraç
BelediyeBaşkanı "Biz bir mahalleye talip olmuştuk,
ama yukarısı daha fazlasını vermiş"
demektedir.

26 Haziran 1996'da yapılan bu işlem yürürlükteki
mevzuata da uymamaktadır. Çünkü Esenyurt
Beldesinden alınarak Kıraç beldesine bağlanan
mahallelerde halk oylamasına gidilmemiştir.

1. Partizanlık örneği olduğu açık
olan ve yasalara aykırı bu işlem hangi gerekçelere
dayanarak gerçekleştirilmiştir.

2. Yasalara aykırı böyle bir işlemin
iptali hakkında herhangi bir talimatınız
oldu mu? Olmadıysa bu işlemin iptali konusunda gerekli
olanı yapmayı düşünüyor musunuz?

3. Yasalara aykırı uygulama yapanlar hakkında
soruşturma başlatacak mısınız?

Cevap :Konu ile ilgili olarak Kıraç Belediye Başkanlığının
12.4.1996 gün ve 318 sayılı yazısı
ve ekindeki Belediye Meclis Kararı (EK-1) ile Esenyurt
Belediyesi mücavir alanında bulunan Hoşdere
Köyünün Kıraç Belediyesi mücavir
alanına verilmesi talep edilmiş ve Bakanlık
Makamının tensipleri uyarınca 25.6.1996 günlü
Makam Olur'u ile (EK-2) Hoşdere Köyüne ait alanlar
(Kapadık ve Taşağıl çiftlikleri
dahil) Esenyurt Belediyesi mücavir alanından çıkarılarak
Kıraç Belediyesi mücavir alanına re'sen
bağlanmıştır.

Hoşdere Köyü Muhtarlığının
6.7.1996 gün ve 1996-3 sayılı Kıraç
Belediye Başkanlığına hitaplı yazıları
(EK-3) ve eki Hoşdere Köy İhtiyar heyetinin
6.7.1996 gün ve 1996-7 sayılı kararı
(EK-4) ile Kıraç Belediyesi mücavir alanına
bağlanmayı oy birliği ile kabul ettiklerini belirtmişlerdir.
Ayrıca, Hoşdere Köylüleri adına
Şevket Kocaman ve 23 arkadışının
imzaladığı ve Kıraç Belediyesi
mücavir alanına bağlanmalarına ilişkin
memnuniyetlerini belirten dilekçeleri bulunmaktadır.

Bilindiği üzere, 3194 sayılı İmar
Kanununun 45 inci maddesinde mücavir alanlar "İmar
Mevzuatı bakımından Belediyelerin Kontrol
ve Mesuliyeti Altına verilmiş alan" olarak tanımlanmaktadır.
Yine aynı maddede "ilgili idare" tanımı
altında Belediye ve mücavir alan sınırları
içerisinde, Belediye dışında da Valilikler
olduğu belirtilerek imar açısından sorumlu
iki ayrı idarenin varlığı kabul edilmektedir.
Bu doğrultuda Belediye sınırları dışında
kalan alanlar imar faaliyetlerinden sorumlu olan idareyi ve mücavir
alanların sınırlarını belirleme
görevi Bakanlığımıza verilmiş
bulunmaktadır.

Bu çerçevede, Bakanlığımızca
26.6.1996 tarihinde 3194 sayılı İmar Kanununun
45 inci maddesi çerçevesinde işlem yapılmıştır.

Bilgi ve gereğini arz ederim.

Cevat Ayhan

Bayındırlık ve İskân Bakanı

10.-Afyon Milletvekili İbrahim Özsoy'un, organize
sanayi bölgesindeki kuruluşların ÇET
raporu almadaki zorluklara ilişkin sorusu ve Sanayi ve Ticaret
Bakanı Yalım Erez'in yazılı cevabı
(7/1060)

Türkiye Büyük Millet Meclisi Başkanlığına

Aşağıdaki sorumun yazılı olarak
Sanayi ve Ticaret Bakanı Sayın Yalım Erez
tarafından cevaplandırılmasına delaletlerinizi
arz ederim.

Saygılarımla.

Dr. H. İbrahim Özsoy

Afyon

Organize sanayi bölgesindeki kuruluşların işletmeye
açılması için ÇET raporu istendiği
bilinmektedir.

1. Organize sanayi bölgesi ayrıcalıklı
ve tahsisli bir saha olması nedeniyle ÇET raporu
organize sanayi bölgesinin tümüne birden neden
alınmamaktadır?

Her kuruluş bu ÇET raporunu alabilmek için
hem zaman hemde maddî kayba sebep olunduğu bilindiği
halde uygulama niçin devam etmektedir?

T. C.

Sanayi ve Ticaret Bakanlığı

Basın ve Halkla İlişkiler Müşavirliği
3.9.1996

Sayı :B.140.BHİ.01/240

Konu :Yazılı Soru Önergesi.

Türkiye Büyük Millet Meclisi Başkanlığına

İlgi :25.7.1996 tarih ve A.01.0.GNS.0.10.00.02-7/1060-2760/7525
sayılı yazınız.

Afyon Milletvekili İbrahim Özsoy'un Organize Sanayi
Bölgesindeki kuruluşların ÇEDraporu almadaki
zorluklarına ilişkin olarak tarafımdan cevaplandırılmasını
istediği yazılı soru önergesiyle ilgili
cevabımız ekte takdim edilmiştir.

Bilgilerinizi ve gereğini arz ederim.

Yalım Erez

Sanayi ve Ticaret Bakanı

Afyon Milletvekili İbrahim Özsoy'un Yazılı
Sorularına Cevaplarımız

Cevap 1 :

Organize Sanayi Bölgelerinde; kurulacak sanayi türleri
yer seçimi yada kamulaştırma aşamasında
belli olmamaktadır. Ancak altyapı (içme suyu,
kanalizasyon, yağmur suyu, yol, AG-OG şebekesi, telekomünikasyon)
inşaatları belli bir seviyeye geldikten sonra arsa
tahsisleri başlamakta ve çeşitli sektörlerde
yer alan orta ölçekli endüstriyel kuruluşlar
için arsa tahsisi ve satış işlemi yapılmaktadır.

Çevre Bakanlığınca ÇED Raporunun;
7.2.1993 tarih ve 21489 sayılı Resmî Gazete'de
yayımlanarak yürürlüğe giren Çevresel
Etki Değerlendirmesi (ÇED) Yönetmeliği hükümleri
çerçevesinde, ÇED Raporu gerektiren sanayi
türleri için faaliyet yerine göre hazırlatılması
istenmektedir. Bu itibarla karma Organize Sanayi Bölgesinin
tümü için hazırlatılması
mümkün olamamaktadır. Ancak İhtisas Organize
Sanayi Bölgelerinde faaliyet yeri ve şeklinin belli
olması nedeniyle Organize Sanayi Bölgesinin tümü
için ÇED Raporu hazırlatılmaktadır.
Deri İhtisas Organize Sanayi Bölgeleri gibi.

Cevap 2 :

Çevre Bakanlığınca ÇED Raporunun
yukarıda adı geçen yönetmelik hükümlerine
göre hazırlatılması istendiğinden
sanayi kuruluşlarının zaman ve maddî
kayba katlanmaları gerekmektedir.

11. -Adıyaman Milletvekili Celal Topkan'ın, sağlık
mensupları ile öğretmenlerin ücretlerine
artış yapılmasına ilişkin Başbakandan
sorusu ve Devlet Bakanı Lütfü Esengün'ün
yazılı cevabı (7/1068)

Türkiye Büyük Millet Meclisi Başkanlığına

Aşağıdaki soruların Başbakan Sayın
Necmettin Erbakan tarafından yazılı olarak
cevaplandırılmasını saygı ile
arz ederim.

Celal Topkan

Adıyaman

1. Askerî personel, yargı mensupları ve de
emniyet mensupları için ek ücret artışı
amacıyla ayrıca çalışmalar yaptığınızı,
bu çalışmalar sonrasında adı
geçen kuruluş çalışanları
için yeni düzenlemeler yapılarak maaşlarını
artırmayı düşündüğünüzü
kamuoyuna açıkladınız.

Yavrularımızın eğitim ve öğretimiyle
uğraşan, eğitmek ve öğretmek gibi dünyanın
en zor, en cefalı ve ne de en onurlu görevini yapan,
insanlığın gelişiminin mimarları
olan öğretmenler için de aynı şekilde
bir düzenleme ve ücret artışı yapmayı
düşünüyor musunuz?

2. Türkiye'nin en ücra köşeleri dahil olmak
üzere, her türlü zor koşullarda insanları
sağlıklı yaşatmak gibi zor; zor olduğu
kadar da onurlu olan, geleceğin sağlıklı
nesillerinin yetişmesi amacıyla gece ve gündüz
demeden 24 saat görev yapan sağlık mensupları
için de aynı düzenlemeleri yaparak ücretlerinde
artışlar yapmayı düşünüyor
musunuz?

T. C.

Devlet Bakanlığı 2.9.1996

Sayı :B.02.0.0010/00371

Türkiye Büyük Millet Meclisi Başkanlığına

İlgi :a) Türkiye Büyük Millet Meclisi Başkanlığının,
26.7.1996 tarih ve A.01.0.GNS. 0.10.00.02-7/1068-2793/7641 sayılı
yazısı.

b) Başbakanlık Kan. ve Kar. Gen. Müd.'nün
1.8.1996 tarih ve B.02.0.KKG/106-363-7/3366 sayılı
yazısı.

Adıyaman Milletvekili Sayın Celal Topkan'ın
Sayın Başbakanımıza tevcih ettiği
ve Sayın Başbakanımızın da kendileri
adına Bakanlığım koordinatörlüğünde
cevaplandırılması istenilen ilgi (b) yazı
ekindeki yazılı soru önergesi cevabı
ekte sunulmuştur.

Bilgilerinizi ve gereğini arz ederim.

Lütfü Esengün

Devlet Bakanı

T. C.

Maliye Bakanlığı

Bütçe ve Malî Kontrol Genel Müdürlüğü
22.8.1996

Sayı :B.07.0.BMK.0.11.013/600-16979

Konu :Yazılı Soru Önergesi.

Devlet Bakanlığına

(Sayın Lütfü Esengün)

İlgi :Devlet Bakanlığının 5.8.1996
tarih ve B.02.0.00.10/00167 sayılı yazıları.

Adıyaman Milletvekili Sayın Celal Topkan'ın
yazılı soru önergesinde yer alan soruya ait
cevap aşağıda sunulmuştur.

Bilindiği üzere bazı kamu görevlilerinin
maaşlarında iyileştirmeler yapılması
amacıyla hazırlanan "Kamu Personeli ile Emeklilerin
Malî, Sosyal ve Diğer Haklarında Düzenlemeler
Yapılmasına Dair Yetki Kanunu Tasarısı"
Türkiye Büyük Millet Meclisince kabul edilmiş,
ancak kanun Sayın Cumhurbaşkanı tarafından
tekrar görüşülmek üzere Türkiye
Büyük Millet Meclisine geri gönderilmiştir.

Bu itibarla öncelikle yetki kanununun Anayasanın 89
uncu maddesi hükmü gereğince Türkiye Büyük
Millet Meclisinde görüşülmesi gerekmektedir.
Kanunun Türkiye Büyük Millet Meclisince görüşülerek
tekrar uygun bulunması halinde, çıkarılacak
Kanun Hükmünde Kararnamelerle bazı kamu personelinin
maaşlarında ilave iyileştirmeler yapılması
sağlanacaktır. Ancak yapılacak iyileştirmelerin,
hangi meslek gruplarını kapsayacağı konusunda
henüz alınmış bir karar bulunmamaktadır.

Bilgilerine arz olunur.

Doç. Dr. Abdüllatif Şener

Maliye Bakanı

12.-Konya Milletvekili Nezir Büyükcengiz'in, Toprak
Mahsulleri Ofisince satın alınan ürünlerin
bedellerinin ödenme zamanına ilişkin sorusu
ve Tarım ve Köyişleri Bakanı Musa Demirci'nin
yazılı cevabı (7/1072)

Türkiye Büyük Millet Meclisi Başkanlığına

Aşağıdaki sorumun Tarım ve Köyişleri
Bakın Sayın Musa Demirci tarafından yazılı
cevaplandırılmasına aracılığınızı
saygılarımla arz ederim. 19.7.1996

Nezir Büyükcengiz

Konya

Soru :

Bilindiği gibi Temmuz ayı baştan sona Anadolu'da
hububat hasatının yapıldığı
günlerdir.

Hububat üreticisi peşin ödeme yapılacak
vaadlerine inanarak Toprak Mahsülleri Ofisine teslim ettiği
buğday ve arpa ürünlerinin bedellerini en erken
15 günde alabilmektedir. Yer yer bu süre daha da uzamaktadır.
Toprak Mahsülleri Ofisinin satın aldığı
ürün bedellerini üreticinin ürününü
teslim aldığı anda ödemesi hususunda bir
önleminiz var mıdır? Varsa bu uygulamaya ne
zaman başlayacaksınız?

T. C.

Tarım ve Köyişleri Bakanlığı

Araştırma Planlama ve Koordinasyon Kurulu Başkanlığı
29.8.1996

Sayı :KDD-BŞV.2.02/2098-57893

Konu : Ürün Bedelleri ve Geçici İşçiler.

Türkiye Büyük Millet Meclisi Başkanlığına

İlgi : 26.7.1996 gün ve A.01.0.GNS.0.10.00.02.2942
sayılı yazınız ile bila tarih ve 19.7.1996
tarih ve 7/1072-2797 sayılı ekleri.

Konya Milletvekili Sayın Nezir Büyükcengiz cevaplandırılması
isteğiyle, ilgi yazınız ekinde Bakanlığımıza
yönelttikleri sorularla ilgili bilgiler aşağıya
çıkarılmıştır:

Soru :Toprak Mahsülleri Ofisi'ne yapılan hububat teslimlerinde,
ürün bedelleri teslimden en erken 15 gün sonra
ödenebilmektedir.Ödemelerin teslim tarihinde yapılması
yönündeki uygulamalara, ne zaman başlanacaktır?

Nezir Büyükcengiz

Konya

Cevap :Hububat ve diğer ürünlerle ilgili ürün
alım bedelleri, Bakanlığımızın
imkânları ölçüsünde Toprak
Mahsulleri Ofisi'nce ödenmektedir. 9.8.1996 tarihi itibariyle
satın alınan ürünlerin karşılığı
olarak, Toprak Mahsulleri Ofisi'nden üreticilere toplam 10
702 482 000 TL. ödenmiştir. Daha ödenmesi gereken
borç miktarı ise, 8 997 625 000 TL. dir.

Bakanlığımızca Toprak Mahsulleri Ofisi
kanalıyla 1996-97 alım kampanyası sonuna
kadar 6.1 trilyon TL. tutarında ilave alım yapılacaktır.
Mevcut borçların da ilavesiyle kampanya dönemi
sonuna kadar ihtiyaç duyulacak nakit miktarı, 15
trilyon TL. olarak hesaplanmaktadır.

15.10.1995 tarih ve 22434 sayılı Resmî Gazete'de
yayımlanan "1996 yılı Genel Yatırım
ve Finansman Programı Kararnamesi'nde" kuruluşumuza
herhangi bir aktarım öngörülmemiştir.Üreticilere
olan borcumuzun ödenebilmesi ve 1996 yılı ürün
alımlarının yapılabilmesi için,
T. C. Merkez Bankası'ndan söz konusu kararnamenin
6 ncı maddesine istinaden kullanılabilecek reeskont
kaynaklı kredi limitinin bildirilmesi istenmiş, ancak
olumlu yanıt alınamamıştır.

Bunun dışında, 9.6.1996 tarih ve 22661 sayılı
Resmî Gazete'de yayımlanan "Hububat Ürünü
Destekleme Alım ve Satımı Hakkındaki
Kararname"nin 6 ncı ve 15 inci maddeleri gereğince,
Bakanlığımızın ihtiyaç
duyduğu toplam 15 trilyon TL. kaynağın bir an önce
aktarılması için, hazineden sorumlu Devlet
Bakanlığından yazılı istemde bulunulmuştur.
7,9 trilyon TL. hemen ödenmesi gereken üretici borcu
olan bu kaynağın, bakanlığımıza
aktarılamaması halinde, nereden ve ne şekilde
karşılanacağı konusunda da ilgili bakanlıkça
bakanlığımızın bilgilendirilmesi
istenmiş olup, henüz cevap alınamamıştır.

Bakanlığımız, üreticilerin ürün
bedellerinin acilen ödenmesi konusunda ihtiyaç duyulan
kaynağın aktarımı için, Hazine
Müsteşarlığı nezdindeki girişimlerini
sürdürmektedir. Bu konudaki gelişmelerin seyrine
göre, alacaklı üreticilerine ürün bedellerinin
ödenmesi, erken veya geç olabilecektir.

Soru : İzmir-Menemen Ege Tarımsal Araştırma
Enstitüsü Müdürlüğünde, 1996
yılında çalışan mevsimlik işçiler,
haftasonu tatil ücretlerinin engellenmesi amacıyla,
haftada beş yerine dört gün çalıştırılmışlardır.Ortaya
çıkan işgücü açığı,
dışardan getirilen düşük ücretli
ve sigortasız işçilerle kapatılmaya
çalışılmıştır.
Bu haksız uygulamayı önlemek için, işyerine
gelen yetkili sendika müdürü, saldırıya
uğramış ve işyerine alınmamıştır.
Sendika temsilcisini işyerine almayan işyeri yöneticisi
hakkındaki yasal uygulamalarınız neler olacaktır?

Ali Rıza Bodur

İzmir

Cevap :Bakanlığımız, taşra kuruluşlarının
işçi ihtiyaçlarını karşılaması
amacıyla Maliye Bakanlığından vizeli
mevsimlik işçi kadrosu almaktadır. Alınan
kadroların taşra kuruluşlarımızın
ihtiyaçlarına ve aylara göre dağıtımı,
bakanlığımızca yapılmaktadır.
Taşra kuruluşlarımız; kendilerine tahsis
edilen kadrolu işçileri yürürlükteki
mevzuat hükümlerine, toplu iş sözleşmesindeki
esaslara ve kendi yasal yetkilerine göre istihdam etmektedirler.
Bu nedenle muvahecesinde soru önergesindeki konunun Bakanlığımız
tasarrufu ile bir ilgisi bulunmamaktadır.

Bilgilerinize arz ederim.

Musa Demirci

Tarım ve Köyişleri Bakanı

13. -İzmir Milletvekili Ali Rıza Bodur'un, İzmir-Menemen
Ege Tarımsal Araştırma Enstitisü Müdürlüğünde
çalışan mevsimlik işçilerin hafta
tatili ücretlerine ilişkin sorusu ve Tarım ve
Köyişleri Bakanı Musa Demirci'nin yazılı
cevabı (7/1073)

Türkiye Büyük Millet Meclisi Başkanlığına

Aşağıdaki sorularımın Tarım
ve Köyişleri Bakanı tarafından yazılı
olarak yanıtlanmasına aracılığınızı
saygılarımla arz ederim.

Ali Rıza Bodur

İzmir

1. İzmir-Menemen Ege Tarımsal Araştırma
Enstitüsü Müdürlüğünde 1996
yılında çalışan mevsimlik işçilerin
Cumartesi-Pazar hafta tatili ücretlerini hak etmelerini engellemek
amacı ile yasaya karşı hile ile haftada 5
gün yerine 4 gün çalıştırıldıkları
doğru mudur?

2. Mevsimlik işçilerin bu yöntemle çalıştırılmaları
sonucu ortaya çıkan iş açığının,
işyeri dışından getirilen düşük
ücretli ve sigortasız işçiler çalıştırılarak
kapatılmaya çalışılması
konusunu araştırır mısınız?

3. 4 Haziran 1996 günü saat 12.00'de işyeri yetkili
sendikası olan Tarım İş Sendikasının
İzmir Şube Başkanı Mehmet Gökkaya'nın;
üyelerinin haklarını aramak amacı ile
adı geçen işyerine yaptığı
ziyaret sırasında İşyeri Müdürü
A. Ertuğ Fırat'ın saldırısına
uğradığı, hakaret edilerek "vatan hainisiniz"
diyerek merdivenlerden itildiği, görevli memurlar Rıfat
Yıldız ve Halil Çetin'e emir vererek idare
binasının dışına atılmasını
nasıl karşılıyorsunuz?

4. Olayların tatsız boyutlara ulaşmaması
için işyerini terketmeye karar veren Sendika Başkanına
işyeri Bekçisi Halil Sert'in "müdürün
emri; bir daha buraya girmen yasaklandı." uyarısını
demokratik hukuk devleti anlayışı ile bağdaşır
buluyor musunuz?

5. Böylesine ortaçağ kafası ile işyeri
yönetmeye kalkışan Müdür.A. Ertuğ
Fırat hakkında herhangi bir işlem yapılmış
mıdır? Yapılamamış ise olayı
tetkik ettirip, gereğini yaptırmayı düşünür
müsünüz?

T. C.

Tarım ve Köyişleri Bakanlığı

Araştırma Planlama ve Koordinasyon Kurulu Başkanlığı
29.8.1996

Sayı :KDD-BŞV.2.02/2098

Konu : Ürün Bedelleri ve Geçici İşçiler.

Türkiye Büyük Millet Meclisi Başkanlığına

İlgi : 26.7.1996 gün ve A.01.0.GNS.0.10.00.02.2942
sayılı yazınız ile bila tarih ve 7/1073-2798
sayılı, 19.7.1996 tarih ve sayılı
ekleri.

İzmir Milletvekili Sayın Ali Rıza Bodur'un
cevaplandırılması isteğiyle, ilgi yazınız
ekinde Bakanlığımıza yönelttikleri
sorularla ilgili bilgiler aşağıya çıkarılmıştır.

Soru :Toprak Mahsulleri Ofisi'ne yapılan hububat teslimlerinde,
ürün bedelleri teslimden en erken 15 gün sonra
ödenebilmektedir.Ödemelerin teslim tarihinde yapılması
yönündeki uygulamalara, ne zaman başlanacaktır?

Nezir Büyükcengiz

Konya

Cevap :Hububat ve diğer ürünlerle ilgili ürün
alım bedelleri, Bakanlığımızın
imkânları ölçüsünde Toprak
Mahsulleri Ofisi'nce ödenmektedir. 9.8.1996 tarihi itibariyle
satın alınan ürünlerin karşılığı
olarak, Toprak Mahsulleri Ofisi'nden üreticilere toplam 10
702 482 000 TL. ödenmiştir. Daha ödenmesi gereken
borç miktarı ise, 8 997 625 000 TL. dır.

Bakanlığımızca Toprak Mahsulleri Ofisi
kanalıyla 1996-97 alım kampanyası sonuna
kadar 6.1 trilyon TL. tutarında ilave alım yapılacaktır.
Mevcut borçların da ilavesiyle kampanya dönemi
sonuna kadar ihtiyaç duyulacak nakit miktarı, 15
trilyon TL. olarak hesaplanmaktadır.

15.10.1995 tarih ve 22434 sayılı Resmî Gazete'de
yayımlanan "1996 yılı Genel Yatırım
ve Finansman Programı Kararnamesi'nde" kuruluşumuza
herhangi bir aktarım öngörülmemiştir.Üreticilerine
olan borcumuzun ödenebilmesi ve 1996 yılı ürün
alımlarının yapılabilmesi için,
T.C. Merkez Bankası'ndan söz konusu kararnamenin 6
ncı maddesine istinaden kullanılabilecek reeskont
kaynaklı kredi limitinin bildirilmesi istenmiş, ancak
olumlu yanıt alınamamıştır.

Bunun dışında, 9.6.1996 tarih ve 22661 sayılı
Resmî Gazete'de yayımlanan "Hububat Ürünü
Destekleme Alım ve Satımı Hakkındaki
Kararname'nin 6 ncı ve 15 inci maddeleri gereğince,
Bakanlığımızın ihtiyaç
duyduğu toplam 15 trilyon TL. kaynağın bir an önce
aktarılması için, hazineden sorumlu Devlet
Bakanlığından yazılı istemde bulunulmuştur.
7,9 trilyon TL. hemen ödenmesi gereken üretici borcu
olan bu kaynağın, bakanlığımıza
aktarılamaması halinde, nereden ve ne şekilde
karşılanacağı konusunda da ilgili bakanlıkça
bakanlığımızın bilgilendirilmesi
istenmiş olup, henüz cevap alınamamıştır.

Bakanlığımız, üreticilerin ürün
bedellerinin acilen ödenmesi konusunda ihtiyaç duyulan
kaynağın aktarımı için, Hazine
Müsteşarlığı nezdindeki girişimlerini
sürdürmektedir. Bu konudaki gelişmelerin seyrine
göre, alacaklı üreticilere ürün bedellerinin
ödenmesi, erken veya geç olabilecektir.

Soru :İzmir-Menemen Ege Tarımsal Araştırma
Enstitüsü Müdürlüğü'nde, 1996
Yılında çalışan mevsimlik işçiler,
haftasonu tatil ücretlerinin engellenmesi amacıyla,
haftada beş yerine dört gün çalıştırılmışlardır.
Ortaya çıkan işgücü açığı,
dışardan getirilen düşük ücretli
ve sigortasız işçilerle kapatılmaya
çalışılmıştır.
Bu haksız uygulamayı önlemek için, işyerine
gelen yetkili sendika müdürü, saldırıya
uğramış ve işyerine alınmamıştır.
Sendika temsilcisini işyerine almayan işyeri yöneticisi
hakkındaki yasal uygulamalarınız neler olacaktır?
A. R. Bodur -İzmir Milletvekili.

Cevap :Bakanlığımız, taşra kuruluşlarının
işçi ihtiyaçlarını karşılaması
amacıyla Maliye Bakanlığından vizeli
mevsimlik işçi kadrosu almaktadır.Alınan
kadroların taşra kuruluşlarımızın
ihtiyaçlarına ve aylara göre dağıtımı,
bakanlığımızca yapılmaktadır.
Taşra kuruluşlarımız; kendilerine tahsis
edilen kadrolu işçileri yürürlükteki
mevzuat hükümlerine, toplu iş sözleşmesindeki
esaslara ve kendi yasal yetkilerine göre istihdam etmektedirler.
Bu nedenler muvahecesinde soru önergesindeki konunun Bakanlığımız
tasarrufu ile bir ilgisi bulunmamaktadır.

Bilgilerinize arz ederim.

Musa Demirci

Tarım ve Köyişleri Bakanı

14.-İzmir Milletvekili Hakan Tartan'ın, Doğu
ve Güneydoğu Anadolu Bölgesinde boşaltıldığı
iddia edilen köylere ve köye dönüş projelerine
ilişkin Başbakandan sorusu ve İçişleri
Bakanı Mehmet Ağar'ın yazılı cevabı
(7/1077)

Türkiye Büyük Millet Meclisi Başkanlığına

Aşağıdaki yazılı soruların,
Başbakan Sayın Necmettin Erbakan tarafından
yazılı olarak yanıtlanması için,
İçtüzüğün 96 ncı maddesince
gereğini arz ederim.

Hakan Tartan

İzmir

1. Doğu ve Güneydoğu Anadolu bölgesinde son
10 yıllık süre içinde çeşitli
nedenlerle kaç köy boşalmış ya
da boşaltılmıştır?

2. Son günlerde köye dönüşten sözediliyor.
Doğu ve Güneydoğu Anadolu bölgesinde dönüş
olmuş mudur? Olmuşsa kaç kişi, hangi
köylere dönmüştür?

3. Köye dönüş için koruculuk şartı
getiriliyor mu?

4. Köye dönüş projesi için yurttaşlara
bir tazminat ödenmesi ya da devletin evlerini yeniden inşa
için karşılıksız yardımı
düşünülüyor mu?

5. Köylerin yeniden inşasını isteyen
yurttaşlara ne tür bir yaklaşım düşünüyorsunuz?

T. C.

İçişleri Bakanlığı

Jandarma Genel Komutanlığı 9.9.1996

GN.PL.P.VE.KOOR. :7500-119-96/İNS. HAK.Ş.(133163)

Konu :Yazılı Soru Önergesi.

Türkiye Büyük Millet Meclisi Başkanlığına

İlgi :Devlet Bakanlığının 12 Ağustos
1996 gün ve B.020.0010/00242 sayılı yazısı.

1. İzmir Milletvekili Hakan Tartan ve TBMM Başkanlığına
verilen ilgi yazı ekindeki 7/1077-2827 sayılı
Yazılı Soru Önergesindeki konular hakkında
yapılan araştırma sonuçları
müteakip maddelere çıkartılmıştır.

2. Doğu ve Güneydoğu Anadolu bölgesinde bugüne
kadar, 1 017 köy, 1 721 mezra ve 16 kom olmak üzere
2 754 yerleşim birimi boşalmıştır.
Bu yerleşim birimlerinden 2 226'sı yasadışı
PKK terör örgütünün saldırısı
ya da baskısı sonucu boşalmış
olup; diğer 528 yerleşim birimi ise; ekonomik, sosyal,
tabiî afet, kamulaştırma gibi nedenlerden dolayı
boşalmıştır.

3. Doğu ve Güneydoğu Anadolu Bölgesindeki çeşitli
yerleşim birimlerinden daha önce göç edip
1994, 1995 ve 1996 yılları içerisinde sağlanan
güven ortamı sonucu geriye dönüş yapan
58 köy ve 81 mezra bulunmaktadır.Geriye dönüş
yapan köy ve mezraları gösterir çizelge
EK-A'dadır.

4. Köye dönüş yapacak olan vatandaşlara
koruculuk şartının getirilmesi sözkonusu
değildir. Köye dönen vatandaşlarımızdan
kendi istekleri ile korucu olmak isteyenlerin müracaatları
ilgili makamlarca değerlendirilmekte; yapılan bu değerlendirme
sonucu uygun görülenlere koruculuk kadrosu verilmektedir.

5. Terör nedeniyle göç eden vatandaşlarımıza
bugüne kadar 2 610 konut ve 287 830 000 000 TL.'sı
tutarında yiyecek, yakacak, ilaç, malzeme gibi çeşitli
yardımlar yapılmıştır.

6. Geriye dönüş yapan ya da yapacak olan yerleşim
birimlerine yönelik kamu yatırımlarının
ve ekonomik destek programlarının öncelikli
olarak uygulanması düşünülmektedir.
Bu çerçevede Acil Destek Programı kapsamında
yöre halkına yönelik altyapı yatırımlarının
tamamlanması ve hizmete sunulması amacıyla
2 trilyon 808 milyar TL.'sı OHAL, mücavir ve hassas
illerdeki valilikler emrine gönderilmiştir.

Bilgilerinize arz ederim.

Mehmet Ağar

İçişleri Bakanı

Not :Yazılı soruyla ilgili diğer bilgiler dosyasındadır.

15. -İzmir Milletvekili Hakan Tartan'ın, vergi ve
sigorta prim borcu olan belediyelere ilişkin Başbakandan
sorusu ve Devlet Bakanı Lütfü Esengün'ün
yazılı cevabı (7/1078)

Türkiye Büyük Millet Meclisi Başkanlığına

Aşağıdaki yazılı soruların,
Başbakan Sayın Necmettin Erbakan tarafından
yazılı olarak yanıtlanması için,
İçtüzüğün 96 ncı maddesince
gereğini arz ederim.

Hakan Tartan

İzmir

1. Türkiye çapında RP'li Belediyelerin vergi
ve sigorta prim borçları ne kadardır?

2. Vergi ve sigorta prim borcu olan Belediyelerin dökümü
nasıldır?

3. Belediyelerin vergi ve sigorta prim borçlarının
bir kereye mahsus affı konusunda bir hazırlık
yapılıyor mu?

4. Bu af hazırlığı öncesinde RP'li
Belediyeler borçlarını ödememe konusunda
uyarıldı mı?

5. RP'li Belediyelerin vergi ve sigorta prim borçlarının
diğer belediyelerin borçları toplandığında
oranı nedir?

T. C.

Devlet Bakanlığı 9.9.1996

Sayı :B.02.0.0010/00406

Türkiye Büyük Millet Meclisi Başkanlığına

İlgi :a) Türkiye Büyük Millet Meclisi Başkanlığının,
31.7.1996 tarih ve A.01.0.GNS. 0.10.00.02-7/1078-2828/7717 sayılı
yazısı.

b) Başbakanlık Kan. ve Kar. Genel Müd.'nün
7.8.1996 tarih ve B.02.0.KKG/106-364-1/3421 sayılı
yazıları.

İzmir Milletvekili Sayın Hakan Tartan'ın
Sayın Başbakanımıza tevcih ettiği
ve Sayın Başbakanımızın da kendileri
adına Bakanlığım koordinatörlüğünde
cevaplandırılması istenilen ilgi (b) yazı
ekindeki yazılı soru önergesi cevabı
ekte sunulmuştur.

Bilgilerinizi ve gereğini arz ederim.

Lütfü Esengün

Devlet Bakanı

T. C.

Maliye Bakanlığı

Gelirler Genel Müdürlüğü 27.8.1996

Sayı :B.07.0.GEL.0.82/8209-25-40308

Devlet Bakanlığına

(Sayın Lütfü Esengün)

İlgi :13.8.1996 tarih ve B.02.0.0010/00187 sayılı
yazınız.

İzmir Milletvekili Sayın Hakan Tartan'ın
Sayın Başbakanımıza tevcih ettiği
7/1078-2828 esas nolu yazılı soru önergesi
incelenmiş, soru önergesinde yer alan sorulara ilişkin
görüşümüz aşağıda açıklanmıştır.

Bütün modern vergi sistemlerinde yer alan, mükellefin
ve mükellefle ilgili kimselerin; şahıslarına,
muamele ve hesap durumlarına, işlerine, işletmelerine,
servetlerine veya mesleklerine müteallik sırların
üçüncü kişilerin yararına kullanılmasını
önlemek amacıyla uygulanan "vergi mahremiyeti"
ilkesine aynı amaçlarla 213 sayılı
Vergi Usul Kanununun 5 inci maddesinde yer verilmiş, 6183
sayılı Amme Alacaklarının TahsilUsulü
Hakkında Kanunun 107 nci maddesinde bu ilkenin ihlali cezaî
müeyyideye bağlanmıştır.

Ancak, Vergi Usul Kanununa göre kurumlar vergisi mükellefleri
ile gelir vergisi mükelleflerinden yıllık beyanname
verenlerin adları, unvanları veya beyanlarına
göre tarh olunan vergi miktarları vergi dairesinde
asılan ilan cetvellerinde ilan olunmakta, bu bilgiler mükelleflerin
işyerlerinde bulundurdukları vergi levhalarında
da gösterilmektedir.

6183 sayılı Amme Alacaklarının Tahsil
Usulü Hakkında Kanunun 107 nci maddesinde 3946 sayılı
Kanunun 4 üncü maddesi ile yapılan değişiklikle,
bu ilkeye bir istisna daha getirilerek ödeme müddetinin
bitim tarihinden itibaren 6 ay geçmesine rağmen maddede
belirtilen kamu alacaklarını ödemeyen amme
borçlularının ad ve unvanlarının
yılda en çok bir defa ilan edilebilmesi imkânı
yaratılmış ve ilan edilecek amme alacaklarını
nev'ileri ve asgarî miktarı itibariyle sınırlamaya,
ilanın şeklini, yapılacağı yer
ve zaman ile diğer usul ve esasları tespit etmeye Maliye
Bakanlığı yetkili kılınmıştır.

Bu yetkiye dayanılarak Bakanlığımızca
1996 yılında; kanunen ilan edilmesi mümkün
olan tüm kamu alacakları ilan kapsamına alınmıştır.
Bu kamu alacaklarından 31.12.1995 tarihi itibariyle 1 milyar
lira ve bu miktarı aşan miktarda borcu olup da 1.7.1996
tarihi itibariyle bu borçlarını ödememiş
olan kamu borçluları, 15.7.1996 tarihinden itibaren
bağlı bulundukları vergi dairelerinde ilan listelerinde
alınmış olup, 12.9.1996 günü mesai
saati bitimine kadar 60 gün süreyle topluca ilan edilmektedir.

6183 sayılı Kanunun yukarıda yer verilen
107 nci maddesi hükmü uyarınca belirlenen ilan
çerçevesi dışında, hangi meslek
grubu içerisinde yer aldıklarına bakılmaksızın,
kamu alacağından borçlu mükelleflerin borçlarını
ödeyip ödemedikleri hususunun açıklamasına
yasal imkân bulunmamaktadır.

Önergenin "Belediyelerin vergi ve sigorta prim borçlarının
bir kereye mahsus affı konusunda bir hazırlık
yapılıyor mu?"

sorusu ile ilgili görüşümüz de aşağıda
açıklanmıştır.

Gerek Belediyeler, gerekse diğer mükelleflerle ilgili
olarak bu konu henüz kamuoyunda tartışılmaktadır.
Mevcut ekonomik ve sosyal şartlar ile vergi politikalarındaki
gelişmeler doğrultusunda konu değerlendirilecektir.

Önergenin 2 ve 3 üncü sorusu içerisinde
yer alan sigorta prim borçları olan Belediyelerin
dökümü ile sigorta prim borçlarının
affı hususunun, bu Kurumun bağlı bulunduğu
Çalışma ve SosyalGüvenlik Bakanlığınca
değerlendirilmesi gerekmektedir.

Bilgi edinilmesini arz ederim.

Doç. Dr. Abdullatif Şener

Maliye Bakanı

T. C.

Çalışma ve Sosyal Güvenlik Bakanlığı

Sosyal Güvenlik Kuruluşları Genel Müdürlüğü
29.8.1996

Sayı :B.13.0.SGK-0-13-00-01/5030-622033

Konu :Yazılı Soru Önergesi.

Devlet Bakanlığına

(Sayın Lütfü Esengün)

İlgi :13.8.1996 tarih ve B.02.0.0010/00187 sayılı
yazınız.

İzmir Milletvekili Hakan Tartan tarafından hazırlanarak
Sayın Başbakanımıza yöneltilen
ve Sayın Başbakanımızca Bakanlığınız
koordinatörlüğünde cevaplandırılması
uygun görülen 7/1078 sayılı yazılı
soru önergesi Bakanlığımca incelenmiştir.

Önergeye konu teşkil eden belediyeler dahil olmak üzere
Türkiye genelinde bütün belediyelerin 1.6.1996
tarihi itibariyle Sosyal Sigortalar Kurumuna olan prim borçlarını
gösterir liste ekte sunulmuştur.

Bilgilerinize arz ederim.

Necati Çelik

Çalışma ve Sosyal Güvenlik Bakanı

Not : Yazılı soruyla ilgili diğer bilgiler dosyasındadır.

16.-Gaziantep Milletvekili Ünal Yaşar'ın, inanç
hürriyeti ile ilgili olarak yürürlükteki mevzuatın
uygulanmasına ilişkin Başbakandan sorusu ve
Devlet Bakanı Lütfü Esengün'ün yazılı
cevabı (7/1119)

Türkiye Büyük Millet Meclisi Başkanlığına

Aşağıdaki sorumun Başbakan Sayın
Necmettin Erbakan tarafından yazılı olarak
cevaplandırılması hususunda delaletlerinizi
arz ederim.

Ünal Yaşar

Gaziantep

İnanç hürriyetini kullananları değil,
engelleyenleri cezalandırmayı öngören
halihazır yürürlükteki mevzuata ne şekilde
tatbik kabiliyeti kazandıracaksınız?

T. C.

Devlet Bakanlığı 17.9.1996

Sayı :B.02.0.0010/00495

Türkiye Büyük Millet Meclisi Başkanlığına

İlgi :a) Türkiye Büyük Millet Meclisi Başkanlığının,
2.8.1996 tarih ve A.01.0.GNS. 0.10.00.02-7/1119-2900/7829 sayılı
yazısı.

b) Başbakanlık Kan. ve Kar. Genel Müd.'nün
7.8.1996 tarih ve B.02.0.KKG/106-368-1/3426 sayılı
yazısı.

Gaziantep Milletvekili Sayın Ünal Yaşar'ın
Sayın Başbakanımıza tevcih ettiği
ve Sayın Başbakanımızın da kendileri
adına Bakanlığım koordinatörlüğünde
cevaplandırılması istenilen ilgi (b) yazı
ekindeki yazılı soru önergesi cevabı
ekte sunulmuştur.

Bilgilerinizi ve gereğini arz ederim.

Lütfü Esengün

Devlet Bakanı

Gaziantep Milletvekili Sayın Ünal Yaşar'ın
Sayın Başbakanımıza Tevcih ettiği
7/1119-2900 EsasNo.lu Yazılı Soru Önergesinin
Cevabıdır

Din ve vicdan hürriyeti Anayasamızın 24 üncü
maddesinde düzenlenmiş bulunmaktadır.

Anayasamızın bu temel ilkesi istikametinde, din
hürriyeti aleyhindeki fiiller, Türk Ceza Kanununun Birinci
Kitabının, "Hürriyet Aleyhinde İşlenen
Cürümler" başlıklı İkinci
Babı'nın "Din Hürriyeti Aleyhinde İşlenen
Cürümler" başlıklı İkinci
Faslında yer alan 175 ilâ 178 inci maddelerde ceza
müeyyidelerine bağlanmıştır.

Bu hükümlere aykırı hareket edenler haklarında
Ceza Muhakemeleri Usulü Kanununun 153 ve 154 üncü
maddeleri hükümleri dairesinde Cumhuriyet Başsavcılıklarınca
gerekli işleme tevessül olunmaktadır.

Nitekim; anılan maddelere aykırı hareket
edildiği iddiasıyla, Türkiye genelinde 1992 yılında
37; 1993 yılında 83; 1994 yılında
63 adet kamu davası açılmış
bulunduğu; istatistiki verilerden anlaşılmıştır.

Bilgilerinizi rica ederim.

17.-Gaziantep Milletvekili Ünal Yaşar'ın, İsrail'in
Türkiye'de nükleer deneme yapmasına izin verildiği
iddiasına ilişkin Başbakandan sorusu ve Devlet
Bakanı Lütfü Esengün'ün yazılı
cevabı (7/1121)

Türkiye Büyük Millet Meclisi Başkanlığına

Aşağıdaki sorumun Başbakan Sayın
Necmettin Erbakan tarafından yazılı olarak
cevaplandırılması hususunda delaletlerinizi
arz ederim.

Ünal Yaşar

Gaziantep

İsrail'in Türkiye'de nükleer deneme yapması
için izin verildiği doğru mudur? Bu izne hükümetinizce
sahip çıkılacak mıdır?

T. C.

Devlet Bakanlığı 2.9.1996

Sayı :B.02.0.0010/00339

Türkiye Büyük Millet Meclisi Başkanlığına

İlgi :a) Türkiye Büyük Millet Meclisi Başkanlığının,
2.8.1996 tarih ve A.01.0.GNS. 0.10.00.02-6/1121-2904/7833 sayılı
yazısı.

b) Başbakanlık Kan. ve Kar. Genel Müd.'nün
7.8.1996 tarih ve B.02.0.KKG/106-368-3/3428 sayılı
yazısı.

Gaziantep Milletvekili SayınÜnal Yaşar'ın
Sayın Başbakanımıza tevcih ettiği
ve Sayın Başbakanımızın da kendileri
adına Bakanlığım koordinatörlüğünde
cevaplandırılması istenilen ilgi (b) yazı
ekindeki yazılı soru önergesi cevabı
ekte sunulmuştur.

Bilgilerinizi ve gereğini arz ederim.

Lütfü Esengün

Devlet Bakanı

Gaziantep Milletvekili Sayın Ünal Yaşar'ın
Sayın Başbakanımıza Tevcih Ettiği
7/1121-2904 No.lu Yazılı Soru Önergesi Cevabıdır

Türkiye Atom Enerjisi Kurumu Kanununun 8 inci maddesi a ve
b fıkraları gereği radyasyondan korunma, nükleer
madde güvenliği ve denetimi, çevre güvenliği,
radyoaktif maddelerin taşınma ve depolanması,
radyasyon çıkaran cihaz ve sistemlerin denetim hizmetlerini
yapmakla yükümlüdür.

Bu nedenle böyle bir konuda haber verilecek kurum Türkiye
Atom Enerjisi Kurumudur. Sözkonusu iddianın gerçekle
hiçbir ilgisi yoktur. Hiç bir yetkili ve kurum ülkemizi
ve milletini tehlikeye atacak hiç bir anlaşmaya imza
atamaz ve nükleer denemeye müsaade edemez.

Bilgilerinizi rica ederim.

18.-Gaziantep Milletvekili Ünal Yaşar'ın, doğu
ve güneydoğu'dan göç edenlere yapılması
düşünülen yardımlara ilişkin
Başbakandan sorusu ve İçişleri Bakanı
Mehmet Ağar'ın yazılı cevabı (7/1122)

Türkiye Büyük Millet Meclisi Başkanlığına

Aşağıdaki sorumun Başbakan Sayın
Necmettin Erbakan tarafından yazılı olarak
cevaplandırılması hususunda delaletlerinizi
arz ederim.

Ünal Yaşar

Gaziantep

Son yıllarda terörden dolayı göçe
mecbur bırakılan doğu ve güneydoğu'daki
yurttaşlarımıza temel ihtiyaçlarını
karşılayabilmeleri için yiyecek yardımı
dışında hangi yardımları yapmayı
düşünüyorsunuz?

T. C.

İçişleri Bakanlığı

İller İdaresi Genel Müdürlüğü
2.9.1996

Sayı :B050İLİ0060001.211/647-7558

Türkiye Büyük Millet Meclisi Başkanlığına

İlgi :a) TBMM Başkanlığının
2.8.1996 tarihli ve A.01.0.GNS.0.10.00.02-7/1122-2905/7834 sayılı
yazısı.

b) Başbakanlığın 7.8.1996 tarihli B.02.0.KKG/106-368-4/3429
sayılı yazısı.

c) Devlet Bakanlığının 12.8.1996 tarihli
ve B.02.0.0010/00242 sayılı yazısı.

Son yıllarda terörden dolayı göçe
mecbur bırakılan doğu ve güneydoğu'daki
vatandaşlarımıza temel ihtiyaçlarını
karşılayabilmeleri için yiyecek yardımı
dışında hangi yardımların yapılmasının
düşünüldüğü hakkında
Gaziantep Milletvekili Ünal Yaşar'ın Sayın
Başbakan'a tevcih ettiği 7/1122-2905 esas nolu yazılı
soru önergesi incelenmiştir.

Bugüne kadar Doğu ve Güneydoğu Anadolu Bölgeleri
genelinde göç eden vatandaşlarımızın
iskân problemlerinin çözümü amacıyla
Olağanüstü Hal Bölge Valiliği imkânlarınca
1994-1995 yıllarında (5503) konut yaptırılmış
ve göç eden vatandaşlarımız bu
konutlara yerleştirilmiştir.

Yine göç eden vatandaşlarımıza
yeni iş imkânları sağlamak amacıyla
halıcılık-kilimcilik-hayvancılık
gibi projeler hazırlanarak imkânlar dahilinde uygulamaya
konulmaktadır.

Bilgi ve gereğini arz ederim.

Mehmet Ağar

İçişleri Bakanı

19.-Gaziantep Milletvekili Ünal Yaşar'ın, kredi
kullanımına ilişkin Başbakandan sorusu
ve Devlet Bakanı H. Ufuk Söylemez'in yazılı
cevabı (7/1123)

Türkiye Büyük Millet Meclisi Başkanlığına

Aşağıdaki sorumun Başbakan Sayın
Necmettin Erbakan tarafından yazılı olarak
cevaplandırılması hususunda delaletlerinizi
arz ederim.

Ünal Yaşar

Gaziantep

İktidarınızda, "Kredi İmkânları"nı
heba etmemek ve "Verimli yatırımlar"da
kullanmak için neler yapmayı düşünüyorsunuz?

T. C.

Başbakanlık

Hazine Müsteşarlığı 18.9.1996

Sayı :B.02.1.HM.0.KİT-01-01-52330/5-40082

Türkiye Büyük Millet Meclisi Başkanlığına

İlgi :Türkiye Büyük Millet Meclisi Başkanlığının
2.8.1996 tarihli ve A.01.0.GNS.0.10.00.02-7/1123-2906/7835 sayılı
yazısı.

İlgide kayıtlı yazıda, Gaziantep Milletvekili
Sayın Ünal Yaşar'ın Sayın Başbakana
tevcih ettiği 7/1123-2906 sayılı ve iktidarları
döneminde kredi imkânlarını heba etmemek
ve verimli yatırımlarda kullanmak için ne
yapılması düşünüldüğü
konusundaki yazılı soru önergesine ilişkin
cevap talep edilmektedir.

Sözkonusu önergede yeralan soruya ilişkin görüşümüz
şöyledir.

Serbest piyasa ekonomisi kuralları çerçevesinde
özel sektöre ait fon arzı ve talebine devlet
yaklaşımının müdahaleci değil,
düzenleyici şekilde olması gerekir.

Öte yandan, kamu sektörünün sahip olduğu
kaynakların ne şekilde kullanılacağı
Bütçe Kanunları, yıllık programlar
ve yatırım programları ile 5 yıllık
kalkınma planlarında detaylı olarak belirtilmektedir.
Ayrıca, 8 Temmuz 1996 tarihinde güvenoyu alarak göreve
başlamış bulunan Hükümetimizin kaynak
kullanımındaki öncelikleri Hükümet
Programında geniş bir şekilde ifade edilmektedir.

Bilgilerinize arz olunur.

H. Ufuk Söylemez

Devlet Bakanı

20.-Gaziantep Milletvekili Ünal Yaşar'ın, Emekli
Sandığından emekli olan bazı kamu görevlilerinin
mağduriyetinin giderilmesine ilişkin Başbakandan
sorusu ve Devlet Bakanı Lütfü Esengün'ün
yazılı cevabı (7/1125)

Türkiye Büyük Millet Meclisi Başkanlığına

Aşağıdaki sorumun Başbakan Sayın
Necmettin Erbakan tarafından yazılı olarak
cevaplandırılması hususunda delaletlerinizi
arz ederim.

Ünal Yaşar

Gaziantep

15 Nisan 1995 tarihinden itibaren 15 Ekim 1995 tarihleri arasında
TC Emekli Sandığından emekli olan kamu görevlilerinin
uğramış bulunduğu göreceli mağduriyetin
giderilmesi için yeni bir düzenleyici işlem
yapmayı düşünüyor musunuz?

T. C.

Devlet Bakanlığı 12.9.1996

Sayı :B.02.0.0010/00462

Türkiye Büyük Millet Meclisi Başkanlığına

İlgi :a) Türkiye Büyük Millet Meclisi Başkanlığının,
2.8.1996 tarih ve A.01.0.GNS. 0.10.00.02-7/1125-2908/7837 sayılı
yazısı.

b) Başbakanlık Kan. ve Kar. Genel Müd.'nün
7.8.1996 tarih ve B.02.0.KKG/106-368-7/3432 sayılı
yazısı.

Gaziantep Milletvekili Sayın Ünal Yaşar'ın
Sayın Başbakanımıza tevcih ettiği
ve Sayın Başbakanımızın da kendileri
adına Bakanlığım koordinatörlüğünde
cevaplandırılması istenilen ilgi (b) yazı
ekindeki yazılı soru önergesi cevabı
ekte sunulmuştur.

Bilgilerinizi ve gereğini arz ederim.

Lütfü Esengün

Devlet Bakanı

Gaziantep Milletvekili Sayın Ünal Yaşar'ın
Sayın Başbakanımıza Tevcih Ettiği
7/1125-2908 Esas No.lu Yazılı Soru Önergesinin
Cevabıdır

5434 sayılı T.C. Emekli Sandığı
Kanununa göre emekliye ayrılanlara, ayrıldıkları
tarihteki katsayılar esas alınarak emekli aylığı
bağlanmakta ve emekli ikramiyesi ödenmektedir. 15 Nisan
1995 -15 Ekim 1995 tarihleri arasında emekliye ayrılanlara
ise bu ayrılışlarından sonra katsayılarda
yapılan artışlardan dolayı ikramiye
farkı ödenmesi yönünde bir düzenleme
yapılması düşünülmemektedir.

Zira 15 Kasım 1995 tarihinden önce emekli olanlara
imramiye farkı ödenmesi durumunda, 1 Nisan 1995 tarihinden
önce emekliye ayrılanların da benzer taleplerde
bulunmaları sözkonusu olabilecektir.Bu itibarla sosyal
güvenlik kuruluşlarının finansman sıkıntıları
da dikkate alınarak, bu yönde bir düzenleme yapılmasının
uygun olmayacağı düşünülmektedir.

Bilgilerinizi rica ederim.

21.-Gaziantep Milletvekil Ünal Yaşar'ın, Doğu
ve Güneydoğu'da eğitime kapalı okulların
sayısına ve eğitime açılması
için alınacak tedbirlere ilişkin Başbakandan
sorusu ve Devlet Bakanı Lütfü Esengün'ün
yazılı cevabı (7/1126)

Türkiye Büyük Millet Meclisi Başkanlığına

Aşağıdaki sorumun Başbakan Sayın
Necmettin Erbakan tarafından yazılı olarak
cevaplandırılması hususunda delaletlerinizi
arz ederim.

Ünal Yaşar

Gaziantep

Doğu ve Güneydoğuda eğitime kapalı olan
okul sayısı kaçtır?Doğu ve Güneydoğudaki
eğitime kapalı okulların eğitime açılabilmesi
için hangi tedbirleri almayı düşünüyorsunuz?

T. C.

Devlet Bakanlığı 9.9.1996

Sayı :B.02.0.0010/00413

Türkiye Büyük Millet Meclisi Başkanlığına

İlgi :a) Türkiye Büyük Millet Meclisi Başkanlığının,
25.6.1996 tarih ve A.01.0.GNS. 0.10.00.02-7/1126-2909/7838 sayılı
yazısı.

b) Başbakanlık Kan. ve Kar. Genel Müd.'nün
7.8.1996 tarih ve B.02.0.KKG/106-368-8/3433 sayılı
yazısı.

Gaziantep Milletvekili Sayın Ünal Yaşar'ın
Sayın Başbakanımıza tevcih ettiği
ve Sayın Başbakanımızın da kendileri
adına Bakanlığım koordinatörlüğünde
cevaplandırılması istenilen ilgi (b) yazı
ekindeki yazılı soru önergesi cevabı
ekte sunulmuştur.

Bilgilerinizi ve gereğini arz ederim.

Lütfü Esengün

Devlet Bakanı

T. C.

Millî Eğitim Bakanlığı

Araştırma, Planlama ve Koordinasyon

Kurulu Başkanlığı 2.9.1996

Sayı :B.08.0.APK.0.03.01.00-022/2250

Konu :Soru Önergesi.

Sayın Lütfü Esengün

Devlet Bakanı

İlgi :Devlet Bakanlığının 12.8.1996
tarih ve B.02.0.00.10/00200 sayılı yazınız.

Gaziantep Milletvekili Sayın Ünal Yaşar'ın
Sayın Başbakanımıza tevcih ettiği
soru önergesi incelenmiştir.

1995-1996 öğretim yılında, Doğu ve
Güneydoğu Anadolu Bölgesinde güvenlik nedeniyle
öğrenime kapalı okul sayısı 2 132'dir.
Bu okullardan çoğunun bu yıl öğretime
açılması planlanmıştır.

Okulları kapalı olan çocukların öğrenimleri,
yatılı ilköğretim bölge okulu ile
pansiyonlu ilköğretim okullarında sağlanmaktadır.Ayrıca
1996 yılı öğretmen atamalarında
bu bölgemizdeki illerin öğretmen ihtiyacının
karşılanmasına öncelik verilmektedir.

Arz ederim.

Prof. Dr.Mehmet Sağlam

Millî Eğitim Bakanı

22. -Gaziantep Milletvekili Mustafa R. Taşar'ın,
Cemevi yapımı için Devlet bütçesinden
kaynak ayrılmasına ilişkin Başbakandan
sorusu ve Devlet Bakanı Lütfü Esengün'ün
yazılı cevabı (7/1132)

Türkiye Büyük Millet Meclisi Başkanlığına

Aşağıdaki sorumun Başbakan Sayın
Necmettin Erbakan tarafından yazılı olarak
cevaplandırılması hususunda delaletlerinizi
arz ederim.

Mustafa Taşar

Gaziantep

Devlet bütçesinden Cemevi yapımı için
bir kaynak ayırmayı düşünüyor
musunuz?

T. C.

Devlet Bakanlığı 12.9.1996

Sayı :B.02.0.0010/00460

Türkiye Büyük Millet Meclisi Başkanlığına

İlgi :a) Türkiye Büyük Millet Meclisi Başkanlığının,
2.8.1996 tarih ve A.01.0.GNS. 0.10.00.02-7/1132-2916/7845 sayılı
yazısı.

b) Başbakanlık Kan. ve Kar. Genel Müd.'nün
7.8.1996 tarih ve B.02.0.KKG/106-368-14/3439 sayılı
yazısı.

Gaziantep Milletvekili Sayın Mustafa R. Taşar'ın
Sayın Başbakanımıza tevcih ettiği
ve Sayın Başbakanımızın da kendileri
adına Bakanlığım koordinatörlüğünde
cevaplandırılması istenilen ilgi (b) yazı
ekindeki yazılı soru önergesi cevabı
ekte sunulmuştur.

Bilgilerinizi ve gereğini arz ederim.

Lütfü Esengün

Devlet Bakanı

Gaziantep Milletvekili Sayın Mustafa R. Taşar'ın
Sayın Başbakanımıza Tevcih Ettiği
7/1132-2916 Esas No.lu Yazılı Soru Önergesinin
Cevabıdır

Bilindiği üzere ülkemizde ibadet yerlerinin yapımı
veya onarımı halkımızın kendi
katkılarıyla gerçekleştirilmekte ve
bu amaçla bütçeden doğrudan bir kaynak
ayrılmamaktadır.

Konsolide bütçeden 1996 yılında sadece,
camilerini inşa edecek veya onaracak dernekler ile camisi
bulunmayan köylerde yapılacak camiler için
köylere yardım amacıyla ödenek ayrılmıştır.

Bu amaçla, ayrılan ödenekler, Vakıflar
Genel Müdürlüğü bütçesinde
yer almakta olup, ilgili yönetmeliklerde belirlenen hükümler
çerçevesinde sözkonusu derneklere ve köylere
yardım olarak kullanılmaktadır.

Bilgilerinizi rica ederim.

23. -Gaziantep Milletvekili Mustafa R. Taşar'ın,
Devlet yönetiminde var olduğu iddia edilen israf ve yolsuzluklara
ilişkin Başbakandan sorusu ve Devlet Bakanı
Lütfü Esengün'ün yazılı cevabı
(7/1134)

Türkiye Büyük Millet Meclisi Başkanlığına

Aşağıdaki sorumun Başbakan Sayın
Necmettin Erbakan tarafından yazılı olarak
cevaplandırılması hususunda delaletlerinizi
arz ederim.

Mustafa Taşar

Gaziantep

Devlet yönetiminde israf ve soygunu kaldırmak için
neler yapacaksınız?

T. C.

Devlet Bakanlığı 12.9.1996

Sayı :B.02.0.0010/00208

Türkiye Büyük Millet Meclisi Başkanlığına

İlgi :a) Türkiye Büyük Millet Meclisi Başkanlığının,
2.8.1996 tarih ve A.01.0.GNS. 0.10.00.02-7/1134-2919/7848 sayılı
yazısı.

b) Başbakanlık Kan. ve Kar. Genel Müd.'nün
7.8.1996 tarih ve B.02.0.KKG/106-368-16/3441 sayılı
yazısı.

Gaziantep Milletvekili Sayın Mustafa R. Taşar'ın
Sayın Başbakanımıza tevcih ettiği
ve Sayın Başbakanımızın da kendileri
adına Bakanlığım koordinatörlüğünde
cevaplandırılması istenilen ilgi (b) yazı
ekindeki yazılı soru önergesi cevabı
ekte sunulmuştur.

Bilgilerinizi ve gereğini arz ederim.

Lütfü Esengün

Devlet Bakanı

Gaziantep Milletvekili Sayın Mustafa R. Taşar'ın,
Sayın Başbakanımıza Tevcih Ettiği
7/1134-2919 Esas No.lu Yazılı Soru Önergesinin
Cevabıdır.

Devlet yönetiminde israf ve soygunu kaldırmak için
her türlü tedbir alınacaktır.

Bu konunun üzerine kararlılıkla gidilecektir.

"Soygun" niteliği itibariyle suç teşkil
ettiğinden yasalar gereği titizlikle izlenecek, israfın
önüne geçilmesi, hizmetlerin asgarî masrafla
yapılması, hizmet maliyetlerinin aşağıya
çekilmesi için gereken çaba gösterilecek,
pul, akaryakıt ve benzeri tüketim kalemlerinde görülen
savurganlıklar son bulacaktır.

Bilgilerinizi rica ederim.

24.-Antalya Milletvekili Yusuf Öztop'un, Antalya-Elmalı-Çayboğazı
Baraj projesi ve ihalesine ilişkin sorusu ve Enerji ve Tabiî
Kaynaklar Bakanı M. Recai Kutan'ın yazılı
cevabı (7/1136)

Türkiye Büyük Millet Meclisi Başkanlığına

Aşağıdaki sorularımın Enerji ve
Tabiî Kaynaklar Bakanı Sayın Recai Kutan tarafından
yazılı olarak cevaplandırılmasını
arz ederim. 26.7.1996

Yusuf Öztop

Antalya

Antalya-Elmalı Çayboğazı ve tesisleri
inşaatı sözleşmesi 11.2.1986 tarihinde
yapılmış, işin ikmali için 10.10.1990
tarihi öngörülmüşse de, % 65'i tamamlanmış,
sulama şebekesi ihalesi dahi yapılmamıştır.

Elma bahçeciliği, şeker pancarı üretilen
Elmalı-Akçay ovalarında 13 593 Ha arazi sulanabilecektir.

Son yıllardaki kuraklık nedeniyle elma bahçeleri
sökülmekte, pancar ekim alanı daralmaktadır.
Projenin tamamlanması için 5 trilyon kaynağa
ihtiyaç vardır.

54 üncü Hükümet programında "Kaynakların
etkin kullanılacağı, yatırım projelerinin
gecikmeden tamamlanacağı" ifade edilmektedir.

1. Çayboğazı Barajını kısa
sürede tamamlanacak projeler arasına almayı
düşünüyor musunuz?

2. Sulama projesinin sulama şebekesi ihalesini ne zaman
yapmayı planlıyorsunuz?

3. Halkın yoksullaşmasını ve göçünü
durduracak olan barajın inşaatını hangi
tarihte tamamlayacaksınız?

T. C.

Enerji ve Tabiî Kaynaklar Bakanlığı

Araştırma, Planlama ve Koordinasyon Kurulu Başkanlığı
5.9.1996

Sayı :B.15.0.APK.0.23-300/1202-14340

Konu :Yazılı Soru Önergesi.

Türkiye Büyük Millet Meclisi Başkanlığına

İlgi :T.B.M.M. Başkanlığının
2.8.1996 tarih ve A.01.0.GNS.0.10.00.02-3142 sayılı
yazısı.

Antalya Milletvekili Sayın Yusuf Öztop'un şahsıma
tevcih ettiği ve Millet Meclisi İçtüzüğünün
99 uncu maddesi gereğince cevaplandırılması
istenen, 7/1136 esas No.lu yazılı soru önergeleri
ile ilgili bilgiler hazırlanarak ekte sunulmuştur.

Bilgilerinize arz ederim.

M. Recai Kutan

Enerji ve Tabiî Kaynaklar Bakanı

Antalya Milletekili Sayın Yusuf Öztop'un Yazılı
Soru Önergesi ve Cevapları (7/1136-2947)

Antalya-Elmalı Çayboğazı ve tesisleri
inşaatı sözleşmesi 11.2.1986 tarihinde
yapılmış, işin ikmali için 10.10.1990
tarihi öngörülmüşse de, % 65'i tamamlanmış,
sulama şebekesi ihalesi dahi yapılmamıştır.

Elma bahçeciliği, şeker pancarı üretilen
Elmalı-Akçay ovalarında 13 593 Ha. arazi
sulanabilecektir.

Son yıllardaki kuraklık nedeniyle elma bahçeleri
sökülmekte, pancar ekim alanı daralmaktadır.
Projenin tamamlanması için 5 trilyon kaynağa
ihtiyaç vardır.

54. hükümet programında "Kaynakların
etkin kullanılacağı, yatırım projelerinin
gecikmeden tamamlanacağı" ifade edilmektedir.

Soru 1 :

Çayboğazı Barajını kısa
sürede tamamlanacak projeler arasına almayı
düşünüyor musunuz?

Cevap :

Antalya Çayboğazı Projesi, su kaynağı
olan Çayboğazı Barajının inşaatı
ile birlikte devam etmekte olup, gerçekleşme oranı
% 75'dir. Projenin 1997 yılında tamamlanması
hedeflenmektedir.

Soru 2 :

Sulama projesinin sulama şebekesi ihalesini ne zaman yapmayı
planlıyorsunuz?

Cevap :

Projenin sulama ünitesi durumunda olan ve 13 593 ha alanı
sulayacak Elmalı Ovası sulama tesislerinin ihale
hazırlıkları devam etmekte olup, Ekim 1996'da
ihale edilecektir.

Soru 3 :

Halkın yoksullaşmasını ve göçünü
durduracak olan barajın inşaatını hangi
tarihte tamamlayacaksınız?

Cevap :

Devam etmekte olan Çayboğazı Barajı inşaatı,
1997 yılında tamamlanabilecektir.

25.-İstanbul Milletvekili Ercan Karakaş'ın,
Güneydoğu bölgesinde boşaltılan belde,
köy mezra sayısına ve geriye dönüş
projlerine ilişkin Başbakandan sorusu ve İçişleri
Bakanı Mehmet Ağar'ın yazılı cevabı
(7/1137)

Türkiye Büyük Millet Meclisi Başkanlığına

Aşağıda yer alan sorularımın Başbakan
tarafından yazılı olarak yanıtlanmasını
arz ederim.

Ercan Karakaş

İstanbul

Basında, Güneydoğu bölgemizde köylerinden,
mezralarından göç etmek zorunda kalan yurttaşlarımızın
köylerine, mezralarına geri dönme çağrısında
bulunduğunuz yer aldı. Ancak hükümetinizce
geriye dönüşün hangi esaslar dahilinde, ne
şekilde ve hangi zaman diliminde gerçekleşeceği
konusunda hiç bir açıklaması olmadı.

Sorular :

- Bugüne kadar boşaltılan belde, köy ve
mezra sayısı ne kadardır?

- Göç etmek zorunda kalan yurttaşlarımızın
sayısı nedir?

- Geriye dönülecek "güvenlikli" köy
ve mezraları kim saptamaktadır?Saptanan yerlerin
sayısı ne kadırdır?

- Geriye dönmek isteyenlere koruculuk yapmaları koşuluyla
mı izin verilmektedir?

-Bugüne kadar kaç köy, yada mezraya kaç
yurttaşımız dönmüştür?
Dönen ailelere ve kişilere yardım yapılmakta
mıdır?

-Yapılmaktaysa yardımların türü
ve miktarı nedir?

- Geriye dönülecek olan köylerin, yol, su, elektrik,
sağlık, okul gibi altyapı ihtiyaçlarının
giderilmesi için kaynak ayrılmış mıdır?
Bu kaynağın tutarı nedir?

T. C.

İçişleri Bakanlığı

Jandarma Genel Komutanlığı 9.9.1996

GN. PL. P. Ve KOOR. :7500-118-96/İNS. HAK. Ş. (133148)

Konu :Yazılı Soru Önergesi.

Türkiye Büyük Millet Meclisi Başkanlığına

İlgi :Devlet Bakanlığının 12 Ağustos
1996 gün ve B.020.0010/00242 sayılı yazısı.

1. İstanbul Milletvekili Ercan Karakaş tarafından
T.B.M.M. Başkanlığına verilen ilgi yazı
ekindeki 7/1137-2948 sayılı Yazılı
Soru Önergesindeki konular hakkında yapılan
araştırma sonuçları müteakip maddelere
çıkartılmıştır.

2. Bugüne kadar 1 017 köy, 1 721 mezra ve 16 kom olmak
üzere toplam 2 754 yerleşim birimi boşalmıştır.

3. Göç etmek zorunda kalan yurttaşlarımızın
sayısı 36 819'dur.

4. Geriye dönülecek güvenlikli köy ve mezralar
mülkî makamlarca saptanmaktadır.Güvenlikli
olarak 150 köy ve 58 mezra saptanmıştır.

5. Geriye dönmek isteyen vatandaşlara koruculuk şartının
getirilmesi sözkonusu değildir.

6. Bugüne kadar 58 köy ve 81 mezraya toplam 15 314 vatandaş
dönüş yapmıştır.

7. Göç eden vatandaşlara gerekli yardımlar
yapılmaktadır. Bugüne kadar toplam 223 721
092 071 TL.'sı tutarında nakit, gıda, giyim,
sağlık, eğitim, ulaşım, yakacak gibi
yardım yapılmıştır.Ayrıca
2 610 adet konut yapılarak hak sahiplerine teslim edilmiştir.

8. Göç eden vatandaşların yol, su, elektrik,
sağlık, okul gibi altyapı hizmetlerinin tamamlanması
ve hizmete sunulması amacıyla OHAL, hassas ve mücavir
illerdeki valilikler emrine 2 trilyon 808 milyar TL.'sı
gönderilmiştir.

Bilgilerinize arz ederim.

Mehmet Ağar

İçişleri Bakanı

26.-İstanbul Milletvekili Ercan Karakaş'ın,
yurt dışında yaşayan yurttaşlarımızın
milletvekili seçimlerinde de oy kullanabilmeleri için
yapılan çalışmalara ilişkin sorusu
ve Dışişleri Bakanı ve Başbakan
Yardımcısı Tansu Çiller'in yazılı
cevabı (7/1138)

Türkiye Büyük Millet Meclisi Başkanlığına

Aşağıda yer alan sorularımın Dışişleri
Bakanı ve Başbakan Yardımcısı
tarafından yazılı olarak yanıtlanmasını
arz ederim.

Ercan Karakaş

İstanbul

Geçtiğimiz yıl yapılan Anayasa değişikliği
ile yurt dışında yaşayan yurttaşlarımızın
milletvekili seçimlerinde de oy kullanma hakkı getirilmişti.

Bu hakkın kullanılabilmesi için Anayasa değişikliğinin
seçim yasasına da yansıtılması
gerekmektedir. Sağlıklı ve uygulanabilir bir
sistem için ise özellikle yurttaşlarımızın
yoğun olarak yaşadığı ülkelerin
hükümetleri ile o ülkelerdeki temsilciliklerimizde
ve özellikle de temsilciliklerimiz dışındaki
okul vb. mekanlarda sandık kurulabilmesi için ciddî
müzakereler yapılması gerekmektedir.

Sorular :

-Bu müzakerelere başlanmış mıdır?

-Başlandıysa hangi düzeyde ve hangi ülkelerin
yetkilileriyle görüşülmüşdür?

- Bu görüşmelerden elde edilen sonuçlar
nelerdir?

T. C.

Dışişleri Bakanlığı

Yurt Dışında Yaşayan Türkler Genel
Müdürlüğü 17.9.1996

Sayı :YBGY-145.000-2088-578

Konu :Soru Önergesi Cevabı.

Türkiye Büyük Millet Meclisi Başkanlığına

İlgi :2.8.1996 tarihli ve A.01.0.GNS.0.10.00.02-7/1138-2949/7870
sayılı yazıları.

İstanbul Milletvekili Sayın Ercan Karakaş'ın
yurt dışında yaşayan vatandaşlarımızın
Türkiye'deki genel seçimlerde bulundukları
ülkelerde oy kullanabilmeleri için yapılan
çalışmalara dair yazılı soru
önergesinin yanıtı ilişikte sunulmaktadır.

Saygılarımla arz ederim.

Prof. Dr. Tansu Çiller

Dışişleri Bakanı ve

Başbakan Yardımcısı

İstanbul Milletekili SayınErcan Karakaş'ın
Yurt Dışında Yaşayan Vatandaşlarımızın
Türkiye'deki Genel Seçimlerde Bulundukları
Ülkelerde Oy Kullanabilmeleri İçin Yapılan
Çalışmalara Dair Yazılı Soru
Önergesinin Yanıtı

"1995 yılı Ekim ayında T.C. Büyükelçilikleri
vasıtasıyla, vatandaşlarımızın
yaşadığı tüm ülkelerden, yurdumuzdaki
genel seçimler için seçmen vatandaşlarımızın
oy kullanmalarının mümkün olduğu ve
oy verme işlemlerinin temsilciliklerimizde yapılması
gerektiği yönünde görüşleri alınmıştır.

Bu çerçevede, Federal Almanya da aynı şekilde
görüş belirtmiş iken, bilahare, Bonn Büyükelçiliğine
gönderdiği Nota ile, oy verme işlemlerinin temsilciliklerde
yapılmasının güvenlik gerekçesiyle
mümkün görülmediğini bildirmiştir.Buna
karşılık Bonn Büyükelçiliğimiz
yetkili Alman makamlarıyla tekrar görüşme
yaparak izin talebimizi yinelemiştir.Bu girişimimizle
ilgili olarak 24 Temmuz 1996 tarihinde alınan son bilgiye
göre, talebimizin Alman makamlarınca incelenmesi sürmektedir.

4115 sayılı Seçim Kanununun Geçici
2 nci maddesi, oy kullanma işleminin Yüksek Seçim
Kurulu yönetiminde gerçekleştirilmesini ve Dışişleri
Bakanlığının seçimler için
bu Kurulun öngördüğü hususları
uygulamasını amirdir. Bu çerçevede,
Bakanlığım, anılan Kurulun, temsilciliklerimizi
oy verme işlemlerine uygunluk açısından
değerlendirmek ve oy verme yöntemini kararlaştırmak
üzere seçmenlerin en yoğun olduğu 8 Avrupa
ülkesinde yerinde inceleme yapması hususunda Başbakanlığa
öneride bulunmuştur.

Yüksek Seçim Kurulunun sözkonusu incelemesinin
sonuçlarına göre Bakanlığımca
gereği yapılacaktır."

27. - Gaziantep Milletvekili Ünal Yaşar'ın;

- TÜPRAŞ'ın batan bankalardaki parasına,

- Elektrik birim fiyatlarının artış
nedenine,

İlişkin soruları ve Enerji ve Tabiî
Kaynaklar Bakanı M. Recai Kutan'ın yazılı
cevabı (7/1147, 1148)

Türkiye BüyükMilletMeclisi Başkanlığına

Aşağıdaki sorumun Enerji ve Tabiî Kaynaklar
Bakanı Sayın Recai Kutan tarafından yazılı
olarak cevaplandırılması hususunda delaletlerinizi
arz ederim.

Ünal Yaşar

Gaziantep

TÜPRAŞ'ın nakit sıkıntısı
yüzünden petrol ürünlerine sık sık
zam yapıldığı doğru mudur?

1994 yılında batan üç bankada TÜPRAŞ'ın
milyonlarca dolar batırdığı ve bu zararı
zamlarla kapatmaya çalıştığı
doğru mudur?

Türkiye BüyükMilletMeclisi Başkanlığına

Aşağıdaki sorumun Enerji ve Tabiî Kaynaklar
Bakanı Recai Kutan tarafından yazılı
olarak cevaplandırılması hususunda delaletlerinizi
arz ederim.

Ünal Yaşar

Gaziantep

Elektrik birim fiyatlarının yüksek oranlarda
artmasının nedeni nedir?

Tarım ve sanayi sahasında üreticinin ve imalatçının
zor duruma düşmesini engellemek için bir tedbir
alacak mısınız?

T.C.

Enerji ve Tabiî Kaynaklar Bakanlığı 5.9.1996

Araştırma, Planlama ve Koordinasyon

Kurulu Başkanlığı

Sayı : B.15.0.APK.0.23-300-1205/14343

Konu : Yazılı Soru Önergeleri

Türkiye BüyükMilletMeclisi Başkanlığına

İlgi : T.B.M.M. Başkanlığının
2.8.1996 tarih ve A.01.0.GNS.0.10.00.02-3142 sayılı
yazısı.

Gaziantep Milletvekili Sayın Ünal Yaşar'ın
şahsıma tevcih ettiği ve Millet Meclisi İçtüzüğünün
99 uncu maddesi gereğince cevaplandırılması
istenen, 7/1147 ve 7/1148 Esas No.lu yazılı soru
önergeleri ile ilgili bilgiler hazırlanarak ekte sunulmuştur.

Bilgilerinize arz ederim.

M. Recai Kutan

Enerji ve Tabiî Kaynaklar

Bakanı

Gaziantep Milletvekili Sayın Ünal Yaşar'ın

Yazılı Soru Önergesi ve Cevabı (7/1147/2959)

Soru : TÜPRAŞ'ın nakit sıkıntısı
yüzünden petrol ürünlerine sık sık
zam yapıldığı doğru mudur?

1994 yılında batan üç bankada TÜPRAŞ'ın
milyonlarca dolar batırdığı ve bu zararı
zamlarla kapatmaya çalıştığı
doğru mudur?

Cevap : 23 Haziran, 1989 tarih ve 89/14264 sayılı
BakanlarKurulu Kararı gereğince akaryakıt ve
LPG'nin rafineri ve perakende satış fiyatlarının
tespiti serbest bırakılmıştır.

Kararname uyarınca petrol ürünlerinin rafineri
satış fiyatları, ham petrol ve petrol ürün
fiyatları ile döviz kurlarında meydana gelen
artışlar nedeniyle serbest piyasa şartları
çerçevesinde TÜPRAŞ ve diğer rafineri
şirketleri tarafından tespit edilerek, bilgi edinilmesi
açısından Bakanlığımıza
da gönderilmektedir. Bu husustaki kararlar ve uygulamalar,
Başbakanlık ve TÜPRAŞ'ın bağlı
bulunduğu DevletBakanlığı tarafından
yürütülmektedir.

Bu sebeplerle, önergenin muhatabı doğrudan Bakanlığım
olmamakla birlikte, konu ile ilgili koordinasyon sağlanarak,
ilgili Devlet Bakanlığından önergede yer
alan hususlarda alınan açıklayıcı
bilgi aşağıda verilmiştir.

TÜPRAŞ'ın nakit sıkıntısı
yüzünden sık sık ürün fiyat
zammı yapması söz konusu değildir. İthal
edilen hampetrol ve ürün fiyatları ile döviz
kurlarında meydana gelen yükselmelerden kaynaklanan
maliyet artışlarının zamanında
ve yeterince ürün satış fiyatlarına
yansıtılamaması, 1994-1995 yılları
ile 1996 yılı ilk altı aylık faaliyet
döneminin zararla neticelenmesine sebep olmuştur.

Şirketin genel ve ara denetimini yapan bağımsız
denetim firması DRT (Denetim Revizyon Tasdik Yeminli Malî
Müşavirlik A.Ş.) tarafından, 31.12.1995
ve 30.6.1996 tarihleri itibariyle hazırlanan genel ve ara
denetim raporlarında, şirket cari pasiflerinin, cari
aktiflerinden (3,2 ve 8,7 trilyon TL.) yüksek olduğu
ve kuruluşun önemli ölçüde nakit ihtiyacı
bulunduğu vurgulanarak, faaliyetlerini sürdürebilmesinin
ürün satışlarından sağlayacağı
malî kaynaklara bağlı olduğu belirtilmiştir.

TÜPRAŞ, geçmiş dönemlerde de nakit
sıkıntısını, satışlardan
sağlanan vergi ve fonları, ödeme vadelerine kadar
kullanarak ve kısmen ödenmesini erteleyerek aşmaya
çalışmıştır.

Bu gayretler neticesinde, ithalatında, dolayısıyla
ülke ihtiyacı akaryakıtın temininde,
herhangi bir aksama olmamıştır.

TÜPRAŞ'ın, 1994 yılında faaliyetleri
Bakanlar Kurulu kararıyla durdurulan bankalardan TYT Bank
(Türkiye Turizm Yatırım ve Dış
Ticaret Bankası A.Ş.) ile hiçbir ilişkisi
olmamıştır.

İmpexbank, faaliyeti durdurulmadan önce, TÜPRAŞ'ın
açmış olduğu 6 934 839,21 dolarlık
telegrafik transfer ihalesini kazanmıştır.
TÜPRAŞ bankaya, ihale neticesi ve ödeme vadesinde,
telegrafik transfer bedeli ve banka masrafları karşılığını
Türk Lirası olarak ödemiştir. Banka tarafından,
transferin yapıldığına ilişkin
tüm belgeler TÜPRAŞ'a intikal etmiştir.
Ancak, sonradan edinilen bilgiler çerçevesinde,
İmpexbank'ın bahsi geçen dövizi, lehdar
hesabına, evrak üzerinde göndermiş gibi
gösterdiği, fakat transferi gerçekleştirmediği
anlaşılmıştır. TÜPRAŞ
tarafından, bu transferlere ilişkin Türk Lirası
karşılığı vecibe yerine getirilmiş
ve tüm belgeler normal resmî kayıtlara alınmıştır.
Ödenmemişliğe ilişkin (karşılık
dahil) herhangi bir resmî kayıt bulunmamaktadır.

Kapatılan Marmarabank, daha önce TÜPRAŞ
tarafından açılan bazı ihaleleri kazanmıştır.
İhale neticesi, banka nezdinde, DTH (Döviz Tevdiat
Hesabı) ve Atıl Fon (Özel Faizli Mevduat Hesabı)
hesapları açılarak çalıştırılmıştır.
Bankanın faaliyeti durdurulduğunda, şirketin
banka nezdindeki DTH hesabında 20,7 milyon dolarlık,
Atıl Fon Hesabında ise 23,2 milyar TL. tutarında
bakiyesi kalmıştır.

TÜPRAŞ yönetimince, konu ile ilgili yasal her
türlü müracaat yapılmış olup,
gelişmeler takip edilmektedir.

İmpexbank ve Marmarabank'ın faaliyetlerinin durdurulması
sebebi ile ortaya çıkan zararın, TÜPRAŞ
tarafından ürün fiyatlarına yansıtılması
söz konusu değildir.

Gaziantep Milletvekili Sayın Ünal Yaşar'ın

Yazılı Soru Önergesi ve Cevabı (7/1148-2960)

Soru : Elektrik birim fiyatlarının yüksek oranlarda
artmasının nedeni nedir?

Tarım ve sanayi sahasında üreticinin ve imalatçının
zor duruma düşmesini engellemek için bir tedbir
alacak mısınız?

Cevap : Elektriğin dağıtımını
üstlenen TEDAŞ Genel Müdürlüğü,
"Elektrik Tarifeleri Yönetmeliği" hükümleri
doğrultusunda abonelerine enerji satışı
yapmaktadır. Satışa sunulan yıllık
enerji bedeli ise, 233 sayılı K.H.K.'nin 35 inci
maddesi ve yıllık enerji maliyeti hesaplaması
ile Hükümet politikasınca belirlenen yıllık
artış oranına göre tespit edilmektedir.

Elektrik enerjisinin birim fiyatının belirlenmesinde
öncelikle TEDAŞ GenelMüdürlüğü
yatırım harcamaları, malî gereksinimleri,
alınan enerjinin bedeli, dış borç,
ana para ve faiz geri ödemeleri, kur farkı, kanunî
ihtiyatlar gibi çeşitli giderler göz önüne
alınmaktadır. Görüldüğü
gibi, elektrik birim fiyatına temel teşkil eden herhangi
bir girdiye yapılan zam, otomatikman elektrik fiyatlarını
da etkilemektedir.

Fiyatlar, TEDAŞ'ın finans dengesini karşılamaya
olanak sağlayacak şekilde tespit edilmiştir. Ekonomimizin
en temel girdisi olan elektrik enerjisine talepteki hızlı
artış, sürekli yeni yatırımların
yapılmasını zorunlu hale getirmiştir.
Fiyatların maliyetin altında kalması durumunda,
finansman açığı meydana gelecek, gerekli
yatırımlar yapılamayacak ve bunun sonucu
olarak da kaliteli ve kesintisiz olmasına özen gösterilen
elektrik enerjisi dağıtım hizmetlerinde aksamalar
ortaya çıkacaktır.

Ekte sunulan, 1994-1996 yılları elektrik enerjisi
satış tarifeleri ile DİE Toptan Eşya
Fiyat Endeksleri (TEFE) tablosu incelendiğinde, elektrik satış
fiyatları artış oranının, enflasyona
göre daha az olduğu görülecektir.

Uzun yıllar tarımsal sulama abonelerine ticarî
maliyetin altında indirimli tarife uygulanmış,
ancak bu durum diğer abone grupları arasında
fiyat dengesizliğine ve TEDAŞ'ın da zararına
neden olmuştur.

Bu durum dikkate alınarak Sanayi ve Tarım sektöründe,
hem ekonomik dengeleri bozmamak, hem de kalkınmayı
en üst düzeyde tutmak amacıyla, bugüne kadar
üretim maliyetleri altında uygulanan birim fiyatlar
(özellikle tarımsal sulamada), TEDAŞ'ın
zararını bir ölçüde önleyecek
seviyede, bir miktar yukarı çekilerek, abone grupları
arasında bozulan birim fiyat dengesi sağlanmıştır.

Birim fiyatların dengelenmesine rağmen, halen tarımsal
sulama abonelerine, ticarî maliyetin altında tarife
uygulanmaktadır.

1994-1996 Yılları Elektrik Enerjisi Satış
Tarifeleri ile

DİE Toptan Eşya Fiyat Endeksleri

Ortalama Artış Tefe

Tarife Dönemi Satış Fiyatı (%) Endeks
Artış (%) Fark

Ocak-94 1 167,49 3,80 2 192,3 5,3 -1,5

Şubat 1 202,31 2,98 2 412,7 10,1 -7,1

Mart 1 244,32 3,49 2 617,5 8,5 -5,0

Ortalama Artış Tefe

Tarife Dönemi Satış Fiyatı (%) Endeks
Artış (%) Fark

Nisan 1 866,40 49,99 3 477,3 32,8 17,2

Mayıs 1 866,40 0,00 3 789,6 9,0 -9,0

Haziran 1 866,40 0,00 3 861,1 1,9 -1,9

Temmuz 1 959,52 4,99 3 894,8 0,9 4,1

Ağustos 2 067,46 5,51 4 001,1 2,7 2,8

Eylül 2 067,46 0,00 4 217,4 5,4 -5,4

Ekim 2 067,46 0,00 4 507,4 6,9 -6,9

Kasım 2 067,46 0,00 4 795,9 6,4 -6,4

Aralık 2 289,46 10,74 5 196,3 8,3 2,4

94 Yılı Ortalama 1 811,01 104,80 120,7 -15,9

Ocak - 95 2 289,46 0,00 5 630,3 8,4 -8,4

Şubat 2 289,46 0,00 6 026,3 7,0 -7,0

Mart 2 381,38 4,01 6 395,4 6,1 -2,1

Nisan 2 478,77 4,09 6 647,6 3,9 0,2

Mayıs 2 579,12 4,05 6 759,0 1,7 2,3

Haziran 2 682,53 4,01 6 845,4 1,3 2,7

Temmuz 2 823,35 5,25 7 009,1 2,4 2,8

Ağustos 2 971,58 5,25 7 214,9 2,9 2,4

Eylül 3 127,05 5,23 7 558,8 4,8 0,4

Ekim 3 127,05 0,00 7 890,2 4,4 -4,4

Kasım 3 127,05 0,00 8 232,1 4,3 -4,3

Aralık 3 298,41 5,48 8 567,1 4,1 1,4

25 Aralık 3 932,05 19,21

95 Yılı Ortalama 2 776,52 53,31 64,9 -11,6

Ocak-96 3 932,05 0,00 9 262,1 8,1 -8,1

Şubat 4 263,45 8,43 9 776,4 5,6 2,8

Mart 4 497,10 5,48 10 426,5 6,6 -1,1

Nisan 5 040,53 12,08 11 349,7 8,9 3,2

Mayıs 5 246,80 4,09 11 805,6 4,0 0,1

Haziran 5 515,72 5,13 12 070,8 2,7 2,4

Temmuz 5 792,21 5,01 12 328,1 2,1 2,9

Ağustos 6 082,05 5,00

28. - Gaziantep Milletvekili R. Taşar'ın, yurt dışında
çalışan işçilerin birikimlerine
ilişkin Başbakandan sorusu ve DevletBakanı
Lütfü Esengün'ün yazılı cevabı
(7/1153)

Türkiye BüyükMilletMeclisi Başkanlığına

Aşağıdaki sorumun BaşbakanSayınNecmettin
Erbakan tarafından yazılı olarak cevaplandırılması
hususunda delaletleriniz arz ederim.

Mustafa Taşar

Gaziantep

Avrupa'daki işçilerimizin 100 milyar DM'yi bulan
birikimlerini ülkemize çekmek için tedbir almayı
düşünüyor musunuz?

T.C.

DevletBakanlığı 2.9.1996

Sayı : B.02.0.0010/00363

Türkiye BüyükMilletMeclisi Başkanlığına

İlgi : a) Türkiye BüyükMilletMeclisi Başkanlığının,
2.8.1996 tarih ve A.01.0.GNS.0.10.00.02-7/1153-2966/7913 sayılı
yazısı.

b) Başbakanlık Kan. ve Kar. Gen. Müd.'nün
7.8.1996 tarih ve B.02.0.KKG/106-368-35/3444 sayılı
yazısı.

Gaziantep Milletvekili Sayın Mustafa R. Taşar'ın
Sayın Başbakanımıza tevcih ettiği
ve Sayın Başbakanımızın da kendileri
adına Bakanlığım koordinatörlüğünde
cevaplandırılması istenilen ilgi (b) yazı
ekindeki yazılı soru önergesi cevabı
ekte sunulmuştur.

Bilgilerinizi ve gereğini arz ederim.

Lütfü Esengün

DevletBakanı

T.C.

Başbakanlık 22.8.1996

Hazine Müsteşarlığı

Sayı : B.02.1-HM.0.KAF.01.03/35965

DevletBakanlığına

(Sayın Lütfü Esengün)

İlgi : 5.8.1996 tarih ve B.02.0.0010/00141 sayılı
yazınız.

İlgide kayıtlı yazınız ekinde
yer alan Gaziantep Milletvekili Sayın Ünal Yaşar
ile Sayın Mustafa Taşar tarafından Sayın
Başbakanımıza yöneltilen 7/1153-2966
sayılı soru önergesine ilişkin Müsteşarlığımız
cevabı ekte sunulmaktadır.

Bilgilerinize arz ederim.

H. Ufuk Söylemez

DevletBakanı

Soru : Avrupa'daki işçilerimizin 100 milyar DM'yi
bulan birikimlerini ülkemize çekmek için tedbir
almayı düşünüyor musunuz?

31.7.1996 tarihinde açıklanan kaynak paketinde belirtildiği
üzere; yurt dışında çalışan
işçilerimizin 50-100 milyar Alman Markı olduğu
tahmin edilen tasarrufların yurda getirilmesinin teşviki
için gerekli çalışmalar yapılmaktadır.

İlk olarak TCMB'nin Türk Parası Kıymetini
Koruma Hakkında 32 sayılı Karar ile Başbakanlık
Hazine ve Dış Ticaret Müsteşarlığının
91-32/5 sayılı Tebliğine ilişkin Türkiye
Cumhuriyet MerkezBankası Genelgesi ile, Süper Döviz
Hesabı Limitleri ABD Doları için 15 000 ABD
$, Alman Markı için ise 30 000 DM'ye düşürülmüştür.
Faiz oranları ise Alman Markı karşılığında
açılan 2 yıl vadeli Süper Döviz
Hesabına (SDH) % 10, 3 yıl vadeli SDH'na % 11 ve
ABD Doları karşılığında
açılan 2 yıl vadeli SDH'na % 7.5, 3 yıl
vadeli SDH'na % 8 olarak yeniden düzenlenmiştir.

Ayrıca, yine yurt dışındaki işçilerimize
yönelik olarak özel tertip Devlet İçBorçlanma
Senetleri (döviz cinsinden) ihraç edilmesi hususu
gündemde olup, bu konudaki çalışmalar
sürdürülmektedir.

Diğer taraftan, bedelsiz ithalata ilişkin çeşitli
değişiklikler (araba, makine, teçhizat ithalinin
kolaylaştırılması gibi) yapılarak
yukarıda bahsedilen uygulamaların teşviki
yoluna gidilecektir.

29. - Gaziantep Milletvekili Mustafa R. Taşar'ın,
özelleştirmeden sağlanan kaynakların kullanımına
ilişkin Başbakandan sorusu ve Devlet Bakanı
H. Ufuk Söylemez'in yazılı cevabı (7/1155)

Türkiye BüyükMilletMeclisi Başkanlığına

Aşağıdaki sorumun Başbakan Sayın
Necmettin Erbakan tarafından yazılı olarak
cevaplandırılması hususunda delaletlerinizi
arz ederim.

Mustafa Taşar

Gaziantep

"Özelleştirme" uygulamaları; peşkeşten,
yağmadan, israftan ve bedellerinin çarçur edilmesinden
nasıl kurtarılacak, stratejik olmayan tesislerin
özelleştirilmesiyle ile elde edilecek gelirler ülkenin
daha verimli ve kalkınmaya yararlı üretim müesseselerine
kavuşmasını temin maksadıyla nasıl
kullanılacaktır?

T.C.

Başbakanlık 24.9.1996

Özelleştirme İdaresi Başkanlığı

Sayı : B.02.1.ÖİB.0.65.00.00-5819

Konu : Soru Önergesi.

Türkiye BüyükMilletMeclisi Başkanlığına

Gaziantep Milletvekili Sayın Ünal Yaşar ile
SayınMustafa Taşar tarafından Sayın
Başbakana tevcih edilen 7/1155-2968 esas sayılı
yazılı soru önergesine verilen cevap aşağıdadır.

Soru : "Özelleştirme" uygulamaları;
peşkeşten, yağmadan, israftan ve bedellerinin
çarçur edilmesinden nasıl kurtarılacak,
stratejik olmayan tesislerin özelleştirilmesiyle elde
edilecek gelirler ülkenin daha verimli ve kalkınmaya
yararlı üretim müesseselerine kavuşmasını
temin maksadıyla nasıl kullanılacaktır?

Cevap : Özelleştirme uygulamaları, 4046 sayılı
Kanunun Özelleştirme İdaresi Başkanlığına
vermiş olduğu görev ve yetkiler çerçevesinde,
sermayenin tabana yayılması, çalışanların
haklarının korunması, piyasada oluşabilecek
tekelci bir yapının önlenmesi ile açıklık
ve şeffaflık ilkeleri doğrultusunda yapılmaktadır.

1994 yılı kasım ayı sonunda Türkiye
Büyük Millet Meclisi üyelerinin büyük
çoğunluğunun katılımıyla kabul
edilen 4046 sayılı Kanunla özelleştirmeye
ilişkin ayrıntılı düzenlemeler
getirmiş ve uygulamalar sağlam bir yasal zemine oturtulmuştur.

Özelleştirme uygulamaları, öncelikle açıklık
ve şeffaflık ilkeleri doğrultusunda yapılmaktadır.
İhale duyuruları; yurt içinde yayın
yapan tirajı en yüksek 5-6 gazetede yayımlanmasının
yanı sıra yurt dışında basılan
Türk gazeteleri ile satışa çıkarılan
işletme veya varlığın bulunduğu bölgedeki
yerel gazetelere verilen ilanlar aracılığıyla
halkın geniş çapta bilgilendirilmeleri sağlanarak
yapılmaktadır. Ayrıca bazı özelleştirmelerde,
valilikler, meslek kuruluşları, TÜSİAD,
T.O.B.B., Sanayi ve Ticaret Odaları, Dışişleri
Bakanlığı, yurt dışında
bulunan ticaret ateşelikleri de konu hakkında bilgilendirilmekte
ve potansiyel alıcılara ulaşılmaya
çalışılmaktadır.

4046 sayılı Kanunla uygulamaya sokulan diğer
bir yenilikle Özelleştirme İdaresi Başkanlığı
bazı ihaleleri konunun niteliğine göre kamuoyuna
açık olarak yapma hakkını kullanarak
bu uygulamanın ilk örneklerini SEK, EBK, TURBAN, TESTAŞ
varlıkları ve işletmelerin satışına
yönelik ihalelerde gerçekleştirmiştir.
Ayrıca genellikle ihalelerde yapılan pazarlık
görüşmeleri kapalı devre video sistemi
ile kaydedilmekte ve yapılan son pazarlık görüşmeleri
sonucunda gelen nihai teklifler katılımcılar
ve noter huzurunda alınarak açılmaktadır.

Özelleştirme İdaresi Başkanlığı,
gerek bu uygulamaları ile, gerekse özelleştirmeye
ilişkin yapılan değer tespit yöntemleri
ve çalışmalarının, geniş
çaplı ihale ilanları ile ihalelerin ve ihale
sonuçlarının kamuoyuna duyurulmasını
sağlayarak açıklık ve şeffaflık
ilkesinin gereklerini tam olarak yerine getirmektedir.

Özelleştirme İdaresi Başkanlığı,
bazı ihalelerde alıcı firmalara satın
alacakları işletmenin faaliyetlerini belli bir süre
(ortalama 3 yıl) ile devam ettirme koşulunu aramış
ve işletmede çalışan personelin haklarını
koruyucu bazı önlemler almıştır.

Bunun yanı sıra Özelleştirme İdaresi
Başkanlığı, teklif verecek firmalardan
istenen teminat tutarları konusunda da değişiklik
yapmış ve daha önce yaşanan olumsuzlukları
da göz önüne alarak teminat tutarının
10-20 kat artırılmasını sağlamıştır.

Ayrıca Özelleştirme İdaresi Başkanlığı,
bazı ihalelerde risk temerküzünden kaçınmak
amacı ile geçici ve kesin teminat mektuplarının
farklı banka veya finansman kuruluşundan getirilmesi
için talepte bulunulması hakkının
saklı tutulmasına karar vermiştir.

Öte yandan Özelleştirme İdaresi Başkanlığı,
tekliflerin değerlendirilmesi aşamasında, ihaleye
katılan yatırımcıların devlete
olan malî yükümlülüklerinin (vergi,
sigorta vb. yükümlülükler) yerine getirilip
getirilmediği konusunu da önemli bir değerlendirme
kriteri olarak dikkate alınacağını duyurmuş
ve ihale ilanlarında bunu belirtmeye başlamıştır.

Tüm bu ilke ve yenilikler ışığında
uygulamalarını sürdüren Özelleştirme
İdaresi, oluşabilecek tekelci bir yapının
olumsuz etkilerinin önlenmesi konusunda da hassastır.
Son olarak Adıyaman Çimentonun özelleştirilmesi
sırasında teklif sahibi bir firmanın bölgedeki
pazar payının Sanayi ve TicaretBakanlığının
görüşü doğrultusunda % 40'ların
üzerine çıkacağı tespit edilince,
firmanın teklifi açılmamış ve
değerlendirme dışı bırakılmıştır.

Özelleştirme ile serbest piyasa ekonomisinde çok
önemli bir unsur olan rekabet kurumu işlerlik kazanacak
ve böylece de kaynak kullanımı ve dağılımında
etkinlik sağlanarak ekonomide verimliliğin artması
sağlanacaktır.

Özelleştirme uygulamaları sonucu elde edilen
tüm gelirler ile Özelleştirme İdaresi Başkanlığına
devredilen kuruluşlardan elde edilen temettüler ve
özelleştirme uygulamaları çerçevesinde
ihraç edilecek her türlü menkul kıymet,
Özelleştirme İdaresi Başkanlığına
devredilen kuruluşlara sağlanan finansmandan elde edilen
gelirler ve diğer mevzuat ile tahsis edilen kaynaklar vesair
gelirler, ilgili kuruluşların bütçeleri
dışında T.C. Ziraat Bankasında bulunan
Özelleştirme Fonunda toplanmaktadır. 4046 sayılı
Kanunda ana prensip özelleştirme uygulamalarından
elde edilecek gelirlerin genel bütçe harcamaları
ve yatırımlarında kullanılmamasıdır.

İdare, özelleştirme kapsamında bulunan
kuruluşların istihdam yapılarının
oluşturulması, özelleştirme uygulamaları
sonucu işsiz kalabilecek işçi statüsündeki
personelin istihdamının temini, verimliliğin
artırılması ilkesi gözetilerek çalışma
şartlarının düzenlenmesi, doğrudan
ilgili kuruluşlarla gerekli işbirliği ve koordinasyonun
sağlanması, özelleştirme programına
alınan, özelleştirilen, faaliyeti durdurulan,
küçültülen, kapatılan veya tasfiye
edilen kuruluşlarda çalışan memur statüsündeki
personelin nakli, Emekli Sandığı Kanununa tabi
personelden emeklilik hakkı kazananlara 4046 sayılı
Kanunun 24 üncü maddesi gereğince ek ödemenin
yapılmasına ilişkin konularda da hizmet vermektedir.

Ayrıca, idarece özelleştirme uygulamalarında
4046 sayılı Kanun kapsamında yer alan kuruluşlarda
özelleştirme ile ilgili uygulamalar sonucu istihdamda
ortaya çıkabilecek sorunları asgariye indirmek
amacı ile, Hazine Müsteşarlığı
tarafından Dünya Bankası kredisiyle finanse
edilen "İşgücü uyum Projesi"
yürütülmektedir.

Özelleştirme konusunda yapılan her türlü
tasarruf ve işlemlerde, idare mevzuatın amir hükümlerine
büyük bir dikkat ve fedakârlıkla riayet
ederek görevini yürütmektedir.

Bilgilerinize arz ederim.

H. Ufuk Söylemez

DevletBakanı

30. - Gaziantep Milletvekili Mustafa R. Taşar'ın
inanç hürriyetini koruma kanununa ilişkin Başbakandan
sorusu ve DevletBakanı Lütfü Esengün'ün
yazılı cevabı (7/1157)

Türkiye BüyükMilletMeclisi Başkanlığına

Aşağıdaki sorumun Başbakan Sayın
Necmettin Erbakan tarafından yazılı olarak
cevaplandırılması hususunda delaletlerinizi
arz ederim.

Mustafa Taşar

Gaziantep

Çıkaracağınızı vaadettiğiniz
"İnanç hürriyetini koruma kanununu"
ne zaman TBMM'ye getireceksiniz?

T.C.

DevletBakanlığı 12.9.1996

Sayı : B.02.0.0010/00215

Türkiye BüyükMilletMeclisi Başkanlığına

İlgi : a) Türkiye Büyük Millet Meclisi Başkanlığının,
2.8.1996 tarih ve A.01.0.GNS.0.10.00.02-7/1157-2971/7918 sayılı
yazısı.

b) Başbakanlık Kan. ve Kar. Gen. Müd.'nün
7.8.1996 tarih ve B.02.0.KKG/106-368-39/3448 sayılı
yazısı.

Gaziantep Milletvekili Sayın Mustafa R. Taşar'ın
Sayın Başbakanımıza tevcih ettiği
ve Sayın Başbakanımızın da kendileri
adına Bakanlığım koordinatörlüğünde
cevaplandırılması istenilen ilgi (b) yazı
ekindeki yazılı soru önergesi cevabı
ekte sunulmuştur.

Bilgilerinizi ve gereğini arz ederim.

Lütfü Esengün

Devlet Bakanı

Gaziantep Milletvekili Sayın Mustafa R. Taşar'ın
Sayın Başbakanımıza Tevcih Ettiği
7/1157-2971 Esas No.lu Yazılı Soru Önergesinin
Cevabıdır.

Hükümetimiz döneminde, Anayasal teminat altında
bulunan din ve vicdan hürriyetinin kâmil manada uygulanmasına
azamî şekilde dikkat edilecek, inanç hürriyetinin
korunması için tüm yasal hakların vatandaşlarımız
tarafından kullanılmasına özen gösterilecektir.

Bu özen ve dikkat sonucu inanç hürriyeti en büyük
saygıyı ve korumayı görecektir.

Bilgilerinizi rica ederim.

31. - Gaziantep Milletvekili Mustafa R. Taşar'ın,
referandum sistemine ilişkin Başbakandan sorusu ve
DevletBakanı Lütfü Esengün'ün yazılı
cevabı (7/1159)

Türkiye BüyükMilletMeclisi Başkanlığına

Aşağıdaki sorumun Başbakan Sayın
Necmettin Erbakan tarafından yazılı olarak
cevaplandırılması hususunda delaletlerinizi
arz ederim.

Mustafa Taşar

Gaziantep

"Anayasa değişikliği" dışındaki
hangi önemli temel meselelerde, "Referandum sistemi"ni
getireceksiniz? Halkımıza "Referandum talep
hakkı" tanıyacak mısınız?

T.C.

DevletBakanlığı 12.9.1996

Sayı : B.02.0.0010/00217

Türkiye BüyükMilletMeclisi Başkanlığına

İlgi : a) Türkiye BüyükMilletMeclisi Başkanlığının,
2.8.1996 tarih ve A.01.0.GNS. 0.10.00.02-7/1159-2975/7922 sayılı
yazısı.

b) Başbakanlık Kan. ve Kar. Gen. Müd.'nün
7.8.1996 tarih ve B.02.0.KKG/106-368-41/3450 sayılı
yazısı.

Gaziantep Milletvekili SayınMustafa R. Taşar'ın
SayınBaşbakanımıza tevcih ettiği
ve Sayın Başbakanımızın da kendileri
adına Bakanlığım koordinatörlüğünde
cevaplandırılması istenilen ilgi (b) yazı
ekindeki yazılı soru önergesi cevabı
ekte sunulmuştur.

Bilgilerinizi ve gereğini arz ederim.

Lütfü Esengün

DevletBakanı

Gaziantep Milletvekili Sayın Mustafa R. Taşar'ın
SayınBaşbakanımıza Tevcih Ettiği
7/1159-2975 Esas No.lu Yazılı Soru Önergesinin
Cevabıdır.

"Referandum Sistemi" demokrasilerde katılımı
en ileri seviyeye çıkaran, halkın iradesinin
yönetime yansımasını temin eden, uygulamada
yararlı olacağı düşünülen
bir sistemdir.

1982 Anayasasında öngörülenler dışında
bazı konuların referanduma sunulması veya
seçmenlere "referandum talep hakkı" verilmesi
ancak Anayasa değişikliği ile mümkün olabilecektir.

T.B.M.M.'de Anayasa değişikliğini gerektirecek nispette
bir mutabakatın sağlanması halinde sözü
edilen konularda çalışmalar yapılabileceği
düşünülmektedir.

Bilgilerinizi rica ederim.

32. - Gaziantep Milletvekili Mustafa R. Taşar'ın,
akaryakıt zamlarına ilişkin Başbakandan
sorusu ve Enerji ve Tabiî Kaynaklar Bakanı M. Recai
Kutan'ın yazılı cevabı (7/1167)

Türkiye BüyükMilletMeclisi Başkanlığına

Aşağıdaki sorumun Başbakan Sayın
Necmettin Erbakan tarafından yazılı olarak
cevaplandırılması hususunda delaletlerinizi
arz ederim.

Mustafa Taşar

Gaziantep

1. Hükümetimizin kuruluşundan bugüne kadar
akaryakıt fiyatlarına kaç defa zam yapılmıştır
ve bu zamların toplam oranı yüzde kaçtır?
Yapılan bu zamların gerekçesi olarak gösterilen
döviz kurunun artışı aynı tarihler
arasında yüzde kaç artmıştır?

2. Aynı dönemde dünya petrol fiyatlarında
yüzde kaç artış olmuştur? Varsa
kur artış oranı ile zam oranı arasındaki
fark ne kadardır? Hükümetinizin anlayışına
göre, bu fark ek bir vergi tahsilatı değil midir?

T.C.

Enerji ve Tabiî Kaynaklar Bakanlığı 30.9.1996

Araştırma, Planlama ve Koordinasyon

Kurulu Başkanlığı

Sayı : B.15.0.APK.0.23-300-1306/15615

Konu : Yazılı Soru Önergesi

Türkiye BüyükMilletMeclisi Başkanlığına

İlgi : a) Başbakanlığın DevletBakanlığına
muhatap 16.8.1996 tarih ve B.02.0.KKG/106-371-3/3544 sayılı,

b) DevletBakanlığının Bakanlığıma
muhatap 22.8.1996 tarih ve B.02.0.00.10/00308 sayılı
yazıları.

Gaziantep Milletvekili Sayın Mustafa R. Taşar'ın
Sayın Başbakana tevcih ettiği ve Türkiye
Büyük MilletMeclisi İçtüzüğünün
99 uncu maddesi gereğince cevaplandırılması
istenen 7/1167 Esas No.lu yazılı soru önergesi
ile ilgili bilgiler hazırlanarak ekte sunulmuştur.

Bilgilerinize arz ederim.

M. Recai Kutan

Enerji ve Tabiî Kaynaklar

Bakanı

Gaziantep MilletvekiliSayın Mustafa R. Taşar'ın

Yazılı Soru Önergesi ve Cevabı (7/1167-2999)

Soru 1. Hükümetimizin kuruluşundan bugüne
kadar akaryakıt fiyatlarına kaç defa zam
yapılmıştır ve bu zamların toplam
oranı yüzde kaçtır? Yapılan bu
zamların gerekçesi olarak gösterilen döviz
kurunun artışı aynı tarihler arasında
yüzde kaç artmıştır?

Cevap 1. Hükümetimizin kuruluş tarihi olan 28.6.1996'dan
bugüne kadar akaryakıt ürünlerine üç
defa zam yapılmış olup, ürünler
itibariyle akaryakıt fiyatları ve artış
oranları ekteki tabloda verilmiştir.

Buna göre akaryakıt ürünlerinde bu dönemde
yapılan toplam fiyat artış oranları;
kurşunsuz benzin, süper benzin, normal benzin, gazyağı,
motorin ve kalorifer yakıtında % 18, fuel-oil-6'da
% 10 ve 12 Kg.'lık tüpte % 18 olmuştur.

Aynı tarihler için döviz kuru artışındaki
toplam oran ise, % 13 olarak gerçekleşmiştir.

Soru 2. Aynı dönemde dünya petrol fiyatlarında
yüzde kaç artış olmuştur? Varsa
kur artış oranı ile zam oranı arasındaki
fark ne kadardır? Hükümetinizin anlayışındaki
fark ne kadardır? Hükümetinizin anlayışına
göre bu fark ek bir vergi tahsilatı değil midir?

Cevap 2. Ekli tabloda görüleceği üzere; söz
konusu dönem içerisinde, dünya ham petrol fiyatları
% 25 oranında artarken, döviz kuru % 13 oranında
artış göstermiştir. Görüleceği
üzere, petrol ürünlerine yapılan % 10 -
% 18 oranındaki artış oranları bu oranın
altında kalmıştır.

Esasen akaryakıt ürün fiyatları dünya
hampetrol fiyatlarında ve döviz satış
kurlarında meydana gelen değişikliklere uygun
olarak belirlenmektedir. Döviz kurları ve hampetrol
fiyatları her gün değiştiğinden, bu
iki unsurda meydana gelen değişiklikleri perakende satış
fiyatlarına aynen yansıtmak mümkün olamamaktadır.

Bu sebeple perakende satış fiyatları hampetrol
fiyatları ve döviz kuru değişikliklerinden
bazen daha yüksek, bazen daha düşük oranda
uygulanmaktadır.

Diğer taraftan bugüne kadar vergi gelirlerine artış
sağlamak için akaryakıt fiyatlarında
herhangi bir değişiklik yapılması söz
konusu olmamıştır.

Ankara Mahallî Satış Fiyatlarının
ve Döviz Kurlarının Değişim Tarihlerine
Göre Miktarları ve Yüzdeleri

13.6.1996 Artış 25.7.1996 Artış 22.8.1996
Artış 21.9.1996 Kümülatif

TL/LT % TL/LT % TL/LT % TL/LT %

$ Kuru TL. 79 734 4.32 83 176 3.85 86 382 5.12 90 806 13.89

Ham petrol

S/Varil 17.84 8.74 19.40 9.85 21.31 5.21 22.42 25.67

Ürünler

K. Benzin 55 160 7.27 59 170 5.00 62 130 5.01 65 240 18.27

S. Benzin 55 860 7.27 59 920 5.01 62 920 5.02 66 080 18.30

N. Benzin 51 800 7.28 55 570 5.00 58 350 5.00 61 270 18.28

Gazyağı 43 670 7.26 46 840 5.00 49 180 5.02 51 650
18.27

Motorin 40 320 7.24 43 240 5.02 45 410 5.00 47 680 18 25

K. Yakıtı 21 800 7.34 23 400 5.00 24 570 5.01 25
800 18.35

F. Oil-6 14 680 0.14 14 700 4.97 15 430 5.06 16 210 10.42

12 EG. Tüp 527 000 7.02 564 000 4 96 592 000 5.07 622 000
18.03

33. - Gaziantep Milletvekili Mustafa R. Taşar'ın
askerî birliklere gönderildiği iddia edilen bir
genelgeye ilişkin Başbakandan sorusu ve İçişleri
Bakanı MehmetAğar'ın yazılı cevabı
(7/1168)

Türkiye BüyükMilletMeclisi Başkanlığına

Aşağıdaki sorumun Başbakan Sayın
Necmettin Erbakan tarafından yazılı olarak
cevaplandırılması hususunda delaletlerinizi
arz ederim.

Mustafa Taşar

Gaziantep

15 Şubat 1996 tarihinde Jandarma Genel Komutanlığı
Birliklerine rütbeli askerin kışla cami ve mescitlerinde
namaz kılmamasıyla ilgili genelge gönderildiği
iddia edilmektedir. Bu genelgenin kaldırılması
için tarafınızca bir işlem yapılacak
mıdır?

T.C.

İçişleri Bakanlığı 12.9.1996

Jandarma Genel Komutanlığı

GN.PL.P. VE KOOR. : 7100-73-96/MEV.TET.VE TAK.Ş. (136592)

Konu : Soru önergesi.

Türkiye BüyükMilletMeclisi Başkanlığına

İlgi : (a) TBMM Başkanlığının
13 Ağustos 1996 gün ve A.01.0.GNS.0.19.00.02-7/1168-3000/8035
sayılı yazısı.

(b) T.C. Başbakanlık Kanunlar ve Kararlar GenelMüdürlüğünün
16 Ağustos 1996 gün ve B.02.0.KKG/106-371-4/3543 sayılı
yazısı.

(c) T.C. DevletBakanlığının 22 Ağustos
1996 gün ve B.02.0.00.10/00.307 sayılı yazısı.

1. Gaziantep Milletvekili Sayın Mustafa R. Taşar
tarafından sorulan soru Sayın Başbakanın
şahsî tasarrufları hakkındadır.

2. Sayın Başbakanın hangi yolu ihtiyar edecekleri
tarafımızdan bilinemeyeceğinden bu sorunun cevabının
tarafımızdan verilmesi mümkün görülmemektedir.

Arz ederim.

Mehmet Ağar

İçişleri Bakanı

34. - Gaziantep Milletvekili Mustafa R. Taşar'ın,
560 Sayılı K.H.K.'ye ilişkin Başbakandan
sorusu ve Tarım ve Köyişleri Bakanı Musa
Demirci'nin yazılı cevabı (7/1169)

Türkiye BüyükMilletMeclisi Başkanlığına

Aşağıdaki sorumun Başbakan Sayın
Necmettin Erbakan tarafından yazılı olarak
cevaplandırılması hususunda delaletlerinizi
arz ederim.

Mustafa Taşar

Gaziantep

560 sayılı K.H.K. ile gıda imalathanelerinin
ruhsatlandırılması ve denetim yetkisi belediyelerden
alınarak Sağlık Bakanlığı
ve Tarım ve Köyişleri Bakanlığına
verilmiştir.Bu yetkiyi tekrar belediyelere devretmeyi düşünüyor
musunuz?

T.C.

Tarım ve Köyişleri Bakanlığı
23.9.1996

Araştırma, Planlama ve Koordinasyon

Kurulu Başkanlığı

Sayı : KDD.G.4-2327/63131

Konu : Yazılı Soru Önergesi

Türkiye BüyükMilletMeclisi Başkanlığına

DevletBakanı Sayın Lütfü Esengün'ün
2.9.1996 tarih ve B.02.0.0010/00306 sayılı yazısı
ile Bakanlığımıza intikal eden, Gaziantep
Milletvekili Sayın Mustafa R. Taşar'ın; 560
sayılı K.H.K. ile gıda imalathanelerinin
ruhsatlandırılması ve denetim yetkisi belediyelerden
alınarak SağlıkBakanlığı ve
Tarım ve Köyişleri Bakanlığına
verilmiştir.Bu yetkinin tekrar belediyelere devri düşünülüyor
mu? Konusundaki yazılı soru önergesi ile ilgili
istenen bilgi aşağıda belirtilmiştir.

Gıda imalathanelerinin ruhsatlandırılması
560 sayılı K.H.K.'nin 4 üncü maddesi gereği
Sağlık Bakanlığı tarafından,
gıda imalathanelerinin denetimi ise aynı kanunun
9 uncu maddesi gereği; 4 üncü madde kapsamındaki
denetimler ile 10 uncu maddede yer alan gıda maddeleri
satış yerlerinin denetimi SağlıkBakanlığınca,
belediye sınırları ve mücavir alanlar
içinde belediyeler ile işbirliği içinde,
bunun dışında Sağlık Bakanlığınca
yapılmaktadır.

560 sayılı K.H.K.'nin 9 uncu maddesi gereği
ise gıda maddeleri üreten işyerlerinde, gıda
maddelerinin gıda kodeksine uygunluğunun denetimi ve
gıda kontrolü, 5 inci ve 18 inci madde kapsamındaki
denetimlerinin ithal ve ihracındaki denetimler Bakanlığımız
tarafından yapılmakta olup, söz konusu önergede
yer alan yetki devri Sağlık Bakanlığını
ilgilendirmektedir.

Bilgilerinize arz ederim.

Musa Demirci

Tarım ve Köyişleri

Bakanı

35. - Gaziantep Milletvekili Mustafa R. Taşar'ın,
yurt dışında ilahiyat dalında öğrenim
görenlerin 4 yıllık lisans denkliklerinin sağlanmasına
ilişkin sorusu ve Millî Eğitim Bakanı Mehmet
Sağlam'ın yazılı cevabı (7/1170)

Türkiye BüyükMilletMeclisi Başkanlığına

Aşağıdaki sorumun Millî Eğitim Bakanı
MehmetSağlam tarafından yazılı olarak
cevaplandırılması hususunda delaletlerinizi
arz ederim.

Mustafa Taşar

Gaziantep

Yurt dışında (El Ezher-Mısır)
üniversitelerinin ilahiyat dalında öğrenim
görüp mezun olan öğrencilerin Yüksek Öğretim
Kurulu Başkanlığına yaptıkları
müracaatları sonucu mezuniyetleri 4 yıl esas
alınarak lisans olarak tanınması gerekirken,
üç yıl kabul edilmiştir. Bu konudaki
mağduriyetin giderilip El Ezher İlahiyat mezunlarının
4 yıllık lisans denkliklerinin sağlanması
hususunda bir işlem yapılacak mıdır?

T.C.

Millî Eğitim Bakanlığı 24.9.1996

Araştırma, Planlama ve Koordinasyon

Kurulu Başkanlığı

Sayı : B.08.0.APK.0.03.01.00-022/2456

Konu : Soru Önergesi

Türkiye BüyükMilletMeclisi Başkanlığına

İlgi : TBMM Başkanlığının
13.8.1996 tarih ve A.01.0.GNS.0.10.00.02-7/1170-3002/8037 sayılı
yazısı.

Gaziantep Milletvekili Sayın Mustafa R. Taşar'ın
"Yurt dışında ilahiyat öğrenimi
gören öğrencilere ilişkin" yazılı
soru önergesi incelenmiştir.

Yurt dışındaki Mısır El-Ezher
Üniversitesinden alınmış ilahiyat diplomalarının
denklik işlemleri Yükseköğretim Kurulunun
10.1.1996 tarih ve 96.3.35 sayılı kararı
doğrultusunda yapılmaktadır.

Arz ederim.

Prof. Dr. Mehmet Sağlam

Millî Eğitim Bakanı

36. - Gaziantep Milletvekili Mustafa R. Taşar'ın,
dış borç miktarına ilişkin Başbakandan
sorusu ve DevletBakanı H. Ufuk Söylemez'in yazılı
cevabı (7/1171)

Türkiye BüyükMilletMeclisi Başkanlığına

Aşağıdaki sorumun Başbakan Sayın
Necmettin Erbakan tarafından yazılı olarak
cevaplandırılması hususunda delaletlerinizi
arz ederim.

Mustafa Taşar

Gaziantep

1 Temmuz 1996 tarihi itibariyle toplam dış borç
miktarı kaç milyar dolardır? Bu borcun ne
kadarı merkezi hükümete, ne kadarı belediyelere,
ne kadarı ticarî bankalara ve özel kuruluşlara,
ne kadarı devlet bankalarına aittir?

Bu yıl içinde ödenecek olan dış
borç miktarı nedir?

1996 yılı içerisinde ne kadar dış
borç almayı düşünüyorsunuz?

T.C.

Başbakanlık 24.9.1996

Hazine Müsteşarlığı

Dosya No : B.02.1.HM.0.KAF.02.01/57500/41023

Türkiye BüyükMilletMeclisi Başkanlığı

Genel Sekreterliği

(Kanunlar ve Kararlar Dairesi Başkanlığı)

İlgi : 27.8.1996 tarih ve B.02.0.0010/00382 sayılı
yazınız.

İlgide kayıtlı yazınızda yer
alan Gaziantep milletvekilleri Sayın Mustafa R. Taşar
ile Ünal Yaşar'ın Sayın Başbakanımıza
yöneltmiş olduğu 7/1171-3003 Esas No.'lu dış
borçlarla ilgili yazılı soru önergesinin
cevabı ekte yer almaktadır.

Bilgilerinize arz olunur.

H. Ufuk Söylemez

DevletBakanı

Soru 1. 1.7.1996 tarihi itibariyle toplam dış borç
miktarı kaç milyar dolardır?

Cevap 1. 31.3.1996 tarihi itibariyle dış borç
miktarı aşağıda sunulmaktadır.

(Milyon Dolar)

1996 (*)

Vadeye Göre

Toplam Borç Stoku 72 093

Orta-Uzun Vade 56 949

Kısa Vade 15 144

(*) Geçici

Kaynak : Hazine, TCMB

Soru 2. Bu borcun ne kadarı merkezi hükümete,
ne kadarı belediyelere, ne kadarı ticarî bankalara
ve özel kuruluşlara, ne kadarı devlet bankalarına
aittir?

Cevap 2. 31.3.1996 tarihi itibariyle dış borçların
borçlulara göre dağılımı
aşağıda sunulmaktadır.

(Milyon Dolar)

1996 (*)

Borçlulara Göre

Toplam Borç Stoku 72 093

Orta-Uzun Vade 56 949

Konsolide Bütçe 30 644

Diğer Kamu Sektörü 18 556

TCMB 10 489

KİT'ler 4 578

FON'lar 1 149

Mahallî İdareler 2 315

Üniversiteler 25

Özel Sektör 7 749

Kısa Vade 15 144

Ticarî Banka Kredileri 4 006

Özel Kesim Kredileri 11 138

(*) Geçici

Kaynak : Hazine, TCMB

Soru 3. Bu yıl içinde ödenecek olan dış
borç miktarı nedir?

Cevap 3. 31.3.1996 tarihli kurlar ile orta-uzun vadeli dış
borçlardan 1996 yılında ödenecek olan
dış borç miktarı aşağıda
sunulmaktadır.

(Milyon Dolar)

1996 (*)

Toplam Borç Servisi 11 203

Anapara 7 752

Faiz 3 451

(*) Geçici

Kaynak : Hazine, TCMB

Soru 4. 1996 yılı içerisinde ne kadar dış
borç almayı düşünüyorsunuz?

Cevap 4. 1996 yılı içerisinde uluslararası
para ve sermaye piyasasındaki koşullar, Hazinenin
1996 yılı dış borç anapara ödeme
yükümlülüğü ve 1996 yılı
yatırım finansman programında yer alan projelerin
finansmanı göz önüne alınarak dış
borçlanma yoluna gidilmesi öngörülmektedir.

37. - Gaziantep Milletvekili Mustafa R. Taşar'ın,
Harran Üniversitesinde istihdamın artırılmasına
ilişkin Başbakandan sorusu ve DevletBakanı
Lütfü Esengün'ün yazılı cevabı
(7/1175)

Türkiye BüyükMilletMeclisi Başkanlığına

Aşağıdaki sorumun Başbakan Sayın
Necmettin Erbakan tarafından yazılı olarak
cevaplandırılması hususunda delaletlerinizi
arz ederim.

Mustafa Taşar

Gaziantep

Şanlıurfa Harran Üniversitesine kadro istihdamı
yapılacak mıdır? Yapılacaksa ne zaman
düşünülmektedir?

T.C.

DevletBakanlığı 11.9.1996

Sayı : B.02.0.0010/00446

Türkiye BüyükMilletMeclisi Başkanlığına

İlgi : a) Türkiye Büyük MilletMeclisi Başkanlığının,
13.8.1996 tarih ve A.01.0.GNS. 0.10.00.02-7/1175-3007/8042 sayılı
yazısı.

b) Başbakanlık Kan. ve Kar. Gen. Müd.'nün
16.8.1996 tarih ve B.02.0.KKG/106-371-11/3537 sayılı
yazısı.

Gaziantep Milletvekili SayınMustafa R. Taşar'ın
Sayın Başbakanımıza tevcih ettiği
ve Sayın Başbakanımızın da kendileri
adına Bakanlığım koordinatörlüğünde
cevaplandırılması istenilen ilgi (b) yazı
ekindeki yazılı soru önergesi cevabı
ekte sunulmuştur.

Bilgilerinizi ve gereğini arz ederim.

Lütfü Esengün

DevletBakanı

Gaziantep Milletvekili Sayın Mustafa R. Taşar'ın
Sayın Başbakanımıza Tevcih Ettiği

7/1175-3007 EsasNo.lu Yazılı Soru Önergesinin
Cevabıdır.

Soru önergesinde yer alan Şanlıurfa Harran Üniversitesine
kadro istihdamı yapılacak mıdır, ifadesinden
adı geçen üniversiteye yeni bir kadro ihdas
edilmesi belirtilmekteyse, Harran Üniversitesinin 1996 yılı
kadro işlemlerinde kadro ihdas talebi bulunmamaktadır.Harran
üniversitesi Rektörlüğünün 28.5.1996
tarih ve B.30.2.HRÜ.0.70.71.03/212-1676-01971 sayılı
yazısı ile 190 sayılı Kanun Hükmünde
Kararname hükümlerine göre talep edilen mevcut
kadrolarından dolu ve boş değişiklik işlemleri
tamamlanmış olup devletPersonelBaşkanlığının
13.8.1996 tarih ve 05269 sayılı yazısıyla
ilgili makamlara gönderilmiştir.

Kadro ihdas talepleri kurumlar tarafından bahsi geçen
Kanun Hükmünde Kararname hükümlerine uygun
olarak yapılması halinde DevletPersonelBaşkanlığı,
Maliye Bakanlığı ve kurum yetkililerinden teşkil
eden komisyon tarafından incelenmekte ve sonuçlandırılmaktadır.

Millî EğitimBakanlığının 15.5.1996
tarih ve 12170 sayılı yazısıyla Harran
Üniversitesinde yeni kurulan Veteriner Fakültesi, İktisadî
ve İdarî Bilimler Fakültesi içni, (184)
adet idarî, (847) adet akademik kadronun ihdas talepleri
yukarıdaki bahsi geçen Kanun Hükmünde
Kararname çerçevesinde teşkil edilen komisyon
tarafından incelenmiştir. Üniversitenin (708)
adet idarî, (716) adet akademik boş kadrosunun bulunduğu
ayrıca (488) adet idarî, (707) adet akademik bloke
kadrolarının mevcut olduğu dikkate alınarak
ihtiyacın boş kadrolarda değişiklik yoluyla
veya bloke kadrolardan serbest bırakılarak karşılanabileceği
hususları dikkate alınarak kadro ihdas talepleri
kadro komisyonu tarafından uygun görülmemiş
olup bu konudaki görüşler 26.6.1996 tarih ve 4016
sayılı Devlet Personel Başkanlığının
yazısı ile Millî EğitimBakanlığına
gönderilmiştir.

Diğer taraftan, kadro istihdamı ifadesi Harran Üniversitesinde
mevcut kadrolara atama iznini kapsıyorsa adı geçen
üniversitenin 13.8.1996 tarih ve 04006, 14.8.1996 tarih ve
04022 sayılı talepleri ile toplam (36) adet kadroya
atama izni istemiştir. Başbakanlığın
22.7.1996 tarih ve 1996/37 sayılı genelgesi doğrultusunda
talepler incelenmiş olup toplam (19) adet kadroya atama
izni DevletPersonel Başkanlığının
22.8.1996 tarih ve 10189, 28.8.1996 tarih ve 10241 sayılı
yazılarıyla uygun görülmüştür.

Bilgilerinizi rica ederim.

38. - Gaziantep Milletvekili Ünal Yaşar'ın,
örtülü ödeneğe ilişkin Başbakandan
sorusu ve Devlet Bakanı Lütfü Esengün'ün
yazılı cevabı (7/1177)

Türkiye BüyükMilletMeclisi Başkanlığına

Aşağıdaki sorumun Başbakan Sayın
Necmettin Erbakan tarafından yazılı olarak
cevaplandırılması hususunda delaletlerinizi
arz ederim.

Ünal Yaşar

Gaziantep

Başbakanlık bütçesindeki örtülü
ödenek miktarı 1996 yılı için
ne kadardır? Yıl içinde görevde bulunan
üç başbakan tarafından örtülü
ödenekten hangi miktarlarda harcama yapılmıştır?

T.C.

DevletBakanlığı 12.9.1996

Sayı : B.02.0.0010/00299

Türkiye BüyükMilletMeclisi Başkanlığına

İlgi : a) Türkiye Büyük Millet Meclisi Başkanlığının,
13.8.1996 tarih ve A.01.0.GNS. 0.10.00.02-7/1177-3011/8046 sayılı
yazısı.

b) Başbakanlık Kan. ve Kar. Gen. Müd.'nün
16.8.1996 tarih ve B.02.0.KKG/106-371-13/3535 sayılı
yazısı.

Gaziantep Milletvekili Sayın Ünal Yaşar'ın
SayınBaşbakanımıza tevcih ettiği
ve Sayın Başbakanımızın da kendileri
adına Bakanlığım koordinatörlüğünde
cevaplandırılması istenilen ilgi (b) yazı
ekindeki yazılı soru önergesi cevabı
ekte sunulmuştur.

Bilgilerinizi ve gereğini arz ederim.

Lütfü Esengün

DevletBakanı

Gaziantep Milletvekili Sayın Ünal Yaşar'ın
Sayın Başbakanımıza Tevcih Ettiği

7/1177-3011 Esas No.lu Yazılı Soru Önergesinin
Cevabıdır.

Örtülü ödenek miktarı ile harcama kalem
ve miktarlarının yasal olarak açıklanması
mümkün değildir.

Bu hususun soru sahibi SayınMilletvekili tarafından
da bilinmesi gerekmektedir.

Bilgilerinizi rica ederim.

39. - Gaziantep Milletvekili Ünal Yaşar'ın,
özelleştirilen kurumlara ilişkin Başbakandan
sorusu ve DevletBakanı H. Ufuk Söylemez'in yazılı
cevabı (7/1178)

Türkiye BüyükMilletMeclisi Başkanlığına

Aşağıdaki sorumun Başbakan SayınNecmettin
Erbakan tarafından yazılı olarak cevaplandırılması
hususunda delaletlerinizi arz ederim.

Ünal Yaşar

Gaziantep

1. 20.10.1991 - 22.7.1996 tarihleri arasında özelleştirilen
kurumlar hangileridir?

2. Özelleştirme işlemlerinden devlet ne kadar
kazanç sağlamıştır?

3. Özelleştirilen kurumlar hizmetlerini halen kuruluş
gayelerine uygun biçimde sürdürmekte midirler?

4. Bu özelleştirilen kurumlar hangi bedelle devredilmiştir?

5. Devir işlemlerinden sonra işçi çıkaran
kurumlar var mıdır?

T.C.

Başbakanlık 20.9.1996

Özelleştirme İdaresi Başkanlığı

Sayı : B.02.1.ÖİB.0.65.00.00/5759

Konu :Önerge

Türkiye BüyükMilletMeclisi Başkanlığına

Gaziantep Milletvekili Ünal Yaşar tarafından
Sayın Başbakana tevcih edilen 7/1178-3012 esas sayılı
yazılı soru önergesine verilen cevap aşağıdadır.

Soru 1. 20.10.1991 - 22.7.1996 tarihleri arasında özelleştirilen
kurumlar hangileridir?

Cevap 1. Malumlarınız olduğu üzere özelleştirme
uygulamalarını düzenleyen 4046 sayılı
Kanun, 27.11.1994 tarihinde yürürlüğe girmiş
olup, böylelikle özelleştirme uygulamalarında
yıllardır süre gelen hukukî boşluk
giderilmiştir. Bu itibarla anılan kanunun yürürlüğe
giriş tarihinden itibaren özelleştirilen kurum
ve kuruluşların listesi ekte sunulan tabloda yer
almaktadır.

Soru 2. Özelleştirme işlemlerinden devlet ne
kadar kazanç sağlamıştır?

Cevap 2. Soruya cevap teşkil edecek bilgiler ekte sunulan
tabloda yer almaktadır.

Soru 3. Özelleştirilen kurumlar hizmetlerini halen
kuruluş gayelerine uygun biçimde sürdürmekte
midirler?

Cevap 3. Özelleştirilen kuruluşların kârlılık
ve verimlilik açısından özelleştirme
öncesi ve sonrası durumlarını araştırma,
değişimlerini ortaya çıkarmak, bu değişimlerin
olası nedenlerini ele alınan çalışma
modeline ve bu modeli destekleyen diğer performans kriterlerine
göre belirlemek ve sonuçlarını bir rapor
halinde hazırlayarak, Özelleştirme İdaresi
Başkanlığına sunmak amacıyla Millî
Prodüktivite Merkezi ve Özelleştirme İdaresi
arasında 18.12.1995 tarihinde çerçeve sözleşme
ve ek protokoller imzalanmış ve Millî Prodüktivite
Merkezi seçilen kurumlardaki çalışmalarına
fiilen başlamıştır.

Bununla birlikte diğer taraftan özelleştirilen
kuruluşlarla ilgili olarak, bu kuruluşları
devir alan kişi ve kuruluşlarla yapılan devir
sözleşmelerinde üretim şartı getirilmekte,
istihdam azalmalarına karşı müeyyide
konulmakta ve devir sözleşmelerinden doğan yükümlülüklerin
alıcılar tarafından yerine getirilip getirilmediği
belli bir program dahilinde takip edilmekte, ayrıca bu
konuya ilişkin başvurular da ivedilikle değerlendirilmektedir.

Soru 4. Bu özelleştirilen kurumlar hangi bedelle devredilmiştir?

Cevap 4. Soruya cevap teşkil edecek bilgiler ekte sunulan
tabloda yer almaktadır.

Soru 5. Devir işlemlerinden sonra işçi çıkaran
kurumlar var mıdır?

Cevap 5. Devir işlemlerinden sonra işini kaybeden
işçilere 4046 sayılı Kanunun 21 inci
maddesi gereğince iş kaybı tazminatı ödenmektedir.Diğer
yandan, bu madde gereğince iş kaybı tazminatından
yararlanma gayesine yönelik olarak hizmet akdi feshedilen
ancak tazminat ödeme süresinin bitiminden sonra eski
işlerine dönenlerin de bulunduğu nazara alındığında,
özelleştirme sonucu işsiz kalındığı
şeklinde yorumlanmamalıdır.

Bilgilerinize arz ederim.

H. UfukSöylemez

DevletBakanı

Not : Yazılı soruyla ilgili diğer bilgiler dosyasındadır.

40. - Gaziantep Milletvekili Ünal Yaşar'ın,
kamu bankalarınca ödenen reklam ücretlerine ilişkin
Başbakandan sorusu ve DevletBakanı H. Ufuk Söylemez'in
yazılı cevabı (7/1180)

Türkiye BüyükMilletMeclisi Başkanlığına

Aşağıdaki sorumun Başbakan Sayın
Necmettin Erbakan tarafından yazılı olarak
cevaplandırılması hususunda delaletlerinizi
arz ederim.

Ünal Yaşar

Gaziantep

Kamu bankalarınca 20 Ekim 1991 -20 Temmuz 1996 hangi basın
- yayın kuruluşlarına ne kadar reklam ücreti
ödenmiştir?

T.C.

DevletBakanlığı 12.9.1996

Sayı : B.02.0.015(18)427

Türkiye BüyükMilletMeclisi Başkanlığına

İlgi : DevletBakanlığının (Sayın
Lütfü Esengün) 22.8.1996 tarih ve 296 sayılı
yazısı.

Gaziantep Milletvekili Sayın Ünal Yaşar'ın
Sayın Başbakanımıza tevcih ettiği
7/1180-3014 sayılı soru önergesine hazırlanan
cevap ekte sunulmuştur.

Bilgilerinizi ve gereğini arz ederim.

H. Ufuk Söylemez

Devlet Bakanı

Türkiye İhracat Kredi Bankası

TV-RADYO GAZETE-DERGİ TOPLAM

TL ABD Doları TL ABD Doları TL ABD Doları

20.10.1991-

31.12.1991 0 0 161 863 782 38 818 161 863 782 38 818

1992 0 0 753 959 729 109 768 753 959 729 109 768

1993 0 0 1 528 978 361 139 176 1 528 978 361 139 176

1994 0 0 1 590 338 572 53 539 1 590 338 572 53 539

1995 0 0 1 469 254 550 32 146 1 469 254 550 32 146

1.1.1996 -

20.7.1996 0 0 387 300 000 5 268 387 300 000 5 268

Türkiye Halk Bankası

TV-RADYO GAZETE-DERGİ TOPLAM

TL ABD Doları TL ABD Doları TL ABD Doları

20.10.1991-

31.12.1991 7 556 332 416 1 812 135 1 357 365 900 325 519 8 913
698 316 2 137 654

1992 3 072 493 939 447 319 7 589 965 950 1 105 009 10 662 459
889 1 552 328

1993 5 677 980 000 516 840 20 632 067 111 1 878 040 26 310 047
111 2 394 879

1994 74 892 749 919 2 521 274 55 770 356 791 1 877 516 130 663
106 710 4 398 790

1995 116 971 797 251 2 559 254 117 165 615 336 2 563 494 234 137
412 587 5 122 748

1.1.1996 -

20.7.1996 32 801 082 514 446 124 29 057 044 553 395 201 61 856
127 067 841 325

Türkiye Emlak Bankası

TV-RADYO GAZETE-DERGİ TOPLAM

TL ABD Doları TL ABD Doları TL ABD Doları

20.10.1991-

31.12.1991 3 141 934 267 753 489 1 552 911 017 372 414 4 694 845
284 1 125 903

1992 9 752 000 000 1 419 776 13 394 000 000 1 950 008 23 146 000
000 3 369 784

1993 33 864 000 000 3 082 480 73 484 000 000 6 688 901 107 348
000 000 9 771 381

1994 133 756 346 336 4 502 924 111 423 935 609 3 751 101 245 180
281 945 8 254 025

1995 172 399 797 389 3 771 976 442 877 797 393 9 689 829 615 277
594 782 13 461 805

1.1.1996 -

20.7.1996 294 747 908 997 4 008 832 326 506 467 043 4 440 776
621 254 376 040 8 449 608

Ortalama dolar döviz kurları :

1991 : 1$ = 4 169,85 TL.

1992 : 1 Ş = 6 868,69 TL.

1993 : 1 $ = 10 985,96 TL.

1994 : 1 $ = 29 704,33 TL.

1995 : 1 $ = 45 705,43 TL.

1996 : 1 $ = 73 524,64 TL. olarak DPT Temel Ekonomik Göstergeler
kitabından alınmıştır.

41. - Gaziantep Milletvekili Ünal Yaşar'ın,
İsrail uçaklarının Konya'da eğitim
yaptığı iddialarına ilişkin Başbakandan
sorusu ve Millî Savunma Bakanı Turhan Tayan'ın
yazılı cevabı (7/1183)

Türkiye BüyükMillet Meclisi Başkanlığına

Aşağıdaki sorumun Başbakan SayınNecmettin
Erbakan tarafından yazılı olarak cevaplandırılması
hususunda delaletlerinizi arz ederim.

Ünal Yaşar

Gaziantep

İsrail uçaklarının Konya'da eğitim
gördüğüne dair haberler doğru mudur? Konya'da
eğitim yapıp, Ortadoğu'da katliam yapan İsrail'e
yapılan bu eğitim desteği sizi rahatsız
etmiyor mu?

T.C.

Millî Savunma Bakanlığı 4.9.1996

Kanun : 1996/743-AÖ

Konu : Yazılı soru önergesi

Türkiye Büyük Millet Meclisi Başkanlığına

İlgi : (a) TBMM Başkanlığının
13 Ağustos 1996 tarihli ve A.01.0.GNS.0.10.00.02 7/1183-3017/8052
sayılı yazısı.

(b) Dev. B. lığının 22 Ağustos 1996
tarihli ve B.02.0.0010/00.293 sayılı yazısı.

Gaziantep Milletvekili Ünal Yaşar tarafından
Sayın Başbakana tevcih edilen ve koordinatör
Devlet Bakanlığınca tarafımdan cevaplandırılması
istenilen 7/1183-3017 esas sayılı yazılı
soru önergesinin cevabı ekte sunulmuştur.

Arz ederim.

Turhan Tayan

Millî Savunma Bakanı

Gaziantep Milletvekili Ünal Yaşar Tarafından
Verilen 7/1183 Esas Sayılı Yazılı

Soru Önergesi Cevabı

1. Türkiye Cumhuriyeti Hükümeti Genelkurmay Başkanlığı
ile İsrail Devlet Hükümeti Savunma Bakanlığı
arasında Askerî Uçaklarla Eğitim Hakkında
Anlaşma Muhtırası 18 Eylül 1995 tarihinde
Ankara'da imzalanmış ve müteakiben Bakanlar
Kurulunca da onaylanmış bulunmaktadır.

Anılan muhtıra bir "Savunma İşbirliği
Anlaşması" olmayıp, iki ülke Hava
Kuvvetleri arasında askerî eğitim alanında
işbirliğini öngörmektedir.

Sözkonusu işbirliğine gidilmesi ve Mutabakat Muhtırasının
imzalanmasının maksadı Türk Hava Sahasını
İsrail Hava Kuvvetlerine açmak değil, Türk
Hava Kuvvetlerinin ihtiyaçlarını da karşılamak
amacıyla, İsrail ile Askerî Eğitim Alanında
karşılıklı işbirliği yapmaktır.
Eğitimlerin devamlılığını
ve mütekabiliyet esasları gözönüne
alındığında, İsrail Hava Kuvvetleri
uçaklarının da zaman zaman Türkiye'ye
gelmeleri tabiîdir. Müşterek eğitim faaliyetleri
kapsamında; sadece İsrail Hava Kuvvetleri uçakları
Türkiye'ye gelmemiş, aynı zamanda Türk
Hava Kuvvetleri uçakları da İsrail'e intikal
ederek eğitimler yapmışlardır. Bu tür
anlaşmaların ruhunda karşılıklılık
ve karşılıklı yarar mevcuttur.

2. Türkiye'nin millî menfaatleri gereği yapılan
karşılıklı eğitim işbirliğinin,
ülkesini düşünen hiçbir kimseyi rahatsız
etmemesi gerektiği değerlendirilmektedir.

Bilgilerinize arz ederim.

Turhan Tayan

Millî Savunma Bakanı

42. - Gaziantep Milletvekili Ünal Yaşar'ın,
satışa sunulan tahvil ve bonolara ilişkin Başbakandan
sorusu ve Devlet Bakanı H. Ufuk Söylemez'in yazılı
cevabı (7/1184)

Türkiye Büyük Millet Meclisi Başkanlığına

Aşağıdaki sorumun Başbakan Sayın
Necmettin Erbakan tarafından yazılı olarak
cevaplandırılması hususunda delaletlerinizi
arz ederim.

Ünal Yaşar

Gaziantep

1996 yılbaşından itibaren devletin satışa
sunduğu tahvil-bono adedi aylar itibariyle ne kadardır?
Nerelerden verilmiştir? Bono veya tahvillerin döviz
veya TL. bazında aylar itibariyle miktarı nedir?
Kaç aylık olarak verilmiştir? Faiz oranları
ne kadardır?

TC

Başbakanlık 17.9.1996

Hazine Müsteşarlığı

Sayı : B.02.1-HM.0.KAF.01.02/54555-10-39715

Konu : Yazılı soru önergesi

Türkiye Büyük Millet Meclisi Başkanlığına

İlgi : Gaziantep Milletvekili Ünal Yaşar'ın
Başbakana tevcih ettiği 7/1184-3018 sayılı
yazılı soru önergesi.

Gaziantep Milletvekili Ünal Yaşar'ın ilgide
kayıtlı yazılı soru önergesi
ile talep etmiş olduğu bilgileri içeren tablo
ilişikte sunulmaktadır.

Bilgilerini arz ederim.

H. Ufuk Söylemez

Devlet Bakanı

Fotokopi girecek

Fotokopi girecek

43. - Gaziantep Milletvekili Ünal Yaşar'ın,
özelleştirme uygulamalarına ilişkin Başbakandan
sorusu ve Devlet Bakanı H. Ufuk Söylemez'in yazılı
cevabı (7/1185)

Türkiye Büyük Millet Meclisi Başkanlığına

Aşağıdaki sorumun Başbakan Sayın
Necmettin Erbakan tarafından yazılı olarak
cevaplandırılası hususunda delaletlerinizi
arz ederim.

Ünal Yaşar

Gaziantep

Özelleştirme çalışmalarını
özel teşebbüs gücünün yüksek
olduğu bölgelerde başlatıp, işsizlik
oranının korkunç boyutlarda olduğu, ekonomisi
tamamen kamu kuruluşlarına bağlı olan
yörelerde ertelemeyi düşünüyor musunuz?

TC

Başbakanlık 20.9.1996

Özelleştirme İdaresi Başkanlığı

Sayı : B.02.1 ÖİB.0.65.00.00 5758

Konu : Önerge

Türkiye Büyük Millet Meclisi Başkanlığına

Gaziantep Milletvekili Sayın Ünal Yaşar tarafından
Sayın Başbakana tevcih edilen 7/1185-3019 esas sayılı
yazılı soru önergesine verilen cevap aşağıdadır.

Soru : Özelleştirme çalışmalarını
özel teşebbüs gücünün yüksek
olduğu bölgelerde başlatıp, işsizlik
oranının korkunç boyutlarda olduğu, ekonomisi
tamamen kamu kuruluşlarına bağlı olan
yörelerde ertelemeyi düşünüyor musunuz?

Cevap : Malumlarınız olduğu üzere özelleştirme
uygulamalarını düzenleyen 4046 sayılı
Kanun, 27.11.1994 tarihinde yürürlüğe girmiş
olup, böylelikle özelleştirme uygulamalarında
yıllardır süre gelen hukukî boşluk
giderilmiştir.

Özelleştirme İdaresi Başkanlığı,
özelleştirme uygulamalarına yönelik faaliyetlerini
4046 sayılı Kanun çerçevesinde yerine
getirmektedir. Bu Kanunun 2 nci maddesi özelleştirme
uygulamalarında esas alınacak ilkeleri düzenlemiştir.
Bu madde ile belirlenen ilkeler içinde, özelleştirme
uygulamaları sonucu doğabilecek istihdam azalmaları
için diğer yasal tazminatlara ilaveten iş kaybı
tazminatı verilmesi ilkesi benimsenmiş ve aynı
Kanunun 21 inci maddesinde, iş kaybı tazminatının
ödeme şeklinin çerçevesi belirlenmiştir.
Özelleştirme İdaresi de bu doğrultuda üzerine
düşen görev ve sorumluluğu titizlikle yerine
getirmektedir.

Diğer taraftan adıgeçen Kanunun 2 nci maddesinin
son paragrafında, bu maddede sayılan ilkelerle ilgili
öncelikler ile bunların tabi olacağı özelleştirme
uygulamalarına ilişkin esas ve usuller kuruluşların
nitelikleri ve ülke ekonomisinin gerektirdiği şartlar
da dikkate alınarak Özelleştirme Yüksek
Kurulunca belirlenmektedir.

Yukarıda kısaca bahsedilen hususlar çerçevesinde
Özelleştirme Yüksek Kurulu kararları doğrultusunda,
Özelleştirme İdaresi Başkanlığı,
özelleştirme programındaki kuruluşları
idarî, hukukî, teknik ve malî yönden inceleyerek
çalışanlara, yöreye ve ülke ekonomisine
en faydalı olabilecek özelleştirme yöntemlerini
tespit ederek ve alternatifli önerilerini Özelleştirme
Yüksek Kuruluna sunmaktadır.

Özelleştirme Yüksek Kurulu,Özelleştirme
İdaresi Başkanlığından gelen önerileri,
özelleştirilecek kuruluşun içinde bulunduğu
malî ve teknik şartlar ile ülke ekonomisinin
ölçeklerini dikkate almak suretiyle, ülke ekonomisine
optimum yararı sağlayacak özelleştirme yöntemini
belirlemektedir.

Özelleştirme Yüksek Kurulunca karar verilen özelleştirme
yöntemi doğrultusunda, Özelleştirme İdaresi
Başkanlığı, 4046 sayılı
Kanun çerçevesinde halka açık, şeffaf,
rekabete dayalı olarak ihaleleri gerçekleştirmektedir.

Yapılan ihaleler sonucunda, teklifler bütün yönleri
ile değerlendirilerek en uygun teklifi veren kişi veya
kuruluşlara özelleştirme yapılmaktadır.
Diğer taraftan, özelleştirilen kuruluşun
devir şartlarını düzenleyen sözleşmelerde,
kuruluşun üretime devam etmesi, istihdamın ekonomik
seviyede devamı gibi sosyal ve ekonomik koşulları
düzenleyen düzenlemeler yapılmakta ve bu hususlar,
özelleştirme sonrasında, yıllık
programlar dahilinde gözetlenmektedir. Devir sözleşmelerindeki
şartlara uymayan alıcılar için ise,
yasal işlemler yapılmaktadır.

Bilgilerinize arz ederim.

H. Ufuk Söylemez

Devlet Bakanı

44. - Tekirdağ Milletvekili Enis Sülün'ün;

- Hastalıklı buğday ithal edildiği iddialarına,

- Ayçiçeği üreticilerinin desteklenmesine;

İlişkin soruları ve T arım ve Köyişleri
Bakanı Musa Demirci'nin yazılı cevabı
(7/1187, 1188)

Türkiye Büyük Millet Meclisi Başkanlığına

Aşağıdaki sorularımın Tarım
ve Köyişleri Bakanı Musa Demirci tarafından
yazılı olarak cevaplandırılması
hususunu delaletlerinize saygılarımla arz ederim.

30.7.1996

Enis Sülün

Tekirdağ

Geçtiğimiz günlerde Hindistan'dan yasak buğday
olarak tabir edilen, "Sürme" hastalıklı
buğdayların Türkiye'ye ithal edildiğine ilişkin
mahallî, görsel ve yazılı basında
haberler yer almıştır. Tüm dünya
ülkelerince ithaline müsaade edilmeyen ve ülkemizde
de sıfıra yakın ithali olan hastalıklı
buğdayların Tekirdağ Limanına iki şileple
intikal ettirildiği ve tahliyesi yapıldığı
iddia edilmektedir. Hastalıklı buğdayların
hangi mantıkla Türkiye'ye ithal edildiği, yörede
merak konusudur. Bu cümleden olarak;

1. DYP Tekirdağ Milletvekili Hasan Peker, hissedarı
bulunduğu bir şirket adına Hindistan'dan buğday
ithal etmiş midir?

2. Hindistan'da üretilen buğday da "sürme"
hastalığı olduğu, bu nedenle de uluslararası
ithalat yasağı kapsamında bulunduğu doğru
mudur?

3. Hasan Peker'in hissedarı bulunduğu şirkete
ait ve Hindistan menşeli olduğu ileri sürülen
buğdayın, hangi sebeplerden dolayı Mersin ve
İzmir limanlarına sokulmadığı,
buna karşın Tekirdağ Limanında tahliye
edildiği duyumlarımızın, gerçekle
ilişkisi var mıdır?

Türkiye Büyük Millet Meclisi Başkanlığına

Aşağıdaki sorularımın Tarım
ve Köyişleri Bakanı Musa Demirci tarafından
yazılı olarak cevaplandırılması
hususunu delaletlerinize saygılarımla arz ederim.

30.7.1996

Enis Sülün

Tekirdağ

1. Verim düşüklüğü ve girdi maliyetlerinin
yüksekliği nedeniyle Trakyalı ayçiçeği
üreticisi mağdur durumdadır. Çiftçinin
bu mağduriyetinin önlenmesi ve gelecek yıl ayçiçeği
ekimine teşvik edilmesi için yeterli taban fiyatı
dışında, çiftçimize başka
imkân ve kolaylıklar düşünülmekte
midir?

2. Trakya'nın verimli toprakları sanayi atıklarının
çevreyi kirletmesi ve aynı ürünlerin münavebesiz
ekimi nedeniyle yorulmuş ve kalite kaybına uğraması
dolayısıyla da, verim düşüklüğüne
neden olmaya başlamıştır.

Bu konuda herhangi bir çalışma yapılmakta
mıdır?

3. Ayçiçeği yağı tohumu dışında,
çiftçimize alternatif yağlı tohum ekimi
(kolza-rapitsa-soya fasulyesi gibi) için bir çalışmanız
mevcut mudur?

TC

Tarım ve Köyişleri Bakanlığı
23.9.1996

Sayı : KDD.BŞV.2.01.2326 63130

Konu : Soru önergesi (Tekirdağ Milletvekili Enis Sülün)

Türkiye Büyük Millet Meclisi Başkanlığına

İlgi : 13 Ağustos 1996 tarih ve KAN.KAR.MD.A.01.0.GNS.0.10.00.02-3196
sayılı yazınız.

Genel Sekreterliğinizin (ilgi) yazınız ile Bakanlığıma
intikal ettirilen ve cevaplandırılması istenen
Tekirdağ Milletvekili Sayın Enis Sülün'ün
iki adet yazılı soru önergesi incelenmiş
ve Bakanlığımız görüşü
aşağıda belirtilmiştir.

DYP Tekirdağ Milletvekili Hasan Peker'in hissedarı
olduğu bir şirket adına Hindistan'dan buğday
ithal edildiği, Hindistan'da üretilen buğdaylarda
"sürme" hastalığının bulunduğu
ve ithalat yasağı kapsamında olduğu ve bu
buğdayların Tekirdağ limanında boşaltıldığı
iddialarına yer veren 7/1187 esas ve 3021/8058 evrak kayıt
No. lu yazılı soru önergesi ile ilgili olarak;

Toprak Mahsulleri Ofisi Genel Müdürlüğümüzce
kayıtlar incelenmiş Tekirdağ limanında
Tekirdağ Milletvekili Sayın Hasan Peker'e ait herhangi
bir gemi hamulesinin boşaltılmadığı
tespit edilmiştir. Diğer taraftan ülkemize ithal
edilen bitki ve bitkisel ürünler, 6968 sayılı
Ziraî Mücadele ve Ziraî Karantina Kanunu hükümlerine
göre giriş kapılarında ziraî karantina
inspektörlerince kontrol edilmektedir. Bu kontroller 6968
sayılı Yasaya bağlı olarak hazırlanan
8.3.1991 tarih ve 20808 sayılı Resmî Gazetede
yayımlanan Ziraî Karantina Yönetmeliği gereğince
yapılmaktadır. Sözkonusu soru önergesinde
konu edilen ve buğdaylarda görülen "Karnal
Bunt" Hindistan sürmesi hastalığının
etmeni Tilletia İndica adlı fungus son günlerde
ülkemize getirilmek istenen buğdayların bir kısmında
tespit edilmiştir. Toleransı sıfır
olan bu hastalık etmeni ülkemiz adına çok
riskli olup, Ziraî Karantina Yönetmeliğinin ithale
mani teşkil eden hastalık ve zararlılar listesinde
yer almaktadır. Bu nedenle yurda sokulmak istenen buğdaylarda
Tilletia İndica adlı fungusun varlığı
tespit edilen tüm partilerin iadesi yapılmış
olup, ancak analiz raporları ile temiz olduğu belgelenenlerin
girişine izin verilmiştir. Yine Tekirdağ limanından
girişi yapılan buğdaylar için Tekirdağ
İlinden Tilletia İndica yönüyle analiz
raporu istenmiş ve 5 Nisan 1996 tarihinden bugüne kadar
Uncular Firmasına 24.6.1996 tarihinde 14 250 ton, 5.7.1996
tarihinde 21 750 ton olmak üzere toplam 36 000 ton buğdayın
girişine izin verilmiş ve yurda girişi yapılan
Uncular Firmasına ait buğdaylar; Hindistan Sürmesi
hastalığı yönüyle Tekirdağ Ziraat
Fakültesinde analiz edilmiş, bu fakültenin 1 inci
parti için 24.6.1996, 2 nci parti için 8.7.1996
tarihli raporu ile temiz olduğu belgelenmiştir.

Ayçiçeğinde Trakya'daki verim düşüklüğü,
maliyetlerin yüksekliği nedeniyle üreticinin mağduriyeti
ve desteklenmesi, alternatif yağlı tohumlu bitkilerin
yetiştirilmesini konu alan 7/1188 esasve 3022/8059 evrak
kayıt No. lu yazılı soru önergesi ile
ilgili olarak;

Bakanlığımızca yürütülen
ve ayçiçeği üretimini de içine alan
"2 nci Ürün Araştırma ve Yayım
Projesi" halen 16 ilde uygulanmaktadır. Trakya bölgesi
illerinden Tekirdağ, Edirne ve Kırklareli illeri bu
proje kapsamında yer almaktadır. Bu projede Bakanlığım,
TC Ziraat Bankası Genel Müdürlüğü,
Sanayi ve Ticaret Bakanlığı ve Tarım
Kredi Kooperatifleri Merkez Birliği Genel Müdürlüğü
arasında yapılan protokole göre üreticilere
işletme ve yatırım kredisi imkânı
sağlanmıştır. Bu uygulama çerçevesinde
sözkonusu üç ilde soya ekimi yapan çiftçilere
1 600 000 TL/Da. nakit kredi ödemesi yapılmakta ve
tohum, gübre, ilaç giderlerinin tamamı karşılanmaktadır.
Ayrıca makine alımı, silo yapımı
gibi talepler olduğunda üreticilere yatırım
kredisi açılabilmektedir. Diğer taraftan ayçiçeği
dışında bölge çiftçisine
alternatif bitki ekimi için teknik işbirliği
çerçevesinde Fransa'dan sağlanan kolza tohumlarının
deneme ve demonstrasyon çalışmaları
devam etmektedir. Deneme sonuçlarına göre ekim
nöbetine alınmak suretiyle kolza tarımı
yapılması planlanmaktadır.

Bilgilerinize arz ederim.

Musa Demirci

Tarım ve Köyişleri Bakanı

45. - Bartın Milletvekili Cafer Tufan Yazıcıoğlu'nun,
emeklilere verilen yakacak kömür bedellerinden faiz
alınmamasına ilişkin sorusu ve Enerji ve Tabiî
Kaynaklar Bakanı Recai Kutan'ın yazılı
cevabı (7/1189)

Türkiye Büyük Millet Meclisi Başkanlığına

Aşağıdaki sorumun Sayın Enerji ve Tabiî
Kaynaklar Bakanı tarafından yazılı
olarak cevaplandırılmasını saygılarımla
arz ve talep ederim.

Cafer Tufan Yazıcıoğlu

Bartın

Soru : Emeklilere TTK ve TKİ tarafından verilen
yakacak kömür bedeli için faiz alınmaması
mümkün değil midir?

TC

Enerji ve Tabiî Kaynaklar Bakanlığı 5.9.1996

Araştırma, Planlama ve Koordinasyon

Kurulu Başkanlığı

Sayı : B.15.0.APK.0.23-300 14342

Konu : Yazılı soru önergesi

Türkiye Büyük Millet Meclisi Başkanlığına

İlgi : TBMM Başkanlığının
13.8.1996 tarih ve A.01.0.GNS.0.10.00.02-7-1189-3023/8061 sayılı
yazısı.

Bartın Milletvekili Sayın Cafer Tufan Yazıcıoğlu'nun
Bakanlığıma tevcih ettiği ve Millet Meclisi
İçtüzüğünün 99 uncu maddesi
gereğince cevaplandırılması istenen,
7/1189 esas No. lu yazılı soru önergesi ile
ilgili bilgiler hazırlanarak ekte sunulmuştur.

Bilgilerinize arz ederim.

M. Recai Kutan

Enerji ve Tabiî Kaynaklar Bakanı

Bartın Milletvekili Sayın Cafer Tufan Yazıcıoğlu'nun
Yazılı Soru Önergesi Cevabı (7/1189-3023)

Soru : Emeklilere TTK ve TKİ tarafından verilen
yakacak kömür bedeli için faiz alınmaması
mümkün değil midir?

Cevap : Sosyal Sigortalar Kurumu Genel Müdürlüğü
ile Türkiye Kömür İşletmeleri Kurumu
Genel Müdürlüğü arasında, 2.5.1996
tarihinde imzalanan "Aylıkları SSK'ca ödenen
emekli, dul ve yetimlere kredili kömür verilmesi"
ile ilgili protokol gereği, bedeli 6 eşit taksitte ödenmek
koşulu ile SSK emekli, dul ve yetimlerine kömür
verilmektedir.

Protokol gereği olarak, siparişe bağlanan kömürlere,
sipariş tarihindeki fiyatlar uygulanmakta olup, bu fiyatlar
yıl sonuna kadar (31.12.1996) geçerli olduğundan
herhangi bir faiz ya da fiyat farkı uygulanmamaktadır.

Ancak süresi içinde ödenmeyen kömür
borçlarına kamu alacakları usulüne göre
faiz tahakkuk ettirilmektedir.

Türkiye Kömür Kurumu Genel Müdürlüğünce
üretilen taşkömürlerinin vade farksız
(faizsiz) satış işlemi, anılan kuruluşun
içinde bulunduğu darboğaz ve günümüz
ticaret anlayışı nedenleri ile bugün
için mümkün görülmemektedir.

46.-Edirne Milletvekili Mustafa İlimen'in, Edirne'ye bağlı
köy yollarının asfaltlanmasına ilişkin
sorusu ve Devlet Bakanı Bekir Aksoy'un yazılı
cevabı (7/1191)

Türkiye Büyük Millet Meclisi Başkanlığına

Aşağıdaki sorumun Devlet Bakanı Sayın
Bekir Aksoy tarafından yazılı olarak cevaplandırılması
hususunda gereğini saygılarımla arz ederim.

Mustafa İlimen

Edirne

Soru : Bakanlığınıza bağlı
Köy Hizmetleri Genel Müdürlüğünün
1996 yılı Edirne İl Programının
"Köy Yolları Asfalt Kaplama Programı"nda,
program dahiline alınan toplam 151 km. lik köy yolunun
20 km. sinin yapılacağı belirtilmiş ve
programlanan her köy ve köy grubuna "bir km."
asfalt yapılacağı açıklanmıştır.

Çağı yakaladığımızı
iddia ettiğimiz ülkemizde, makine parkının
taşınmasının iki gün, işbitimi
geri dönüşünün iki gün gibi bir
zaman aldığı düşünülürse,
uygulamanın yanlışlığı ortaya
çıkacaktır.

Bu yanlış uygulamaya son vererek programlanan yolların
tamamının yapımı için, ek program
yapmayı düşünüyor musunuz?

TC

Devlet Bakanlığı 6.9.1996

Sayı : B.02.0.013/368

Türkiye Büyük Millet Meclisi Başkanlığına

İlgi : 13.8.1996 tarih, A.01.0.GNS.0.10.00.02-7/1191-3025/8064
sayılı yazınız.

Edirne Milletvekili Sayın Mustafa İlimen'in 7/1191
esas No. lu yazılı soru önergesine ilişkin
Edirne İli köyyolları asfalt kaplama programı
ile ilgili 1996 yılında Edirne İlinde yapımına
ihtiyaç duyulan asfalt kaplama yolların gerçek
tulleri 151 km. dir. Ancak mevcut ödenek ve 1996 yılı
yapım programına göre 20 km. olarak asfalt
kaplama programında yer almıştır.

20 km. olarak programa alınan köyyollarının
asfalt kaplama işleri, Edirne Valiliği İl Özel
İdare imkânları dikkate alınarak makine,
ekipman ve iklim şartları da müsait olduğu
takdirde 1996 yılında ihtiyaç duyulan yolların
tamamının asfalt kaplama yapılmasına
çalışılacaktır.

Bilgilerinize arz ederim.

Bekir Aksoy

Devlet Bakanı

47. İstanbul Milletvekili Ercan Karakaş'ın,
bakanlıkların eczanelere ödemesi gereken toplam
ilaç tutarına ilişkin sorusu ve Maliye Bakanı
Abdüllatif Şener'in yazılı cevabı
(7/1192)

Türkiye Büyük Millet Meclisi Başkanlığına

Aşağıda yer alan sorularımın Maliye
Bakanı tarafından yazılı olarak yanıtlanmasını
arz ederim.

Ercan Karakaş

İstanbul

Bilindiği gibi kamu çalışanlarının
bakmakla yükümlü oldukları kişilerin,
dul ve yetimlerin, sözleşmeli eczanelerden aldıkları
ilaçların bedelleri (hasta katılım
payı hariç) bakanlıklarca ödenmektedir.
Ancak sözleşmeli eczaneler ve onların meslek
kuruluşları bu ödemelerin tamanında yapılmadığından
ve dolayısıyla mağdur edildiklerinden yakınmaktadırlar.

Sorular :

- Bugün itibariyle bakanlıkların eczanelere
ödemesi gereken toplam ilaç tutarı ne kadardır?

- Bu tutarın bakanlıklara dağılımı
nasıldır?

- Eczanelerin birikmiş alacakları ne zaman ödenecektir?

- Bundan böyle ödemelerin zamanında yapılması
için ne gibi tedbirler almayı düşünüyorsunuz?

TC

Maliye Bakanlığı 3.9.1996

Bütçe ve Maliye Kontrol

Genel Müdürlüğü

Sayı : B. 07.0.BMK.0.1.013-600/17524

Konu : Yazılı soru önergesi

Türkiye Büyük Millet Meclisi Başkanlığına

İlgi : TBMM Başkanlığı Kanunlar
ve Kararlar Dairesi Başkanlığının
13.8.1996 tarih ve A.01.0.GNS.0.10.00.02-7/1192-3037/8076 sayılı
yazıları.

İstanbul Milletvekili Sayın Ercan Karakaş'ın
7/1192 esas No. lu yazılı soru önergesinde
yer alan sorulara ait cevaplar aşağıda sunulmuştur.

Bilindiği üzere ilaç ödemeleri kuruluş
bütçelerinin 100-Personel Giderleri içerisinde
yer alan "180" ayrıntı kodundan karşılanmaktadır.
Kuruluşların tedavi giderlerin ve bu çerçevede
ilaç giderlerinin ödenmesi konusundaki sıkıntıların
ortadan kaldırılması amacıyla 5.8.1996
tarih ve (13) sıra No. lu Bütçe Uygulama Talimatıyla
personel ödeneklerinin tamamı serbest bırakılmış
bulunmaktadır. Kuruluşların bütçelerinde
yer alan ödeneklerin yeterli olmaması durumunda ise
yedek ödenekten aktarma yapılmaktadır.

Ayrıca tedavi ve ilaç giderlerinin zamanında
ödenmesini temin amacıyla, tüm kamu kurum ve
kuruluşlarına mevcut ödeneklerin geciktirilmeden
mahalline intikalini sağlamaları konusunda gerekli
uyarılar yapılmaktadır.

Bilgilerine arz olunur.

Doç. Dr. Abdüllatif Şener

Maliye Bakanı

48. - Manisa Milletvekili Abdullah Akarsu'nun, şehit ve
gazi aileleri için yapılması-düşünülen
yardımlara ilişkin sorusu ve Millî Savunma
Bakanı Turhan Tayan'ın yazılı cevabı
(7/1194)

Türkiye Büyük Millet Meclisi Başkanlığına

Aşağıdaki sorularımın Millî
Savunma Bakanı Sayın Turhan Tayan tarafından
yazılı olarak cevaplandırılması
hususunda delaletlerinize saygılarımla arz ederim.

30.7.1996

Abdullah Akarsu

Manisa

Vatanı savunma uğruna çekinmeden canlarını
ortaya koyan bu uğurda sakat kalan askerlerimizin hangi halerde
ve durumlarda yaşam mücadelesi verdiklerini hepimiz
biliyoruz.

Dağlarda vatan için can veren ömrünün
geri kalan kısmını sakat geçirmek
zorunda kalan insanlarımız artık gazetelerde
sadece birer sütunluk yerler işgal edebiliyorlar.

Bu bilgiler ışığında;

1. Şehit aileleri, onların çocukları,
geride kalanları ve sakat kalanlar için yapmayı
düşündüğünüz yeni çalışmalar
var mı?

2. Sizce şehit ailelerine ve gazilerine verebildikleriniz
acılarını dindirmek için yeterli mi?

TC

Millî Savunma Bakanlığı 6.9.1996

Kanun : 1996/710-AÖ

Konu : Yazılı soru önergesi

Türkiye Büyük Millet Meclisi Başkanlığına

İlgi : TBMM Başkanlığının
13 Ağustos 1996 tarihli ve KAN.KAR.MD. A.01.0. GNS. 0.10.00.02-7/1194-3045/8111
sayılı yazısı.

Manisa Milletvekili Abdullah Akarsu tarafından verilen
ve ilgi ile cevaplandırılması istenilen "Şehit
ve gazi aileleri için yapılması düşünülen
yardımlara ilişkin" 7/1194 esas sayılı
yazılı soru önergesinin cevabı ekte
sunulmuştur.

Arz ederim.

Turhan Tayan

Millî Savunma Bakanı

Manisa Milletvekili Abdullah Akarsu Tarafından Verilen
7/1194 Esas Sayılı

Yazılı Soru Önergesinin Cevabı

1. Türk Silahlı Kuvvetlerinde askerlik hizmetini yaparken
çeşitli edenlerle hayatını kaybedenlerin
dul ve yetimleri ile malul olanlara yapılan nakdî
yardımların ve bağlanan maaşların
artırılması ve bunların sağlık
ve sosyal alanlardaki haklarının iyileştirilmesi
konuları sürekli olarak güncel tutulmaktadır.

Bu anlamda son olarak yürürlüğe konulan 28.2.1995
tarih ve 4082 sayılı Kanunla; anılan kişilere
malî, sağlık ve sosyal alanlarda bazı
haklar sağlandığı bilinmektedir.

2. Bunlara ilave olarak, 13.11.1995 tarihli ve 4131 sayılı
Kanunla da; şehit, dul ve yetimleri ile malul personelin
kamu ve özel kuruluşlarda zorunlu olarak istihdamına
imkân getirilmiş ve uygulamasına da başlanılmış
bulunmaktadır.

3. Yükümlülükleri esnasında çeşitli
nedenlerle hayatını kaybedenlerin aileleri ile malul
olan erbaş ve erlere yardım ve hizmetler yapmak amacıyla
kurulan Türk Silahlı Kuvvetleri Mehmetçik Vakfınca
faaliyetler sürdürülmekte, ayrıca Türk
Silahlı Kuvvetleri Rehabilitasyon ve Bakım Merkezi
Vakfı tarafından da Rehabilitasyon ve Bakım
Merkezi teşkiline ilişkin çalışmalara
devam edilmektedir.

4. Tüm harp ve vazife malulleri ile bunların dul kalan
eşine, eşi hayatta değilse veya evlenmişse
çocuklarına Toplu Konut Fonundan faizsiz konut kredisi
verilebilmesine imkân sağlamak amacıyla, "Toplu
Konut Kanununun Bir Maddesinde Değişiklik Yapılması"
hususundaki çalışmalar sürdürülmektedir.

5. Harp maluliyetini gerektiren görevler ile asayişin
sağlanmasına yönelik görevler nedeniyle ölenlerin,
geride dul ve yetim bırakması halinde dahi, ana
veya babasına muhtaçlık şartı
aranmaksızın aylık bağlanabilmesine imkân
sağlamak amacıyla, 5434 sayılı TC Emekli
Sandığı Kanununun 72 nci madesinin son fıkrasında
değişiklik yapılmasını öngören
taslak çalışmaları devam etmektedir.

6. Terörle mücadele sırasında yaralanarak
ve sakatlanarak haklarında 2330 sayılı Nakdî
Tazminat ve Aylık Bağlanması Hakkında
Kanun hükümleri uygulanan erbaş ve erlerle ölen
erbaş ve erlerin dul kalan eşleri ve reşit olmayan
çocukları ile ana ve babalarının,
yurt içinde Devlet Demiryollarında, Denizyolları
şehir hatlarında ve belediye toplu taşıt
araçları ile belediye tarafından özel
firmalar aracılığı ile yaptırılan
toplu taşım işinde kullanılan araçlarda
ücretsiz seyahat edebilmelerini sağlamak amacıyla
3713 sayılı Terörle Mücadele Kanununun
bir maddesinde değişiklik yapılması hususundaki
çalışmalar devam etmektedir.

7. TC Emekli Sandığı Kanununa göre kendilerine
harp ve vazife malullüğü aylığı
bağlananların hastanelere yatırılmayıp,
ayakta veya meskende muayene ve tedavi edilmeleri halinde, kullanılan
ilaç bedellerinden % 10 katılım payı
alınmaması için, 211 sayılı
Türk Silahlı Kuvvetleri İç Hizmet Kanunu
ile TC Emekli Sandığı Kanununun ilgili maddelerinde
değişiklik yapılması çalışmaları
sürdürülmektedir.

8. 5434 sayılı TC Emekli Sandığı
Kanununun 64 üncü maddesinin (a, b, c, ç, d ve
e) fıkralarında açıklanan durumlarından
dolayı veya 3.11.1980 tarihli ve 2330 sayılı
Nakdî Tazminat ve Aylık Bağlanması Hakkında
Kanun ile bu Kanuna ek 2566 sayılı Kanun kapsamında
mütalaa edilen görevler nedeniyle hayatlarını
kaybetmiş bulunan bekâr iştirakçilerden
ana ve babası da hayatta bulunmayanların muhtaç
kardeşlerine, bazı şart, usul ve esaslar dahilinde
aylık bağlanmasına imkân sağlamak
amacıyla, 5434 sayılı Kanuna bir ek madde
ile bir geçici madde eklenmesi düşünülmekte
olup, bu konudaki taslak çalışmaları
da sürdürülmektedir.

9. 5434 sayılı Kanunun 49 uncu maddesinde belirtilen
süreler içerisinde müracaat edilmemiş olması
nedeniyle kendilerine aylık bağlanamamış
olanlarla bunların dul ve yetimlerine, vazife malullüklerinin
tevsik edilmesi ve bu Kanunun yürürlüğe girdiği
tarihten itibaren 1 yıl içinde Emekli Sandığına
müracaat etmeleri halinde, müracaat tarihini takip eden
aybaşından itibaren aylık bağlanmasına
imkân sağlamak ve anılan kişilere yeni
bir hak ve süre tanımak suretiyle mağduriyetlerini
gidermek amacıyla, Millî Savunma Bakanlığınca
hazırlanmış olan "TC Emekli Sandığı
Kanununa Bir Geçici Madde Eklenmesi Hakkında Kanun
Tasarısı" 21 Haziran 1996 tarihinde Türkiye
Büyük Millet Meclisi Başkanlığına
gönderilmiş bulunmaktadır.

10. Ayrıca;

a) 5434 sayılı Kanunun "Vazife Malullüğü
Aylığı" ile ilgili 55 inci maddesinin birinci
fıkrasında yer alan gösterge tablosundaki maluliyet
derecelerine göre uygulanacak zam oranlarının
artırılması,

b) 5434 sayılı Kanunun "Harp Malullüğü"
ile ilgili 64 üncü maddesinin 6 ncı fıkrasında
yer alan (28.2.1995 tarih ve 4082 sayılı Kanunla
değişik) ek gösterge tablosundaki göstergelerin
belli oranda artırılması,

c) 3480 sayılı Maluller ile Şehit Dul ve Yetimlerine
Tütün ve Alkol Ürünlerinin Satış
Bedellerinden Pay Verilmesi Hakkında Kanunun 4 üncü
maddesinin (b) bendinde yer alan (4082 sayılı Kanunla
değişik) gösterge tablosunun yeniden düzenlenmesi,

hususlarında, ilgili kanunlarda gerekli değişikliklerin
yapılması için çalışmalar
da devam etmektedir.

11. Askerlik yükümlülüğünü yerine
getirirken hayatlarını kaybeden veya malul olan
personel için sağlanan haklar ve yapılan yardımların
hiçbir maddî ölçüsü olmamakla
birlikte; asıl hedef, ülkemizin malî imkânları
dahilinde bu hakları en üst seviyeye yükseltilmesidir.

Bilgilerinize arz ederim.

Turhan Tayan

Millî Savunma Bakanı

49. - Aydın Milletvekili Yüksel Yalova'nın,
orman yangınlarında kullanılan arazözlerin
illere yapılan tahsislerine ilişkin Başbakandan
sorusu ve Orman Bakanı Halit Dağlı'nın
yazılı cevabı (7/1195)

Türkiye Büyük Millet Meclisi Başkanlığına

Aşağıdaki sorularımın Sayın
Başbakan tarafından yazılı olarak cevaplandırılması
hususunda delaletlerinizi arz ederim.

Yüksel Yalova

Aydın

Batı, Orta ve Doğu Karadeniz Bölgesinde orman
vilayetleri olan Bolu, Kastamonu, Sinop, Ordu illeri de dahil
olmak üzere hiçbir ile arazöz verilmezken, modern
teknoloji ile donatılmış ve her biri 1994-1995'li
yıllarda 15 milyara mal olan tam donanımlı,
yüksek yerlere tırmanabilen 60-100 metre mesafeye
su fışkırtabilen bu arazöz araçlarından
8 adedi 15 Aralık 1995'te Artvin İline zamanın
Orman Bakanı Sayın Hasan Ekinci tarafından
tahsis edilmiştir.

Bu araçlar Orman Bakanlığınca Çanakkale,
İstanbul çevre ormanları ve Ege, Akdeniz
ormanlarının bölge yapısına uygun
olarak ihaleye çıkarılmış ve
alınmıştır.

Zamanın Orman Bakanı Sayın Hasan Ekinci 24
Aralık seçimlerinden önce seçim rüşveti
olarak Artvin İline getirttiği bu araçları,
siyaseten istismar edilir düşüncesiyle aslî
görev yerlerine geri göndermemiştir.

Halen bu araçlar Artvin'in 8 ilçesine dağıtılmış
ve ilçelerin tozlu asfaltlarını sulamakta
kullanılmaktadır.

Bu nedenle sorularım;

1. Artvin İlinde hiç orman yangını
olmuş mudur? Olmamış ise bu 8 aracın
Artvin'e tahsisi neden uygun görülmüştür?

2. Artvin'in fizikî ve coğrafî konumu bu araçların
yapısına uygun mudur?

3. Aynı bölgede Bolu, Kastamonu, Sinop, Ordu, Giresun,
Trabzon, Rize illerine bu araçlardan hiç verilmemesi
ve sadece Artvin'e verilmesini devlet anlayışı
ile bağdaştırıyor musunuz?

4. Halen turistik ve orman bölgemiz olan, sık sık
yangın tehlikesiyle de karşı karşıya
kalan Ege ve Akdeniz bölgelerine acilen bu araçları
nakletmeyi düşünüyor musunuz?

5. Bu araçlar Marmaris'te olsaydı, bugün yanmakta
olan Marmaris ormanlarını kurtarmak mümkün
olacaktı. Bu hatayı yapıp siyasî çıkarlarını
ülke geleceğinin üstünde tutanlar hakkında
ne yapmayı düşünüyorsunuz?

6. Geçmiş yıllarda Çanakkale -Gelibolu
ve İstanbul civarındaki orman yangınları
neticesinde gerek dış, gerekse iç yardımlarla
elde edilen paralarla alınan bu araçları
halkın hizmetine ne zaman tahsis edeceksiniz?

7. Ege ve Akdenizde orman yangınları sürerken
8 adet arazöz, itfaiye araçları Artvin'in Şavşat
ve diğer ilçelerinde asfalt sulamaya devam edecek mi?

8. 30.7.1996 tarihli Sabah gazetesinde bir yazarımızın
ifadesinde de yer aldığı gibi 1995'li yıllarda
zamanın Orman Bakanı alınan tedbirler gereğince
orman yangınlarının 15 dakikada söndürüleceğini
açıklamıştır.

Şu bir gerçek ki, bu araçlar her an yangına
maruz kalabilecek bölgelere dağıtılabilseydi,
çıkan yangınlar kısa sürede kontrol
altına alınabilecekti. Bu nedenle devletin imkânlarını
kendi siyasî çıkarına göre kullananlar
hakkında ne gibi işlem yapacaksınız?

9. Bu konudaki gerekli talimatı bugünkü Orman
Bakanına vererek araştırma yaptırtmayı
düşünüyor musunuz?Sizce bu tasarruftan zamanın
Orman Bakanı Hasan Ekinci sorumlu değil midir? Sorumluysa
cezaî müeyyidesi ne olacaktır?

TC

Orman Bakanlığı 6.9.1996

Araştırma, Planlama ve Koordinasyon

Kurulu Başkanlığı

Koordinasyon ve Mevzuat

Dairesi Başkanlığı

Sayı : KM.1.SOR./596-2498 25766

Konu : Sayın Yüksel Yalova'nın yazılı
soru önergesi

Türkiye Büyük Millet Meclisi Başkanlığına

(Kanunlar ve Kararlar Dairesi Başkanlığı)

İlgi : a) TBMM Başkanlığının
13.8.1996 tarih ve A.01.0.GNS.0.10.00.02-1195-3046/8122 sayılı
yazısı.

b) Başbakanlığın 16.8.1995 tarih ve B.02.0.KKG/106-371-31/3525
sayılı yazısı.

c) Devlet Bakanlığının 22.8.1996 tarih
ve B.02.0.0010/00289 sayılı yazısı.

Aydın Milletvekili Sayın Yüksel Yalova'nın
Sayın Başbakana tevcih ettiği ve tarafımdan
cevaplandırılması tensip edilen 7/1195 esas
No. lu yazılı soru önergesi Bakanlığımızca
incelenmiş olup, cevabî yazımız ilişikte
sunulmuştur.

Arz ederim.

M. Halit Dağlı

Orman Bakanı

Aydın Milletvekili Sayın Yüksel Yalova'nın
Sayın Başbakana Tevcih Ettiği

7/1195 Esas No. lu Yazılı Soru Önergesi Hakkında

Orman Bakanlığının Cevabı

1, 2. Artvin Orman Bölge Müdürlüğünde
1995 yılında 33 hektar, 1996 yılında
da 20 hektar sahada orman yangını meydana gelmiştir.

Artvin Orman Müdürlüğü Artvin İli
sınırları içerisinde faaliyet göstermekte
olup, Ülkemizin en kuzeydoğu ucunda ve Gürcistan
devleti ile sınırı olan bir bölge müdürlüğümüzdür.

Bu ilimizin sınırları içerisinde Ülkemizin
çok değerli, genetik özelliği yüksek
olan ve yöresel özelliği bulunan 84 520 hektarlık
ladin ormanı ile 68 870 hektarlık sarıçam
ormanı bulunmaktadır. Bu ağaç türlerimizin
her ikisi de orman yangınlarına çok hassas
olup, sekiz Orman İşletme Müdürlüğünün
sınırları içerisinde değişik
oranlarda yer almaktadır.

Ayrıca, Artvin Orman Müdürlüğüne
bağlı sekiz Orman İşletme Müdürlüğünde
bulunan bu kıymetli ağaç türlerimizin yer
aldığı birçok yörede gerek tabiî
yolla, gerekse ağaçlandırma suretiyle getirilmiş
olan gençlik sahaları bulunmaktadır.

Artvin OrmanBölge Müdürlüğü arazi
yapısı ile hiç bir Orman Bölge Müdürlüğüne
benzememekte olup, konumu itibariyle yüksek dağlar ve
derin vadilerden oluşmakta ve dağlar arasında
kalmış olan ormanlık alanlar meskûn
sahalardan uzak yerlerde bulunmaktadır.

Ülkemizin en güzel ladin, sarıçam, kayın
ve kestane ormanları Atilla Vadisinde, Borçka Orman
İşletme Müdürlüğünde Hotinga
ormanlarında ve Karagöl ormanlarında bulunmakta
olup, bu ormanlarda bulunan Ladin ve Sarıçam genetik
özellikleri çok yüksektir.

Borçka Orman İşletme Müdürlüğünün
sınırları içinde yer alan Hotinga
ormanları abide ağaçlar yönünden Ülkemizin
ve belki de dünyanın sayılı yerlerinden
birisidir.

Arhavi Orman İşletme Müdürlüğünde,
çay ve fındık bahçeleri, ibreli ve
yapraklı ormanlarla iç içe olup, bu doğal
güzelliklerin ve halkın geçim kaynağı
olan çay ve fındık bahçelerinin muhtemel
bir orman yangınında insan gücüyle korunması
büyük güçlükler arz etmektedir.

Bu nedenlerden dolayı Ülkemizin bir yöresel ağacı
olan Doğu Ladininin oluşturduğu Ladin ormanları
ile sarıçam ormanlarını ve doğal
güzellikleri korumak amacıyla 1995 yılında,
yöre şartlarına uygun 8 adet Mercedes Unimog
yangın söndürme aracı Artvin Orman Bölge
Müdürlüğüne bağlı işletmelere
birer adet olmak üzere dağıtılmıştır.

3. Aynı niteliklere sahip yangın söndürme
arazözlerinden Bolu, Kastamonu, Sinop, Giresun ve Trabzon
Orman Bölge müdürlüklerimizde de bulunmaktadır.

4. Halen yangınla mücadele gücümüz
olan (883) adet kule ve kulübenin, (84) adet su tankının,
(195) adet su havuzunun, yangınlarda kullanılan
(830) aracın, (72) dozerin, (58) treylerin, (205) arazözün,
(13) helikopterin, (18) uçağın, (660) ilk müdahale
ekibinin ve (89) hazır kuvvet ekibinin % 75'i birinci derece
yangına hassas Ege ve Akdeniz bölgelerimizde bulunmaktadır.

5. Yangın öncesinde Marmaris Orman İşletme
Müdürlüğünde 29 adet arazöz mevcut
idi. Yangın esnasında bu miktar 48 adede ulaştırılmıştır.
Kaldı ki arazözlerin dışında,
16 adet dozer, 22 adet grayder, 6 adet helikopter, 5 adet uçak
da yangında görev almıştır.

6. Çanakkale yangını için halkın
yapmış olduğu yardımlarda biriken meblağ
ile, Çanakkale Millî Park Müdürlüğü
sahalarında çalıştırılmak
üzere 4 adet arazöz alınmıştır.Diğer
yangınlar için halkın herhangi bir katkısı
olmamıştır.Bu konuda dış yardım
yapılmamıştır. Diğer arazözlerin
tamamı Bakanlığımız bütçesi
ile satın alınmıştır.

7. Artvin Orman Bölge Müdürlüğüne
tahsis edilen arazözler orman yangınları dışında
çalıştırılmamaktadır.

8. Yangını söndermekte kullanılan çok
çeşitli araçlardan sadece biri olan arazözlerden
yangına hassas bölgelerde 205 adet bulunmaktadır.
Bunlara 1996 yılı sonuna kadar 58 adet daha ilave
edilecektir.

Yangınlara 15 dakikanın çok altında
sürelerde ulaşılmakta, ancak havadaki nem oranının
çok düşük, rüzgârın çok
şiddetli, arazinin engebeli olması gibi durumlarda
dahi yangınlar dünya ortalamalarının
çok altında sürelerde söndürülmekte
ve kontrol altına alınmaktadır.

Devlet imkânlarının siyasî çıkar
uğruna kullanılması asla bahis konusu değildir.

9. Ortada yasalara aykırı tasarruf, araştırmayı
gerektirecek bir sorumsuzluk bulunmamaktadır.

50. - Tekirdağ Milletvekili Bayram Fırat Dayanıklı'nın,
Tekirdağ Merkeze bağlı NaibKöyü etrafındaki
çimento fabrikalarına ilişkin sorusu ve Çevre
Bakanı Ziyattin Tokar'ın yazılı cevabı
(7/1197)

Türkiye Büyük MilletMeclisi Başkanlığına

Aşağıdaki sorularımın yazılı
olarak Çevre Bakanı Sayın Ziyattin Tokar
tarafından yanıtlanmasını saygılarımla
arz ederim.

Dr. B. Fırat Dayanıklı

Tekirdağ

1. Tekirdağ merkeze bağlı Naib Köyü etrafındaki
çimento fabrikalarından çıkan pislik,
toz-duman ve artıkların çevredeki tarım
arazilerini yok etmemesi için ne gibi tedbirler alınmaktadır?

2. Bu fabrikaların havaya saldıkları toz-dumanı
önleyici filtre sistemleri var mıdır; var ise
bunların kontrolü ne sıklıkla yapılmaktadır;
son 1 yılda alınan ceza miktarı ne kadardır?

3. Bu fabrikaların çevresindeki sebze, meyva ve
bağcılıkla uğraşan vatandaşlarımızın,
çevre kirliliğine bağlı ekonomik kayıpları
nasıl karşılanacaktır?

T.C.

Çevre Bakanlığı 2.9.1996

Çevre Kirliliğini Önleme ve

Kontrol GenelMüdürlüğü

Sayı : B.190.ÇKÖ.007.0002/2429-5751

Konu : Tekirdağ NaibKöyü etrafındaki tesisler

Türkiye Büyük MilletMeclisi Başkanlığı

Genel Sekreterliğine

(Kanunlar ve Kararlar Dairesi Başkanlığı)

İlgi : 13.8.1996 tarih ve A.01.0.GNS.0.10.00.02-7/1197-3049/8115
sayılı yazınız.

Bakanlığımıza intikal eden ilgi yazınız
ekinde yer alan Tekirdağ Milletvekili SayınBayram Fırat
Dayanıklı'nın soru önergesinde;

1. Tekirdağ merkeze bağlı Naib Köyü etrafındaki
çimento fabrikalarından çıkan pislik,
toz-duman ve atıkların çevredeki tarım
arazilerini yok etmemesi için ne gibi tedbirler alınmaktadır?

2. Bu fabrikaların havaya saldıkları toz-dumanı
önleyici filtre sistemleri var mıdır? Var ise
bunların kontrolü ne sıklıkta yapılmaktadır?
Son 1 yılda alınan ceza miktarı ne kadardır?

3. Bu fabrikaların çevresindeki sebze, meyva ve
bağcılıkla uğraşan vatandaşlarımızın,
çevre kirliliğine bağlı ekonomik kayıpları
nasıl karşılanacaktır?

sorularının yanıtlanması istenmektedir.

Bakanlığımız Ek-1'de sunulan yazı
ile konu hakkında Tekirdağ Valiliğinden bilgi istemiştir.Tekirdağ
Valiliğinden Bakanlığımıza iletilen
ve Ek-2'de sunulan yazıda; Naib Köyü etrafındaki
tesislerin çimento tesisi olmayıp, bu tesislerin
tuğla fabrikası olduğu ve söz konusu tesislere
ait istenilen bilgilerin yazı ekinde yer aldığı
belirtilmektedir.

Söz konusu raporda;

1. Tekirdağ İli Naib-Barbaros-Kumbağ üçgeninde
12 adet tuğla fabrikası mevcut olup, bu fabrikalar
hammadde ihtiyaçlarını Naib Köyü
sınırları içerisindeki ocaklardan
temin etmektedir.

Hammadde alınması ve katı atıkların
boşaltılması sırasında tarım
topraklarına ve mahsule zararlarını asgariye
indirmek amacıyla 1992 yılında oluşturulan
teknik heyet tarafından hazırlanan rapor kapsamında
1993 yılında, 20 Ağustos 1993 - 1 Ekim 1993
tarihleri arasında, 1994 yılında 1 Mayıs
1994 - 30 Eylül 1994 tarihleri arasında hammadde çekimi
ve katı atık boşalmasının durdurulduğu,

Fabrikaların değişik yerlerden gelişigüzel
toprak alınmasının durdurulduğu,

Yollardan kaynaklanan toz emisyonlarını önlemek
için bedeli fabrika sahiplerinden alınarak asfaltlama
işlemi yapıldığı,

Ocak ara yolları ıslatılarak toz emisyonu
önlenmeye çalışıldığı,

Üretim sırasında oluşan katı atıkların,
hammadde alınmasıyla oluşan çukurlara
boşaltılmasının sağlandığı,

Daha önce fabrikanın katı atıklarının
depolandığı yerlerin bir kısmı
düzeltilerek ağaçlandırılabilir
hale getirildiği belirtilmektedir.

2. Mevcut fabrikaların üretim teknolojileri gereği
filtre takılacak bacaları olmayıp, kömürün
yanması sonucu oluşan bacagazı ve ısı
ile yaş tuğlaların kurutulduğu,

Trakya Üniversitesi Mühendislik Mimarlık Fakültesince
Volkan Tuğla ve Tek Tuğla fabrikalarında yapılan
ölçümler sonucu düzenlenen 1996 tarihli
raporlarda da baca gazlarının Hava Kalitesinin Korunması
Yönetmeliğini sağladığı bildirilmektedir.

Birinci maddede belirtilen hususlarda hammadde alımı
ve katı atık boşaltılması sırasında
oluşan toz emisyonu ile ilgili olarak son bir yıl
içinde 3 adet tuğla fabrikasına 129 500 000
TL., 5 adet kamyon sürücüsüne 48 000 000 TL.
idarî para cezası verilmiştir.

3. Tuğla fabrikalarının tarım topraklarına
olan olumsuzlukları yukarıda belirtilen proje kapsamında
ortadan kaldırılacağının planlandığı,

belirtilmektedir.

Bilgilerinizi arz ederim.

Ziyattin Tokar

Çevre Bakanı

T.C.

Çevre Bakanlığı 19.8.1996

Çevre Kirliliğini Önleme ve Kontrol

GenelMüdürlüğü

Sayı : B.190.ÇKÖ.007.0002/2335

Konu : Çimento fabrikaları ve toz emisyonu

Tekirdağ Valiliğine

Türkiye Büyük MilletMeclisi Başkanlığı,
Genel Sekreterliğinden Bakanlığımıza
intikal eden ve ekte Valiliğinize gönderilen soru önergesinde,
İliniz, Naib Köyü etrafında faaliyet gösteren
çimento fabrikalarından çıkan toz-duman
ve atıkların çevredeki tarım arazilerini
yok etmemesi için alınan tedbirlerin neler olduğu,
söz konusu fabrikaların toz filtresinin olup olmadığı
ve çevre kirliliğine bağlı ekonomik kayba
uğrayan vatandaşlarımızın ekonomik
zararlarının nasıl karşılanacağı
sorularının yanıtlanması istenmektedir.

İliniz Naib Köyü etrafında bulunan şikâyet
konusu tesislerin ekte bulunan yazı çerçevesinde
incelenerek, Türkiye Büyük MilletMeclisine iletilmek
üzere 23.8.1996 tarihine kadar Bakanlığımıza
acele bilgi verilmesi hususunu rica ederim.

Sami Ağırgün

Bakan a.

GenelMüdür V.

T.C.

Tekirdağ Valiliği 23.8.1996

İl Çevre Müdürlüğü

Sayı : B.19.4.İÇM.4.59.00.00/552

Konu :Naip Köyü Tuğla Fabrikaları

Çevre Bakanlığına

(Çevre Kirliliğini Önleme ve Kontrol Genel Müdürlüğü)

İlgi : 19.8.1996 tarih ve B.19.0.ÇKÖ.007.0002/2335-5418
sayılı faks emri.

İlgi faks emrine konu merkez Naip Köyü etrafında
çimento fabrikası olmayıp mevcut tuğla
fabrikalarına ait istenilen bilgiler ekte sunulmuştur.

Bilgilerinize arz ederim.

Zeki Şanal

Tekirdağ Valisi

Tekirdağ İli Naip Köyü Civarı Tuğla
Fabrikaları Raporu

1. Tekirdağ İli Naip-Barbaros-Kumbağ üçgeninde
12 adet tuğla fabrikası mevcut olup bu fabrikalar hammadde
ihtiyaçlarını Naip Köyü sınırları
içerisindeki ocaklardan temin etmektedirler.

Hammadde alımı ve katı atıkların
boşaltılması sırasında tarım
topraklarına ve mahsule zararlarını asgariye
indirmek amacıyla 1992 yılında oluşturulan
teknik heyet marifetiyle hazırlanan rapor kapsamında
1993 yılında 20 Ağustos 1993 - 1 Ekim 1993 ve
12 - 20 Ekim 1993 tarihleri arasında, 1994 yılında
1 Mayıs 1994 - 30 Eylül 1994 tarihleri arasında
hammadde çekimi ve katı atık boşaltımları
durdurulmuştur.

Ayrıca 1994 yılında yeniden oluşturulan
komisyonca yerinde inceleme sonucu hazırlanan rapor doğrultusunda
geliştirilen iyileştirme projesi sonucu;

a) Fabrikaların değişik yerlerden gelişigüzel
toprak alımları kaldırılarak tek bir
girişten ve aynı bölgeden toprak alımları
sağlanmıştır.

b) Fabrikalarla hammadde alım yerleri arasında ulaşımı
sağlayan köy yolu köye kadar toz emisyonlarının
önlenmesi amacıyla fabrika sahiplerinden bedeli alınarak
asfaltlandırılmıştır.

c) Ocak ara yollarının ıslatılarak
toz emisyonlarının önüne geçilmesi
istenmiştir.

d) Katı atıkların, hammadde alımı
sonucu oluşan yeni belirlenen bölgedeki çukurlara
boşaltımları sağlanmıştır.

e) Daha önce atılan katı atık yerinin
bir kısmı düzeltilerek ağaçlandırılabilir
hale getirilmiştir.

f) Düzeltilen alanların ağaçlandırılması
planlanmıştır.

2. Mevcut fabrikaların üretimlerindeki teknolojileri
gereği filtre takılacak bacaları olmayıp,
kömür yakım sonucu oluşan ısı
ve baca gazları yaş tuğlaların kurutulduğu
fırın içinden geçmektedir.

Trakya Üniversitesi Mühendislik Mimarlık Fakültesince
Volkan Tuğla ve Tek Tuğla fabrikalarında yapılan
ölçümler sonucu düzenlenen 1996 tarihli
raporlarda da baca gazlarının Hava Kalitesinin Korunması
Yönetmeliğini sağladığı bildirilmiştir.

Birinci maddede belirtilen hususlarda hammadde alımı
ve katı atık dökülmesi sırasında
oluşan toz emisyonları ile ilgili 3 adet tuğla
fabrikasına 129 500 000 TL., 5 adet kamyon sürücüsüne
48 000 000 TL. idarî para cezası son bir yıl
içinde verilmiştir.

3. Tuğla fabrikalarının tarım topraklarına
olan olumsuzlukları yukarıda belirtilen proje kapsamında
ortadan kaldırılması planlanmıştır.

Hazırlayan

Metin Aydın

İl Çevre Müdürü

51. - Gaziantep Milletvekili Ünal Yaşar'ın,
yeni bazı bakanlıkların kurulmasına
ilişkin Başbakandan sorusu ve DevletBakanı
Lütfü Esengün'ün yazılı cevabı
(7/1199)

Türkiye Büyük MilletMeclisi Başkanlığına

Aşağıdaki sorumun Başbakan Sayın
Necmettin Erbakan tarafından yazılı olarak
cevaplandırılması hususunda delaletlerinizi
arz ederim.

Ünal Yaşar

Gaziantep

Devletin halkın ihtiyaçlarını karşılayabilecek
bir devlet olabilmesi için, bakanlıkları
bugünkü nazarî taksimattan kurtarmayı ve
halkı esas alan rasyonel hizmet kuruluşları
haline getirmeyi sağlayacak "İstihdam, köylü,
işçi, memur, esnaf, emekliler ve muhtaçlar
bakanlıkları" gibi yeni bakanlıkları
oluşturacak mısınız?

T.C.

DevletBakanlığı 12.9.1996

Sayı : B.02.0.0010/00317

Türkiye Büyük MilletMeclisi Başkanlığına

İlgi : a) Türkiye Büyük MilletMeclisi Başkanlığının,
13.8.1996 tarih ve A.01.0.GNS. 0.10.00.02-7/1199-3058/8132 sayılı
yazısı.

b) Başbakanlık Kan. ve Kar. Gen. Müd.'nün
16.8.1996 tarih ve B.02.0.KKG/106-370-1/3553 sayılı
yazısı.

Gaziantep Milletvekili Sayın Ünal Yaşar'ın
Sayın Başbakanımıza tevcih ettiği
ve SayınBaşbakanımızın da kendileri
adına Bakanlığım koordinatörlüğünde
cevaplandırılması istenilen ilgi (b) yazı
ekindeki yazılı soru önergesi cevabı
ekte sunulmuştur.

Bilgilerinizi ve gereğini arz ederim.

Lütfü Esengün

DevletBakanı

Gaziantep Milletvekili Sayın Ünal Yaşar'ın
Sayın Başbakanımıza Tevcih Ettiği

7/1199-3058 Esas No.lu Yazılı Soru Önergesinin
Cevabıdır.

Hükümetimiz döneminde gayemiz, halkın ihtiyacını
karşılayan, halkına hizmet eden bir devlet
modeli oluşturmaktır. Bu gayeye uygun olarak, bakanlıklarda
çalışmalar yapılmakta olup, ayrıca
devlet bakanlıklarımız arasında bahse
konu görevlendirmeler yapılmıştır.
İhtiyaç halinde yeni bakanlıkların
oluşturulacağı tabiidir.

Bilgilerinizi rica ederim.

52. - Gaziantep Milletvekili Ünal Yaşar'ın,
kredilerin teminata bağlı olmaktan çıkarılmasına
ilişkin Başbakandan sorusu ve DevletBakanı
Bekir Aksoy'un yazılı cevabı (7/1200)

Türkiye Büyük MilletMeclisi Başkanlığına

Aşağıdaki sorumun Başbakan Sayın
Necmettin Erbakan tarafından yazılı olarak
cevaplandırılması hususunda delaletlerinizi
arz ederim.

Ünal Yaşar

Gaziantep

Kredileri teminata bağlı olmaktan çıkaracak
mısınız? Teminatsız kredileri kimlere
vermeyi düşünüyorsunuz?

T.C.

Başbakanlık 26.9.1996

Hazine Müsteşarlığı

Banka ve Kambiyo GenelMüdürlüğü

Sayı : B.02.1.HM.0.BAK.01.02.52121-1/41603

Türkiye Büyük MilletMeclisi Başkanlığına

İlgi : 13.8.1996 gün ve A.01.0.GNS.0.10.00.02-7/1200-3061/8135
sayılı yazınız.

Gaziantep Milletvekili Ünal Yaşar'ın Sayın
Başbakanımıza tevcih ettiği 7/1200-3061
sayılı soru önergesi aşağıda
cevaplandırılmıştır.

Yürürlükteki mevzuat hükümlerine göre,
bankaların kullandıracağı kredilerin
teminat bakımından tabi olacakları esasların
tespit ve uygulanması, yönetim kurullarının
ihtiyarına ve gözetimine tabidir. Bu nedenle, herhangi
bir malî bünye sorunu bulunmadığı
sürece, kredilerin teminata bağlanması ya da alınacak
teminatların tespiti hususunda kamunun bankalara herhangi
bir müdahalesi söz konusu olmayıp; bu hususta,
yapacakları değerlendirmeler çerçevesinde,
Bankalar Kanununun belirlediği prensipler dahilinde yönetim
kurulları tam yetkilidir.

Bilgilerine arz ederim.

Bekir Aksoy

DevletBakanı

53. - Gaziantep Milletvekili Mustafa R. Taşar'ın;

- Kimyevi gübrede sübvansiyonun devam edip etmeyeceğine,

- 1996 yılında et ithalatı yapılıp
yapılmayacağına,

- 1991 - 1996 yılları itibariyle tüketilen
et miktarına ve yapılan ithalata;

İlişkin soruları ve Tarım ve Köyişleri
Bakanı Musa Demirci'nin yazılı cevabı
(7/1202, 1203, 1204)

Türkiye Büyük MilletMeclisi Başkanlığına

Aşağıdaki sorumun Tarım ve Köyişleri
Bakanı tarafından yazılı olarak cevaplandırılması
hususunda delaletlerinizi arz ederim.

Mustafa Taşar

Gaziantep

1996 yılı içinde kimyevi gübrede sübvansiyon
devam ettirilecek midir, gübre iadesi ne zaman ödenecektir?
1996 yılı içerisinde sertifikalı tohum
yardımı yapılacak mıdır?

Ziraî kredi, faizlerini düşürecek misiniz?

Türkiye Büyük MilletMeclisi Başkanlığına

Aşağıdaki sorumun Tarım ve Köyişleri
Bakanı tarafından yazılı olarak cevaplandırılması
hususunda delaletlerinizi arz ederim.

Mustafa Taşar

Gaziantep

1. 1996 yılında et ithali düşünülmekte
midir?

2. İthal edilen etlerin kalite ve sağlık kontrolü
hangi kuruluş tarafından yapılmaktadır?

Türkiye Büyük MilletMeclisi Başkanlığına

Aşağıdaki sorumun Tarım ve Köyişleri
Bakanı tarafından yazılı olarak cevaplandırılması
hususunda delaletlerinizi arz ederim.

Mustafa Taşar

Gaziantep

1. Ülkemizin 1991-1996 yılları itibariylı
yıllık et tüketim ihtiyacı hangi ölçülerde
seyretmiştir?

2. 1991 yılından itibaren ithal edilen etin, tüketilen
toplam etin içerisindeki yüzde payı, miktar
ve bedel olarak nedir?

3. 1991 yılından itibaren hangi ülkelerden
yıl itibariyle ne miktar hayvan yemi ve mamulleri (süt,
insülin, serum vs.) ithal edilmiştir? Bu ithalatın
Amerikan Doları cinsinden bedeli nedir?

4. 1996 yılı içerisinde ne kadar et ve hayvan
yemi ve mamulleri ithal edileceği düşünülmektedir?

T.C.

Tarım ve Köyişleri Bakanlığı
9.9.1996

Araştırma, Planlama ve Koordinasyon

Kurulu Başkanlığı

Sayı : KDD-BŞV-2-03-2176/59883

Konu : Soru Önergesi

Türkiye Büyük MilletMeclisi Başkanlığına

İlgi : 13.8.1996 tarih ve A.01.0.GNS.0.10.00.02-3198-7/1202,
1203, 1204 sayılı yazınız.

İlgide tarih ve sayısı kayıtlı
yazınız ekinde gönderilen Gaziantep Milletvekili
Sayın Mustafa R. Taşar'ın soru önergeleri
incelenmiş olup konu ile ilgili Bakanlığımız
görüşü aşağıda belirtilmiştir.

1996 yılı içerisinde kimyevî gübrelerdeki
destekleme % 50 üzerinden devam etmekte olup, Ağustos
ayı itibariyle çiftçilere 25.5 trilyon TL.
ödeme yapılmıştır. Bekleyen talep
ise 6.4 trilyon TL.'dir. Yıl sonuna kadar da çiftçilere
yapılacak destekleme 50 trilyon TL.'ye ulaşacağı
tahmin edilmekte olup, ayrıca Bakanlığımızca
1996 yılı içerisinde sertifikalı tohum
yardımı yapılacaktır.

Başbakanlık Dış Ticaret Müsteşarlığı
tarafından hazırlanan ithalat rejimi kararı
ve 1 Şubat 1996 tarih ve 22541 mükerrer sayılı
Resmî Gazetede yayımlanan ithal malların kalite
ve sağlık yönünden kontrolüne ilişkin
Dış Ticarette Standardizasyon 96/4 sayılı
tebliğ ve bu tebliğde değişiklik yapılmasına
dair 30 Mayıs 1996 tarih ve 22651 sayılı
Resmî Gazetede yayımlanan 96/10 sayılı
tebliğlere göre diğer gıda ve tarım
ürünlerinin yanı sıra et ithalatı
da serbesttir. Et ithal etmek isteyen kişi veya kurumlar
Bakanlığımızca 24 Mayıs 1996 tarihinde
Resmî Gazetede yayımlanan 96/5 tebliğ hükümlerine
uymakla yükümlüdürler.

Bakanlığımızca düzenlenen kontrol
belgelerine istinaden gümrüklere gelen etlerden il müdürlüklerimiz
kanalı ile 3285 sayılı Hayvan Sağlığı
ve Zabıtası Kanununa göre hayvan hastalıkları
açısından gerekli sağlık kontrolleri
yapıldıktan ve tebliğ hükümlerine
uygun etin getirilip getirilmediği kontrol edildikten sonra
fiziksel - kimyasal - mikrobiyolojik-hormon ve antibiotikler açısından
gerekli laboratuvarlara gönderilmektedir. Laboratuvarlardan
alınan neticelere göre de etlerin kaliteli ve sağlıklı
olduğu anlaşıldıktan sonra gümrüklerden
girişine müsaade edilmektedir.

Bilgilerinize arz ederim.

Musa Demirci

Tarım ve Köyişleri Bakanı

54. - Gaziantep Milletvekili Mustafa R. Taşar'ın,
Doğu ve Güneydoğu Anadolu Bölgesine branş
öğretmeni gönderilmesine ilişkin sorusu ve
Millî Eğitim Bakanı Mehmet Sağlam'ın
yazılı cevabı (7/1205)

Türkiye Büyük Millet Meclisi Başkanlığına

Aşağıdaki sorumun Millî Eğitim Bakanı
Sayın Mehmet Sağlam tarafından yazılı
olarak cevaplandırılması hususunda delaletlerinizi
arz ederim.

Mustafa Taşar

Gaziantep

Doğu ve Güneydoğu bölgesine yeterli branş
öğretmeni tayini için bakanlığınızca
nasıl bir tedbir alınması düşünülmektedir.

T.C.

Millî Eğitim Bakanlığı 5.9.1996

Araştırma Planlama ve Koordinasyon Kurulu Başkanlığı

Sayı : B.08.0.APK.0.03.01.00-022/2292

Konu : Soru Önergesi

Türkiye Büyük Millet Meclisi Başkanlığına

İlgi : TBMM Başkanlığının
13.8.1996 tarih ve KAN.KAR.MD.7/1205-3066 sayılı
yazısı.

Gaziantep Milletvekili Sayın Mustafa R.Taşar'ın
"Doğu ve Güneydoğu Bölgesine branş
öğretmeni gönderilmesine ilişkin" yazılı
soru önergesi incelenmiştir.

Doğu ve Güneydoğu Anadolu Bölgesine, 1996 yılı
atama döneminde 51 branştan 8 548 öğretmen
verilmiştir.

Arz ederim.

Prof. Dr. Mehmet Sağlam

Millî Eğitim Bakanı

55. - Gaziantep Milletvekili Mustafa R. Taşar'ın,
orta öğretimdeki dışardan bitirme uygulamasına
ilişkin sorusu ve Millî Eğitim Bakanı Mehmet
Sağlam'ın yazılı cevabı (7/1206)

Türkiye Büyük Millet Meclisi Başkanlığına

Aşağıdaki sorumun Millî Eğitim Bakanı
Sayın Mehmet Sağlam tarafından yazılı
olarak cevaplandırılması hususunda delaletlerinizi
arz ederim.

Mustafa Taşar

Gaziantep

Ortaokul ve liselerde daha önceden varolan dışardan
bitirme uygulamasının devam ettirilmesi düşünülüyor
mu?

Meslek liseleri ve özellikle İmam Hatip Liselerini
dışardan bitirmek isteyen vatandaşlarımızın
bu mağduriyetlerini gidermek için tedbir almayı
düşünüyor musunuz?

T.C.

Millî Eğitim Bakanlığı 18.9.1996

Araştırma Planlama ve Koordinasyon Kurulu Başkanlığı

Sayı : B.08.0.APK.0.03.01.00-022/2392

Konu : Soru Önergesi

Türkiye Büyük Millet Meclisi Başkanlığına

İlgi : TBMM Başkanlığının
13.8.1996 tarih ve A.01.0.GNS.0.10.00.02-7/1206-3067 sayılı
yazısı.

Gaziantep Milletvekili Sayın Mustafa R.Taşar'ın
"Dışardan Bitirme Sınavlarına
İlişkin" yazılı soru önergesi
incelenmiştir.

1. Ortaokullarda okul dışı bitirme sınavları
halen devam etmektedir.

2. Açıköğretim Lisesi'nin hizmete girmesiyle
1993-1994 öğretim yılından itibaren genel
ortaöğretim kurumlarını dışardan
bitirme sınavları kaldırılmış,
1994-1995 öğretim yılında da İmam
Hatip Liseleri, Endüstri Meslek Liseleri, Kız Meslek
Liseleri, Ticaret Meslek Liseleri bu kapsama alınmıştır.

Böylece; vatandaşlarımızın mağduriyetleri
giderilmiş, özellikle televizyon, radyo ve benzeri
kitle iletişim araçları ile yüzyüze
eğitim ve öğretim imkân eşitliği
sağlanmıştır.

Bakanlığımız toplumun eğitim ve kültür
düzeyini yükseltmekte en etkin yol olarak gördüğü
kitle iletişim araçları ile uzaktan eğitim
politikasına önem vermekte; daha da geliştirme
çalışmalarına devam etmektedir.

Arz ederim.

Prof. Dr.Mehmet Sağlam

Millî Eğitim Bakanı

56. - Gaziantep Milletvekili Mustafa R. Taşar'ın;

- Otoyollara,

- E-23 Karayolunun otoyol haline getirilmesine,

İlişkin soruları ve Bayındırlık
ve İskân Bakanı Cevat Ayhan'ın yazılı
cevabı (7/1207, 1208)

Türkiye Büyük Millet Meclisi Başkanlığına

Aşağıdaki sorumun Bayındırlık
ve İskân Bakanı Cevat Ayhan tarafından
yazılı olarak cevaplandırılması
hususunda delaletlerinizi arz ederim.

Mustafa Taşar

Gaziantep

1. Şu ana kadar yapımı planlanan otoyol güzergâhları
hangileridir?

2. Bunlardan hangileri proje, inşaa ve hizmete açılma
safhalarında bulunmaktadır?

3. Yapımından vazgeçilen herhangi bir otoyol
projesi var mıdır?

4. İnşaası devam eden otoyol kesitlerinden
bu yıl içinde hizmete açmayı düşündüğünüz
kesitler hangileridir?

5. Otoyollarda bakım, işletme ve servis hizmetleri
için ayrılan ödenek miktarı nedir?Bunu
arttırmayı düşünüyor musunuz?

6. Bakanlığınızca otoyol yapımı
yerine "duble yol" yapımına yönelineceği
doğrumudur?

7. Gaziantep-Urfa arasında otoyol yapımından
vazgeçilmiş midir?

Türkiye Büyük Millet Meclisi Başkanlığına

Aşağıdaki sorumun Bayındırlık
ve İskân Bakanı Cevat Ayhan tarafından
yazılı olarak cevaplandırılması
hususunda delaletlerinizi arz ederim.

Mustafa Taşar

Gaziantep

E-23 Karayolu olarak bilinen Ankara-Sıvas-Erzincan Karayolunun
otoyol haline getirilmesi konusunda bir çalışmanız
var mıdır?

T.C.

Bayındırlık ve İskân Bakanlığı

Basın ve Halkla İlişkiler Müşavirliği
13.9.1996

Sayı : B.09.0.BHİ.0.00.00.25/2-A/7110

Konu : Gaziantep Milletvekili Mustafa Taşar'ın yazılı
soru önergeleri.

Türkiye Büyük Millet Meclisi Başkanlığına

İlgi : T.B.M.M.'nin 13.8.1996 gün ve A.01.0.GNS.0.10.00.02-3200
sayılı yazısı. (7/1207, 7/1208)

İlgi yazı ilişiğinde alınan, Gaziantep
Milletvekili Mustafa Taşar'ın Bakanlığımıza
yönelttiği yazılı soru önergeleri
incelenmiştir.

Soru 1. Şu ana kadar yapımı planlanan otoyol
güzergâhları hangileridir?

Soru 2. Bunlardan hangileri proje, inşaa ve hizmete açılma
safhalarında bulunmaktadır?

Cevap 1-2. Yapımı tamamlanan ve devam eden otoyollar
:

* Edirne-Kınalı Otoyolu : 159 Km. uzunluğunda
olup tamamı trafiğe açılmıştır.

* Kınalı-Sakarya Otoyolu : 216 Km. uzunluğunda
olup, tamamı trafiğe açılmıştır.

* Kazancı-Gümüşova Otoyolu : 47 Km. uzunluğunda
olup, tamamı trafiğe açılmıştır.

* Gümüşova-Gerede Otoyolu : 114 Km. uzunluğunda
olup 94 Km.si trafiğe açılmıştır.

* Gerede-Ankara ve Ankara

Çevre Otoyolu : 229 Km. uzunluğunda olup 183 Km.si
trafiğe açılmıştır.

* Pozantı-Tarsus Otoyolu : 59 Km. uzunluğunda olup,
tamamı trafiğe açılmıştır.

* Tarsus-Mersin Otoyolu : 79 Km. uzunluğunda olup 7 Km.si
trafiğe açılmıştır.

* (Tarsus-Pozantı) Ayr.-Adana-

Gaziantep Otoyolu : 305 Km. uzunluğunda olup 254 Km.si trafiğe
açılmıştır.

* Toprakkale-İskenderun Otoyolu : 96 Km. uzunluğunda
olup 61 Km.si trafiğe açılmıştır.

* İzmir-Urla-Çeşme Otoyolu : 88 Km. uzunluğunda
olup 24.8.1996 tarihi itibariyle

85 Km.si trafiğe açılmıştır.

* İzmir Çevreyolu-Aydın Otoyolu : 151 Km.
uzunluğunda olup 71 Km.si trafiğe açılmıştır.

24.8.1996 tarihi itibariyle yapım ihalesi yapılan
1 776 Km. otoyolun (bağlantı Yolları Dahil)
1 380 Km.si trafiğe açılmış olup,
kalan 396 Km.sinde ise yapım çalışmaları
devam etmektedir.

Proje Aşamasındaki Otoyollar :

* Ankara-Pozantı Otoyolu

* İstanbul-Bursa-Balıkesir-İzmir Otoyolu

* Aydın-Denizli Otoyolu

* Gaziantep-Şanlıurfa Otoyolu

* İskenderun-Antakya-Cilvegözü Otoyolu

Soru 3. Yapımından vazgeçilen herhangi bir
otoyol projesi var mıdır?

Cevap 3. Yapımından vazgeçilen Otoyol Projeleri
:

* Karadeniz-GAP Otoyolu :Yatırım Programından
çıkarılmıştır.

* Antalya-Alanya ve İzmir-Salihli Otoyolları :Duble
yol yapım çalışmaları ihalesi
yapıldığından yapım programından
çıkarılmıştır.

Soru 4. İnşaası devam eden otoyol kesitlerinden
bu yıl içinde hizmete açmayı düşündüğünüz
kesitler hangileridir?

Cevap 4. 1996 Yılında açılması
planlanan otoyol kesimleri :

* Kınalı-Sakarya Otoyolu :

Kandıra Bağlantı Yolu : 2 Km.

Gümüşova-Gerede Otoyolu :

* Abant Kav.-Bolu Batı Kavşağı

(17.8.1996'da trafiğe açıldı.) : 9 Km.

Gerede-Ankara ve Ankara Çevre Otoyolu :

* Esenboğa Kav.-Samsun Kav. : 20 Km.

* Pelitçik Bağlantı Yolu : 7 Km.

Tarsus-Mersin Otoyolu :

* (Tarsus-Pozantı) Ayr.-Tarsus (D400) : 18 Km.

* Mersin-Gözne Bağlantı Yolu : 9 Km.

(Tarsus-Pozantı) Ayr.-Adana-Gaziantep Otoyolu :

* Narlı-Gaziantep : 43 Km.

(22.8.1996'da trafiğe açıldı.)

* Bağlantı Yolları : 14 Km.

Toprakkale-İskenderun Otoyolu :

* Erzin-Payas : 30 Km.

(21.4.1996'da trafiğe açıldı.)

* Serbest Bölge bağlantısı : 5 Km.

İzmir-Urla-Çeşme Otoyolu :

* Alaçatı-Çeşme : 12 Km.

(24.8.1996'da trafiğe açıldı.)

İzmir-Çevreyolu-Aydın Otoyolu :

* Tahtalı Kav.-Belevi Kav. : 36 Km.

* Torbalı Kav. Bağlantı Yolu : 4 Km.

(8.6.1996'da trafiğe açıldı.)

Toplam : 209 Km.

Soru 5. Otoyollarda bakım, işletme ve servis hizmetleri
için ayrılan ödenek miktarı nedir?Bunu
arttırmayı düşünüyor musunuz?

Cevap 5. 1996 yılında otoyol bakım, işletme
ve servis hizmetleri için ayrılan ödenek miktarı
2 Trilyon TL. olup; % 5 kesintiden sonra 1,9 Trilyon kalmaktadır.
Öngörülen işlerin eksiksiz bitirilebilmesi
için 350 Milyar TL. ek ödeneğe ihtiyaç
vardır.

Soru 6. Bakanlığınızca otoyol yapımı
yerine "duble yol" yapımına yönelineceği
doğrumudur?

Cevap 6. Trafik yükü ve finansman imkanları birlikte
değerlendirilerek otoyol ve bölünmüş
yol (duble yol) projelerine devam edilecektir.

Soru 7. Gaziantep-Urfa arasında otoyol yapımından
vazgeçilmiş midir?

Cevap 7. Gaziantep-Şanlurfa Otoyolu, 1996 yılı
Yatırım Programında etüt-proje ve yapım
bölümlerinde yer almaktadır.

Soru 8. E-23 Karayolu olarak bilinen Ankara-Sıvas-Erzincan
Karayolunun otoyol haline getirilmesi konusunda bir çalışmanız
var mıdır? (7/1208)

Cevap 8. Ankara-Sıvas-Erzincan Otoyol yol yapımı,
1996 yılı Yatırım Programında
yer almakta; ancak mevcut Devlet Yolu üzerinde bütçe
imkanları ölçüsünde yapım,
bakım ve onarım çalışmaları
yapılmaktadır.

Bilgi ve gereğini arz ederim. Cevat Ayhan

Bayındırlık ve İskân Bakanı

57. - Gaziantep Milletvekili Mustafa R. Taşar'ın;
emekli aylıklarına ilişkin sorusu ve Çalışma
ve Sosyal Güvenlik Bakanı Necati Çelik'in yazılı
cevabı (7/1209)

Türkiye Büyük Millet Meclisi Başkanlığına

Aşağıdaki sorumun Çalışma
ve Sosyal Güvenlik Bakanı Sayın Necati Çelik
tarafından yazılı olarak cevaplandırılması
hususunda delaletlerinizi arz ederim.

Mustafa Taşar

Gaziantep

Emeklilerimizin emekli aylıklarının aylık
olarak ödenmesi mümkün müdür?Bu yönde
bir uygulama başlatmayı düşünüyor
musunuz?

T.C.

Çalışma ve Sosyal Güvenlik Bakanlığı

Sosyal Güvenlik Kuruluşları Genel Müdürlüğü

Sayı : B.13.0.SGK.0.13.00.01/5491-023374

Konu : Yazılı Soru Önergesi

Türkiye Büyük Millet Meclisi Başkanlığına

İlgi : 13.8.1996 tarih ve A.01.0.GNS.0.10.00.02-3201 sayılı
yazınız.

Gaziantep Milletvekili Mustafa R. Taşar tarafından
hazırlanan 7/1209 Esas No'lu emekli aylıklarının,
aylık olarak ödenmesine ilişkin, yazılı
soru önergesi Bakanlığımca incelenmiştir.

Bilindiği üzere Bakanlığım bağlı
kuruluşları Sosyal Sigortalar Kurumu ve Bağ-Kur
emeklilerinin aylıkları birer aylık devrede,
5434 sayılı T.C. Emekli Sandığı
Kanunun 122 nci maddesi gereğince Sandıktan emekli,
adı malüllük, vazife malüllüğü
ile dul ve yetim aylığı alanların maaşları
ise üçer aylık dönemler halinde ve peşin
olarak ödenmektedir.

Konuya ilişkin olarak Maliye Bakanlığının
görüşü sorulmuş, alınan cevapta
Emekli Sandığı emeklilerinin aylıklarının
her ay ödenmesinin ilgililerin bazı hak kayıplarına
neden olacağı gerekçesiyle mevcut uygulamanın
değiştirilmesinin bugün için düşünülmediği
belirtilmiştir.

Bilgilerinize arz ederim.

Necati Çelik

Çalışma ve Sosyal Güvenlik Bakanı

58. - Gaziantep Milletvekili Mustafa R. Taşar'ın,
vakıf yurtlarına ilişkin sorusu ve Devlet
Bakanı Ahmet Cemil Tunç'un yazılı
cevabı (7/1212)

Türkiye Büyük Millet Meclisi Başkanlığına

Aşağıdaki sorumun Devlet Bakanı Sayın
A. Cemil Tunç tarafından yazılı olarak
cevaplandırılması hususunda delaletlerinizi
arz ederim.

Mustafa Taşar

Gaziantep

Yoksul halk çocuklarının eğitimlerini
sürdürmeleri için yeni Vakıf yurtları
açmayı planlıyor musunuz?

Bu yılki programınızda kaç yurt inşası
öngörülmektedir?

T.C.

Devlet Bakanlığı 2.9.1996

Sayı : B.02.0.012.04-01/328

Türkiye Büyük Millet Meclisi Başkanlığına

İlgi : T.B.M.M. Başkanlığının
13.8.1996 tarih ve A.01.0.GNS.0.10.00.02-7/1212-3074/8148 sayılı
yazınız.

İlgi yazınızla Bakanlığımıza
intikal ettirilen, Gaziantep Milletvekili Mustafa R. Taşar'ın
yazılı soru önergesine verilen cevap ekte gönderilmiştir.

Bilgilerinizi ve gereğini arz ederim.

Ahmet Cemil Tunç

Devlet Bakanı

Gaziantep Milletvekili Mustafa R. Taşar'ın 7/1212-3074
Sayılı

Yazılı Soru Önergesine Verilen Cevaptır

Soru 1. Yoksul halk çocuklarının eğitimlerini
sürdürmeleri için yeni Vakıf yurtları
açmayı planlıyor musunuz?

Bu yılki programınızda kaç yurt inşası
öngörülmektedir?

Cevap 1. Vakıflar Genel Müdürlüğünün
Teşkilat ve Görevleri Hakkındaki 227 sayılıKanun
Hükmündeki Kararname, Genel Müdürlüğe
gerekli yerlerde öğrenci yurtları, imaret ve eğitim
tesisleri açmak, yönetimini sağlamak görevini
de vermiştir. Bu çerçevede yurdun muhtelif
il ve ilçelerinde 59 Vakıf Orta Öğrenim
Öğrenci Yurdu açılmıştır.
Halen bu yurtlarda vakfıyeler doğrultusunda ailelerinin
maddi durumu orta öğrenim yaptırmaya elverişli
olmayan 11 570 başarılı öğrenci kalmaktadır.

Vakıflar Genel Müdürlüğünce bir
plan dahilinde bütçe imkanları çerçevesinde
her İl'e bir yurt yapılması düşünülmektedir.
Halen yurdun muhtelif il ve ilçelerinde 13 yurt inşaatı
devam etmekte olup, 1997 yılı yatırım
programına alınmak üzere 200 öğrenci
kapasiteli bir yurt yapımı için Delvet Planlama
Teşkilatı Müsteşarlığına
teklifte bulunulmuştur.

Vakıflar Genel Müdürlüğü tarafından
halen yaptırılmakta olan öğrenci yurtları
ile 1996 ve 1997 yıllarında teklif edilen öğrenci
yurtlarına ait liste aşağıya çıkarılmıştır.

Orta Öğrenim Öğrenci Yurtları :

A) Halen İnşaat Halindeki B) 1996 Yılı
İçin Teklif C) 1997 Yılı İçin
Teklif

Öğrenci Yurtları Edilen Öğrenci Yurtları
Edilen Öğrenci Yurtları

1. Ağrı-Merkez 1. Antalya-Merkez 1. Malatya-Darende

2. Artvin-Merkez 2. Bursa-Merkez

3. Isparta-Merkez 3. Batman-Merkez

4. Ordu-Perşembe 4. Iğdır-Merkez

5. Ordu-Gölköy 5. Mardin-Merkez

6. Ordu-Ünye 6. Şanlıurfa Birecik

7. Aksaray-Merkez 7. K.maraş-Elbistan

8. Kastamonu-Merkez

9. Bilecik-Bozüyük

10. Çorum-Kargı

11. Çorum-Uğurludağ

12. Çorum-Oğuzlar

13. Şırnak-Merkez

59. - Gaziantep Milletvekili Mustafa R. Taşar'ın,
şeker açığının kapatılması
için alınacak tedbirlere ilişkin sorusu ve
Sanayi ve Ticaret Bakanı Yalım Erez'in yazılı
cevabı (7/1214)

Türkiye Büyük Millet Meclisi Başkanlığına

Aşağıdaki sorumun Sanayi ve Ticaret Bakanı
Sayın Yalım Erez tarafından yazılı
olarak cevaplandırılması hususunda delaletlerinizi
arz ederim.

Mustafa Taşar

Gaziantep

Ülkemizin şeker ihtiyacı gün geçtikçe
artmakta, yerli üretimle karşılanamayan bu ihtiyacın
ithalat yoluyla karşılanmasına gidilmektedir.
Şeker açığının giderek artması
karşısında, önümüzdeki dönemde
bu açığı şeker pancarı ekimini
arttırarak mı yoksa ithalat yoluyla mı bu
açığı kapamayı düşünüyorsunuz?

T.C.

Sanayi ve Ticaret Bakanlığı

Basın ve Halkla İlişkiler Müşavirliği
5.9.1996

Sayı : B.14.0.BHİ.01-242

Konu :Yazılı Soru Önergesi

Türkiye Büyük Millet Meclisi Başkanlığına

İlgi : 13.8.1996 tarih ve A.01.0.GNS.0.10.00.02-7/1214-3076/8150
sayılı yazınız.

Gaziantep Milletvekili Mustafa R. Taşar'ın, şeker
açığının kapatılması
için alınacak tedbirlere ilişkin olarak tarafımdan
cevaplandırılmasını istediği 7/1214
esas nolu yazılı soru öergesiyle ilgili cevabımız
ekte takdim edilmiştir.

Bilgilerinizi ve gereğini arz ederim. Yalım Erez

Sanayi ve Ticaret Bakanı

Şeker Açığının Kapatılması

Son iki yılda hava şartları ve pancar fiyatlarından
ileri gelen şeker açığı ithalat
yoluyla kapatılmıştır. Ancak geçen
yıl ve bu yıl pancar fiyatlarının
enflasyonun üzerinde belirlenmesi gübre ve ilaç
gibi önemli girdilere yapılan subvansiyonlar ve üreticilere
verilen ayni ve nakdi avanslar çiftçilerimizce olumlu
karşılanmıştır. Nitekim bu yıl
pancar ekim alanları geçen yıla göre
% 35,3 artışla Türkiye genelinde 422 592 hektara
ulaşmıştır. Hava şartlarının
da uygun gitmesi halinde 1997 yılında iç
talep ithalata gerek kalmadan yerli üretimle karşılanabilecektir.

Yeterli pancar ekim ve üretimini sağlamak için
üreticilerimize haklı bir kazanç sağlıyacak,
alın terlerini karşılayak fiyat ve destek
politikaları önümüzdeki yıllarda
da artarak sürüdürülecektir. Böylece
endüstriyel ve tarımsal alanda alınan tedbirlerle
ülkemiz şekerde kendi kendine yeterli hale gelecektir.

60. - İzmir Milletvekili Sabri Ergül'ün, İzmir-Güzelbahçe,
Balçova, Narlıdere ve Urla ilçelerinde sel
felaketine karşı alınacak önlemlere ilişkin
sorusu ve Enerji ve Tabiî Kaynaklar Bakanı M. Recai
Kutan'ın yazılı cevabı (7/1215)

Türkiye Büyük Millet Meclisi Başkanlığına

Aşağıdaki sorumun Enerji ve Tabiî Kaynaklar
Bakanınca yazılı olarak yanıtlanmasını
dilerim.

Saygılarımla. 29.7.1996

Sabri Ergül

İzmir

Soru : 4 Kasım 1995 tarihinde İzmir İli Güzelbahçe,
Balçova, Narlıdere ve Urla ilçelerinde aşırı
yağışlar sonucu büyük sel felaketi
meydana gelmiş ve bu felaket büyük can ve mal
kaybına neden olmuştur.

Yağışların sel felaketine neden olması,
özellikle Güzelbahçe ilçesinde ki mevcut
dere yataklarının dolu olması, denize deşarjı
sağlayan kanalların yetersiz ve tıkalı
bulunması sonucudur.

O tarihten bu yana dere yatakları gereği gibi temizlenmemiş
ve denize deşarj kanalları yeterli hale getirilmemiştir.

Özellikle Güzelbahçe ilçe sakinleri; Çamlıçay
denen dere yatağı civarında ve denize deşarj
bölgesinde oturanlar, yağan her yağmurda aynı
akibetle karşılaşacakları endişesi
içinde tedirgin vaziyettedir.

Yeni felaketlerin önünü alabilmek için Güzelbahçe,
Çamlıçay deresini ıslah etmeye, gerekli
düzenlemeleri yapmaya ne zaman başlayacaksınız?

Dere yataklarının ıslahı ve muhtemel
sel felaketlerinin önlenmesi için ne gibi tedbirler
almayı öngörüyorsunuz?

T.C.

Enerji ve Tabiî Kaynaklar Bakanlığı 5.9.1996

Araştırma, Planlam ve Koordinasyon Kurulu Başkanlığı

Sayı : B.15.0.APK.0.23-300/1203/14341

Konu : Yazılı Soru Önergeleri

Türkiye Büyük Millet Meclisi Başkanlığına

İlgi : T.B.M.M. Başkanlığı'nın
13.8.1996 tarih ve A.01.0.GNS.0.10.00.02-3204 sayılı
yazısı.

İzmir Milletvekili Sayın Sabri Ergül şahsıma
tevcih ettiği ve Millet Meclisi İç Tüzüğü'nün
99 uncu maddesi gereğince cevaplandırılması
istenen, 7/1215 esas no.lu yazılı soru önergeleri
ile ilgili bilgiler hazırlanarak ekte sunulmuştur.

Bilgilerinize arz ederim. M. Recai Kutan

Enerji ve Tabî Kaynaklar Bakanı

İzmir Milletvekili Sayın Sabri Ergül'ün

Yazılı Soru Önergesi ve Cevabı

(7/1215-3077)

Soru :

4 Kasım 1995 tarihinde İzmir İli Güzelbahçe,
Balçova, Narlıdere ve Urla ilçelerinde aşırı
yağışlar sonucu büyük sel felaketi
meydana gelmiş ve bu felaket büyük can ve mal
kaybına neden olmuştur.

Yağışların sel felaketine neden olması,
özellikle Güzelbahçe ilçesinde ki mevcut
dere yataklarının dolu olması, denize deşarjı
sağlayan kanalların yetersiz ve tıkalı
bulunması sonucudur.

O tarihten bu yana dere yatakları gereği gibi temizlenmemiş
ve denize deşarj kanalları yeterli hale getirilmemiştir.

Özellikle Güzelbahçe ilçe sakinleri; Çamlıçay
denen dere yatağı civarında ve denize deşarj
bölgesinde oturanlar, yağan her yağmurda aynı
akibetle karşılaşacakları endişesi
içinde tedirgin vaziyettedir.

Yeni felaketlerin önünü alabilmek için Güzelbahçe,
Çamlıçay deresini ıslah etmeye, gerekli
düzenlemeleri yapmaya ne zaman başlayacaksınız?

Dere yataklarının ıslahı ve muhtemel
sel felaketlerinin önlenmesi için ne gibi tedbirler
almayı düşünüyorsunuz?

Cevap :

İzmir İli'nde 4 Kasım 1995 tarihinde yaşanan
sel felaketi; mevcut şehir içi dere yataklarının
düzensiz imar gelişimi nedeniyle daraltılması,
yol köprülerinin yetersiz enkesitte olması, derelere
her türlü çöp, moloz ve atıkların
atılarak su akışının engellenmesi
ile bazı derelerin tamamen ortadan kaldırılması
sonucunda ortaya çıkmıştır.

DSİ Genel Müdürlüğü tarafından,
şehir içi dere yataklarının bir kısmında
bahse konu taşkın sonrası temizlik çalışmaları
yapılmış ve suyun akışını
sağlamak amacıyla yatak kesitleri yeterli duruma getirilmiştir.

İzmir Kanalizasyon Projesi'nin yağmur suyu ana kollektörlerini
oluşturan şehir içi derelerinin ıslah
projeleri, İzmir Büyükşehir Belediyesince
Su-Yapı firmasına yaptırılmış
olup, 25.3.1982 tarihinde 3 300 sayılı yazı
ile İmar-İskân Bakanlığı
tarafından tasdik edilmiştir. Söz konusu prüjelerin,
İZSU Müdürlüğü'nce uygulanması
ile, sel problemine kalıcı çözüm
getirilmiş olacaktır.

Esasen 2 560 sayılı kanunda; şehir içi
derelerinin ıslahı ile ilgili görev ve sorumluluk,
Büyükşehir Belediyelerine verilmiş bulunmaktadır.
Ancak, sorun daha ziyade imar gelişimi ile imar planlarının
yapımı ve dere yataklarına yeterli şerit
genişlikleri ayrılmamasından kaynaklanmakta
olup, DSİ Genel müdürlüğümüz
tarafından belediyelere projeler ile ilgili konularda her
türlü teknik bilgi yardımı yapılmaktadır.

61. - Adana Milletvekili Erol Çevikçe'nin, hayvancılık
kredisi almaya hak kazananların Adana-Tufanbeyli Tarım
İlçe Müdürlüğü tarafından
işlemlerinin sonuçlandırılmadığına
ilişkin sorusu ve Tarım ve Köyişleri Bakanı
Musa Demirci'nin yazılı cevabı (7/1216)

Türkiye Büyük Millet Meclisi Başkanlığına

Son on yıldır, dışlanan hayvcancılığa,
özel önem taşıyan sektör anlayışı
ile yaklaşarak, mera ve ahır besiciliğini yöre
koşullarını gözeterek desteklenmesi gerekirken;

Adana-Tufanbeyli tarım ilçesindeki keyfi uygulamalar
yüzünden, vatandaş huzursuz ve mağdur olduğundan,
aşağıdaki sorularımın Tarım
ve Köyişleri Bakanı tarafından, yazılı
olarak yanıtlanmasını saygı ile arz
ederim.

Erol Çevikçe

CHP Genel Başkan Yrd.

Adana

Sorular :

1. Adana-Tufanbeyli ilçesinde halk, Ziraat Bankasından
hayvancılık kredisi almak için, Ziraat Bankasındaki
bütün işlemleri bitirmesine rağmen,

Tufanbeyli Tarım İlçe Müdürlüğü
konuyu neden sonuçlandırmamaktadır?

2. Yasal bütün formaliteleri yerine getirerek hayvancılık
kredisi almaya hak kazanan bu insanlar teşvik edilmeleri
gerekirken, mağdur olmalarına neden olanlarla ilgili
olarak gerekli yasal işlemlere başvurulmuş mudur?

T.C.

Tarım ve Köyişleri Bakanlığı

Araştırma, Planlama ve Koordinasyon 12.9.1996

Kurulu Başkanlığı

Sayı : KDD.BŞV.2.03/2212-60892

Konu : Soru Önergesi

Türkiye Büyük Millet Meclisi Başkanlığına

İlgili : 13.8.1996 tarih ve A.01.0.GNS.0.10.00.02-3198-7/1216-3078
sayılı yazınız.

İlgide kayıtlı yazınız ekindeki
Adana Milletvekili Sn. Erol Çevikçe'ye ait soru
önergesi incelenmiş olup konu ile ilgili Bakanlığımız
görüşü aşağıda belirtilmiştir.

Bakanlağımız ile T.C. Ziraat Bankası
Genel Müdürlüğü arasında zaman
zaman yapılan protokoller çerçevesinde üreticilere
kullandırılacak zirai kredilerle ilgili teknik konularda
Tarım Kuruluşlarının bilgi ve desteğine
başvurulmakta ancak kredilendirme konusu banka mevzuatı
çerçevesinde şubelerinin uhdesinde bulunmaktadır.

Hayvancılığın geliştirilmesine
ilişkin 22.10.1995 tarihli Resmî Gazetede yayımlanan
95/7418 sayılı Bakanlar Kurulu kararı kapsamında
açılacak % 20 faizli kredi ile ilgili olarak adı
geçen Tufanbeyli ilçemizde süt inekçiliğinde
53, damızlık koyunculukta 156, besi sığırcılığında
171 olmak üzere toplam 380 üretici müracaatta bulunmuş
ve bu dosyaların tamamı Valilik Makamının
3.11.1996 tarihli onayı ile teşkil edilen İl
Komisyonunca incelenmiştir. Bu mürcaatlardan süt
inekçiliğinde 25 damızlık koyunculukta
94, besi sığırcılığında
77 olmak üzere toplam 196 müracaat genelge şartları
çerçevesinde uygun bulunmuştur. İlimize
hayvancılığın geliştirilmesi konusunda
tahsis edilen 80 milyar TL. kredinin, 2.7 milyar TL. si ilgili
komisyonca Tufanbeyli ilçesine tahsis edilmiştir.
Bu tahsisattan gönderilen nakit miktarına bağlı
olarak bir çiftçiye 50 başlık 750 milyon
TL. tutarında damızlık koyunculuk, 2 çiftçiye
6 başlık 660 milyon TL. tutarında süt
sığırcılığı konusunda
kredi kullandırılmıştır.

Şu anda kredi almaya uygun müracaat sahibi çiftçilerin
dosyaları Tufanbeyli Ziraat Bankası şumesinde
kaynak yetersizliği sebebiyle beklemektedir.

Bu konuda çiftçi mürcaatları kararname
gereği İlçe Ziraat Bankasına yapılmakta
olup bu müracaatlar ilçelerde teşkil edilen
ve Tarım İlçe Müdürlüklerinin
de içinde yer aldığı alt komisyonlarda
değerlendirilerek müracaat sırasına göre
İl Komisyonuna sunulmaktadır. Bu işlemlerde
sekreterya hizmetleri merkez ve İlçe Ziraat Bankası
şubelerince yürütülmekte olup, komisyonlardan
geçerek kredi almaya uygunluğu kabul edilen dosya sahiplerinin
İlçe Tarım Müdürlüklerince
engellenmesi pratik olarakta söz konusu olamamaktadır.

T.C. Ziraat Bankasınca üreticilere kullandırılan
diğer hayvancılık kredilerinde İlçe
Tarım Müdürlüklerinin herhangi bir fonksiyonu
bulunmamaktadır.

Bilgilerinize arz ederim. Musa Demirci

Tarım ve Köyişleri Bakanı

62. - Adana Milletvekili Erol Çevikçe'nin, Lokman
Hekim Sulama Birliğine bağlı çiftçilerin
enerji borçlarına ilişkin sorusu ve Enerji
ve Tabiî Kaynaklar Bakanı M. Recai Kutan'ın
yazılı cevabı (7/1217)

Türkiye Büyük Millet Meclisi Başkanlığına

Adana'nın kıymetli tarım alanlarından
birisi olan Misis Pompaj üniteleri olarak inşaatı
yapılmış, Misis Pompaj sulama projesi 25 yıldan
beri D.S.İ. idaresi tarafından işletilmesi
yapılarak sonunda sulama tesislerinin faydalanan çiftçilere
devir edilmesi konuları gündeme geldiğinde proje
kapsamındaki mahalli idareler bir araya gelerek Lokman
Hekim Sulama Birliği kurulmuştur. Bu birlik tarıma
dayalı enerji bedelleri konusunda yanlış uygulamalar
yapıldığından, aşağıdaki
sorularımın Enerji ve Tabiî Kaynaklar Bakanı
tarafından yazılı olarak yanıtlanmasını
saygı ile arz ederim.

Erol Çevikçe

CHP Genel Başkan Yrd.

Adana

Sorular :

1. Bugün içinde bulunduğumuz ortamda milli gelirin
arttırılmasına ve üretimin artmasına
direk tesiri olan faktörlerin başında su ve
enerji gelmektedir. Geçtiğimiz yıllarda Tarıma
dayalı enerji kullanımı teşvik görürken,
şimdi ise tarıma dayalı enerjinin belli tarifelerde
görüldüğü gibi niçin daha pahalı
uygulanmaktadır?

2. Lokman Hekim Sulama Birliğinin kurucusu olan köylerden,
Geçitli Beldesi, Çatalpınar, Kaşlıca,
Güveloğlu, Belören, Esenler, Kütüklü
köylerinde 1996 yılı Mart ve Nisan aylarında
aşırı yağışlar neticesinde
çiftçilerimizin ekmiş olduğu tarım
ürünlerinde % 40 nispetinde ve üzerinde yağış
neticesinde, nehir taşkınından zarar görmüştür.
Zarar gören ekili alanlar, Birliğin devir aldığı
sulama projesi alanının % 25-30'una tekabul etmektedir.
(Adana-Yüreğir Tarım İlçe Müdürlüğünün
konuya ilişkin yazısı vardır)Birlik
çitfçilerinin zarar gördüğü mahsülün
yetiştirilmesinde sarf edilen enerjinin bedelini ücret
olarak ödemekle yükümlü görülmektedir.
Zarar eden çiftçilerin borçları terkin
edildiği halde, Lokman Hekim Sulama Birliğinden, enerji
bedelinin ödenmesi halen niçin istenilmektedir?

3. Lokman Hekim Sulama Birliğinin bütçesini teşkil
eden Gelir ve Gider kalemleri üzerinde ve çiftçi
ödemesinin taksit müddetlerinin tayin edilmesinde çitfçilerin
ekili olan mahsul cinslerinin pazar değeri gözönünde
tutularak tayin edilmektedir. Halbuki sulamada kullanılan
Enerjinin bedeli her ay zamlı veya gecikme faizli olarak
birlikten istenildiği için, sabit bütçeli
kuruluş olan birlikler çok zor durumlara düştüğünden,
birlikleri bu zor durumdan kurtaracak bir çalışma
yapılmakta mıdır?Sarfedilen enerji bedelinin
birliklerce para tahsilinin en yoğun ayları olan çiftçiler
tarafından ekilen mahsüllerin satışlarının
Kasım-Aralık aylarında olduğundan, enerji
bedelininde her ay yerine bu aylarda ödenmesi konusunda Bakanlığınızda
bir çalışma var mıdır?

Çiftçilerin mağduriyetlerinin giderilmesi ve
daha verimli çalışabilmeleri için gerekli
birimlere talimat verdiniz mi?

T.C.

Enerji ve Tabiî Kaynaklar Bakanlığı 30.9.1996

Araştırma, Planlama ve Koordinasyon Kurulu Başkanlığı

Sayı : B.15.0.APK.0.23-300/1307/15616

Konu : Yazılı Soru Önergesi

Türkiye Büyük Millet Meclisi Başkanlığına

İlgi : T.B.M.M. Başkanlığı'nın
13.8.1996 tarih ve A.01.0.GNS.0.01.00-3204 sayılı
yazısı.

Adana Milletvekili Sayın Erol Çevikçe'nin
şahsıma tevcih ettiği ve Millet Meclisi İç
Tüzüğü'nün 99 uncu maddesi gereğince
cevaplandırılması istenen 7/1217 esas no.lu
yazılı soru önergesi ile ilgili bilgiler hazırlanarak
ekte sunulmuştur.

Bilgilerinize arz ederim. M. Recai Kutan

Enerji ve Tabiî Kaynaklar Bakanı

Adana Milletvekili Sayın Erol Çevikçe'nin

Yazılı Soru Önergesi Cevapları

(7/1217-3079)

Soru 1.

Bugün içinde bulunduğumuz ortamda milli gelirin
arttırılmasına ve üretimin artmasına
direk tesiri olan faktörlerin başında su ve
enerji gelmektedir. Geçtiğimiz yıllarda Tarıma
dayalı enerji kullanımı teşvik görürken,
şimdi ise tarıma dayalı enerjinin belli tarifelerde
görüldüğü gibi niçin daha pahalı
uygulanmaktadır?

Cevap 1.

Bilindiği gibi, elektriğin dağıtımını
üstlenen Bakanlığımız bağlı
kuruluşu Türkiye Elektrik Dağıtımı
A.Ş. (TEDAŞ) Genel Müdürlüğü,
"Elektrik Tarifeleri Yönetmeliği" hükümleri
doğrultusunda abonelerine enerji satışı
yapmaktadır. Satışa sunulan yıllık
enerji bedeli ise, 233 sayılı K.H.K.'nin 35. maddesi
ve yıllık enerji maliyeti hesaplanması ile
Hükümet politikasınca belirlenen esaslar uyarınca
tespit edilmektedir.

Elektrik enerjisinin birim fiyatının belirlenmesinde,
öncelikle TEDAŞ Genel Müdürlüğümüz
yatırım harcamaları, mali gereksinmeleri,
alınan enerjinin bedeli, borç, ana para ve faiz
geri ödemeleri, kur farkı, kanuni ihtiyatlar gibi
çeşitli giderler göz önüne alınmaktadır.
Buradan da görüleceği gibi, elektrik birim fiyatına
temel teşkil eden herhangi bir girdiye yapılan zam
otomatikman elektrik fiyatlarını da etkilemektedir.

Fiyatlar, TEDAŞ'ın finans dengesini karşılamaya
olanak sağlayacak şekilde tespit edilmektedir. Ekonomimizin
en temel girdisi olan elektrik enerjisine talepteki hızlı
artış sürekli yeni yatırımların
yapılmasını zorunlu hale getirmektedir. Fiyatların
maliyetin altında kalması durumunda, finansman açığı
meydana gelmekte, gerekli yatırımlar yapılamamakta
ve bunun sonucu olarak da kaliteli ve kesintisiz olmasına
özen gösterilen elektrik enerjisi dağıtım
hizmetlerinde aksamalar ortaya çıkabilmektedir.

Tarımsal sulama tarifesi, genelde köylümüzün
gelir kaynağı olan tarım ürünlerinin
veriminin arttırılması ile maliyetin mümkün
mertebe düşük tutulması ve Türkiye
genel tarım ekonomisinin desteklenmesi bakımından
Hükümet politikaları çerçevesinde,
diğer tarife gruplarına göre daha düşük
tutulmaktadır. Uzun yıllar tarımsal sulama
abonelerine indirimli tarife uygulaması, diğer abone
grupları arasında dengesizliğe ve TEDAŞ'ın
da zaman zaman zararına neden olmuştur.

9 Kasım 1995 tarih, 22458 sayılı Resmî
Gazete'de yayımlanarak yürürlüğe giren
"Elektrik Tarifeleri Yönetmeliği'nin, Hayır
Kurumları, Dernekler, Vakıflar, Müzeler, Resmi
Kurslar, Resmi Sağlık Kuruluşları, Spor
Tesisleri, Tarımsal Sulama ve Kültür Balıkçılığı
gibi abone gruplarının tek bir grupta birleştirilmesini
öngörmesi, Tarımsal Sulama grubu fiyatının
bu yeni gruba çekilmesini gerektirmiş ve 1996 başından
Mayıs ayına kadar kademe kademe fiyat artışı
yapılarak ortak fiyata yükseltilmiştir.

Bu tarihten itibaren tarımsal sulama abonelerine, 31 Temmuz
1996 tarihine kadar herhangi bir fiyat artışı
yapılmamış olup, 14 Ağustos 1996 tarih
ve 22727 sayılı Resmî Gazete'de yayımlanarak
yürürlüğe girmiş olan "Elektrik
Tarifeleri Yönetmeliğinin Bazı Maddelerinde Değişiklik
Yapılmasına Dair Yönetmelik'te de, "Tarımsal
Sulama Tesisleri" ayrı bir abone grubu olarak düzenlenmiştir.
Bunun sonucunda, tarımsal sulama aboneleri için
ayrı bir tarife uygulanması, ayrı bir fiyat
tespit edilmesi sağlanmış olmaktadır.

Soru 2.

Lokman Hekim Sulama Birliğinin kurucusu olan köylerden,
Geçitli Beldesi, Çatalpınar, Kaşlıca,
Güveloğlu, Belören, Esenler, Kütüklü
köylerinde 1996 yılı Mart ve Nisan aylarında
aşırı yağışlar neticesinde
çiftçilerimizin ekmiş olduğu tarım
ürünlerinde % 40 nispetinde ve üzerinde yağış
neticesinde, nehir taşkınından zarar görmüştür.
Zarar gören ekili alanlar, Birliğin devir aldığı
sulama projesi alanının % 25-30'una tekabul etmektedir.
(Adana-Yüreğir Tarım İlçe Müdürlüğünün
konuya ilişkin yazısı vardır)Birlik
çitfçilerinin zarar gördüğü mahsülün
yetiştirilmesinde sarf edilen enerjinin bedelini ücret
olarak ödemekle yükümlü görülmektedir.
Zarar eden çiftçilerin borçları terkin
edildiği halde, Lokman Hekim Sulama Birliğinden, enerji
bedelinin ödenmesi halen niçin istenilmektedir?

Soru 3.

3. Lokman Hekim Sulama Birliğinin bütçesini teşkil
eden Gelir ve Gider kalemleri üzerinde ve çiftçi
ödemesinin taksit müddetlerinin tayin edilmesinde çitfçilerin
ekili olan mahsul cinslerinin pazar değeri gözönünde
tutularak tayin edilmektedir. Halbuki sulamada kullanılan
Enerjinin bedeli her ay zamlı veya gecikme faizli olarak
birlikten istenildiği için, sabit bütçeli
kuruluş olan birlikler çok zor durumlara düştüğünden,
birlikleri bu zor durumdan kurtaracak bir çalışma
yapılmakta mıdır?Sarfedilen enerji bedelinin
birliklerce para tahsilinin en yoğun ayları olan çiftçiler
tarafından ekilen mahsüllerin satışlarının
Kasım-Aralık aylarında olduğundan, enerji
bedelininde her ay yerine bu aylarda ödenmesi konusunda Bakanlığınızda
bir çalışma var mıdır?

Çiftçilerin mağduriyetlerinin giderilmesi ve
daha verimli çalışabilmeleri için gerekli
birimlere talimat verdiniz mi?

Cevap 3.

İlk sorunun cevabında da izah edildiği üzere,
elektrik enejisi birim fiyatlarını tespit eden TEDAŞ
Genel Müdürlüğü, bu tespitini finans dengesini
karşılamaya olanak sağlayacak şekilde yapmaktadır.
Aksi takdirde, kaliteli ve kesintisiz olarak verilmesine özen
gösterilen elektrik enerjisi dağıtım hizmetlerinde
aksama meydana gelecektir.

TEDAŞ, sorularda adı geçen Lokman Hekim Sulama
Birliği kurucusu olan köylerin bulunduğu bölgedeki
tüketicilere satılan enerjiyi, ÇEAŞ'dan
satın almaktadır. Alınan bu enerjinin bedelinin
zamanında ödenmesi, TEDAŞ'ın abonelerden
yapacağı tahsilata bağlı bulunmaktadır.
Aksi takdirde TEDAŞ'ın da gecikme cezası ödeme
durumunda kalacağı gözardı edilmemesi gereken
bir husustur.

Bu itibarla, abonelerin kullandıkları elektrik enerjisi
tüketim bedellerinin ödenmesi, "Elektrik Tarifeleri
Yönetmeliği"nde yer alan esaslara bağlanmış
olup, tarımsal sulama abonelerinin de diğer abonelerde
olduğu gibi tükettikleri enerji bedelini, faturalarında
belirtilen son ödeme tarihine kadar ilgili kuruluşa
ödemeleri gerekmektedir.

63. - İzmir Milletvekili Sabri Ergül'ün, İzmir-Selçuk
İlçesine bir SSK Dispanseri açılmasına
ilişkin sorusu ve Çalışma ve Sosyal
Güvenlik Bakanı Necati Çelik'in yazılı
cevabı (7/1218)

Türkiye Büyük Millet Meclisi Başkanlığına

Aşağıdaki sorumun Çalışma
ve Sosyal Güvenlik Bakanı tarafından yazılı
olarak yanıtlanmasını dilerim.

Saygılarımla. 31.7.1996

Sabri Ergül

İzmir

Soru :İzmir İli Selçuk İlçesi,
Sosyal Sigortalar Kurumu ile ilişkili işçilerin
ve emeklilerin yoğun olarak bulunduğu önemli bir
ticaret ve turizm merkezidir.

Geçtiğimiz yıllarda buraya bir SSK Dispanseri
yapılması planlanmış ve hatta arsası
bile belediyenin katkılarıyla belirlenip, temin
edilmiştir.

SSKDispanserinin yapılmayışı hasta
işçi ve emeklilerin uzaktaki SSKSağlık
Kuruluşlarına gitmeleri sonucunu doğurmakta ve
buda kabul edersinizki, işçi ve emekliler için
büyük külfetler doğurmaktadır.

Bu duruma son vermek için Selçuk SSKDispanserinin
yapımına biran önce başlanıp,
bitirilmesi gerekmektedir.

Selçuk SSKDispanserinin yapımına ne zaman
başlanacaktır?

Bunun için Bakanlığınızca yapılan
çalışmalar ne aşamadadır?

T.C.

Çalışma ve Sosyal Güvenlik Bakanlığı
2.9.1996

Sosyal Güvenlik Kuruluşları Genel Müdürlüğü

Sayı : B.13.0.SGK.0.13.00.01/5099-022126

Konu : Yazılı Soru Önergesi

Türkiye Büyük Millet Meclisi Başkanlığına

İlgi : 13.8.1996 tarih ve A.01.0.GNS.0.10.00.02-3201 sayılı
yazınız.

İzmir Milletvekili Sabri Ergül tarafından hazırlanan
İzmir'in Selçuk İlçesine Sosyal Sigortalar
Kurumu dispanseri açılmasına ilişkin
7/1218 Esas No.lu yazılı soru önergesi Bakanlığımca
incelenmiştir.

İzmir İli Selçuk İlçesinde
Sosyal Sigortalar Kurumuna ait arsa bulunmadığından
dispanser yapımına yatırım programında
yer verilememiştir.

Diğer taraftan, Selçuk Belediyesi yetkililerince yaklaşık
2 400 m2 büyüklükteki arsanın Sosyal Sigortalar
Kurumuna tahsis edilebileceği bildirilmiştir. Ancak,
ilgililerce sigortalıların, mağduriyetlerinin
önlenmesi bakımından belediyeye ait otobüs
garajında bulunan eski belediye polikliniğinin yeri
ile bir odanın dispanser olarak Sosyal Sigortalar Kurumuna
tahsis edilmesi konusundaki önerileri uygun görülmüştür.

Sözkonusu dispanserin açılabilmesi için
çalışmalar sürdürülmektedir.

Bilgilerinize arz ederim.

Necati Çelik

Çalışma ve Sosyal Güvenlik Bakanı

64. - Adana Milletvekili Orhan Kavuncu'nun, görev yaparken
hayatını kaybeden askerlerimizin şehit sayılmasına
ilişkin sorusu ve Millî Savunma Bakanı Turhan
Tayan'ın yazılı cevabı (7/1221)

Türkiye Büyük Millet Meclisi Başkanlığına

Aşağıdaki sorularımızın,
Millî Savunma Bakanı tarafından yazılı
olarak cevaplandırılması için gereğini
saygılarımla arz ederim.

31.7.1996

Prof. Dr. Orhan Kavuncu

Adana

1. Terörle mücadelede çatışmaların
dışında, görev yaparken hayatını
kaybeden askerlerimizin yakınlarının mağduriyetinin
giderilmesi için ne gibi bir yol takip ediliyor?

2. Bu askerlerimizin Şehit sayılmasını
engelleyen mevzuatın yeniden düzenlenmesi için,
hükümetiniz herhangi bir çalışma
yapıyor mu?

T.C.

Millî Savunma Bakanlığı 9.10.1996

Kanun : 1996/702-AÖ

Konu : Yazılı Soru Önergesi

Türkiye Büyük Millet Meclisi Başkanlığına

İlgi : TBMM Bşk.lığının
13 Ağustos 1996 tarihli ve KAN. KAR. MD : A.01.0.GNS.0.10.00.

02-3205 sayılı yazısı.

Adana Milletvekili Prf. Dr. Orhan Kavuncu tarafından verilen
ve İlgi ile cevaplandırılması istenilen
"Görev yaparken hayatını kaybeden askerlerimizin
şehit sayılmasına ilişkin" 7/1221
esas sayılı Yazılı Soru Önergesinin
cevabı Ek'te sunulmuştur.

Arz ederim. Turhan Tayan

Millî Savunma Bakanı

Adana Milletvekili Orhan Kavuncu Tarafından Verilen 7/1221
Esas Sayılı

Yazılı Soru Önergesinin Cevabı

1. Türk Silahlı Kuvvetlerinde askerlik hizmetini yaparken
çeşitli nedenlerle hayatını kaybedenlerin
dul ve yetimleri ile malûl olanlara yapılan nakdi
yardımların ve bağlanan maaşların
artırılması, keza bunların sağlık
ve sosyal alanlardaki haklarının iyileştirilmesi
konuları sürekli olarak güncel tutulmaktadır.

2. Terörle mücadelede, güven ve asayişi korumak,
kaçakçılığı men, takip
ve tahkikte görevli olanların bu görevlerinden
dolayı ya da görevleri sona ermiş olsa dahi
yaptıkları hizmet nedeniyle ölmeleri halinde,
erbaş ve erlerin yakınlarına yapılan
yardımlar EK-A'da belirtilmiştir.

3. Yukarıda belirtilen güven ve asayiş görevlerinde,
doğrudan çatışma sırasında
olmasa dahi, güven ve asayiş görevinin sebep ve
tesiri ile ölen erbaş ve erlerimizin yakınları
da EK-A'da belirtilen yardımlardan yararlandırılmaktadır.

Operasyona giderken veya gelirken meydana gelen trafik kazaları,
üs bölgesinde veya operasyon sırasında
meydana gelen silah kazaları veya benzeri kazalar, bünyesel
rahatsızlıklara güven ve asayiş görevi
nedeniyle müdahale edilememesi veya geç müdahale
edilmesi sebebiyle meydana gelen ölüm olayları;
güven ve asayiş görevinin sebep ve tesirinden
meydana gelen olaylar olarak nitelendirilmekte ve bu tip olaylar
nedeniyle ölen erbaş ve erlerimizin yakınları
da EK-A'da yer alan yardımlardan yararlandırılmaktadır.

4. Güven ve asayiş görevinin sebep ve tesiri ile
olmayıp da askerlik görevinin yerine getirilmesi esnasında
yapılan eğitim, tatbikat veya görevler sırasında
ve görevlerinden dolayı meydana gelen ölüm
olaylarında, ölenin yakınlarına 5434
sayılı TC. Emekli Sandığı Kanununun
45 ve 56 ncı maddelerine göre Emekli Sandığı
Genel Müdürlüğünce vazife malullüğü
aylığı bağlanmakta, ayrıca EK-A'da
konu edilen Türk Silahlı Kuvvetleri Mehmetçik
Vakfınca yapılan yardımlar da yerine getirilmektedir.

5. Askerlik hizmeti süresi içinde meydana gelmekle
birlikte, askerlik görevinin sebep ve tesirinden meydana
gelmeyen olaylar sonucu ölenler ile askerlik görevi
sırasında olmakla birlikte kendi kusurlu davranışı
sonucu ölenlerin yakınlarına, sadece Türk
Silâhlı Kuvvetleri Mehmetçik Vakfı
tarafından yardım yapılmakta olup, anılan
kişilere başkaca yardım yapılmasına
imkân sağlayan yasal bir düzenleme bulunmadığından,
Bakanlığımızca da bir yardım yapılmamaktadır.

6. 2330 sayılı Nakdî Tazminat ve Aylık
Bağlanması Hakkında Kanun ile 3713 sayılı
Terörle Mücadele kapsamına girmeyen görevlerde
hayatlarını kaybeden veya malûl olanlara da
tazminat ödenmesine yönelik çalışmalara
devam edilmektedir.

7. Ayrıca, terörle mücadele dışında
görev yaparken hayatını kaybeden personelin
şehit sayılması konusu ve "şehitlik"
kavramı ile ilgili tanımlamaların yasal bir
dayanağa kavuşturulması hususundaki çalışmalar
da sürdürülmektedir.

Arz ederim. Turhan Tayan

Millî Savunma Bakanı

1. Temmuz 1996 Tarihi İtibariyle

Şehit Erbaş ve Erlere Yapılan Yardımlar

1. 2330 Sayılı Kanuna göre ödenen tazminat
1 453 500 000 TL.

2. 3480 Sayılı Kanuna göre verilen Tekel bey'iye
ikramiyesi 34 113 000 TL.

3. TSK. Mehmetçik Vakfınca yapılan toptan
ödeme 120 000 000 TL.

4. T.C. Emekli Sandığınca bağlanan görev
malullüğü aylığı 32 073 120 TL.

(ölenin tahsil derecesine göre değişmektedir.)
32 530 208 TL.

5. 2985 Sayılı Toplu Konut Kanununa göre faizsiz
konut

kredisi verilmektedir.

6. 3713 Sayılı Kanuna göre toplu taşım
araçlarından ücretsiz olarak

yararlandırılmaktadır.

7. 2330 Sayılı Kanuna göre çocukları
yatılı bölge okulları ile Devlete

ait diğer orta öğretim kurumları pansiyonlarından,
yüksek öğretim

hakkını kazananlar da Devlete ait yurtlardan ve
yüksek öğrenim kre-

disinden öncelikle yararlandırılmaktadır.

8. T.S.K. Mehmetçik Vakfınca çocuklarına
yapılan yardımlar :

14 yaşına kadar ayda 2 500 000 TL.

Ortaokul öğrencilerine ayda 3 000 000 TL.

Lise öğrencilerine ayda 4 000 000 TL.

Yüksekokul öğrencilerine ayda 7 000 000 TL.

9. Görev nedeniyle sakat kalan erbaş ve erler ilgili
Yasalarda öngö-

rülen koşulları taşımaları
halinde yukardaki 1, 2, 3 ve 4 ncü Mad-

delerden maluliyetleri oranında, 5, 6 ve 7 nci Maddelerden
aynen

8 nci Maddeden ise 1 ve 2 nci derecedeki maluller aynen yararlana-

bilmektedir.

65. - Adana Milletvekili Orhan Kavuncu'nun, ödenmeyen istimlak
bedellerine ilişkin sorusu ve Bayındırlık
ve İskân Bakanı Cevat Ayhan'ın y azılı
cevabı (7/1222)

Türkiye Büyük Millet Meclisi Başkanlığına

Aşağıdaki sorumun Bayındırlık
ve İskân Bakanı tarafından yazılı
olarak cevaplandırılması için gereğini
saygılarımla arz ederim.

31.7.1996

Prof. Dr. Orhan Kavuncu

Adana

1. Karayolları, otobanlar ve kamu binaları inşaa
edilirken vatandaşların istimlak edilen ev ve arsalarının
istimlak paraları yılları aşan uzun
bir süredir ödenmemektedir. Bir yandan hazine bonosu
ve devlet tahvili derken iç borçlanma sebebi ile
bazı zümreler zenginleştirilirken, ev ve arsaları
istimlak edilen vatandaşlarımız zaten mağdur
iken bir de paralarını zaman içerisinde alamamaktan
dolayı enflasyon karşısında ezilmektedir.
Bu haksızlığın giderilmesi için
herhangi bir çalışma yapılıyor
mu?

T.C.

Bayındırlık ve İskân Bakanlığı

Basın ve Halkla İlişkiler Müşavirliği
10.9.1996

Sayı : B.09.0.BHİ.0.00.00.25/2-A/7062

Konu : Adana Milletvekili Orhan Kavuncu'nun yazılı
soru önergesi.

Türkiye Büyük Millet Meclisi Başkanlığına

İlgi : T.B.M.M.'nin 13.8.1996 gün ve A.01.0.GNS.0.10.00.02-3200
sayılı yazısı. (7/1222)

İlgi yazı ilişiğinde alınan, Adana
Milletvekili Orhan Kavuncu'nun "Ödenmeyen İstimlak
Bedelleri"ne dair Bakanlığımıza
yönelttiği yazılı soru önergesi incelenmiştir.

Soru 1. Karayolları, otobanlar ve kamu binaları
inşaa edilirken vatandaşların istimlak edilen
ev ve arsalarının istimlak paraları yılları
aşan uzun bir süredir ödenmemektedir. Bir yandan
hazine bonosu ve devlet tahvili derken iç borçlanma
sebebi ile bazı zümreler zenginleştirilirken,
ev ve arsaları istimlak edilen vatandaşlarımız
zaten mağdur iken bir de paralarını zaman içerisinde
alamamakta dolayı enflasyon karşısında
ezilmektedir. Bu haksızlığın giderilmesi
için herhangi bir çalışma yapılıyor
mu?

Cevap 1. Karayolları Genel Müdürlüğümüz
projeleri arasında bulunan Otoyol ve Devlet Yolu yapımları
nedeniyle kamulaştırma sahasında kalan taşınmaz
mal ve üzerindeki binaya, ağaca vs. ait kamulaştırma
bedelleri ile ilgili Bölge Müdürlüklerince
yapılan talepler, Genel Müdürlüğümüzün
ödeme listesine alınmakta, Maliye Bakanlığından
ödenek ve nakit karşılandıkça
Bölgelerimizin aciliyet listesinin Genel Müdürlüğümüzce
değerlendirilmesinden sonra sırası geldiğinde
ödemeler yapılmaktadır.

Otoyol ve Devlet Yolu güzergâhına rastlayan
taşınmaz mallar için açılan
bedel artırım davalarında mahkemece kesinleşenler
ile ilgili Bölge Müdürlüklerimizce yapılan
talepler ise büro kayıtlarına göre ödeme
listesine alınmakta; Otoyolları için büro
kayıtlarının tarih ve KGM sıra numarasına
göre, Devlet yolları için ise KGM sıra
numarasına göre ödemeler yapılmaktadır.

Halen Otoyollarında 16.2.1993 tarihine ve 8 765 KGM sıra
numarasına kadar, Devlet Yollarında 58 KGM sıra
numarasına kadar ödeme listesine alınan bedel
artırım farklarına ait bordro bedelleri ödenmiştir.

Tezyid-i Bedelleri 3095 Sayılı Faiz ve Temerrüt
Faizine İlişkin Kanuna göre yıllık
% 30 gecikme faizi uygulanmaktadır.

Otoyol ile Devlet yolu kamulaştırma ve tezyid-i bedel
ödemeleri için 1996 yılı Bütçe
görüşmeleri esnasında Maliye Bakanlığı
Bütçesine Karayolları Genel Müdürlüğüne
aktarılmak üzere ödenek konulmuştur.

Genel Müdürlüğümüzce ödemeler
için ihtiyaç duyulan nakit durumu her ay periyodik
olarak Maliye Bakanlığı Bütçe ve
Mali Kontrol Genel Müdürlüğüne bildirilerek
nakit talebinde bulunulmakta olup; ödenek ve nakit artarıldıkça
uygulama esaslarına göre süratle ödemeler
yapılmaktadır.

Bilgi ve gereğini arz ederim.

Cevat Ayhan

Bayındırlık ve İskân Bakanı

66. - İçel Milletvekili D. Fikri Sağlar'ın;

- 53 üncü Hükümet döneminde bakanlık
tarafından bazı vakıf, dernek ve kuruluşlara
para dağıtıldığı iddialarına,

- 53 üncü Hükümet döneminde bakanlık
bünyesinde yapılan atama, nakil ve görevden almalara,

- Galatasaray Lisesi önündeki rölyefin kaldırılmasına;

İlişkin soruları ve Kültür Bakanı
İsmail Kahraman'ın yazılı cevabı
(7/1227, 1228, 1229)

Türkiye Büyük Millet Meclisi Başkanlığına

Aşağıdaki soruların, Kültür
Bakanı Sn. İsmail Kahraman tarafından yazılı
olarak cevaplandırılması için gereğini
arz ederim.

D. Fikri Sağlar

İçel

54. Hükümet kurulmadan 1 gün önce 53. hükümetin
Kültür Bakanı Sn. Agah Oktay Güner tarafından
bazı vakıf, dernek ve benzeri kuruluşlara
39 187 000 000.- dağıtıldığı
doğru mudur?Eğer bu iddia doğru ise söz konusu
para hangi vakıf, dernek ve kuruluşlara dağıtılmıştır
ve hangi amaçlar hedeflenmiştir?Bu kuruluşların
seçiminde uygulanan kriterler nelerdir?

Türkiye Büyük Millet Meclisi Başkanlığına

Aşağıdaki soruların, Kültür
Bakanı Sn. İsmail Kahraman tarafından yazılı
olarak cevaplandırılması için gereğini
arz ederim.

D. Fikri Sağlar

İçel

1. 53. Hükümetin Kültür Bakanı Sn.
Agah Oktay Güner tarafından Bakanlığı
süresince atama, yerdeğiştirme ve görevden
alma anlamında gerçekleştirilen toplam personel
hareketinin sayısı ne kadardır?

2. Aynı Bakan döneminde Bakanlık üst düzey
personel atama ve görevden almaları şeklinde
kaç uygulama yapılmıştır?Görevden
alınan üst düzey personelin yerine yapılan
atamalarda hangi kriterler esas alınmıştır?

3. 54. Hükümet kurulmuş ve göreve başlamış
olmasına rağmen, Sn. Agah Oktay Güner'in hiçbir
sıfat ve yetkiye sahip olmadan sizin bilginiz dışında
onayladığı 60 kişilik bir listeyle DÖSİM
bünyesinde çalıştırılmak
üzere işçi istihdam ettiği ve bunların
işe başladığı iddia edilmektedir.
Bu iddialar doğru mudur?

4. Sn. Agah Oktay Güner tarafından Bakanlığı
size devrettikten sonra onayladığı söylenen
bu listede yeralan 60 kişinin istihdam edilebilmesi için,
keza aynı birim bünyesinde 4-5 yıldan bu yana
çalışan, çoğu yaptıkları
işlerde oldukça deneyim kazanmış işçilerin
işlerine son verilmiş olduğu doğru mudur?Eğer
böyle bir durum gerçek ise işten atılan
bu işçilerin mağduriyetlerini önlemeye yönelik
bir girişiminiz olacak mıdır?

5. Sn. Agah Oktay Güner döneminde Kültür Bakanlığı
DÖSİM ve diğer birimlerin merkez ve taşra
teşkilatlarına açıktan atama, geçici
işçi ve hizmet alımı şeklinde
kaç kişi alınmıştır?

Türkiye Büyük Millet Meclisi Başkanlığına

Aşağıdaki soruların, Kültür
Bakanı Sn. İsmail Kahraman tarafından yazılı
olarak cevaplandırılması için gereğini
arz ederim.

D. Fikri Sağlar

İçel

Yakınları değişik nedenlerle kayıp
olan yurttaşlarımızın acılarını
simgelemek, devletin bu konudaki duyarlılığını
vurgulamak, bir insanlık dramı ve sosyal yara olarak
çağımızın ve ülkemizin alnında
kara bir leke olarak duran "Kayıp" olgusuna toplumun
dikkatini yöneltmek amacı ile aynı zamanda
taşıdığı anlamın yanısıra
sanat yapıtı özelliği taşıyan
Bakanlığımızca yaptırılarak
İstanbul Galatasaray Lisesi önüne yerleştirilen
kayıplar konulu rölyef yerinden sökülmüştür.

1. Adı geçen rölyef kimler tarafından
sökülmüştür?Bu konuda Bakanlığınızca
herhangi bir soruşturma açılmış
mıdır?Açılmışsa hangi
aşamadadır? Eğer bugüne kadar bir soruşturma
açılmadı ise bu konuda bir girişiminiz
olacak, soruşturma açacak mısınız?

2. Kayıpları gerçekleştiren güç
odakları ile sözkonusu rölyefi kayıplar
listesine ekleyen güç aynı olabilir mi?

3. Adı geçen rölyefin basına yansıdığı
şekliyle İstanbul Valiliği'nce yerinden söküldüğü
söylenmektedir. Eğer bu söylenti doğru ise kayıplarla
ilgili toplumsal duyarlılığı artırmayı
amaçlayan bu sanat eseri Devlet'in güvenliği ve
varlığını mı tehdit etmektedir?Kayıp
olgusuna dikkat çekmek Devlet'in bu kurumu tarafından
hangi nedenlerle sakıncalı görülmektedir?

4. Sözkonusu rölyefi eski yerine tekrar yerleştirmeyi
düşünüyor musunuz?

T.C.

Kültür Bakanlığı 29.8.1996

Araştırma Planlama ve Koordinasyon Kurulu Başkanlığı

Sayı : B.16.0.APK.0.12.00.01.940-445

Konu :Yazılı Soru Önergesi

Türkiye Büyük Millet Meclisi Başkanlığına

İlgi :TBMM Başkanlığı'nın
13.8.1996 gün ve KAN. KAR. MÜD. A.01.0.GNS.0.10.00.02-3207
sayılı yazısı.

İçel Milletvekili Sayın D. Fikri Sağlar'ın
7/1227, 7/1228, 7/1229 yazılı soru önergelerinin
cevabı ekte gönderilmektedir.

Bilgilerinizi arz ederim. İsmail Kahraman

Kültür Bakanı

- 53. Hükümetin Kültür Bakanı Sayın
Dr. Agah Oktay Güner tarafından bazı vakıf,
dernek ve benzeri kuruluşlara verilen para iddia edildiği
gibi 39 187 000 000.- TL. olmayıp, Bakanlığımızca
Kültür Varlıklarının tanıtımı
ve kültür amaçlı şenlikler için
toplam 18 580 000 000.-TL. para dağıtımı
yapılmıştır.

EK-2

Başlayış Tarihi Ayrılış
Tarihi

Sn. D. Fikri Sağlar 21.11.1991 27.7.1994

31.10.1995 7.3.1995

Toplam Personel Hareketi : 4 052

Üst Düzey Görevden Alınan : 81

Toplam 4 133

Sn. Timurçin Savaş 27.7.1994 27.3.1995

Toplam Personel Hareketi : 870

Üst Düzey Görevden Alınan : 5

Toplam 875

Sn. Ercan Karakaş 27.3.1995 23.6.1995

Toplam Personel Hareketi : 255

Üst Düzey Görevden Alınan : -

Toplam 255

Sn. İsmail Cem 7.7.1995 5.10.1995

Toplam Personel Hareketi : 269

Üst Düzey Görevden Alınan : -

Toplam 269

Sn. Dr. Agah Oktay Güner 7.3.1996 29.6.1996

Toplam Personel Hareketi : 331

Üst Düzey Görevden Alınan : 32

Toplam 363

Sn. Dr. Agah Oktay Güner'in görevden aldığı
üst düzey personelin yerine yapılan atamalarda
"Hizmet, liyakat, kariyer ve Bakanlık personeli"
olması kriterleri esas alınmıştır.

3. Sayın Agah Oktay Güner'in görevi devrettikten
sonra DÖSİMM bünyesinde çalıştırılmak
üzere 60 kişilik bir listeyi onayladığı
ve bunların işe başlatıldığı
yolundaki iddia doğru değildir.

4. Sayın Agah Oktay Güner tarafından, Bakanlıkta
4-5 yıldan beri çalıştırılan
"Geçici İşçi" lerin görevlerine
son verildiği de doğru değildir. Bu işçilerin
hizmet sözleşmeleri iki ayda bir ihtiyaca göre
yenilenmektedir. Yenileme devresi gelenlerden bir kısmı
işi kendileri bırakmışlar, bir kısmı
da ilgili birimlerden gelen "hizmete ihtiyaç yoktur"
yazılarına istinaden çıkarılmışlardır.
15.7.1996 tarihi itibariyle bunların sayısı
35'tir.

5. DÖSİMM merkez ve taşra teşkilatı
bünyesinde Sayın Agah Oktay Güner'in kendisinden
önceki dönemden devraldığı "geçici
işçi" ve "hizmet alımı işçi"
personel sayısı, toplam 662'dir. Sayın Güner'in
görevi devrettiği sırada ise bu sayı 783'dür.

Hizmet alımı personelin çalıştırılma
süresi üç aydır. Sayın Güner
döneminde DÖSİMM'in Merkez ve taşra teşkilatına
hiçbir açıktan atama yapılmamıştır.

- Galatasaray Lisesi'nin ön duvarına yerleştirilen
(Çocuklar Kaybolmasın-Anneler Ağlamasın)
adlı sanat niteliği ağırlık röliyef,
Kültür eski Bakanı Sayın Fikri Sağlar
tarafından özel olarak talimatla Bakanlığımız
Güzel Sanatlar Genel Müdürlüğünce
yapılmıştır.

Ancak, sözkonusu röliyef'in bulunduğu yer Bakanlığmıza
ait olmadığından, kimlerin tarafından
söküldüğü konusunda Bakanlığımızca
bilgi sahibi olunamamıştır.

67. - Adana Milletvekili Orhan Kavuncu'nun, Yassı Adadaki
Su Ürünleri Fakültesi ile ilgili olarak yapılan
işlemlere ilişkin sorusu ve Millî Savunma Bakanı
Turhan Tayan'ın yazılı cevabı (7/1233)

Türkiye Büyük Millet Meclisi Başkanlığına

Bir süredir, yazılı basında ve televizyonlarda
İstanbul Üniversitesi Rektörü Prof. Dr.
Bülent Berkarda ile ilgili yolsuzluk iddiaları yer
almaktadır.

Bu iddialar sebebiyle aşağıdaki soruların
Millî Savunma Bakanı Sayın Turan Tayan tarafından
yazılı olarak cevaplandırılmasını
izinlerinize saygılarımla arz ederim.

Prof. Dr. Orhan Kavuncu

Adana

1. Yassı Ada'nın Su Ürünleri Fakültesi
kurulması amacıyla İstanbul Üniversitesi'ne
tahsis edildiği; ve gene Yassıadanın Su Ürünleri
Fakültesi olarak kullanılmaması halinde 189
Sayılı Kanuna göre işlem yapılmak
üzere Millî Savunma Bakanlığına iadesi
gerektiği yüksek malumları bulunmaktadır.

2. Son günlerde yazılı basında ve televizyonlarda
çıkan haberlere göre Ada İstanbul Üniversitesi
tarafından iki yıl önce terkedilmiş,
Su Ürünleri Fakültesi Laleliye taşınmıştır.

Bu vakıa üzerine Bakanlıklarınca ne
gibi bir işlem yapılmıştır?

T.C.

Millî Savunma Bakanlığı 4.9.1996

Kanun : 1996/700-TÖ

Konu : Soru Önergesi

Türkiye Büyük Millet Meclisi Başkanlığına

İlgi : TBMM. Bşk.lığının
13 Ağustos 1996 tarihli ve KAN. KAR. MD : A.01.0.GNS.0.10.02-3205-7-1233-3125-8248
sayılı yazısı.

Adana Milletvekili Prf. Dr. Orhan Kavuncu tarafından verilen
ve İlgi Ek'inde gönderilerek cevaplandırılması
istenilen "Yassı Adadaki Su Ürünleri Fakültesi
ile ilgili olarak yapılan işlemlere" ilişkin
yazılı soru önergesinin cevabı Ek'tedir.

Arz ederim. Turhan Tayan

Millî Savunma Bakanı

Adana Milletvekili Orhan Kavuncu Tarafından Verilen 7/1233
Sayılı

Soru Önergesinin Cevabı

1. 2 Ocak 1961 tarihli ve 189 sayılı Millî
Savunma Bakanlığı İskân İhtiyaçları
İçin Sarfiyat İcrası ve bu Bakanlıkça
Kullanılan Gayrimenkullerin Lüzumu Kalmayanların
Satılmasına Selahiyet Verilmesi Hakkında
Kanuna tabi olan Yassıada ve üzerinde bulunan tesislerin,
İstanbul Üniversitesi Su Ürünleri Yüksek
Okulunca uluslararası düzeyde hizmet verilebilmesi
için uzman personel yetiştirilmesi amacıyla
İstanbul Üniversitesine tahsis edilmesi Rektörlükçe
1988 yılında istenmiştir.

2. Hizmet dışı kalmış olan ve
Deniz Kuvvetleri Komutanlığınca boş olarak
korunmakta olan söz konusu Ada'nın, anılan
Üniversitece teklif edilen amaçta kullanılmaması
halinde, 189 sayılı Kanuna göre değerlendirilmek
üzere Millî Savunma Bakanlığına olan
tahsisinin devam ettirilmesi koşuluyla, İstanbul
Üniversitesine devir ve tahsisi Millî Savunma Bakanlığınca
da uygun görülmüş ve taraflar arasında
düzenlenen 4 Mayıs 1989 tarihli ön protokola
göre gerekli tahsis değişikliğinin yapılması
24 Temmuz 1989 tarihinde Maliye ve Gümrük Bakanlığına
bildirilmiştir.

3. Ön protokol gereğince, Ada ve üzerindeki tesislerin
İstanbul Üniversitesine devir ve teslim işlemleri
tamamlanmış, ayrıca taraflar arasında
8 Ağustos 1989 tarihinde ana protokol düzenlenmiş
ve 12 Ekim 1990 tarihinde, Maliye ve Gümrük Bakanlığınca
anılan Ada'nın İstanbul Üniversitesine
tahsis edilmek üzere Millî Savunma Bakanlığına
olan tahsisinin kaldırıldığı bildirilmiştir.

4. İstanbul Üniversitesine devir ve tahsisi uygun
görülen Yassıada ve üzerindeki tesislerin
anılan Üniversitece tahsis ve devir amacında
kullanılmadığına ve boşalttığına
dair bugüne kadar yazılı ve sözlü
herhangi bir duyum alınmamıştır.

5. Soru önergesi nedeniyle muttali olunan durumun açıklığa
kavuşturulması için, Millî Savunma Bakanlığınca
İstanbul Üniversitesi ve Maliye Bakanlığı
nezdinde gerekli araştırmalara başlandığını
bilgilerine arz ederim.

Turhan Tayan

Millî Savunma Bakanı

68. - Ağrı Milletvekili M. Sıddık Altay'ın,
Tutak-Aşağı Karahalit ve Atabindi barajlarının
yapımına ilişkin sorusu ve Enerji ve Tabiî
Kaynaklar Bakanı M. Recai Kutan'ın yazılı
cevabı (7/1234)

Türkiye Büyük Millet Meclisi Başkanlığına

Aşağıdaki sorumun Sayın Enerji ve Tabiî
Kaynaklar Bakanı tarafından yazılı
olarak cevaplandırılmasını arz ederim.

Mehmet Sıddık Altay

Soru : Ağrı

Tutak ilçemizin Aşağı Karahalit ve Atabindi
Barajlarının uzun süreden beri etüdleri
yapılmış olup, ancak barajların yapılması
için bu güne kadar herhangi bir işlem başlatılmış
değildir. Sözkonusu barajların yapımına
nezaman başlanacak, programınız nedir?

T.C.

Enerji ve Tabiî Kaynaklar Bakanlığı

Araştırma, Planlam ve Koordinasyon Kurulu Başkanlığı
5.9.1996

Sayı : B.15.0.APK.0.23-300/1203/14341

Konu : Yazılı Soru Önergeleri

Türkiye Büyük Millet Meclisi Başkanlığına

İlgi : T.B.M.M. Başkanlığı'nın
13.8.1996 tarih ve A.01.0.GNS.0.10.00.02-3204 sayılı
yazısı.

Ağrı Milletvekili Sayın Mehmet Sıddık
Altay'ın şahsıma tevcih ettiği ve Millet
Meclisi İç Tüzüğü'nün 99
uncu maddesi gereğince cevaplandırılması
istenen 7/1234 esas no.lu yazılı soru önergesi
ile ilgili bilgiler hazırlanarak ekte sunulmuştur.

Bilgilerinize arz ederim. M. Recai Kutan

Enerji ve Tabiî Kaynaklar Bakanı

Ağrı Milletvekili Sayın Mehmet Sıddık
Altay'ın

Yazılı Soru Önergesi ve Cevabı (7/1234-3126)

Soru : Tutak ilçemizin Aşağı Karahalit
ve Atabindi Barajlarının uzun süreden beri
etüdleri yapılmış olup, ancak barajların
yapılması için bu güne kadar herhangi
bir işlem başlatılmış değildir.
Sözkonusu barajların yapımına nezaman
başlanacak, programınız nedir?

Cevap : Karahalit ve yörede Atabindi olarak isimlendirilen
Nadirşeyh Barajları, DSİ Genel Müdürlüğümüzce
geliştirilerek ön inceleme çalışmları
tamamlanmış bulunan Ağrı-Tutak Projesi
kapsamında yer almaktadırlar.

Söz konusu barajlardan 61,4 m. yüksekliğinde, 81
milyon m3 toplam depolama hacimli Nadirşeyh Barajında
düzenlenen sularla 10 803 ha; 75,7 m. yüksekliğinde,
89 milyon m3 toplam depolama hacimli Karahalit Barajında
düzenlenen sularla ise 16 209 ha olmak üzere, proje
ile Tutak Ovasında toplam 27 012 ha arazinin sulu tarıma
açılması planlanmaktadır.

Ağrı-Tutak Projesi, projenin teknik ve ekonomik yönden
kesin yapılabilirliğini belirleyecek olan planlama
çalışmalarının tamamlanması
ve yapılabilir bulunması halinde, kesin projesinin
de hazırlanmasından sonra, uygulama programlarına
alınabilecektir.

69. - Ağrı Milletvekili M. Sıddık Altay'ın,
Tutak İlçesine bağlı köy ve mezra
yollarının bakım ve onarımına
ilişkin sorusu ve Devlet Bakanı Bekir Aksoy'un yazılı
cevabı (7/1236)

Türkiye Büyük Millet Meclisi Başkanlığına

Aşağıdaki sorumun Sayın Köy Hizmetlerinden
sorumlu Bakan tarafından yazılı olarak cevaplandırılmasını
arz ederim.

Mehmet Sıddık Altay

Soru : Ağrı

Tutak ilçemizin seksen köyü ve 19 mezrasının
yolları uzun yılların getirdiği yıpranma
sonucu bakım ve onarıma muhtaç haldedir.
Ancak makina parkında ki araçların yetersiz
olması nedeniyle bu onarım bugüne kadar gerçekleşememiştir.

Bu sorunumuzun ortadan kaldırılması için
ne gibi çalışmalar yapmayı düşünüyor
sunuz?

T.C.

Devlet Bakanlığı 6.9.1996

Sayı : B.02.0.013/367

Türkiye Büyük Millet Meclisi Başkanlığına

İlgi : 13 Ağustos 1996 tarih, A.01.0.GNS.0.10.00.02-7/1236-3128/8252
sayııl yazınız.

Ağrı Milletvekili Sayın Mehmet Sıddık
Altay'ın 7/1236 esas no'lu yazılı soru önergesine
ilişkin Ağrı İli Tutak ilçesi köyyollarının
bakım ve onarımıyla ilgili Bakanlığıma
bağlı Köy Hizmetleri Genel Müdürlüğü
Ağrı İl Müdürlüğü'nün
bünyesinde kurulan Tutak ilçesi şantiyesinde
3 adet kamyon, 1 adet yükleyici, 1 adet dozer, 1 adet greyder
ve 18 personel mevcut olup, ulaşıma kapalı
köy ve mezra yolu bulunmamaktadır.

Tutak ilçesinde;

a) 3 km. lik Uzunöz-Mızrak köyyolu 1996 yılı
onarım programındadır.

b) 10 km. lik Damlakaya-Yk. Kargalık köyyolu ile 6
km. lik Karacan-Döşkaya köyyolu 1996 yılı
püremanet stabilize kaplama programında yeralmaktadır.

c) 1 135 000 000.-TL. ödenekle de muhtelif köyyolları
üzerindeki eksik sanat yapılarının inşaatı
ikmal edilmektedir.

Makina ve ekipmanların elverdiği ölçüde
köyyollarının bakım ve onarımları
gerçekleştirilmektedir.

Bilgilerinize arz ederim.

Bekir Aksoy

Devlet Bakanı

70. - Ağrı Milletvekili M. Sıddık Altay'ın;

- Tutak İlçesini Erzurum'a bağlayacak yolun
bakım ve onarım çalışmalarına,

- Tutak-Karayazı yolunun asfaltlanmasına ilişkin
soruları ve Bayındırlık ve İskân
Bakanı Cevat Ayhan'ın yazılı cevabı
(7/1237, 1238)

Türkiye Büyük Millet Meclisi Başkanlığına

Aşağıdaki sorumun Sayın Bayındırlık
ve İskân Bakanı tarafından yazılı
olarak cevaplandırılmasını arz ederim.

Mehmet Sıddık Altay

Ağrı

Soru :

Tutak ilçemizi Eleşkirt üzerinden Erzurum iline
bağlayacak, Eleşkirt ilçemize 30 km. lik mesafede
olan yolun gerekli bakım ve onarım çalışmalarına
ne zaman başlayacaksınız?

Türkiye Büyük Millet Meclisi Başkanlığına

Aşağıdaki sorumun Sayın Bayındırlık
ve İskân Bakanı tarafından yazılı
olarak cevaplandırılmasını arz ederim.

Mehmet Sıddık Altay

Ağrı

Tutak İlçemizi Erzurum İline bağlayan
Tutak-Karayazı arası 60 km. lik yol stabilizedir.
Bu yolun asfaltlanması halinde ulaşımda büyük
bir rahatlama olacaktır.

Soru : Bu rahatlamanın gerçekleşebilmesi için
ne gibi çalışmalarınız var?
Yoksa ne gibi bir programınız olacak?

T.C.

Bayındırlık ve İskân Bakanlığı
10.9.1996

Basın ve Halkla İlişkiler Müşavirliği

Sayı : B.09.0.BHİ.0.00.00.25/2-A/7060

Konu : Ağrı Milletvekili M. Sıddık Altay'ın
Yazılı Soru Önergeleri.

Türkiye Büyük Millet Meclisi Başkanlığına

İlgi : T.B.M.M.'nin 13.8.1996 gün ve A.01.0.GNS.0.10.00.02-3200
sayılı yazısı. (7/1237, 7/1238)

İlgi yazı ilişiğinde alınan, Ağrı
Milletvekili M. Sıddık Altay'ın Bakanlığımıza
yönelttiği yazılı soru önergeleri
incelenmiştir.

Soru 1. Tutak İlçemizi Eleşkirt üzerinden
Erzurum İline bağlayacak, Eleşkirt İlçemize
30 km. lik mesafede olan yolun gerekli bakım ve onarım
çalışmalarına ne zaman başlayacaksınız?
(7/1237)

Cevap 1. Tutak-Eleşkirt yolu, hiçbir yerleşim
bölgesinden geçmeyen 3 üncü sınıf
bir il yoludur. Kar mücadele programında da yer almayan,
yaz mevsiminde açık olan bu yolun gerek fizikî
ve gerekse geometrik standardı son derece düşüktür.
Karayolları Genel Müdürlüğümüzün
1996 Yılı Yatırım Programında
bulunmayan bu yolun standart hale getirilebilmesi için
kamulaştırma yapılması ve yapım-onarımına
250 Milyar TL. ödenek harcanması gerekmektedir.

Soru 2. Tutak İlçemizi Erzurum İline bağlayan
Tutak-Karayazı arası 60 km. lik yol stabilizedir.
Bu yolun asfaltlanması halinde ulaşımda büyük
bir rahatlama olacaktır. Bu rahatlamanın gerçekleşebilmesi
için ne gibi çalışmalarınız
var? Yoksa ne gibi bir programınız olacak? (7/1238)

Cevap 2. Karayazı-Tutak yolu toplam 69 km. olup, standardı
düşük 2 nci sınıf bir Devlet yoludur.
Karayazı-Elmalıdere-(Erzurum-Ağrı) İl
Sınırı arasında 2 noktada heyelan
mevcuttur. İl Sınırı-Tutak arasının
geometrik standardı iyi, satıh stabilizedir. Ancak,
söz konusu yol asfalt programında yer almamaktadır.
önümüzdeki yıllarda Karayollarına
ayrılabilecek kaynaklar nispetinde yolun asfaltlanmasına
çalışılacaktır.

Bilgi ve gereğini arz ederim.

Cevat Ayhan

Bayındırlık ve İskân Bakanı

71. - Antalya Milletvekili Bekir Kumbul'un, Eğirdir Gölüne
ilişkin Başbakandan sorusu ve Çevre Bakanı
Ziyattin Tokar'ın yazılı cevabı (7/1239)

Türkiye Büyük Millet Meclisi Başkanlığına

Aşağıdaki sorumun Başbakan tarafından
yazılı olarak cevaplandırılmasına
aracılığınızı saygılarımla
arz ederim.

Bekir Kumbul

Antalya

Doğal kaynaklar Türk Ulusunun ortak değerleridir.
Türk Ulusu adına korunması gerekir ve gerektiğinde
Türk Ulusunun hizmetine sunulma gibi bir görevi söz
konusudur.

Çevre Bakanlığı tarafından birinci
sınıf içme suyu olarak kabul edilen Eğridir
Gölü yine Çevre Bakanlığı tarafından
koruma projesi yatırım programına alınmıştır.

Ancak Eğridir Belediyesince Sivri Dağı ve etekleri
Belediye Meclisi kararıyla imar değişikliği
yapılarak iskâna açılmıştır.
Kaldıki burada heyelan tehlikesi de vardır. Oluşacak
yapılaşma sonrasında birinci sınıf
içme suyu kaynağı olan Eğridir Gölü
bu özelliğini kaybetmekle karşı karşıyadır.

Ulusumuzun doğal kaynağı olan Eğridir Gölünün
bu tehlikeden korumak amacıyla gerekli tedbirleri alarak
Eğridir Belediyesinin imar değişikliğini iptal
etmeyi düşünüyor musunuz?

T.C.

Çevre Bakanlığı 18.9.1996

Çevre Koruma Genel Müdürlüğü

Sayı : B.19.0.ÇKG.0.11.00.00-03/1196/6139

Konu : Eğirdir Gölü

Türkiye Büyük Millet Meclisi Başkanlığına

İlgi : Devlet Bakanlığının 22.8.1996
tarih ve B.02.0.00.10/00313 sayılı yazısı.

İlgi yazıda, Antalya Milletvekili Bekir Kumbul tarafından
Türkiye Büyük Millet Meclisi Başkanlığına
verilen soru önergesinde, Eğirdir Belediyesince Eğirdir
İlçesi Sivri Dağı ve eteklerinin Belediye
Meclisi kararıyla imar değişikliği yapılarak
iskâna açıldığı bildirilerek,
imar planı değişikliğinin iptal edilip edilmeyeceği
sorulmaktadır.

Konuyla ilgili olarak 4.9.1996 tarih ve 1100-5809 sayılı
yazımız ile Isparta Çevre İl Müdürlüğünden
konunun incelenerek gereğinin yapılması ve sonucundan
Bakanlığımıza bilgi verilmesi istenmiştir.

Söz konusu durumla ilgili bilgi Bakanlığımıza
ulaştığında, tekrar bilgi arz edilecektir.

Bilgilerinize arz ederim.

M. Ziyattin Tokar

Çevre Bakanı

72. - Tekirdağ Milletvekili Enis Sülün'ün,
Kültür ve Tabiat varlıklarını koruma
mevzuatının uygulamalarına ilişkin
sorusu ve Kültür Bakanı İsmail Kahraman'ın
yazılı cevabı (7/1240)

Türkiye Büyük Millet Meclisi Başkanlığına

Aşağıdaki sorularımın Kültür
Bakanı İsmail Kahraman tarafından yazılı
olarak cevaplandırılması hususunu delaletlerinize
saygılarımla arz ederim.

Enis Sülün

Tekirdağ

2886 sayılı Kültür ve Tabiat Varlıklarını
Koruma Kanunu, eski eserleri koruma kanunları, Türkiye'nin
sahip olduğu tabiat ve kültürel değerleri, eserleri
korumak amacıyla çıkarılmıştır.

Özelliklek sit alanları uygulamalarındaki katı
tatbikat ve devletin destek vermemesi durumundan dolayı
vatandaş mağdur olmaktadır. Sit alanları
bakımsızlıktan mezbeleye dönmüş,
yer yer yıkılmış ve yanmıştır.
Bu uygulamalar tersine sonuçlar doğurmaktadır.
Sayın Bakan, bu konuda yeni fonlar geliştirerek bu
millî yaraya bir çözüm aramalıdır.
En gerekli müdahale, yani koruma, restorasyon çalışmaları
hakkında ülkemizde geliiştirilmiş bir
metod, standart, ilke ve bunun gibi teknik araç yoktur.
Araştırmasız uygulama, keyfî kararlara
neden olmaktadır.

Bu nedenle;

1. Ülkemizdeki koruma araştırma mevzuatı
ve standartı oluşturulmuş mudur?

2. Kültür ve Tabiat Varlıklarını
Koruma Yüksek Kurulu yılda kaç kez toplanmaktadır,
yeterli midir. Araştırmaya yönelik çalışmalar
yapmakta mıdır?

3. Koruma amaçlı projelere bağlı uygulamaları
denetleyebilecek uzman kadro var mıdır, yeterli
midir?

4. Kültür Tabiat Varlıklarını Koruma
Genel Müdürlüğünün ilgili yönetmenlik
değişikliği düşünülüyor
mu?

5. Koruma kuralına jeolog, hidrojelog, jeomekanikçi,
taş kimyacısı, mimeralog v.b. teknik elemanları
almayı düşünüyor musunuz?

6. 6 Kasım 1989 tarihli Resmî Gazete de yayınlanan
379 sayılı Kanun Hükmünde Kararname ile
Eski Eserler ve Müzeler Genel Müdürlüğü
ikiye ayrılmıştır. Ayrılma ile
bir kısım aksaklıkların meydana gelmesi,
genel müdürlüklerin tekrar birleşerek mevzuat
ve uygulamadaki tesanüt sağlanması bakımından
faydalı buluyur musunuz?

7. 1/1000 ölçekli koruma planı olduğu halde,
3 yıldır Koruma Kurulunca inşaat izni verilmeyen
ve halkın mağduriyetine sebep olan Tekirdağ/Marmara
Ereğlisi İlçesi için çözüme
ulaşıcı çalışmanız
olacak mıdır?

T.C.

Kültür Bakanlığı

Araştırma Planlama ve Koordinasyon

Kurulu Başkanlığı

Sayı : B.16.0.APK.0.12.00.01.940-445 29.8.1996

Konu : Yazılı soru önergesi

Türkiye Büyük Millet Meclisi Başkanlığına

İlgi : TBMM Başkanlığının
13.8.1996 gün ve KAN. KAR. MÜD. A.01.0.GNS.0.10.00.02-3207
sayılı yazısı.

Tekirdağ Milletvekili Sayın Enis Sülün'ün
7/1240 sayılı yazılı soru önergelerinin
cevabı ekte gönderilmektedir.

Bilgilerinizi arz ederim.

İsmail Kahraman

Kültür Bakanı

1. Binlerce yıllık uygarlık tarihi içinde
insanın doğrudan veya doğa ile birlikte yarattığı
korunması gerekli kültür ve tabiat varlıklarının
korunması, çağımızda insanlığın
ortak problemi olarak kabul edilen ve üzerinde önemle
durulan bir konudur.

Kültür ve Tabiat Varlıkları bakımından
çok az bir ülkenin sahip olabildiği bir zenginlik
ve çeşitliliğe sahip olan Ülkemizde bu mirasın
korunması, değerlendirilmesi ve geliştirilmesi
konusu kanunlarımızda yer almış, konu
ile ilgili kurumlar teşkil edilmiş, koruma giderek
daha çok sayıda kurum, kuruluş ve kişiyi
ilgilendiren bir husus haline gelmiştir.

Yurdumuzda kültür varlıklarına karşı
ilgi duyulması 19 uncu yüzyılın ortalarında
gelişmiş ve bir takım hukukî ve idarî
tedbirlerle beslenmiştir. İlk defa 1884'de Osman
Hamdi Bey'in çabalarıyla taşınmaz eserlerin
tahribi, değiştirilmesi, çevrelerine zarar verici
faaliyette bulunulması yasaklanmıştır.
Koruma konusu ise ancak 1906'da çıkarılan
"Asar-ı Atika Nizamnamesi" ile ele alınmıştır.

1917 yılında kurulan "Muhafaza-ı Asar-ı
Atika Encümeni"nin çalışmaları
sadece İstanbul'u kapsamasına rağmen önemli
bir aşama olmuştur.

1931'de Atatürk tarafından kurulan "Türk
Tarihini Tetkik Cemiyeti"nin çalışmaları
ve İcra Vekilleri kararıyla kurulan komisyon eski
eserlerin korunma tedbirlerini ele almış, 3500 kadar
eserin tescili yapılmış ve onarım programları
hazırlanmıştır.

Diğer taraftan kurulan 1925 yılında kaldırılmış
olan Vakıflar Teşkilatı tekrar ele alınmış,
mimarî ve tarihî değeri olan vakıf mallarının
korunması ve onarımı 1935 yılında
Vakıflar Genel Müdürlüğüne bırakılmıştır.

1951 yılında, 5805 sayılı Kanunla
kurulan "Gayrimenkul Eski Eserler ve Anıtlar Yüksek
Kurulu" konuyla ilgili en yüksek karar mercii olmuştur.
1964 yılında Venedik'te toplanan kongrenin anıtların
ve sitlerin korunma ve restorasyonu konusundaki çağdaş
görüşlerini belirten Venedik Tüzüğü,
1967 yılında bu Kurul tarafından kabul edilerek
uygulanmasına karar verilmiştir.

Onarım faaliyetlerinin yeni bir anlayışla
ele alınması 1973 yılında çıkarılan
1710 sayılı "Eski Eserler Kanunu" ile
olmuştur.

1983 tarihli 2863 sayılı "Kültür
ve Tabiat Varlıklarını Koruma Kanun"
ile kültür ve tabiat varlıkları, sit ve
koruma alanları hakkında tespit, müdahale,
kullanma, kamulaştırma ve yapılaşma
esasları getirilmiş, yurt içinde bulunan korunması
gerekli kültür ve tabiat varlıkları ile
ilgili hizmetlerin bilimsel esaslara göre yürütülmesini
sağlamak üzere "Taşınmaz Kültür
ve Tabiat Varlıkları Yüksek Kurulu" ile
"Bölge kurulları" kurulmuştur. Tüm
kamu kurum ve kuruluşları ile gerçek ve tüzelkişiler
için Yüksek ve Bölge Kurullarının
kararlarına uyma zorunluluğu getirilmiştir.

1987 yılında kabul edilen 3386 sayılı
Kanun ile, 2863 Sayılı Kanunun bazı hükümleri
değiştirilmiş, kurullarda yeni düzenlemeler
yapılmıştır.

Kültür ve Tabiat Varlıklarının
korunması ile ilgili uygulamalar Kültür ve Tabiat
Varlıklarını Koruma Yüksek Kurulunun
ilke kararları doğrultusunda Koruma Kurullarınca
alınan kararlar doğrultusunda yürütülmektedir.

Günümüzde kültür varlıklarının
onarımı ve korunması konusuyla çeşitli
kamu ve kamudışı kuruluş ilgilenmektedir.
Her kuruluş konunun kendileriyle ilgili bölümünü
2863 ve 3386 sayılı Kanun hükümleri çerçevesinde
yürütmektedir. Kültür Bakanlığı,
Vakıflar Genel Müdürlüğü, Karayolları
Genel Müdürlüğü, Millî Parklar Dairesi
ve Millî Saraylar Dairesi bu kamu kuruluşlarının
başlıcalarıdır. Bunların yanında
Belediyeler, çeşitli vakıflar ve dernekler
ile özel mülk sahipleri de bu konuda çalışmalar
yapmaktadırlar.

T.C. Anayasasının 63 üncü maddesi "Devlet
tarih, kültür ve tabiat varlıklarının
ve değerlerinin korunmasını sağlar, bu amaçla
destekleyici ve teşvik edici tedbirleri alır"
hükmünü getirmiştir. Bu amaçla, kamu
kurum ve kuruluşlarının mülkiyetinde
bulunan taşınmaz kültür ve tabiat varlıklarının
korunması, bu kuruluşların bütçelerine
her yıl konulan ödeneklerle yapılmaktadır.
Özel hukuka tabi gerçek ve tüzelkişilerin
mülkiyetinde bulunan korunması gerekli kültür
ve tabiat varlıklarının korunması
için Kültür Bakanlığınca kurulan
fondan aynî, nakdî ve teknik yardım sağlanmaktadır.

2. 2863 sayılı Kanunun 3386 sayılı
Kanun ile değişik 51 inci maddesinde "Yurt içinde
bulunan ve bu Kanun kapsamına giren korunması gerekli
taşınmaz kültür ve tabiat varlıkları
ile ilgili hizmetlerin bilimsel esaslara göre yürütülmesini
sağlamak üzere Bakanlığa bağlı
"Kültür ve Tabiat Varlıklarını
Koruma Yüksek Kurulu" ile Bakanlıkça belirlenecek
bölgelerde "Kültür ve Tabiat Varlıklarını
Koruma Kurulları" kurulur hükmü gereğince
merkezde Koruma Yüksek Kurulu ile on yedi Koruma Kurulu oluşturulmuştur.

Koruma Yüksek Kurulu ve Koruma Kurullarının
oluşumu, görev ve yetkileri ile çalışma
şekilleri Kanun ve Yönetmelikte belirlenmiştir.

2863 sayılı Yasaya göre;

Koruma Yüksek Kurulu Üyeleri;

- Bakanlık Müsteşarı,

- Başbakanlık Müsteşar Yardımcısı,

- Bakanlığın ilgili Müsteşar Yardımcısı,

- Kültür ve Tabiat Varlıklarını
Koruma Genel Müdürü,

- Turizm Genel Müdürü,

- Bayındırlık ve İskân Bakanlığın
ilgili Genel müdürü veya Yardımcısı,

- Orman Genel Müdürü veya Yardımcısı,

- Vakıflar Genel Müdürü veya Yardımcısı,

- Koruma Kurulları Başkanlarından Bakanlıkça
seçilecek altı üye'den oluşmaktadır.

Koruma Yüksek Kurulunun Görevleri ise;

- Korunması gerekli taşınmaz kültür
ve tabiat varlıklarının korunması
ve restorasyonuyla ilgili işlerde uygulanacak ilkeleri belirlemek,

- Koruma Kurulları arasında gerekli koordinasyonu
sağlamak,

- Daha önceki kurullar tarafından alınmış
sit alanları ve bu alanlara ait geçici dönem
yapılanma koşulları kararlarına ilişkin
koruma kurullarınca önerilen değişiklikleri
değerlendirip, tavsiye kararı almak,

- Bakanlığın lüzum görmesi halinde
kurullar tarafından değişik tarihlerde alınan
çelişkili kararlar nedeniyle, uygulamada doğan
sorunları giderici tavsiye kararı almak,

- Uygulamada doğan genel sorunları değerlendirerek
görüş vermek suretiyle, Bakanlığa yardımcı
olmaktır.

Kültür ve Tabiat Varlıklarını Koruma
Yüksek Kurulunun bugüne kadar yaptığı
toplantı ve aldığı karar sayıları
ekteki listede belirtilmiştir.

3. Koruma amaçlı imar planları yerel yönetimlerin
yanısıra Bakanlığımızca
da yaptırılmaktadır.

Koruma amaçlı imar planları yaptırılıp
koruma kurullarının uygun görüşü
alındıktan sonra 3194 sayılı İmar
Kanunu gereğince belediyeler veya Valilikçe onandıktan
sonra yürürlüğe girmektedirler.

Koruma amaçlı imar planlarının uygulanması
sırasında denetim yerel yönetimlerce yapılmaktadır.

Koruma Kurulları ayrıca koruma planı hükümleri
kapsamında projesi kuruldan geçecek uygulamalarla
ilgili karar almaktadırlar.

Koruma Kurullarınca onaylanan her ölçek ve
nitelikteki plan ve projelerin uygulamada denetlenmesine ilişkin
19.4.1996 gün ve 425 sayılı ilke kararı
bulunmaktadır.

4. Kültür ve Tabiat Varlıklarını
Koruma Yüksek Kurulu ile Koruma Kurulları Yönetmeliğinin
uygulanması sırasında çıkan
aksaklıkların gönderilmesi için sözkonusu
yönetmelikte değişiklik yapılmış,
8.2.1996 gün ve 22548 sayılı Resmî Gazetede
yayınlanarak yürürlüğe girmiştir.

Kültür ve Tabiat Varlıklarını Koruma
Kurulu Büro Müdürlüklerinin daha sağlıklı
çalışması için çalışma
esaslarını belirleyen yönerge 9.2.1996 gün
ve 277 sayılı Makam Onayıyla yeniden düzenlenmiştir.

Kültür ve Tabiat Varlıklarını Koruma
kurulu ilke kararları uygulamada çıkan aksaklıkların
giderilmesi amacıyla yeniden düzenlenmiş ve
bir kitapçık haline getirilmiştir.

5. Koruma Kurullarında görev alacak personelin ilgi
alanları Yasa ile belirlenmiş Koruma Kurulu üyelerine
paralel olarak Arkeolog, Sanat Tarihçisi, Mimar, Şehir
Plancısı, Peyzaj Mimarı, Müzeci vb.
meslek gruplarından oluşmaktadır.

Bu kapsamda personel istihdam edilmektedir.

6. 375 sayılı Kanun Hükmündeki Kararname
ile ilgili Bakanlığımızca bir çalışma
gerçekleştirilmektedir.

7. Tekirdağ, Marmara Ereğlisi (Antik Perinthos Kenti)
ilçesinde 1 inci derece arkeolojik sit alanını
kapsayan koruma amaçlı imar planı Bakanlığımızca
1990 yılında yaptırılmış
(Kültür va Tabiat Varlıklarını
Koruma Yüksek Kurulunun 18.6.1991 gün ve 204 sayılı
Edirne Kültür ve Tabiat Varlıklarını
Koruma Kurulunun 9.7.1991 gün ve 913 sayılı
kararlarıyla uygun bulunmuştur.), 1992 yılı
içinde de Koruma Amaçlı İmar Planı
kapsamında 1/500-1/200 ölçekli sur duvarları
düzenleme projesi ele alınmıştır.

Ancak Edirne Kültür ve Tabiat Varlıklarını
Koruma Kurulunca 1.12.1994 gün ve 2145 sayılı
karar ile Marmara Ereğlisi 1/5000 koruma amaçlı
nazım plan ve 1/1000 ölçekli koruma amaçlı
uygulama imar planı çalışmaları
kültür ve tabiat varlıklarını koruma
yüksek kurulunun 4.3.1988 gün ve 6 sayılı
ilke kararı çerçevesinde yeniden ele alınmış;
yürürlükteki 1/1000 ölçekli koruma
amaçlı imar planı kararları ve II
nci aşama 1/500 ve 1/200 ölçekli sur duvarları
düzenleme projesinin ve ilgili çalışmalarının
iptal edilmesine ve 1 inci derece arkeolojik sit alanının
belediyesince yaptırılan 1/100 ölçekli
koruma amaçlı imar planında III üncü
etap olarak ele alınmasına,

Bu etaptaki planlama çalışmasının;
kazı çalışmalarının yapılması
sonucunda ortaya çıkacak antik kentin gezilmesi
sırasında gereksinim duyulan yaya yolu ve servis
mekanlarının (sökülebilir, takilabilir
malzeme ile yapılmış kafe, lokanta, büfe,
wc.) düzenlemesini içeren bir arkeolojik çevre
düzenleme projesi niteliğinde ele alınmasına
bu nitelikte bir çalışmanın 1/1000
ölçekte 3 üncü etap olarak hazırlanarak
kurula getirilmesine, plan onaylanıncaya kadar hiçbir
uygulamanın yapılmamasına karar verilmiştir.

Marmara Ereğlisi Belediye Başkanlığınca
yaptırılan 1 inci ve 2 nci etap 1/1000 ölçekli
koruma amaçlı imar planı tamamlanmış
olup, Edirne Kültür ve Tabiat Varlıklarını
Koruma Kurulunun 26.4.1996 gün ve 3071 sayılı
kararı ile planın yürürlüğe girmesi
uygun bulunmuştur.

Belediyesince III üncü etap planlama çalışması
yapıldığı takdirde Edirne Kültür
ve Tabiat Varlıklarını Koruma Kurulunda değerlendirilebilecektir.

Kültür ve Tabiat Varlıklarını Koruma
Yüksek Kurulunun Toplantıları

Yılı Toplantı Sayısı Karar
Sayısı

1987 1 1

1988 5 59

1989 4 51

1990 4 55

1991 6 78

1992 3 52

1993 8 54

1994 2 26

1995 3 21

1996 3 68

39 465

73. - İstanbul Milletvekili Ercan Karakaş'ın,
dernek, vakıf ve benzerî kuruluşlara yapılan
yardımlara ilişkin sorusu ve Kültür Bakanı
İsmail Kahraman'ın yazılı cevabı
(7/1242

Türkiye Büyük Millet Meclisi Başkanlığına

Aşağıda yer alan sorularımın Kültür
Bakanı tarafından yazılı olarak yanıtlanmasını
arz ederim.

Ercan Karakaş

İstanbul

Sizden önceki Kültür Bakanı Sayın
Agah Oktay Güner döneminde;

- Bakanlıktan hangi dernek, vakıf ve benzer kuruluşlara
yardım yapılmıştır.

- Bu kuruluşların her birine hangi tarihlerde ne
kadar yardım yapılmıştır.

- Yardım alan kuruluşlar Bakanlığa herhangi
bir proje sunmuş mudur? Sunulmuşsa bu projeler ne
gibi etkinlikler içermektedir?

- Sizce yapılan bu yardımlar eşitlik anlayışına
ve usullere uygun mudur?

T.C.

Kültür Bakanlığı

Araştırma Planlama ve Koordinasyon

Kurulu Başkanlığı

Sayı : B.16.0.APK.0.12.00.01.940-457 17.9.1996

Konu : Yazılı soru önergesi

Türkiye Büyük Millet Meclisi Başkanlığına

İlgi : TBMM Başkanlığının
2.9.1996 gün ve KAN. KAR. MÜD. A.01.0.GNS.0.10.00.02-3341
sayılı yazısı.

İstanbul Milletvekilleri Sayın Ercan Karakaş'ın
7/1242 ve Sayın Bülent Akarcalı'nın
7/1251 sayılı yazılı soru önergelerinin
cevabı ekte gönderilmektedir.

Bilgilerinizi arz ederim.

İsmail Kahraman

Kültür Bakanı

Eski Kültür Bakanı Sayın Dr. Agah Oktay
Güner döneminde (6.3.1996-28.6.1996) Dernek, Vakıf
ve Benzerî Kuruluşların, Bakanlığa
sunmuş oldukları proje ve kültür faaliyetleri
için aşağıda belirtilen ödenekler
tahsis edilmiştir.

1. Bartın Çilek Festivali ve Kültür Turizm
Faaliyetleri Haftası için Bartın

Belediyesine 100 000 000

2. Yunus Emre Kültür ve Sanat Haftası faaliyetleri
için Eskişehir-

Mihalıççık-Yunus Emre Belediyesine
100 000 000

3. Yunus Emre Anma Şölenleri için Kırşehir-Ulupınar
Belediyesine 50 000 000

4. Melikgazi-Ağırnas Kasabasında düzenlenecek
olan "Mimar Sinan'ı

Anma Günü" faaliyetleri için Kayseri Valiliği
Tertip Komitesine 75 000 000

5. IV. Dursun Fakıh'ı Anma Törenleri için
Bilecik-Söğüt-Küre

Belediyesi Anma Komitesine 75 000 000

6. Seyit Sultan Sücaattin Veli Dostluk ve Sevgi Günü
törenleri için

Eskişehir-Şücaattin Turizm ve Tanıtma
Derneğine 25 000 000

7. Lapseki 13 üncü Kiraz Şenliği için
Çanakkale -Lapseki Belediyesine 100 000 000

8. "Kuruluşunun 50 inci Yılında Ulusaldan
Evrensele Türk Millî Kütüp-

hanesi" konulu uluslararası bir sempozyum için
Millî Kütüphane

Yardım Derneğine 250 000 000

9. Dede Efendi Yılı sebebiyle hazırlanacak
Dede Efendi Piyesi Projesi

için Türk Edebiyat Vakfına 400 000 000

10. Sakatların sorunları ve çözüm
yolları konulu panel için Erzurum-

Altı Nokta Körler Derneğine 50 000 000

11. Hayme Ana'yı Anma ve Domaniç Şenliği
için Kütahya-Domaniç

Kaymakamlığına 100 000 000

12. Hazreti Pir Şeyh Şaban-ı Veli Anma Günü
için Kastamonu-

Hanönü Belediyesine 50 000 000

13. Eldivan 5 inci Hacı Murad-ı Veli'yi Anma Haftası
ve Kiraz

Bayramı için Çankırı -Eldivan
Belediyesine 50 000 000

14. Türk Cumhuriyetlerinden davet edilen folklor ekiplerinin

gerçekleştirecekleri faaliyetler için Türk
Ocakları Ankara Şubesine 300 000 000

15. Türk kültür varlıklarının
tanıtımı amacıyla Hamamizade Dede

Efendi Evi projesi için Türkiye Tarihî Evleri
Koruma Derneğine 1 500 000 000

16. Türk kültür varlıklarını
yurt dışında tanıtmak amacıyla,

Japonya'da yaptırılmakta olan Türk Köyüne
konulmak üzere

"Atlı Atatürk" Anıtının
açılışna katılacak Mehter Takımının

harcırahları için 3 750 000 000

17. Prizren türkülerinden oluşan bir ses kasetinin
hazırlanması

için Yugoslavya-Prizren Doğru Yol Kültür
ve Sanat Derneğine 250 000 000

18. Karakeçili 2 nci Uluslararası Kültür
Şenliği için Kırıkkale

Valiliğine 100 000 000

19. Eşme İlçesi tanıtmak amacıyla
yapılacak olan III üncü Ulus-

lararası Turistik Kilim Kültür ve Sanat Festivali
için Uşak Valiliğine 100 000 000

20. 33 üncü Ulusal, 7 nci Uluslararası Hacı
Bektaş Veli Anma

Törenleri ve Kültür Sanat etkinlikleri için
Nevşehir-Hacıbektaş

Belediyesine 1 000 000 000

21. Türk Dünyası Kültür Atlası
projesi için Türk Kültürüne Hizmet

Vakfına 3 795 000 000

22. Geleneksel Deniz Oyunları ve Halk Şenlikleri
Festivali için

Samsun-Yakakent Belediyesine 25 000 000

23. Ahılı 1 inci Kültür Ahi Şenlikleri
için Kırıkkale-Ahılı Belediyesine
100 000 000

24. Kültür faaliyetleri için Ankara-Bala-Afşar
Belediyesine 200 000 000

25. Selçuk Üniversitesi ile birlikte düzenlenecek
4 üncü Şeyh

Alaeddin Ali Semerkandi törenleri için İçel-Gülnar-Sütlüce
(Zeyne)

Belediyesine 50 000 000

26. Halk Kahramanı Seyyid Battal Gazi adına yapılacak
faaliyetler

ile ecdat yadigarının gelecek kuşaklara tanıtılması
amacıyla ger-

çekleştirilecek proje için Eskişehir-Seyyid
Battal Gazi Vakfına 100 000 000

27. Yeşil Altın Deniz Festivali için Rize-Fındıklı
Belediyesine 75 000 000

28. Geleneksel Kocayayla Şöleni için Bursa-Keles
Kaymakamlığı

Tertip Komitesine 75 000 000

29. Kültür ve Sanat Festivali için Tokat-Niksar-Yazıcık
Belediyesine 80 000 000

30. Başkomutanlık Zaferinin Kutlama Şenlikleri
için Ankara-

Polatlı Belediyesine 50 000 000

31. Geleneksel Yeşilce Kültür ve Yayla Şenlikleri
için Ordu-Mesudiye-

Yeşilce Belediyesine 50 000 000

32. Üçyol Meydandüzü Yayla Şenlikleri
için Ordu-Mesudiye-Üçyol

Belediyesine 50 000 000

33.715 inci Ertuğrul Gazi'yi Anma ve Söğüt Şenlikleri
için Bilecik-

Ertuğrul Gazi'yi Anma ve Söğüt Şenliği
Vakfına 600 000 000

34. Peynir Tatlısı Şöleni için
Bursa-Mustafakemalpaşa Belediyesine 50 000 000

35. Türk Dünyası Kültür Atlası
Projesi için Türk Kültürüne

Hizmet Vakfına 4 705 000 000

36. 3 üncü Geleneksel Güz Şenliği için
Kırıkkale-Çelebi Kaymakamlığına
100 000 000

37. Üzüm Festivali için Denizli-Buldan-Yenicekent
Belediyesine 50 000 000

Toplam 18 580 000 000

Bakanlıkça Başlatılan Bosna-Hersek'teki
Eski Türk Eserlerinden Mostar

Köprüsünün Onarım Kampanyası
için 10 000 000 000

Toplam 28 580 000 000

74. - Manisa Milletvekili Tevfik Diker'in, Türk Hava Kuvvetlerinin
İran toprakları ve hava sahasında izne bağlı
kalmaksızın silahlı keşif yapmasının
İran makamlarından talep edilip edilmediğine
ilişkin Başbakandan sorusu ve Devlet Bakanı
Lütfü Esengün'ün yazılı cevabı
(7/1245)

Türkiye Büyük Millet Meclisi Başkanlığına

TBMM İçtüzüğünün 96 ncı
maddesi gereğince aşağıdaki sorularımın
(yazılı) Başbakan Prof. Dr. Necmettin Erbakan
tarafından cevaplandırılmasını
arz ederim.

Saygılarımla.

12.8.1996

Tevfik Diker

Manisa

Sorular :

- İran'a yaptığınız gezide İran
yetkililerinin Türkiye Cumhuriyeti Millî İstihbarat
Teşkilatının bilgilerini ve tespitlerini,
belgelerini yok sayan inisiyatifin İran makamlarında
olacağı PKK ile ilgili duruma "beraberce bakalım"
önerilerine karşılık Türkiye Cumhuriyeti
Devletinin mümtaz bir parçası olan Türk
Silahlı Kuvvetlerinin önemli unsurlarından
Türk Hava Kuvvetlerine İran toprakları üzerinde
ve hava sahasında izne bağlı kalmaksızın
Türk Hava Kuvvetlerinin kendi istihbaratına dayanarak
silahlı keşif yapma imkânını
İran resmî makamlarından talep ettiniz mi?

- Ettiyseniz İran'ın vermiş olduğu resmî
cevabı ne oldu?

T.C.

Devlet Bakanlığı

Sayı : B.02.0.0010/00485 17.9.1996

Türkiye Büyük Millet Meclisi Başkanlığına

İlgi : a) Türkiye Büyük Millet Meclisi Başkanlığının,
2.9.1996 tarih ve A.01.0.GNS. 0.10.00.02-7/1245-3193/8522 sayılı
yazısı.

b) Başbakanlık Kan. ve Kar. Gen. Müd.'nün
10.9.1996 tarih ve B.02.0.KKG/106-373-2/3794 sayılı
yazısı.

Manisa Milletvekili Sayın Tevfik Diker'in Sayın
Başbakanımıza tevcih ettiği ve Sayın
Başbakanımızın da kendileri adına
Bakanlığım koordinatörlüğünde
cevaplandırılması istenilen ilgi (b) yazı
ekindeki yazılı soru önergesi cevabı
ekte sunulmuştur.

Bilgilerinizi ve gereğini arz ederim.

Lütfü Esengün

Devlet Bakanı

Manisa Milletvekili Sayın Tevfik Diker'in Sayın
Başbakanımıza tevcih ettiği 7/1245-3193
Esas No.'lu yazılı soru önergesinin cevabıdır.

Soru önergesinde bahsedilen şekilde bir talep vuku
bulmamıştır.

Bilgilerinizi rica ederim.

75. - Konya Milletvekili Mustafa Ünaldı'nın,
TÜBİTAK'a alınan personele ilişkin sorusu
ve Devlet Bakanı Sabri Tekir'in yazılı cevabı
(7/1246)

Türkiye Büyük Millet Meclisi Başkanlığına

Aşağıdaki sorularımın Devlet Bakanı
Sayın Prof. Dr. Sabri Tekir tarafından yazılı
olarak cevaplandırılmasını delaletlerinize
arz ederim.

Prof. Dr. Mustafa Ünaldı

Konya

Sorular :

1. Bakanlığınıza bağlı TÜBİTAK'ın
1991 yılından önceki ve hali hazırdaki
personel sayısı ne kadardır?

2. TÜBİTAK'a 1991 yılından 54 üncü
Hükümet kuruluncaya kadar ne kadar personel alınmıştır?

3. Alınan personel hangi şartlarda (sınav,
açıktan atama, kadrolu, geçici, sözleşmeli
personel vs.) istihdam edilmiştir.

4. İstihdam edilen personel kimlerdir?

T.C.

Devlet Bakanlığı

Sayı : B.02.0.006/00472 25.9.1996

Türkiye Büyük Millet Meclisi Başkanlığına

İlgi : 2.9.1996 gün ve A.01.0.GNS.0.10.00.02-7/1246/3208/8553
sayılı yazınız.

Konya Milletvekili Sayın Prof. Dr. Mustafa Ünaldı
tarafından Bakanlığıma muhatap yazılı
soru önergesinde ileri sürülen hususlara dair cevap
ekte sunulmuştur.

Saygı ile arz olunur.

Prof. Dr. Sabri Tekir

Devlet Bakanı

Soru : 1. Bakanlığınıza bağlı
TÜBİTAK'ın 1991 yılından önce
sayısı ne kadardır?

Cevap : 1.

Yıl Personel Sayısı Açıklama

1990 1092 ------

1991 1329 ------

1992 1405 1295 tam zamanlı, 110 yarı zamanlı
personel

1993 1528 1436 tam zamanlı, 92 yarı zamanlı
personel

1994 1495 1389 tam zamanlı, 96 yarı zamanlı
personel

10 Özel iş sözleşmeli personel

1995 1498 1377 tam zamanlı, 108 yarı zamanlı,
13 özel iş

sözleşmeli personel

8.7.1996 *1643 1402 tam zamanlı, 241 yarı zamanlı
personel

tarihi itibariyle

(*) 31.12.1995 - 8.7.1996 tarihleri arasında 191 personel
işe girmiş, 46 personel görevinden ayrılmıştır.

Soru : 2. TÜBİTAK'a 1991 yılından 54
üncü Hükümet kuruluncaya kadar ne kadar personel
alınmıştır?

Cevap : 2. a) 1491 personel alınmış aynı
dönemde 940 personel görevinden ayrılmıştır.

b) İşe giren personel özellikle yeni kurulan
birimlerde;

Teknoloji İzleme Değerlendirme Başkanlığı
(TİDEB)

Ulusal Gözlemevi Enstitüsü Müdürlüğü
(TUG)

Ulusal Akademik Ağ ve Bilgi Merkezi (ULAK.BİM)

Tüba Sekreterya Ofisi Müdürlüğü

Enstrumental Analiz Laboratuvarı Müdürlüğü

SAGEM (Sümerbank'tan özelleştirme kapsamında
devredilen)

DNA/Doku Bankası Gen Araştırmaları
Laboratuvarında göreve başlamışlardır.

Soru : 3. Alınan personel hangi şartlarda (sınav,
açıktan atama, kadrolu, geçici, sözleşmeli
personel vs.) istihdam edilmiştir.

Cevap : 3. Açıktan atanan personel sınav
ve/veya mülakat yoluyla, ayrıca özelleştirme
kapsamında yapılan protokol çerçevesinde
işe alınmıştır.

Soru : 4. İstihdam edilen personel kimlerdir.

Cevap : 4. 1.1.1991-8.7.1996 tarihleri arasında istihdam
edilen personel kadroları aşağıdadır.

Kadro Giren Çıkan Fark

Yönetici personel 84 49 35

Araştırıcı personel 691 413 278

İdarî personel 271 187 84

Teknik personel 299 204 95

Hizmetli personel 81 74 7

Koruma-güvenlik personeli 65 13 52

Toplam 1 491 940 551

76. - Konya Milletvekili Mustafa Ünaldı'nın,
Bakanlığa alınan personele ilişkin sorusu
ve Çevre Bakanı Ziyattin Tokar'ın yazılı
cevabı (7/1247)

Türkiye Büyük Millet Meclisi Başkanlığına

Aşağıdaki sorularımın Çevre
Bakanı Sayın M. Ziyattin Tokar tarafından
yazılı olarak cevaplandırılmasını
delaletlerinize arz ederim.

Prof. Dr. Mustafa Ünaldı

Konya

Sorular :

1. 1 Eylül 1995'ten 53 üncü Hükümet kuruluncaya
kadar Bakanlığınıza personel alınmış
mıdır?

2. 53 üncü Hükümet kurulduktan sonra Bakanlığınıza
ne kadar personel alınmıştır?

3. Alınmışsa, alınan personel hangi
şartlarda (sınav, açıktan atama, kadrolu,
geçici, sözleşmeli personel vs.) istihdam edilmiştir.

4. İstihdam edilen personel kimlerdir?

T.C.

Çevre Bakanlığı

Personel Dairesi Başkanlığı

Sayı : B.19.0.PDB.0.71.00.04-3372 13.9.1996

Türkiye Büyük Millet Meclisi Başkanlığı

Genel Sekreterliğine

İlgi : 2.9.1996 tarih ve A.01.0.GNS.0.10.00.02-7/1247-3209/8554
sayılı yazınız.

Konya Milletvekili Prof. Dr. Mustafa Ünaldı'nın
soru önergesi ile ilgili yazınız incelenmiştir.

Bakanlığımıza 1 Eylül 1995 tarihinden
53 üncü Hükümet kuruluncaya kadar ve 53 üncü
Hükümet kurulduktan sonra açıktan, naklen
ve 657 sayılı Devlet Memurları Kanununun
4/B maddesine göre geçici sözleşmeli olarak
yapılan atamalara ait liste ekte sunulmuştur.

Bilgilerinize arz ederim.

N. Ziyattin Tokar

Çevre Bakanı

Not : Yazılı soruyla ilgili diğer bilgiler dosyasındadır.

77. - Konya Milletvekili Mustafa Ünaldı'nın,
Başbakanlığa bağlı kamu kurum ve kuruluşlarına
alınan personele ilişkin Başbakandan sorusu
ve Devlet Bakanı Lütfü Esengün'ün yazılı
cevabı (7/1249)

Türkiye Büyük Millet Meclisi Başkanlığına

Aşağıdaki sorularımın Başbakan
Sayın Prof. Dr. Necmettin Erbakan tarafından yazılı
olarak cevaplandırılmasını delaletlerinize
arz ederim.

Prof. Dr. Mustafa Ünaldı

Konya

Sorular :

1.1 Eylül 1995'ten 53 üncü Hükümet kuruluncaya
kadar Başbakanlığa bağlı kamu kurum
ve kuruluşlarına personel alınmış
mıdır?

2. 53 üncü Hükümet kurulduktan sonra Başbakanlığa
bağlı kamu kurum ve kuruluşlarına özellikle
TRT'ye ne kadar personel alınmıştır?

3. Alınmışsa, alınan personel hangi
şartlarda (sınav, açıktan atama, kadrolu,
geçici, sözleşmeli personel vs.) istihdam edilmiştir.

4. İstihdam edilen personel kimlerdir?

T.C.

Devlet Bakanlığı

Sayı : B.02.0.0010/00577 27.9.1996

Türkiye Büyük Millet Meclisi Başkanlığına

İlgi : a) Türkiye Büyük Millet Meclisi Başkanlığının,
2.9.1996 tarih ve A.01.0.GNS. 0.10.00.02-7/1249-3211/8556 sayılı
yazısı.

b) Başbakanlık Kan. ve Kar. Gen. Müd.'nün
10.9.1996 tarih ve B.02.0.KKG/106-373-3/3795 sayılı
yazısı.

Konya Milletvekili Sayın Mustafa Ünaldı'nın
Sayın Başbakanımıza tevcih ettiği
ve Sayın Başbakanımızın da kendileri
adına Bakanlığım koordinatörlüğünde
cevaplandırılması istenilen ilgi (b) yazı
ekindeki yazılı soru önergesi cevabı
ekte sunulmuştur.

Bilgilerinizi ve gereğini arz ederim.

Lütfü Esengün

Devlet Bakanı

Konya Milletvekili Sayın Mustafa Ünaldı'nın
Sayın Başbakanımıza tevcih ettiği
7/1249-3211 Esas no.'lu yazılı soru önergesinin
cevabıdır.

1. 1.9.1995 tarihinden 53 üncü Hükümet kuruluncaya
kadar Başbakanlığa bağlı ve ilgili
kamu kurum ve kuruluşlarına, hizmetlerde aksamalara
yol açmamak, yeni kurulan birimlerin personel ihtiyacını
karşılamak için eleman alınmış
olup, bu süre içerisinde (2 988) adet işçi
statüsünde ve (114) adedi geçici işçi
statüsünde olmak üzere toplam (5 062) adet personel
açıktan (192) adet memur statüsünde, (53)
adet sözleşmeli statüde ve (33) adedi de işçi
statüsünde olmak üzere toplam (278) adet personel
de naklen atanmışlardır. (EK-1)

2. 53 üncü Hükümetin kurulmasını
müteakip, Başbakanlığa bağlı
ve ilgili kamu kurum ve kuruluşlarına (531) adet
memur statüsünde, (412) adet sözleşmeli statüde,
(212) adet işçi statüsünde ve (172) adet
geçici işçi statüsünde olmak üzere
toplam (1 505) adet açıktan, (52) memur, (27) sözleşmeli
ve (20) işçi olmak üzere toplam (109) adet personel
de naklen atanmışlardır. (EK-2)

53 üncü Hükümet döneminde TRT Genel Müdürlüğüne
toplam (36) adet personel alınmıştır.
Sözkonusu Kuruma (12) adedi koruma ve güvenlik görevlisi
olmak üzere toplam (29) personel açıktan (5)
personel diğer kamu kurum ve kuruluşlarından
naklen atanmış olup (2) personel ise yargı
kararlarının uygulanması nedeniyle kuruma
yeniden alınmıştır.

3. Başbakanlığa bağlı ve ilgili kuruluşlarda
açıktan ve naklen atanan personelin memur, sözleşmeli
ve işçi statüsündeki dağılımları
yukarıda açıklanmış olup, bu
personelin Başbakanlık genelgeleri ve ilgili mevzuatları
uyarınca işe alındıkları düşünülmektedir.

4. Yukarıda belirtilen atama işlemleri ilgili kurumlarınca
gerçekleştirildiğinden, işe alınanlar
hakkında bilgi sunmak mümkün olamamaktadır.

Bilgilerinizi rica ederim.

78. - İstanbul Milletvekili Bülent Akarcalı'nın,
Söylemez Çetesi ile ilişkileri olduğu iddia
edilen Emniyet mensuplarına ilişkin sorusu ve İçişleri
Bakanı Mehmet Ağar'ın yazılı cevabı
(7/1250)

Türkiye Büyük Millet Meclisi Başkanlığına

Aşağıdaki sorularımın İçişleri
Bakanı Sayın Mehmet Ağar tarafından yazılı
olarak cevaplandırılmasını arz ederim.

Bülent Akarcalı

İstanbul

1. Basında Söylemez Çetesi olarak yer alan
kişilerle ilişkili Emniyet mensupları kimlerdir?

2. Bu kişilerin hakkında ne gibi işlem yapılmaktadır?

3. İçişlerinde halen aktif görevde olanlar
var mıdır?

4. Emniyet bünyesinde benzer çetelerin oluşmasını
önlemek için ne gibi tedbirler alınmaktadır?

T.C.

İçişleri Bakanlığı

Emniyet Genel Müdürlüğü 24.9.1996

Sayı : B.05.1.EGM.0.12.01.01/206548

Konu : Yazılı soru önergesi

Türkiye Büyük Millet Meclisi Başkanlığına

İlgi : TBMM Başkanlığının
2.9.1996 gün ve A.01.0.GNS.0.10.00.02-7/1250-3224/8596 sayılı
yazısı.

İstanbul Milletvekili Bülent Akarcalı tarafından
TBMM Başkanlığına sunulan ve tarafımdan
yazılı olarak cevaplandırılması
istenilen soru önergesinin cevabı aşağıya
çıkarılmıştır.

Silahlı çete oluşturup çeşitli
tarihlerde adam öldürme ve alıkoyma, silah zoruyla
çek senet imzalattırma, işyeri bombalama gibi
eylemleri gerçekleştirdikleri belirlenerek 11.6.1996
günü Adana ili Pozantı ilçesinde yakalanan
kamuoyunda "Söylemezler Çetesi" olarak bilinen
26 sanık muhtelif tarihlerde yakalanarak DGM Cumhuriyet
Başsavcılığına sevkedilmişlerdir.

Yapılan tahkikat neticesinde olaylara adı karıştıkları
belirlenen Emniyet Mensubu Başkomiser Halim Apaydın,
Komiser Yardımcısı Mehmet Sıddık
Bakır, Komiser yardımcısı Nazif Yavuz
sorgulanmalarına müteakiben tutuklanmışlar
ve görevden el çektirilmişlerdir.

Diğer taraftan Mülkiye ve Emniyet Müfettişlerince
yapılan araştırma ve soruşturmada; Şube
Müdürü Sedat Demir, Emniyet Amiri Erdal Durmaz,
Emniyet Amiri Mehmet Aslan Ünal ve Polis Memuru Abdulkadir
Eren çete mensupları ile ilişki içerisinde
oldukları tespit edilerek görevden uzaklaştırılmalarından,
sonra Polis Memuru Abdulkadir Eren kendi isteğiyle emekli
olmuştur. Niğde Emniyet Müdür Yardımcılığına
atanan Deniz Gökçetin'de umuma açık
yer müstecirlerinden rüşvet aldığı
iddiasıyla görevden uzaklaştırılmıştır.

Ayrıca, adı geçenlerden Deniz Gökçetin,
Sedat Demir ve Erdal Durmaz hakkında İstanbul 1
inci Sulh Ceza Mahkemesi 1996/201 hazırlık sayısıyla,
gıyabî tevkif müzekkeresi çıkararak
yakalanmalarını İstanbul Cumhuriyet Başsavcılığından
istemiş olup, yakalanmaları için gerekli çalışmalar
devam etmektedir.

Bilgilerinize arz ederim.

Mehmet Ağar

İçişleri Bakanı

79. - İstanbul Milletvekili Bülent Akarcalı'nın,
Altın Kuşun bulunmasıyla ilgili olarak yürütülen
çalışmalara ilişkin sorusu ve Kültür
Bakanı İsmail Kahraman'ın yazılı
cevabı (7/1251)

Türkiye Büyük Millet Meclisi Başkanlığına

Aşağıdaki sorularımın Kültür
Bakanı sayın İsmail Kahraman tarafından
yazılı olarak cevaplandırılmasını
arz ederim.

Bülent Akarcalı

İstanbul

ABD'den geri getirilmesi için yoğun çaba harcanan
Karun Hazineleri içinde yer alan Altın Kuş
kaybolmuştur.

1. Bu Kuş'un bulunması için ne gibi çalışmalar
yürütülmektedir?

2. Bu Kuş'un kaybına sebep olanlar hakkında
ne gibi kovuşturma başlatılmıştır?

T.C.

Kültür Bakanlığı

Araştırma, Planlama ve Koordinasyon

Kurulu Başkanlığı

Sayı : B.16.0.APK.0.12.00.01/940-457 17.9.1996

Konu : Yazılı soru önergesi

Türkiye Büyük Millet Meclisi Başkanlığına

İlgi : TBMM Başkanlığının
2.9.1996 gün ve KAN. KAR. MÜD. A.01.0.GNS.0.10.00.02-3341
sayılı yazısı.

İstanbul Milletvekilleri Sayın Ercan Karakaş'ın
7/1242 ve Sayın Bülent Akarcalı'nın
7/1251 sayılı, yazılı soru önergelerinin
cevabı ekte gönderilmektedir.

Bilgilerinizi arz ederim.

İsmail Kahraman

Kültür Bakanı

Uşak ve çevresinde yapılan kaçak kazılar
sonucu ele geçirilerek yurt dışına
kaçırılan ve Ekim 1993'te ülkemize iadesi
sağlanan Karun Hazinesi 19 Kasım 1993 tarihinden itibaren
Ankara Anadolu Medeniyetleri Müzesinde geçici olarak
sergilenmeye başlanmıştır. Hazinenin
14 Şubat 1996 tarihinde Uşak Müzesine teslim
edilmesi sırasında 0,15 gr. (1 gramın 7'de
1'i) ağırlığında, 1,5x1,5 cm. boyutlarında,
altın varak üzerine işlenmiş kuş
figürlü bir aplik eserin mevcut olmadığı
anlaşılmıştır.

Vitrinde sergilenmekte olan ve çok küçük
boyutlara sahip bulunan bu eserin fotoğraf çekimleri
veya vitrin temizliği sırasında kaybolmuş
olabileceği düşünülmektedir.

Oldukça zayıf görülen çalınmış
olma ihtimaline karşılık, eserin fotoğrafı
ve envanter bilgisi, yurt içinde aratılması
için İçişleri Bakanlığı
Emniyet Genel Müdürlüğüne, Yurt dışına
çıkarılmaması için Gümrükler
Genel Müdürlüğüne ve Gümrük
Muhafaza Genel Müdürlüğüne, yurt dışında
aratılması için ise Dışişleri
Bakanlığına bildirilmiş ve ayrıca
eser Interpol bülteninde yayınlattırılmıştır.

Bunların dışında, tüm müzelerimizin
ve denetimlerindeki koleksiyoncuların, eski eser ticareti
yapanların, özel müzelerin uyarılması
hususunda Valiliklerimize bir genelge gönderilmiştir.

Konu ile ilgili olarak Bakanlığımız Teftiş
Kurulunca yapılan soruşturma sonucunda düzenlenen
16.5.1996 tarih ve 543-1050 sayılı Bakan Onayı
gereğince; Müze Müdürü İlhan Temizsoy,
Müze Araştırmacısı C. Baykal Aydınbek
ve Arkeolog Halil Demirdelen'e ihmallerinden dolayı 657
sayılı Devlet Memurları Kanununun 125 inci
maddesinin (B/a) fıkrası gereğince kınama
cezası verilmesi ve eser bedelinin adıgeçen
sorumlulara eşit oranda ödetilmesine karar verilmiştir.

80. - İstanbul Milletvekili Bülent Akarcalı'nın,
Mihrişah Sultan Vakfına ait olduğu iddia edilen
arazilerin bedellerine ilişkin sorusu ve Devlet Bakanı
Ahmet Cemil Tunç'un yazılı cevabı
(7/1252)

Türkiye Büyük Millet Meclisi Başkanlığına

Aşağıdaki sorularımın Devlet Bakanı
sayın Ahmet Cemil Tunç tarafından yazılı
olarak cevaplandırılmasını arz ederim.

Bülent Akarcalı

İstanbul

Muğla Merkez ilçeye bağlı Kafaca, Yeşilyurt
ve Dağdibi köylerinin arazilerinin Mihrişah Sultan
Vakfı'na ait olduğu Vakıflar Gen. Md.'nce sözkonusu
köylerin sakinlerine bildirilmiş ve arazi bedellerini
ödemeleri istenmiştir.

1. Bu köylerde 1958-59'da kadastro çalışmalarının
tamamlandığı ve 1960'ta da tapu dağıtıldığına
göre, 36 yıl sonra bu yerlerin Mihrişah Sultan
Vakfı'na ait olduğu nasıl anlaşılmıştır?

2. Eğer, Vakıf arazisi idiyse neden tapu verilmiştir?

3. Bu vakfın yöneticileri kimlerdir?

T.C.

Devlet Bakanlığı

Sayı : B.02.0.012/04.01-516 17.9.1996

Türkiye Büyük Millet Meclisi Başkanlığına

İlgi : 2.8.1996 tarih ve A.01.0.GNS.0.10.00.02-7/1252-3231/8603
sayılı yazınız.

İlgi yazınızla Bakanlığımıza
intikal ettirilen, İstanbul Milletvekili Bülent Akarcalı'nın
yazılı soru önergesine verilen cevap ekte gönderilmiştir.

Bilgilerinizi ve gereğini arz ederim.

Ahmet Cemil Tunç

Devlet Bakanı

İstanbul Milletvekili Sayın Bülent Akarcalı'nın
7/1252-3231 sayılı yazılı soru önergesine
verilen cevaptır.

Muğla merkez ilçeye bağlı Kafaca, Yeşilyurt
ve Dağdibi köylerinin arazilerinin Mihrişah Sultan
Vakfına ait olduğu Vakıflar Gen. Md.'nce sözkonusu
köylerin sakinlerine bildirilmiş ve arazi bedellerini
ödemeleri istenmiştir.

Soru : 1. Bu köylerde 1958-59'da kadastro çalışmalarının
tamamlandığı ve 1960'ta da tapu dağıtıldığına
göre, 36 yıl sonra bu yerlerin Mihrişah Sultan
Vakfı'na ait olduğu nasıl anlaşılmıştır?

Cevap : 1. Vakıflar Genel Müdürlüğünce
ülke düzeyinde yapılan envanter çalışmaları
sonucunda, Vakıflarla ilgili icareteynli ve mukataalı
taşınmazlar tespit edilerek tapu sicilinin nevi hanelerine
köken olarak hangi vakıftan geliyor ise, o vakfın
şerhleri işletilmiştir.

Muğla Tapu Sicil Müdürlüğünde bulunan
tapu sicilleri üzerinde yapılan taramalar sonucunda
da, Kafaca Köyünde 73, Yeşilyurt köyünde
58, Dağdibi köyünde de 4 adet Mihrişah Sultan
Vakfına ait icareteynli ve mukataalı taşınmaz
mal tespit edilerek taşınmazların en son tapu
kayıtları üzerine vakıf şerhleri
aktarıldığı anlaşılmıştır.

Soru : 2. Eğer, Vakıf arazisi idiyse neden tapu verilmiştir?

Cevap : 2. İcareteynli ve mukataalı taşınmazlarda
malik hanesinde belirtilen şahıslar o taşınmazın
sadece mutasarrıfı (tasarruf edeni) olduğu,
çıplak mülkiyeti ise taşınmazın
nevi hastanesinde yazılı vakfa aittir.

Soru : 3. Bu vakfın yöneticileri kimlerdir?

Cevap : 3. Kafaca, Yeşilyurt ve Dağdibi köylerinde
bulunan Mihrişah Valide Sultan Vakfına ait icareteynli
ve mukataalı taşınmazlara ait taviz bedellerinin
2762 sayılı Vakıflar Kanununun 27-28 inci
maddelerini değiştiren 4103 sayılı kanuna
göre İl ve İlçe Kıymet Takdir
Komisyonunca takdir edilen bedelin % 50 sinin Vakıflar
Genel Müdürlüğüne taviz bedeli olarak
ödenmesinden sonra taşınmazlar serbest tasarrufa
terk edilecektir.

Ayrıca, Mihrişah Valide Sultan Vakfı Türk
Medeni Kanunundan önce Mecelle ve Ahkamül Evkaf hükümlerine
göre şer'i mahkeme kararına dayalı ve
yazılı Vakfiyelerle tesis edilen kadim vakıflarından
olup, temsili ve yönetimi 2762 sayılı Vakıflar
Kanununun 6/2 maddesine göre, Vakıflar Genel Müdürlüğüne
aittir.

Arz ederim.

81. - İstanbul Milletvekili Bülent Akarcalı'nın,
zararlı olduğu iddia edilen bir kitabın okullarda
dağıtılmamasına ilişkin sorusu
ve Millî Eğitim Bakanı Mehmet Ağar'ın
yazılı cevabı (7/1253)

Türkiye Büyük Millet Meclisi Başkanlığına

Aşağıdaki sorularımın Millî
Eğitim Bakanı Sayın Mehmet Sağlam tarafından
yazılı olarak cevaplandırılmasını
arz ederim.

Bülent Akarcalı

İstanbul

1. Mısır El Ezher Üniversitesi ile Avrupa'daki
Millî Görüş Teşkilatı adı
altında çalışan bir grubun "Herkese
Lazım Olan İman" adlı kitabı
Bakanlığınızca şu veya bu şekilde
okullara tavsiye edilmiş midir?

2. Son derece zararlı içeriğiyle Müslümanları
birbirine düşürmek için hazırlanmış
olan (Okula gitmenin, top oynamanın, spor yapmanın
günah olduğu yazılan) bu kitabın okullara
sokulmasını, okullarda dağıtılmasını
önlemek için ne gibi tedbirler almayı düşünürsünüz?

T.C.

Millî Eğitim Bakanlığı

Araştırma, Planlama ve Koordinasyon

Kurulu Başkanlığı

Sayı : B.08.0.APK.0.03.01.00-022/2393 18.9.1996

Konu : Soru önergesi

Türkiye Büyük Millet Meclisi Başkanlığına

İlgi : TBMM Başkanlığının
2.9.1996 tarih ve A.01.0.GNS.0.10.00.02-7/1253-3232/8604 sayılı
yazısı.

İstanbul Milletvekili Sayın Bülent Akarcalı'nın
"Zararlı olduğu iddia edilen bir kitabın
okullarda dağıtılmasına ilişkin"
yazılı soru önergesi incelenmiştir.

Mısır El Ezher Üniversitesi ile Avrupa'daki
Millî Görüş Teşkilâtı
adı altında çalışan bir grubun
"Herkese Lazım Olan İman" adlı
kitabı Bakanlığımızca okullara
tavsiye edilmemiştir.

Arz ederim.

Prof. Dr. Mehmet Sağlam

Millî Eğitim Bakanı

82. - İstanbul Milletvekili Bülent Akarcalı'nın,
orman yangınlarını önlemek için
alınacak tedbirlere ve personelin eğitimine ilişkin
sorusu ve Orman Bakanı Halit Dağlı'nın
yazılı cevabı (7/1254)

Türkiye Büyük Millet Meclisi Başkanlığına

Aşağıdaki sorularımın Orman Bakanı
Sayın Halit Dağlı tarafından yazılı
olarak cevaplandırılmasını arz ederim.

Bülent Akarcalı

İstanbul

1. Son orman yangınlarının sebebini araştırmak
için ne gibi çalışmalar başlattınız?

2. Orman yangınlarının gerçekleştiği
bu bölgelerdeki personel adedi (memur-işçi olarak)
ne kadardır?

3. Bu sayı 1992 yılında ne kadardı?

4. Orman yangınlarına karşı personelinizi
nasıl eğitmektesiniz?

5. Bu eğitim yılda kaç saattir?

T.C.

Orman Bakanlığı

Araştırma Planlama ve Koordinasyon

Kurulu Başkanlığı

Koordinasyon ve Mevzuat Dairesi Başkanlığı

Sayı : KM.1.SOR./614-2598/26673 16.9.1996

Konu : Sayın Bülent Akarcalı'nın yazılı
soru önergesi

Türkiye Büyük Millet Meclisi Başkanlığı

Genel Sekreterliğine

(Kanunlar ve Kararlar Dairesi Başkanlığı)

İlgi : Türkiye Büyük Millet Meclisi Başkanlığının
2.9.1996 tarih ve A.01.0.GNS.0.10.00.02-

7/1254-3233/8605 sayılı yazısı.

İlgi yazı ekinde alınan İstanbul Milletvekili
Sayın Bülent Akarcalı'nın "Orman
yangınlarını önlemek için alınacak
tedbirlere ve personel eğitimine ilişkin yazılı
soru önergesi" Bakanlığımızca
incelenmiş olup, cevabî yazımız ilişikte
sunulmuştur.

Arz ederim.

M. Halit Dağlı

Orman Bakanı

İstanbul Milletvekili Sayın Bülent Akarcalı'nın
7/1254 esas no.'lu yazılı soru önergesi hakkında
Orman Bakanlığının cevabı

1. 27.7.1996 tarihinde Marmaris'te ve Söke'de Dilek Yarımadası
Millî Parkında çıkan orman yangınları
Bakanlığımız müfettişlerine
incelettirilmiştir.

Ayrıca, İstanbul Üniversitesi ve Karadeniz
Teknik Üniversitesi Orman Fakültelerinde görevlendirilen
öğretim görevlileri bu yangınlarla ilgili
araştırmalarını sürdürmektedir.

2. Orman yangınları ile mücadele için
1996 yılı içinde 68 250 adam/ay karşılığı
14 000 civarında işçi çalıştırılmaktadır.
Orman yangınlarında Bakanlığımızın
bütün teknik elemanları, orman muhafaza memurları
ile idarî elemanların bir kısmı görev
almaktadır. Bunlara ilaveten orman yangınları
ile mücadelede 2 adet T.H.K. uçağı, Bakanlığımıza
ait 6 adet helikopter, kiralanan su ve işçi taşıyabilen
7 adet Rus yapımı büyük helikopter, 72
adet dozer, 205 adet arazöz (yıl sonuna kadar 263'e
ulaşacaktır.), 128 adet iş makinesi (dozer,
loder, grayder), 830 adet çeşitli araç, 8652
adet çeşitli telsiz kullanılmaktadır.

3. Orman yangınları ile mücadele çalışmalarında
1992 yılında 88 229 adam/ay karşılığı
işçi çalıştırılmıştır.
Ancak, 1992 yılında Kanada uçakları
ve Rus helikopterleri kullanılmamış olup,
arazöz miktarı 92 adet, telsiz miktarı ise
5 000 adetti.

4. 1996 yılı içerisinde muhtelif tarihlerde
Antalya, İzmir, İstanbul ve Marmaris'te düzenlenen
seminerlerde, yangına hassas bölgelerde görev
yapan Bölge Müdürü, Şube Müdürü
ve İşletme Müdürü seviyesindeki elemanlar
büroda ve arazide uygulamalı olarak orman yangınlarının
önlenmesi ve mücadelesi konularında eğitilmişlerdir.

Seminere katılan teknik elemanlar bölgelerine döndüklerinde
bölgelerinde görevli teknik eleman ve yangın
işçilerini eğitmişlerdir.

5. Antalya, İzmir, İstanbul ve Marmaris'te düzenlenen
seminerler dörder gün devam etmiştir. Yangınla
mücadelede görevli ve eğitime katılan elemanların
çoğu daha önce benzeri seminerlere katılmış
ve meslek hayatlarının büyük bir bölümünü
yangınla mücadelede geçirmiş elemanlardır.

Bu tip eğitimler periyodik olarak her yıl yapılmaktadır.

83. - İstanbul Milletvekili Bülent Akarcalı'nın,
kumarhane işletmelerine ve kumardan kazanç elde eden
kişilerin gelirlerine vergi tahakkuk ettirilmesine ilişkin
sorusu ve Maliye Bakanı Abdullatif Şener'in yazılı
cevabı (7/1256)

Türkiye Büyük Millet Meclisi Başkanlığına

Aşağıdaki sorularımın Maliye Bakanı
sayın Abdullatif Şener tarafından yazılı
olarak cevaplandırılmasını arz ederim.

Bülent Akarcalı

İstanbul

Kumarhane sahiplerinin gelirleriyle kumar kazançları
maalesef vergiden muaf durumdadır.

Bu adaletsizliği gidermek için,

1. Kumarhane işletmelerine ve

2. Kumardan kazanç elde eden kişilerin gelirlerine
vergi tahakkuk ettirmeyi düşünür müsünüz?

T.C.

Maliye Bakanlığı

Gelirler Genel Müdürlüğü

Sayı : B.07.0.GEL.0.82/8211-5/43165 16.9.1996

Türkiye Büyük Millet Meclisi Başkanlığına

İlgi : Kanunlar ve Kararlar Dairesi Başkanlığı
Kanunlar Kararlar Müdürlüğünün 2.9.1996
tarih ve A.01.0.GNS.0.10.00.02-7/1256-3236/8608 sayılı
yazısı.

Tarafımdan cevaplandırılmak üzere İstanbul
Milletvekili Sayın Bülent Akarcalı tarafından
verilen ilgi yazı eki 7/1256-3236 sayılı
yazılı soru önergesinde belirtilen sorulara
ilişkin cevaplarımız aşağıda
açıklanmıştır.

Talih oyunları salonları işletmeciliği
faaliyetinde bulunan gerçek ve tüzel kişiler,
bu faaliyetleri dolayısıyla 193 sayılı
Gelir Vergisi Kanunu ve 5422 sayılı Kurumlar Vergisi
Kanunu çerçevesinde gelir ve kurumlar vergisi mükellefi
olup, söz konusu faaliyetlerden elde etmiş oldukları
kazançları üzerinden vergilendirilmektedirler.

Öte yandan, Gelir Vergisi Kanununa 4108 sayılı
Kanunun 24 üncü maddesiyle eklenen mükerrer 111
inci maddede, 2634 sayılı Turizmi Teşvik Kanununa
göre talih oyunları salonları işletmeciliği
faaliyetinde bulunan gerçek usulde gelir vergisine tabi
ticarî kazanç sahiplerinin, cari vergilendirme döneminin
gelir vergisine mahsup edilmek üzere, talih oyunları
salonlarında bulundurdukları ilk 6 oyun masasının
her biri için aylık 100 000 000 lira, sonra gelen
her oyun masası için ise 75 000 000 lira ve ilk
60 oyun makinesinin her biri için 10 000 000 lira, sonra
gelen her oyun makinesi için ise 7 500 000 lira asgarî
vergi ödeyecekleri hükme bağlanmıştır.

Ayrıca, 15.12.1995 tarihli ve 95/7593 sayılı
Bakanlar Kurulu Kararı ile 1996 takvim yılında
uygulanmak üzere, yukarıda belirtilen parasal miktarlar
sırasıyla; 200 000 000, 150 000 000, 20 000 000
ve 15 000 000 liraya yükseltilmiştir.

Bu çerçevede, 2634 sayılı Turizmi
Teşvik Kanununa göre talih oyunları salonları
işletmeciliği faaliyetinde bulunan gerçek usulde
gelir vergisine tabi ticarî kazanç sahipleri ile
kurumlar vergisi mükelleflerinin, talih oyunları salonlarında
bulundurdukları;

- Oyun masalarının ilk altı adedinin her
biri için aylık 200 000 000 lira, sonra gelen her
oyun masası için ise 150 000 000 lira,

- Oyun makinelerinin ilk 60 adedinin her biri için aylık
20 000 000 lira, sonra gelen her oyun makinesi için ise
aylık 15 000 000 lira,

Asgarî vergi ödemeleri gerekmektedir. Ancak, mükelleflerin
yıl içinde ödedikleri bu vergiler, carî
vergilendirme döneminin vergilerine mahsup edilmektedir.

Diğer taraftan, söz konusu kanun hükmü ile
oyun masası ve oyun makinesi başına belirlenmiş
bulunan asgarî vergi tutarlarının her yıl
yeniden değerleme oranı ile çarpılmak
suretiyle günün ekonomi koşullarına uygun
hale gelmesi sağlanmaktadır.

Kumardan elde edilen gelirler ise gelir vergisinin kapsamına
girmediğinden, mevcut yasal düzenlemeler çerçevesinde
bu tür kazançları elde edenlerin vergilendirilmeleri
mümkün bulunmamaktadır.

Bilgilerine arz ederim.

Doç. Dr. Abdullatif Şener

Maliye Bakanı

84. - Yozgat Milletvekili İsmail Durak Ünlü'nün,
Yozgat Sorgun-Ahmetfakılı Köyü Jandarma
Karakoluna ilişkin sorusu ve İçişleri
Bakanı Mehmet Ağar'ın yazılı cevabı
(7/1260)

Türkiye Büyük Millet Meclisi Başkanlığına

Aşağıdaki sorularımın İçişleri
Bakanı Sayın Mehmet Ağar tarafından yazılı
olarak cevaplandırılması için gereğini
arz ederim.

Saygılarımla.

İsmail Durak Ünlü

Yozgat

Yozgat-Sorgun İlçesi Ahmetfakılı Köyünde
1950 yılından beri bulunan Jandarma Karakolu 1994
yılında geçici olarak Sorgun İlçesine
nakledilmiş bilahare yapılan çeşitli
başvurular sonucunda Jandarma Karakolunun Ahmetfakılı
Köyünde tekrar konuşlandırılacağı
ifade edilmiş isede, bugüne kadar herhangi bir faaliyette
bulunulmamıştır.

Sorular :

1. 20 köye (yaklaşık 18-20 000 nüfusa)
hizmet veren Jandarma Karakolunun kaldırılış
sebebi nedir?

2. Köylü tarafından arsası tahsis edilmiş
olan Jandarma Karakolunun biran önce hizmete açılması
için herhangi bir çalışma yapılmakta
mıdır?

T.C.

İçişleri Bakanlığı

Jandarma Genel Komutanlığı

HRK. : 0960-5-96/TŞK.Ş.(135872) 20.9.1996

Konu : Yazılı soru önergesi

Türkiye Büyük Millet Meclisi Başkanlığına

İlgi : (a) TBMM Başkanlığı Genel
Sekreterliğinin 2 Eylül 1996 gün ve KAN. KAR. MD.
Sayı : A.01.0.GNS. 0.10.00.02-3340 sayılı
yazısı.

(b) Yozgat Valiliğinin 9 Mart 1994 tarihli onayı.

(c) İçişleri Bakanlığı J.
Gn. K. lığının 17 Haziran 1994 gün
ve HRK. : 0960-10-94/PL. HRK. TŞK. D. TŞK. Ş.
(18) sayılı onayı.

(d) TBMM Bşk. lığının 13 Ocak 1995
gün ve A.01.0.GNS.0.10.00.02-7/5705-12461/45895 sayılı
yazısı.

(e) İçişleri Bakanlığı J.
Gn. K.lığının 26 Ocak 1995 gün ve
HRK. : 0960-5-95/TŞK. Ş. (81) sayılı
yazısı.

1. Yozgat Milletvekili İsmail Durak Ünlü tarafından
TBMM Başkanlığına verilen ilgi (a) yazı
ekindeki 7/1260-3254 sayılı yazılı
soru önergesinde belirtilen konular hakkında gerekli
araştırmalar yapılarak inceleme sonuçları
aşağıya çıkarılmıştır.

2. Ahmetfakılı J. Krk. K.lığı,
1966 yılında emniyet ve asayiş durumu gözönüne
alınarak Ahmetfakılı köyünde konuşlandırılmıştır.
Sözkonusu J. Krk.'nun;

a) Mevcut J. Krk. binasının eski ve kullanılamaz
durumda olması,

b) J. Krk.nun hizmet binası kullanım alanının
38 m2 olması, J. Gn. K.lığı Krk. hizmet
bina standartlarında olmaması,

c) Karakolun suyunun mevcut olmaması ve su getirme imkânının
bulunmaması,

d) Mevcut haliyle soba ve elektrik sistemine bağlı
olarak karakol hizmet binasının her an yangın
tehlikesine maruz durumda bulunması,

e) Ahmetfakılı J. Krk.'u, Sorgun İlçe
J. K.lığına 29 km. mesafede olup, karakolun
aracının bulunması,

f) Sözkonusu karakola bağlı bütün köylerde
telefonun mevcut olup yol durumunun iyi olması,

g) Ahmetfakılı J. Krk.'u bölgesinde son beş
yıl içerisinde terör, kaçakçılık
ve asayişe müessir herhangi bir olay olmaması
ve Zabıtanın takibini gerektiren yalnızca
(20) olay meydana gelmesi nedeniyle sözkonusu J. Krk.'u Yozgat
Valiliğinin ilgi (b) teklifi üzerine İçişleri
Bakanlığının ilgi (c) onayı ile
Sorgun İlçe Merkezinde konuşlandırılmıştır.

3. Aynı konu daha önce de TBMM Bşk.'lığının
ilgi (d) yazısı üzerine incelenerek ilgi (e)
ile eski ve kapasitesi yetersiz olan Sorgun-Ahmetfakılı
J. Krk.'u Çiğdemli kasabasında, yeni hizmet
binası yapılıncaya kadar geçici olarak
Sorgun İlçe Merkezinde konuşlandırıldığı,
hizmetlerini buradan yürüteceği bildirilmiştir.

4. Halen Sorgun İlçe Merkezinde konuşlu bulunan
Ahmetfakılı J. Krk.'nun; Çiğdemli köyünde
iskân imkânının sağlanmasını
müteakip Çiğdemli köyüne konuş
değişikliği yapılacaktır. Bu husus,
J. Gn. K.'lığının 1997-2006 yıllarını
kapsayan J. Krk. Planlamasına dahil edilmiş olup,
iskân imkânının sağlanmasını
müteakip anılan karakol Çiğdemli köyünde
konuşlandırılacaktır.

Bilgilerinize arz ederim.

Mehmet Ağar

İçişleri Bakanı

85. - Kayseri Milletvekili Salih Kapusuz'un, YÖK burslusu
olarak master ve doktora yapmak üzere yurt dışına
gönderilip geri çağrılan öğrencilere
ilişkin sorusu ve Millî Eğitim Bakanı Mehmet
Sağlam'ın yazılı cevabı (7/1261)

Türkiye Büyük Millet Meclisi Başkanlığına

Aşağıdaki sorumun Millî Eğitim Bakanı
Sayın Mehmet Sağlam tarafından yazılı
olarak cevaplandırılmasına delaletlerinizi
saygılarımla arz ve talep ederim. 23.8.1996

Salih Kapusuz

RP Grup Başkanvekili

Kayseri

Soru : 2547 Sayılı Kanunun 527 Sayılı
Kanun hükmünde Kararname ile YÖK burslusu olarak
Master ve Doktora yapmak üzere yurt dışına
gönderilen öğrencilerden kaç tanesi, hangi
gerekçeyle ve hangi üniversiteler tarafından
geri çağrılmış veya görev
süreleri uzatılmamış veyahut üniversitelerle
ilişiği kesilmiştir?

T.C.

Millî Eğitim Bakanlığı

Araştırma, Planlama ve Koordinasyon

Kurulu Başkanlığı 24.9.1996

Sayı : B.08.0.APK.0.03.01.00-022/2457

Konu : Soru önergesi

Türkiye Büyük Millet Meclisi Başkanlığına

İlgi : TBMM Başkanlığının
2.9.1996 tarih ve A.01.0.GNS.0.10.00.02-7/1261-3262 sayılı
yazısı.

Kayseri Milletvekili Sayın Salih Kapusuz'un "YÖK
burslusu olarak master ve doktora yapmak üzere yurt dışına
gönderilip geri çağrılan öğrencilere
ilişkin" yazılı soru önergesi incelenmiştir.

2547 sayılı Yükseköğretim Kanunun
33 üncü maddesi gereğince YÖK burslusu olarak
master ve doktora yapmak üzere Yurt dışına
gönderilen araştırma görevlilerinden, eğitimini
tamamlamadan dönenlerin listesi ektedir.

Arz ederim.

Prof. Dr. Mehmet Sağlam

Millî Eğitim Bakanı

V. - KOMİSYONLAR BÜLTENİ

1. - 15 Mart 1996 tarihinden 3 Ağustos 1996 tarihine kadar
komisyonlara gelen, neticelenen ve kalan işler bülteni
(1)

/1) TBMM Komisyonlar Bülteni tutanağın sonuna
eklidir.

Türkiye Büyük Millet Meclisi

GÜNDEMİ

1 İNCİ BİRLEŞİM

1 . 10 . 1996 SALI

Saat : 15.00

1

BAŞKANLIĞIN GENEL KURULA SUNUŞLARI

1. - Cumhurbaşkanının, Anayasanın 104
üncü maddesine göre, Türkiye Büyük
Millet Meclisinin 20 nci Dönem 2 nci Yasama Yılını
açış konuşması.

2

ÖZEL GÜNDEMDE YER ALACAK İŞLER

3

SEÇİM

4

OYLAMASI YAPILACAK İŞLER

5

MECLİS SORUŞTURMASI RAPORLARI

6

GENEL GÖRÜŞME VE MECLİS ARAŞTIRMASI

YAPILMASINA DAİR ÖNGÖRÜŞMELER

7

SÖZLÜ SORULAR

8

KANUN TASARI VE TEKLİFLERİYLE

KOMİSYONLARDAN GELEN DİĞER İŞLER

TUTANAĞIN SONU 
        	
       	    



















ANA SAYFA


SİTE HARİTASI


İLETİŞİM


ENGLISH



          Türkiye Büyük Millet Meclisi Resmi internet Sitesi
            
            © 2009 T.B.M.M.          












