



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 5’inci
Birleşim
 10
Ekim 2019 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Levent Gök’ün, 10 Ekim Ankara Tren
Garı katliamının 4’üncü yıl dönümü vesilesiyle terörü bir kez daha
lanetlediğine ilişkin konuşması
2.- Oturum Başkanı TBMM Başkan Vekili Levent Gök’ün, Mecliste yürütmenin
temsili konusunda problem olduğuna ilişkin konuşması
3.- Oturum Başkanı TBMM Başkan Vekili Levent Gök’ün, görüşülen kanun
teklifi çerçevesinde fikirlerin ortaya konularak teknik konularda bilgi
verilmesinin kaliteli yasama tekniği açısından yararlı olacağına ilişkin
konuşması
4.- Oturum Başkanı TBMM Başkan Vekili Levent Gök’ün, kürsüde konuşan
milletvekilinin yapılan müdahalelerden etkilenmeden konuşmasını sürdürmesi
hâlinde başarılı bir konuşma perfomansı sergilemiş olacağına ilişkin konuşması

IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Konya Milletvekili Fahrettin Yokuş’un, 1-7 Ekim Camiler ve Din
Görevlileri Haftası’na ilişkin gündem dışı konuşması
2.- Hatay Milletvekili Hüseyin Yayman’ın, TBMM İnsan Haklarını İnceleme
Komisyonunun Hükümlü ve Tutuklu Hakları Alt Komisyonu tarafından Sincan,
Silivri ve Bakırköy Cezaevlerine yapılan ziyaretlere yönelik
değerlendirmelerine ilişkin gündem dışı konuşması
3.- Adana Milletvekili Ayhan Barut’un, pamuk ve narenciye üreticilerinin
sorunlarına ilişkin gündem dışı konuşması

V.- AÇIKLAMALAR
1.- Manisa Milletvekili Özgür Özel’in, Hatay Milletvekili Hüseyin
Yayman’ın yaptığı gündem dışı konuşmasındaki bazı ifadelerine ilişkin
açıklaması
2.- İstanbul Milletvekili Hakkı Saruhan Oluç’un, Maraş Türkoğlu
Cezaevinde tutuklu ve hükümlülerin darbedildiğine ilişkin açıklaması
3.- Kocaeli Milletvekili İlyas Şeker’in, Türk Silahlı Kuvvetlerinin
Suriye Millî Ordusuyla birlikte PKK/YPG ve DEAŞ terör örgütlerine karşı
Suriye’nin kuzeyinde başlattığı Barış Pınarı Harekâtı’nın hayırlar getirmesini
temenni ettiğine ilişkin açıklaması 
4.- İzmir Milletvekili Mehmet Ali Çelebi’nin, Türk ordusunun tarihin
hiçbir döneminde işgalci olmadığına ilişkin açıklaması
5.- Bursa Milletvekili Nurhayat Altaca Kayışoğlu’nun, zeytin ve
zeytinyağı üretiminde yaşanılan sorunlara ilişkin açıklaması
6.- Kırklareli Milletvekili Vecdi Gündoğdu’nun, yapılacak desteklemenin
gayrisafi millî hasılanın yüzde 1’inden az olamayacağı yasayla belirlendiği
hâlde neden çiftçiye yasal hakkının ödenmediğini Hazine ve Maliye Bakanından
öğrenmek istediğine ilişkin açıklaması
7.- Mersin Milletvekili Ali Cumhur Taşkın’ın, Fırat’ın doğusuna yapılan
müdahalenin meşru müdafaa olduğuna ve ülkemizin güney sınırının barış koridoru
hâline getirilmesinin amaçlandığına ilişkin açıklaması
8.- Osmaniye Milletvekili Mücahit Durmuşoğlu’nun, Türk Silahlı
Kuvvetlerinin Suriye Millî Ordusuyla birlikte PKK/YPG ve DAEŞ terör örgütlerine
karşı Suriye’nin kuzeyinde başlattığı Barış Pınarı Harekâtı’nın hayırlar
getirmesini temenni ettiğine ilişkin açıklaması 
9.- Hatay Milletvekili Suzan Şahin’in, Hatay ilinin 5’inci teşvik
bölgesi kapsamına alınıp alınmayacağını, Hassa Tüneli’nin ne zaman açılacağını,
İskenderun serbest bölgesinin hayata geçirilip geçirilmeyeceğini, Arsuz, Payas
ve Belen ilçelerinin ne zaman hastaneye kavuşacağını öğrenmek istediğine
ilişkin açıklaması
10.- Adıyaman Milletvekili Abdurrahman Tutdere’nin, rehabilitasyon
öğretmenlerinin sorunlarının ne zaman giderileceğini, kadroya geçmeyi hak
edenlerin atamalarının ne zaman yapılacağını Millî Eğitim Bakanından öğrenmek istediğine
ilişkin açıklaması
11.- Çanakkale Milletvekili Özgür Ceylan’ın, 2018 yılı buzağı desteğinin
çiftçiye ne zaman ödeneceğini, çiftçi borçlarının beş ya da on yıl vadeyle eşit
taksitlerle ödenmesi için düzenleme yapılıp yapılmayacağını öğrenmek istediğine
ilişkin açıklaması
12.- İstanbul Milletvekili Ali Kenanoğlu’nun, Hükûmetin Alevilere
yönelik dışlayıcı tavrını kınadıklarına ilişkin açıklaması
13.- Edirne Milletvekili Okan Gaytancıoğlu’nun, AKP’nin neden çiftçiyi
yok saydığını, neden üretimin yerine ithalata önem verdiğini, neden gümrük
vergilerini sıfırladığını öğrenmek istediğine ilişkin açıklaması
14.- Manisa Milletvekili Ahmet Vehbi Bakırlıoğlu’nun, Somalı
madencilerin haklarını aramak için Ankara’ya başlattıkları yürüyüşün
engellenmemesi konusunda İçişleri Bakanlığının sorumluluk alması gerektiğine
ilişkin açıklaması
15.- İstanbul Milletvekili Tülay Kaynarca’nın, Türk Silahlı
Kuvvetlerinin Suriye Millî Ordusuyla birlikte PKK/YPG ve DAEŞ terör örgütlerine
karşı Suriye’nin kuzeyinde başlattığı Barış Pınarı Harekâtı’nın hayırlar
getirmesini temenni ettiğine ilişkin açıklaması 
16.- Mersin Milletvekili Hacı Özkan’ın, Türk Silahlı Kuvvetlerinin
Suriye Millî Ordusuyla birlikte PKK/YPG ve DAEŞ terör örgütlerine karşı
Suriye’nin kuzeyinde başlattığı Barış Pınarı Harekâtı’nın hayırlar getirmesini
temenni ettiğine ilişkin açıklaması 
17.- Eskişehir Milletvekili Utku Çakırözer’in, Eskişehir ve Van
Cezaevinden gelen mektupları duyurmak istediğine ve Adalet Bakanlığının
yurttaşlara cezaevlerinde insan onuruna yaraşır biçimde muamele edilmesini
sağlaması gerektiğine ilişkin açıklaması
18.- Bartın Milletvekili Aysu Bankoğlu’nun, Bartın Devlet Hastanesinde
yönetimden kaynaklanan sorunların çalışma ortamını bozduğuna ve bu durumun geri
dönülemez olumsuzluklara sebep olmaması için ilgili makamlara çağrıda
bulunduğuna ilişkin açıklaması
19.- Niğde Milletvekili Selim Gültekin’in, Türk Silahlı Kuvvetlerinin
Suriye Millî Ordusuyla birlikte PKK/YPG ve DAEŞ terör örgütlerine karşı
Suriye’nin kuzeyinde başlattığı Barış Pınarı Harekâtı’nın hayırlar getirmesini
temenni ettiğine ilişkin açıklaması 
20.- Manisa Milletvekili Bekir Başevirgen’in, Tarım ve Orman Bakanı
başta olmak üzere Hükûmetin Çiftçi Mallarının Korunması Hakkında Kanun’un
uygulamasından kaynaklanan sorunu çözmesi gerektiğine ilişkin açıklaması
21.- Niğde Milletvekili Ömer Fethi Gürer’in, üretici, besici ve
çiftçinin mağduriyet yaşadığına ilişkin açıklaması
22.- İzmir Milletvekili Murat Bakan’ın, Doğa Koruma ve Millî Parklar
Genel Müdürlüğünün kapatılmak istenmesinin siyasal iktidarın doğaya bakışını
yansıttığına ilişkin açıklaması
23.- Muğla Milletvekili Süleyman Girgin’in, Muğla ili Marmaris ilçesi
Hisarönü, Çamlı, Karaca ve Yeşilbelde köylüleri ile Osmanlı tapu kaydına
dayanarak bu köylerde hak sahibi olduğunu iddia eden kişiler arasında yaşanan
olaylarla ilgili Adalet Bakanlığının araştırma yapıp yapmayacağını öğrenmek
istediğine ilişkin açıklaması
24.- Mersin Milletvekili Olcay Kılavuz’un, Türk Silahlı Kuvvetlerinin
Suriye Millî Ordusuyla birlikte PKK/YPG ve DAEŞ terör örgütlerine karşı
Suriye’nin kuzeyinde başlattığı Barış Pınarı Harekâtı’nın hayırlar getirmesini
temenni ettiğine ilişkin açıklaması 
25.- Kahramanmaraş Milletvekili Sefer Aycan’ın, çocuk istismarının her
geçen yıl arttığına, atamaların yapılabilmesi için sağlık personelinin sürecin
başlatılmasını beklediğine ilişkin açıklaması
26.- Tekirdağ Milletvekili İlhami Özcan Aygun’un, Tekirdağ ili
Süleymanpaşa, Hayrabolu, Kapaklı belediyelerinde işten çıkarmaların devam
ettiğine, ASELSAN, TAI ve TÜBİTAK’ta işten çıkarılan mühendislerin yerine
kimlerin getirildiğini öğrenmek istediğine ilişkin açıklaması
27.- Kocaeli Milletvekili Lütfü Türkkan’ın, Barış Pınarı Harekâtı’nın
yanı sıra siyasi ve diplomatik ilişkilerin de titizlikle sürmesi gerektiğine,
10 Ekim Kerbelâ olayının yıl dönümü ile 10 Ekim Ankara Tren Garı katliamının
4’üncü yıl dönümüne, Dünya Bankasının Türkiye için büyüme tahminini yüzde sıfır
olarak revize etmesinin ekonomimizin dibe vurduğunun işareti olduğuna ilişkin
açıklaması
28.- Sakarya Milletvekili Muhammed Levent Bülbül’ün, siyasi kararlılık
olmadan hiçbir operasyonun başarıya ulaşamayacağına, Barış Pınarı Harekâtı’nın
cumhuriyet tarihi boyunca teröre karşı girişilen en kapsamlı harekât olduğuna
ve Türkiye’nin haklılığını hem ulusal hem de uluslararası mecrada en etkin şekilde
dile getirmeye kararlı olduklarına ilişkin açıklaması
29.- İstanbul Milletvekili Hakkı Saruhan Oluç’un, 10 Ekim Ankara Tren
Garı katliamının 4’üncü yıl dönümü vesilesiyle katliamın siyasi ve idari
sorumlularının ortaya çıkarılması konusunda kararlı duruş sergileyeceklerine,
Diyarbakır, Mardin ve Van illerinde sürdürdükleri demokrasi nöbetinin valilik
kararıyla engellenerek Diyarbakır Milletvekilleri Remziye Tosun, Dersim Dağ,
Musa Farisoğulları ile partililerin darbedildiğine, “barış” sözünü söylemekten
vazgeçmeyeceklerine ilişkin açıklaması

30.- Manisa Milletvekili Özgür Özel’in, Barış Pınarı Harekâtı’nın hiçbir
acı yaşanmadan tamamlanmasını ümit ettiklerine ve operasyonun duyurulma
şekline, 10 Ekim Ankara Tren Garı katliamının 4’üncü yıl dönümü vesilesiyle
katliamın sorumlularından hesap sorulana kadar hayatını kaybedenlerin anılarını
taze tutacaklarına, güçlü devletlerin alınan kararlara karşı farklı düşüncelere
tahammül edebilen yöneticiler tarafından yönetilen devletler olduğuna ilişkin
açıklaması
31.- Çanakkale Milletvekili Bülent Turan’ın, Barış Pınarı Harekâtı’nın
başarıyla sürdürüldüğüne, Hazreti Hüseyin’in Kerbelâ’da şehit olmasının
1380’inci, 10 Ekim Ankara Tren Garı katliamının 4’üncü yıl dönümüne, İstanbul
Milletvekili Hakkı Saruhan Oluç ile Manisa Milletvekili Özgür Özel’in yaptığı
açıklamasındaki bazı ifadelerine, Cumhurbaşkanı Recep Tayyip Erdoğan’ın
operasyon konusunda tüm liderleri bilgilendirdiğine ilişkin açıklaması
32.- Manisa Milletvekili Özgür Özel’in, Çanakkale Milletvekili Bülent
Turan’ın yaptığı açıklamasındaki bazı ifadelerine ve TBMM Başkanı Mustafa
Şentop’un Barış Pınarı Harekâtı Koordinasyon Toplantısına davet edilmesine
ilişkin açıklaması
33.- İstanbul Milletvekili Hakkı Saruhan Oluç’un, Çanakkale Milletvekili
Bülent Turan’ın yaptığı açıklamasındaki bazı ifadelerine ilişkin açıklaması
34.- Çanakkale Milletvekili Bülent Turan’ın, Manisa Milletvekili Özgür
Özel’in ve İstanbul Milletvekili Hakkı Saruhan Oluç’un aynı ifadeleri
tekrarlaması nedeniyle cevap vermeme hakkını kullandığına ilişkin açıklaması
35.- Manisa Milletvekili Özgür Özel’in, İYİ PARTİ grup önerisi üzerinde
AK PARTİ Grubu adına konuşan Amasya Milletvekili Hasan Çilez’in yaklaşımının
TÜİK verilerine inandığını gösterdiğine ilişkin açıklaması
36.- Çanakkale Milletvekili Bülent Turan’ın, Soma işçilerinin
sorunlarına duyarsız kalındığı iddialarını şık bulmadığına, Soma maden
işçilerinin kıdem ve ihbar tazminatlarının Türkiye Kömür İşletmelerince
karşılanması çalışmasının başlatıldığına ilişkin açıklaması
37.- Kocaeli Milletvekili Lütfü Türkkan’ın, Soma maden işçilerinin
mağduriyetinin giderilmesi konusunda başlatılmış olan çalışmanın işçilerin
haklarının teslim edilmesi durumunda doğru yapılmış olacağına ilişkin
açıklaması
38.- Sakarya Milletvekili Engin Özkoç’un, Türkiye Büyük Millet
Meclisinin ülkenin kaderiyle ilgili konularda bilgilenme ve bilgilendirilme
hakkının olduğuna ilişkin açıklaması
39.- Çanakkale Milletvekili Bülent Turan’ın, Cumhurbaşkanı Recep Tayyip
Erdoğan’ın siyasi parti liderlerini bilgilendirdiğine ilişkin açıklaması
40.- Adana Milletvekili Müzeyyen Şevkin’in, Sağlık Bakanlığının yapacağı
atamalarla ilgili detayların netleştirilip ortaöğretim mezunu hemşirelerin
kazandıkları tecrübeleri kamu yararına kullanmalarının sağlanması gerektiğine
ilişkin açıklaması
41.- Bursa Milletvekili Atilla Ödünç’ün, Barış Pınarı Harekâtı’nın
amacının güney sınırımızda oluşturulmaya çalışılan terör koridorunun yok
edilmesi olduğuna ve operasyonda görev alan Mehmetçiklerimize muvaffakiyetler dilediğine
ilişkin açıklaması
42.- Balıkesir Milletvekili İsmail Ok’un, Barış Pınarı Harekâtı’nda
görev alan Mehmetçiklerimize başarılar dilediğine, Balıkesir merkez Mimar Sinan
Mesleki ve Teknik Anadolu Lisesi Eektrik-Elektronik Teknolojisi Alanının kapatılmasına
ilişkin açıklaması
43.- Gaziantep Milletvekili İrfan Kaplan’ın, çiftçilerin mazota,
elektriğe, ilaca ve gübre fiyatlarına yapılan zamlarla topraktan mahsulünü
kaldıramayacak duruma geldiğine ilişkin açıklaması
44.- Amasya Milletvekili Mustafa Levent Karahocagil’in, diplomasinin tüm
kanallarını kullanan Türkiye’nin Barış Pınarı Harekâtı’na mecbur bırakıldığına
ilişkin açıklaması
45.- Adıyaman Milletvekili Abdurrahman Tutdere’nin, Meclis Genel
Kuruluna gelecek olan yargı paketlerinde kamu avukatlarının özlük haklarını
düzenleyecek çalışmalar yapılıp yapılmayacağını Adalet Bakanından öğrenmek
istediğine ilişkin açıklaması
46.- Gaziantep Milletvekili İmam Hüseyin Filiz’in, 10 Ekim Ankara Tren
Garı katliamının 4’üncü yıl dönümü vesilesiyle terörü bir kez daha
lanetlediğine ve teröre karşı yürütülmekte olan Barış Pınarı Harekâtı’nın
başarıya ulaşmasını dilediğine ilişkin açıklaması
47.- Kocaeli Milletvekili Ömer Faruk Gergerlioğlu’nun, son üç yıldır
ülkede büyük bir KHK sorunu olduğuna ilişkin açıklaması
48.- Karaman Milletvekili İsmail Atakan Ünver’in, artan maliyetler
nedeniyle zor durumda olan hayvan yetiştiricilerine can simidi olan
desteklemelerin ne zaman ödeneceğini öğrenmek istediğine ilişkin açıklaması
49.- Ankara Milletvkili Servet Ünsal’ın, yargının içine düştüğü
felaketin görülmesi gerektiğine ilişkin açıklaması
50.- Kütahya Milletvekili Ahmet Erbaş’ın, dualarının ilham ve kudretini
ecdadımızdan alan ordumuza olduğuna, Çölyak hastalarına yapılan ödeneğin
yükseltilmesi gerektiğine ilişkin açıklaması
51.- Çanakkale Milletvekili Bülent Turan’ın, Aydın Milletvekili Süleyman
Bülbül’ün 105 sıra sayılı Kanun Teklifi’nin 1’inci maddesiyle ilgili önerge
üzerinde yaptığı konuşmasındaki bazı ifadelerine ilişkin açıklaması
52.- Artvin Milletvekili Uğur Bayraktutan’ın, Pasaport Kanunu’nda
avukatlarla ilgili düzenlemenin yeterli olmadığı gibi noterlikle alakalı
eksikliğin de giderilmesi gerektiğine ilişkin açıklaması
53.- Kocaeli Milletvekili Lütfü Türkkan’ın, hususi pasaport sayısının
artmasının bu pasaportların yurt dışındaki değerini azaltacağına ilişkin
açıklaması
54.- Çanakkale Milletvekili Bülent Turan’ın, kanun teklifi üzerinde
konuşmayarak tezkereyi ve AK PARTİ’yi itham eden bir dilin kimseye faydasının
dokunmayacağına ilişkin açıklaması
55.- Çanakkale Milletvekili Bülent Turan’ın, Mersin Milletvekili Rıdvan
Turan’ın 105 sıra sayılı Kanun Teklifi’nin 5’inci maddesiyle ilgili önerge
üzerinde yaptığı konuşmasındaki bazı ifadelerine ilişkin açıklaması
56.- İstanbul Milletvekili Hakkı Saruhan Oluç’un, Çanakkale Milletvekili
Bülent Turan’ın yaptığı açıklamasındaki bazı ifadelerine ilişkin açıklaması
57.- Kocaeli Milletvekili Lütfü Türkkan’ın, kanunun yürürlüğe girdiği
tarihten itibaren avukatlık mesleğine girenlerin sınava girmesinin doğru bir
hadise olduğuna ilişkin açıklaması
58.- İstanbul Milletvekili Şirin Ünal’ın, 23 Eylülde konutunda yaşanan
olaya ilişkin açıklaması
59.- Siirt Milletvekili Meral Danış Beştaş’ın, vefat eden Nadira
Kadirova’nın ailesine başsağlığı dilediğine ve olayın adil bir şekilde soruşturulması
gerektiğine ilişkin açıklaması
60.- İstanbul Milletvekili Nazır Cihangir İslam’ın, kötü hukuk düzeninin
suçun üstünü örtebileceği gibi masumiyeti de gölgeleyebileceğine, vefat eden
Nadira Kadirova’ya Allah’tan rahmet dilediğine ilişkin açıklaması
61.- Hatay Milletvekili Mehmet Güzelmansur’un, Afrin zeytinyağının iç
piyasaya sürülmesinin yerli zeytinyağı üreticilerini zor durumda bıraktığına
ilişkin açıklaması
62.- Afyonkarahisar Milletvekili Burcu Köksal’ın, haşhaş üreticilerinin
mağduriyetine ilişkin açıklaması

VI.- ÖNERİLER
A) Siyasi Parti Grubu Önerileri
1.- İYİ PARTİ Grubunun, Kayseri Milletvekili Dursun Ataş ve
milletvekilleri tarafından, TÜİK’in son aylarda açıkladığı enflasyon
verilerinin gerçeği yansıtmadığı yönünde kamuoyunda genel bir kanı oluştuğuna,
hem enflasyonun hesaplanma yönteminin incelenip milletimizin gözleri önüne
açıkça serilmesi hem de gerçek durumu yansıtması adına yapılacakların
araştırılması amacıyla 9/10/2019 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin ön görüşmelerinin,
Genel Kurulun 10 Ekim 2019 Perşembe günkü birleşiminde yapılmasına ilişkin
önerisi
2.- HDP Grubunun, Grup Başkan Vekilleri Mersin Milletvekili Fatma
Kurtulan ile İstanbul Milletvekili Hakkı Saruhan Oluç tarafından, 10 Ekim 2015
Ankara Gar patlamasının tüm boyutlarıyla araştırılması amacıyla 10/10/2019
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin ön görüşmelerinin, Genel Kurulun 10 Ekim 2019 Perşembe
günkü birleşiminde yapılmasına ilişkin önerisi
3.- CHP Grubunun, Aydın Milletvekili Bülent Tezcan ve arkadaşları
tarafından, jeotermal enerji santrallerinin doğaya ve çevreye olan olumsuz
etkilerinin araştırılması amacıyla 10/10/2019 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin ön
görüşmelerinin, Genel Kurulun 10 Ekim 2019 Perşembe günkü birleşiminde
yapılmasına ilişkin önerisi

B) Danışma Kurulu Önerileri
1.- Danışma Kurulunun, Genel Kurulun daha önceden çalışılması
kararlaştırılan 11/10/2019 Cuma günü toplanmamasına ilişkin önerisi

VII.- SATAŞMALARA İLİŞKİN KONUŞMALAR
1.- Ankara Milletvekili Filiz Kerestecioğlu Demir’in, Ankara
Milletvekili Emrullah İşler’in HDP grup önerisi üzerinde AK PARTİ Grubu adına
yaptığı konuşması sırasında şahsına sataşması nedeniyle konuşması
2.- İstanbul Milletvekili Hakkı Saruhan Oluç’un, Ankara Milletvekili
Emrullah İşler’in HDP grup önerisi üzerinde AK PARTİ Grubu adına yaptığı
konuşması sırasında Halkların Demokratik Partisine sataşması nedeniyle
konuşması
3.- Çanakkale Milletvekili Bülent Turan’ın, Ankara Milletvekili Filiz
Kerestecioğlu Demir’in sataşma nedeniyle yaptığı konuşması sırasında Adalet ve
Kalkınma Partisine sataşması nedeniyle konuşması
4.- Aydın Milletvekili Bülent Tezcan’ın, Aydın Milletvekili Metin
Yavuz’un CHP grup önerisi üzerinde AK PARTİ Grubu adına yaptığı konuşması
sırasında Cumhuriyet Halk Partisine ve şahsına sataşması nedeniyle konuşması

VIII.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- Afyonkarahisar Milletvekili Ali Özkaya ve Adalet ve Kalkınma Partisi
Grup Başkanvekilleri İstanbul Milletvekili Mehmet Muş, Çanakkale Milletvekili
Bülent Turan, Tokat Milletvekili Özlem Zengin, Çankırı Milletvekili Muhammet
Emin Akbaşoğlu ve Denizli Milletvekili Cahit Özkan ile 62 Milletvekilinin Ceza
Muhakemesi Kanunu ve Bazı Kanunlarda Değişiklik Yapılmasına Dair Kanun Teklifi
(2/2215) ve Adalet Komisyonu Raporu (S. Sayısı: 105)
IX.- YAZILI SORULAR VE CEVAPLARI
1.-  İstanbul Milletvekili Mahmut Tanal’ın, SGK’nin 2002 yılı öncesi ve
güncel borç miktarına ilişkin sorusu ve Sağlık Bakanı Fahrettin Koca’nın cevabı
(7/18454)
2.-  Niğde Milletvekili Ömer Fethi Gürer’in, 2018 ve 2019 yıllarında Alo
188 hattına yapılan başvurulara ilişkin sorusu ve Sağlık Bakanı Fahrettin
Koca’nın cevabı (7/18611)
10 Ekim 2019 Perşembe
BİRİNCİ OTURUM
Açılma Saati: 14.04
BAŞKAN: Başkan Vekili Levent GÖK
KÂTİP ÜYELER: Bayram ÖZÇELİK (Burdur), Burcu KÖKSAL
(Afyonkarahisar)
---0---
BAŞKAN
– Türkiye Büyük Millet Meclisinin 5’inci Birleşimini açıyorum. 
Toplantı
yeter sayısı vardır, görüşmelere başlıyoruz.
Değerli
milletvekilleri, gündeme geçmeden önce 3 sayın milletvekiline gündem dışı söz
vereceğim. Söz vermeden önce, bir cümleyle bir konudaki duygularımı da ifade
etmek istiyorum. 
III.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Levent Gök’ün, 10 Ekim Ankara Tren
Garı katliamının 4’üncü yıl dönümü vesilesiyle terörü bir kez daha
lanetlediğine ilişkin konuşması
BAŞKAN
– Bundan dört yıl önce 10 Ekim günü demokrasi ve barış mitingine katılmak üzere
toplanan Ankara Garı önündeki yurttaşlarımıza dönük saldırıda hayatını kaybeden
bütün yurttaşlarımızı saygıyla anıyorum ve terörü bir kez daha lanetliyorum. 
Değerli
milletvekilleri, gündem dışı ilk söz, Camiler ve Din Görevlileri Haftası
nedeniyle söz isteyen Konya Milletvekilimiz Sayın Fahrettin Yokuş’a aittir. 
Buyurun
Sayın Yokuş. (İYİ PARTİ sıralarından alkışlar) 
Süreniz
beş dakika. 
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Konya Milletvekili Fahrettin Yokuş’un, 1-7 Ekim Camiler ve Din
Görevlileri Haftası’na ilişkin gündem dışı konuşması
FAHRETTİN
YOKUŞ (Konya) – Sayın Başkan, değerli milletvekilleri; hepinizi grubum ve
şahsım adına saygıyla selamlayarak sözlerime başlıyorum.
Malumunuz,
geçtiğimiz hafta, 1-7 Ekim tarihleri arası Camiler ve Din Görevlileri
Haftamızdı. Bu haftamız münasebetiyle Türkiye’mizin dört bir yanında
müftülüklerimiz, Diyanet İşleri Başkanlığımız çeşitli etkinlikler
gerçekleştirdiler. Bu etkinlerin teması bu yıl “Cami ve Hayat” olarak işlendi.
Ancak bir itirafta bulunmam gerekirse, 1986 yılından beri bu hafta kutlanmakta,
adında hem cami kelimesi hem de çalışanlar, din görevlileri olmasına rağmen din
görevlilerinin sorunları bu haftada maalesef hiç tartışılmamakta,
konuşulmamaktadır. İşte, bu eksikliği gidermek adına söz almış bulunmaktayım.
Malumunuz,
2010 yılında Diyanet İşleri Başkanlığımız 6002 sayılı Kanun’la devasa bir kurum
hâline getirildi; 1 başkan, 5 başkan yardımcısı, 8 genel müdür, 37 daire
başkanlığından oluştu ve yine, çalışan sayımız 120 bini aştı. Bu çalışanların
100 bine yakını kadrolu, 21 biniyse 4/B’li ya da diğer sözleşmeli personelden
oluşuyor. Diyanet İşleri Başkanlığımızın bu güçlü yapısına rağmen, hepimiz
biliyoruz ki, hâlen yaklaşık 6 bin civarında camimizin imamı yok ve daha acısı,
1 Mart-31 Ağustos tarihleri arasında, imam açığı bulunan camilerimize İŞKUR
kanalıyla hizmetli kadrosundan imam atadık altı aylık süreyle. Sürekli olması
gereken din hizmetlerimiz altı aylık periyotlara maalesef getirildi. Ve sonra
ne oldu? Yine, İŞKUR kararıyla 2017 yılında 4.900 civarında personel alındı ve
şimdi bu personel hâlen kadroya geçirilmiyor, asgari ücretle çalıştırılıyor. 
Şimdi,
Diyanet İşleri Başkanlığında kadrolu çalışan imam, müezzin, kadrosuz çalışan,
aynı görevi yapan İŞKUR üzerinden gelmiş sözleşmeli asgari ücretli çalışan,
Allah aşkına, bu nasıl iş! Bu adaletsiz, bu haksız, hukuksuz uygulamanın
Diyanet İşleri Başkanlığında olması gerçekten yüreklerimizi yakıyor. Adaletin,
hakkın, hukukun en yoğun gözetilmesi gereken bu kurumda maalesef bunlar
yaşanıyor. Sadece bunlar mı? Orada bir paralel sendikal yapılaşma olmuş,
müftüler üzerinde baskı yapıyor ve atamalar, yer değiştirmeler ne yazıktır ki
bu anlayış içerisinde, ayrımcılık içinde yapılmaya devam ediyor ve daha kötüsü,
artık camilerimize ibadete gelen sayısı gittikçe azalıyor. Türkiye'nin nüfusu
artıyor, muhafazakâr bir iktidarımız var sözde, cami cemaati azalıyor. Ha, bunu
sadece ben söylemiyorum, geçen yılki Camiler Haftası’nda Sayın Cumhurbaşkanımız
da itiraf ettiler. Acaba neden? Nedeni şu: Siyaseti camilerin içine sokarsanız…
Pek çok cemaatin hutbelerde konuşan hocalara itiraz edip cuma namazını terk
ettiğini ben de yaşadım, içinizde yaşayanlar da olmuştur. Onun için, diyoruz
ki: Gelin, Diyanet İşleri Başkanlığımızı siyasetten ayıralım. Diyoruz ki:
Gelin, fırsattan istifade Diyanet çalışanlarının sorunlarını çözelim. Bugün,
Diyanet çalışanları mutlu değil, huzurlu değil çünkü Diyanette adalet yok,
Diyanette hakça bir yönetim yok. Diyanet kendi personeline sahip çıkmıyor. O
kadar çok sorunu var ki Diyanet çalışanlarının, hani vadettiğiniz 3600’lerden
tutunuz da pek çok hususa kadar. Keşke zaman olsaydı da burada ben size Diyanet
çalışanlarının tüm sorunlarını anlatabilseydim.
Sayın
Başkanım son bir dakika izin verirse camilerimizin durumunu da anlatmak
isterim. 
(Mikrofon
otomatik cihaz tarafından kapatıldı)
BAŞKAN
– Devam edin Sayın Yokuş.
FAHRETTİN
YOKUŞ (Devamla) – Camilerimiz; malum hayırsever yurttaşlarımız kanalıyla, dernekler
kanalıyla -bir de toplu konut yapılan yerlerimize Toplu Konut İdaresi ya da
büyük şirketlerin yaptığı yerlerde- camiler yapılmaktadır. Fakat şöyle
Türkiye'ye bir bakın Allah aşkına, hiç camilerimizin yapı planı noktasında bir
düzeni var mı? Neden biz düzenli camiler yapamıyoruz? Neden derme çatma
camilerimiz var bizim farklı farklı? Neden tek proje üzerinde yapamıyoruz?
Diyanete de sesleniyorum, belediyelere de: Gelin, şehir planları doğrultusunda
camilerimizi mükemmel bir görüntüye ulaştıralım, tek tip camiler yapalım;
görüntüsüyle, şekliyle Türk mimarisine uygun şekilde yapalım, yaptıralım.
Bunlar çok zor değil. On yedi yıldır iktidardasınız, bunları hiç düşünmediniz.
Çarpık kentleşme nasıl gidiyorsa… Çarpık cami kentleşmesi camiler de, 90 bin cami
de Türkiye'nin dört bir yanına dağılmış durumda.
Hiç
apartman altı mescit, cami olur mu Allah aşkına? Hiç etrafı dükkânlarla
bezenmiş cami olur mu?
(Mikrofon
otomatik cihaz tarafından kapatıldı)
MUSTAFA
DEMİR (İstanbul) – İstanbul’a davet ediyorum sizi, İstanbul’a.
BAŞKAN
– Sayın Yokuş, bir saniye.
Açayım
mikrofonunuzu, toparlayın, selamlayalım.
FAHRETTİN
YOKUŞ (Devamla) – Bunları düzeltmek için ben buradan bir çağrı yapayım,
inşallah bu çağrıma iktidar tarafı cevap verir, ses verir, vermezseniz
anlatmaya devam ederiz.
Teşekkür
ediyorum, sağ olun Sayın Başkan. (İYİ PARTİ sıralarından alkışlar) 
BAŞKAN
– Gündem dışı ikinci söz, Hükümlü ve Tutuklu Hakları Alt Komisyonu olarak
Silivri ve Bakırköy Cezaevlerine yapılan ziyaretlerle ilgili
değerlendirmelerini bildirmek üzere söz isteyen Hatay Milletvekilimiz Sayın
Hüseyin Yayman’a aittir.
Buyurun
Sayın Yayman. (AK PARTİ sıralarından alkışlar) 
2.- Hatay Milletvekili Hüseyin Yayman’ın, TBMM İnsan Haklarını İnceleme
Komisyonunun Hükümlü ve Tutuklu Hakları Alt Komisyonu tarafından Sincan,
Silivri ve Bakırköy Cezaevlerine yapılan ziyaretlere yönelik
değerlendirmelerine ilişkin gündem dışı konuşması
HÜSEYİN
YAYMAN (Hatay) – Sayın Başkan, değerli milletvekilleri; hepinizi saygıyla
sevgiyle selamlıyorum.
Gerçekten,
partimiz, Hükûmetimiz, insan hakları konusunda “İnsanı yaşat ki insanlık
yaşasın.” diyen ve “Fırat’ın kenarında bir kurt kuzuyu kapsa hesabını bizden
sorar.” anlayışıyla “İnsan hakkı, insanlık hakkı” diyerek bu konuda sessiz
devrim gerçekleştirmiş bir partidir. Biz İnsan Haklarını İnceleme Komisyonu
olarak Hükümlü ve Tutuklu Hakları Alt Komisyonu üyelerimizle 17 Ocakta önce
Sincan Cezaevine, 5 ve 6 Eylülde de yine Silivri ve Bakırköy Cezaevlerine
ziyaretlerde bulunduk. Bu ziyaretlere ilişkin fikirlerimi ifade etmeden önce,
bir gün önce başlayan Barış Pınarı Harekâtı’yla ilgili birkaç hususu ifade
etmek isterim. 
Sayın
Başkan, değerli milletvekilleri; gerçekten Türkiye uzun zamandır kendisini
tehdit eden ve bir varoluşsal sorun hâline gelen bu meseleyle artık yüzleşmeye
başladı. Orta Doğu’da uzun zamandır vekâlet savaşları vardı. Bu vekâlet
savaşlarının bir parçası olarak sınırımız boyunca ülkemizi tehdit eden DAEŞ
başta olmak üzere, PKK ve onun türevi olan YPG terör örgütlerine karşı Türk
Silahlı Kuvvetlerimiz büyük bir operasyon başlatmış durumda. Burada ısrarla
ifade edildiği gibi, gerçekten bu operasyon Türkiye’nin güvenliğini sağlamak
bakımından düzenlenmiştir, Türkiye’nin toprak bütünlüğünü garanti altına almak
bakımından düzenlenmiştir. 
Türkiye
Cumhuriyeti devletinin ve Hükûmetimizin değişmez dış politika şiarı “yurtta
sulh, cihanda sulh” anlayışıdır ve bu bağlamda artık Urfa’mızı, Hatay’ı,
Kilis’i ve mücavir illeri tehdit etmeye başlayan bu vekâlet savaşının
taşeronluğuna soyunan terör örgütlerine karşı Türkiye Cumhuriyeti devletinin
kararlı bir tutumu söz konusudur. Burada hedef, terörü önlemektir; burada
hedef, bir insanlık suçu işleyen DAEŞ’i ve onun asimetrisi olarak diğer terör
örgütlerini ortadan kaldırmaktır ve aynı şekilde ülkemize karşı hunharca eylemler
düzenleyen PKK ve YPG’yi de ortadan kaldırmaktır. 
Sayın
Başkan, değerli milletvekilleri; biz Hükümlü ve Tutuklu Hakları Alt Komisyonu
olarak çok değerli Komisyon üyelerimizle, bütün partilerimizin katılımıyla önce
Sincan Cezaevine 17 Ocakta bir ziyaret düzenledik. Bu ziyarette bir rapor
hazırladık ve bu raporu biz yüce Meclisin de takdirine sunduk. Yine, aynı
şekilde, 5 ve 6 Eylülde de önce Silivri, daha sonra Bakırköy Kadın Cezaevine
ziyarette bulunduk. Bu ziyaretlere ilişkin raporlarımızı da en kısa zamanda
hazırlayıp sizlerin takdirine sunacağız. 
Burada,
bütün partilerimizin temsilcilerinin katılımıyla yaptığımız ziyarette dikkat
çeken birkaç hususu yüce heyetinize ifade etmek isterim. Öncelikle,
cezaevlerimizde çok şükür ki taammüden, organize bir biçimde bir işkence, bir
insan hakları ihlalinin olmadığı tutanak altına alınmıştır ve yine burada kaba
şiddet, insanın onurunu zedeleyen ve insanın varlığına yönelik olarak bir
insanlık suçunun da işlenmediği hüküm altına alınmıştır. Fakat bununla birlikte,
cezaevlerimizde mahkûmlarımızın, tutuklu ve hükümlülerimizin özellikle
kütüphanede daha fazla kitap talebinin olduğu ve özellikle Sincan Cezaevinde
ısınmaya ilişkin problemlerin olduğu, yine Silivri ve Bakırköy Cezaevlerinde
ise görüşme sürelerinin uzatılmasına dair taleplerin olduğu dikkate alınmıştır.
Biz, Hükümlü ve Tutuklu Hakları Alt Komisyonu olarak, inşallah önümüzdeki
dönemde de yine Elâzığ Cezaevine, Diyarbakır Cezaevine, Tarsus Cezaevine bize
belirtilen dilekçelere bağlı olarak ziyaretlerimize devam edeceğiz çünkü biz
inanıyoruz ki gerçekten insan onuru her şeyin üstündedir, insanlık onuru her
şeyin üstündedir. 
(Mikrofon
otomatik cihaz tarafından kapatıldı) 
BAŞKAN
– Devam edin, toparlayın. 
HÜSEYİN
YAYMAN (Devamla) – Teşekkür ederim. 
İnsanlar
suçlu da olabilirler, tutuklu da hükümlü de olabilirler ama devletimiz ama
Hükûmetimiz ve Bakanlığımız bu insanların yaşama hakkını ve yaşama standardını
aşağı düşürmeden muhafaza etmek zorunda. 
Ben,
bu duygu ve düşüncelerle, tekrar yüce heyetinizi saygıyla sevgiyle
selamlıyorum. (AK PARTİ sıralarından alkışlar)
ÖZGÜR
ÖZEL (Manisa) – Sayın Başkan…
BAŞKAN
– Buyurun Sayın Özel.
V.- AÇIKLAMALAR
1.- Manisa Milletvekili Özgür Özel’in, Hatay Milletvekili Hüseyin
Yayman’ın yaptığı gündem dışı konuşmasındaki bazı ifadelerine ilişkin
açıklaması
ÖZGÜR
ÖZEL (Manisa) – Sayın Başkanım, ilkesel olarak, gündem dışı konuşmalarda çok
fazla cevap vermek istemiyor ve hatibin kendi değerlendirmelerinin zapta
geçmesi olarak duruyoruz ama cezaevleriyle ilgili bir genelleme yaptığı için,
bunu tutanakta tek başına bırakmamız mümkün değil. 
Şunu
söyleyelim: Şu anda Türkiye’deki cezaevleri kapasitelerinin çok çok üzerinde
dolu, bunu herkes kabul ediyor. Cezaevlerinde nöbetleşe uyunuyor, nefes almanın
imkânı yok. İstanbul’daki son depremde cezaevi koğuşundaki kişileri deprem
sırasında avluya almayıp ancak yöneticilerin kendilerinin bina dışına çıktığı
bir süreç, vicdanları yaralayacak son derece tartışmalı bir süreçtir. Bunun
yanında, eskiden beri kütüphaneden yararlanma, sosyal haklardan yararlanma,
aile görüşü, aileyle telefon görüşü meselelerinde keyfî uygulamalar ve
Türkiye'nin dört bir yanında birbirinden farklı uygulamalar vardır. 24’üncü
Dönemde, 25’inci, 26’ncı Dönemde cezaevlerinde incelemeler yapmış, Türkiye’deki
187 cezaevine 256 ziyaret gerçekleştirmiş, bu konuda yayımlanan raporları
kitaplaştırılmış cezaevi komisyonumuzun bir mensubu olarak, o günlerden çok
daha kötü günlerin yaşandığı bir süreçte, bir sayın milletvekilinin, belki
yaptığı bir ziyareti genelleyerek -çünkü Bakırköy Kadın Cezaevi görece
kurallara daha uygun davranılan bir cezaevi olarak bizim raporlarımızda da her
zaman yer almıştır ama- “Türkiye cezaevlerinde sorun yoktur.” demesi bugün için
belki siyaseten söylenmiş bir sözdür ama bugünün tutanağı, ileride okunduğunda
savunamayacağınız bir duruma gelir. 
Bunu
kaydetmek istedim.
Teşekkür
ederim.
BAŞKAN
– Peki, teşekkür ederim.
HAKKI
SARUHAN OLUÇ (İstanbul) – Sayın Başkan…
BAŞKAN
– Sayın Oluç, buyurun. 
2.- İstanbul Milletvekili Hakkı Saruhan Oluç’un, Maraş Türkoğlu
Cezaevinde tutuklu ve hükümlülerin darbedildiğine ilişkin açıklaması
HAKKI
SARUHAN OLUÇ (İstanbul) - Teşekkür ederim Sayın Başkan.
Cezaevleriyle
ilgili konuşulduğu için bir noktaya değinmek istiyorum. Defalarca Komisyona da
ilettik, Adalet Bakanlığına da ilettik fakat bugüne kadar bu konuda herhangi
bir adım atılmadığını biliyoruz. Maraş Türkoğlu Cezaevinde tutuklu ve
hükümlüler ağır darbediliyor, ciddi bir işkence ortamı var ve bu konuda ne
Komisyon ne Adalet Bakanlığı henüz taleplerimize cevap vermedi. Bu vesileyle
bir kez daha -diğer cezaevleri de var ama bu çok acil olduğu için özellikle
belirtmek istedim- bunu hem tutanağa geçirmiş olalım hem de Komisyona bu
talebimizi iletmiş olalım.
Teşekkür
ederim.
BAŞKAN
– Değerli milletvekilleri, tabii, sayın grup başkan vekilleri sisteme
girdikleri için kendilerine söz verdim. Gündem dışı konuşmalarda bir sataşma
olmadıkça söz verme geleneğimiz yoktur ama sayın grup başkan vekilleri
bilgilendirme amaçlı sisteme girdikleri zaman kendilerine izin verdiğim çerçevede
söz verdiğimi bilgilerinize sunuyorum.
HÜSEYİN
YAYMAN (Hatay)- Sayın Başkan…
BAŞKAN
- Sayın Yayman, siz de bu konuda bir cümle söyleyin.
HÜSEYİN
YAYMAN (Hatay) – Teşekkür ederim Sayın Başkanım.
Şimdi,
ben ısrarla, yeni bir polemiğe yol açmadan tutanaklara geçmesi bağlamında bir
hususu değerli Meclisimizin takdirlerine arz etmek isterim. 
Konu
şudur: Tabii ki problemler vardır, problemler hayatın bir parçasıdır,
cezaevlerinde de problemler vardır, sokakta da problemler vardır. Ama şunun bir
kez daha altını çizmek isterim: Bu Komisyon, Hükümlü ve Tutuklu Hakları Alt
Komisyonu bütün partilerimizden oluşan milletvekillerimizin katılımıyla önce
Sincan Cezaevine, sonra Silivri ve Bakırköy Cezaevlerine ziyarette bulundu. Bir
genelleme de yapmadan biz zaten Sincan Cezaevi Raporu’muzu yazdık. Bazı
arkadaşlarımızın şerh düşmeleri vardı. Oradaki altını ısrarla çizmek
istediğimiz husus şudur: Tüm milletvekillerimiz, tüm partilerin milletvekilleri
şunu söylediler: “Evet, Türkiye’de cezaevlerinde bir işkence yoktur, bir kaba
şiddet yoktur.” Bunun tekrar tutanağa geçmesini rica ederim.
BAŞKAN
- Peki, teşekkür ederim.
MUSTAFA
SEZGİN TANRIKULU (İstanbul) - Vardır, var.
IV.- GÜNDEM DIŞI KONUŞMALAR (Devam)
A) Milletvekillerinin Gündem Dışı Konuşmaları (Devam)
3.- Adana Milletvekili Ayhan Barut’un, pamuk ve narenciye üreticilerinin
sorunlarına ilişkin gündem dışı konuşması
BAŞKAN
– Değerli milletvekilleri, gündem dışı üçüncü söz, pamuk üreticilerinin
sorunları hakkında söz isteyen Adana Milletvekilimiz Sayın Ayhan Barut’a aittir.

Buyurun
Sayın Barut. (CHP sıralarından alkışlar) 
Şimdi,
değerli arkadaşlarım, Milletvekilimiz Sayın Barut kürsüye pamukla çıktı ama... 
AYHAN
BARUT (Adana) – Narenciyemizi de gösterelim Sayın Başkan.
BAŞKAN
- Sayın Barut, hepsini bir gösterin, sonra aşağı bırakın lütfen. Çünkü
Tüzük’ümüze göre Genel Kurulumuzda döviz, pankart ve de benzeri materyali huzur
bozmak kaydıyla getirmek yasaktır ama pamukta huzuru bozacak bir tablo
görmediğim için aşağıda bulunması kaydıyla izin veriyorum. 
Değerli
arkadaşlarım, Genel Kurula büyük materyallerle gelmek Tüzük’ümüze göre yasaktır
ama şimdilik bunun pek de huzuru bozduğunu da görmüyorum. Genel Kurulumuzun da
bilgilerine sunuyorum.
Sayın
Barut, lütfen konuşmanıza başlayın. 
Süreniz
beş dakikadır. 
AYHAN
BARUT (Adana) – Sayın Başkan, değerli milletvekilleri; öncelikle hepinizi
saygıyla sevgiyle selamlıyorum. 
Buradan
Barış Pınarı Harekâtı’na katılan askerlerimize dualarımızı gönderiyorum. 
Ayrıca,
10 Ekim Ankara katliamının yıl dönümü, ölenlere Allah’tan rahmet diliyorum,
sorumluları da lanetliyorum. 
Bu
kürsüden bugüne kadar tarımdan emeklilere, eğitimden sağlığa kadar birçok
konuya değindim ve bir milletvekili olarak konuştum ama bu andan itibaren bir
çiftçi milletvekili olarak sizlere hitap etmek istiyorum. (CHP sıralarından
alkışlar) 
Belki
Torosları aşmayan sesimizi buradan duyururuz değerli arkadaşlar. Biraz önce
göstermiş olduğumuz beyaz altın, nazlı gelinimiz pamuğumuz ve narenciyemiz,
maalesef kolay yetişmiyor, bin bir emekle, bin bir masrafla, sarı sıcağın altında,
50 derece sıcağın altında Çukurova’da yetiştiriliyor. İşte burada sizlere
“Yandım anam.” diye feryat eden sağır sultanın bile duyduğu AKP iktidarının ya
duymadığı ya da duymazlıktan geldiği Çukurovalı üreticilerimizden bahsetmek
istiyorum. Özellikle tek suçu üretmek olan, cayır cayır yanan pamuk üreticileri
ve narenciye üreticilerinden bahsetmek istiyorum. Dün Meclisimize Adana ilinden
10 civarında Ziraat Odası başkanı geldi, bölge milletvekillerimizi ziyaret
etti, ne denli dertli olduklarını hepimiz dinledik. 
Pamuk,
tekstil ve konfeksiyon sanayisinin başta olmak üzere 30’dan fazla iş kolunun
ham maddesidir, katma değeri yüksek bir üründür. Ülkemizin yıllık ihtiyacı 1,5
milyon ton olup geçen yıl 900 bin ton üretildi, bu yıl ise 700 bin ton
civarında rekolte bekleniyor. Yani şöyle diyebiliriz: Ürettiğinden fazlasına
1,5 milyar dolar para vererek ithalat yapacağız. Buradan “Yerliyiz ve
millîyiz.” diyenlere sesleniyorum: Sizin yerliliğiniz ve millîliğiniz bu mudur?

Bölgemizde
pamuk hasadı hâlen devam ediyor. Geçen yıl kütlü pamuk fiyatları 4,5 lira
civarındaydı, bu yıl bölgemizde ve tüm ülkede 3 lira civarında. Geçen yıl
üreticilerimiz 650 kilogram pamuk aldı, onun da yüzde 30 primini
cezalandırarak, keserek 500 kilograma düşürdünüz ve bu yıl da üreticilerimizin
geçen yıla göre daha düşük verim aldığını ve mağduriyetinin arttığını
görüyoruz. Buna karşın, mazottan tarım ilacına, tohumdan gübreye, suyundan
elektriğine kadar her şey 2 kat zamlandı. 
Değerli
arkadaşlar, değerli milletvekillerimiz; pamuk üreticisi zorda, pamuk üreticisi
zararda; korkulu ve endişeli bir bekleyiş içerisindeler. Soruyorum buradan: Bu
memleketin Tarım Bakanı nerede? “Yerliyiz ve millîyiz.” diyenler nerede?
Kanayan bu yarayı görmüyorlar mı? Önümüzdeki yıl bu pamuk tarlalarının boş kalmasını
ya da başka ürüne dönmesini istemiyorsanız, eğer biraz vicdanınız varsa, eğer
biraz yüreğiniz sızlıyorsa pamuktaki destekleme primini en az 1,5 lira açıklar
ve peşin ödersiniz. Ayrıca “İki yıl ek, üçüncü yıl ekmezsen prim alamazsın.”
sistemini derhâl iptal etmelisiniz. 
Pamukta
böyle, narenciyede farklı mı? Narenciyede de işler yine böyle. 5 milyonluk ülke
üretiminin üçte 1’i Adana’dan karşılanıyor. Narenciyede gerek son yıllarda
uygulanan yanlış siyasi politikalar gerekse Akdeniz meyve sineği zararlısı
nedeniyle Rusya’ya ve Ukrayna’ya giden mallarımız gemilerle geri dönüyor.
Buradaki pazarları artık kaybetmek üzereyiz, yeni bir pazar arayışı içerisinde
üreticiler. 
Bu
yıla mahsus, bölgemizde, mayıs ayında mevsim normallerinin üzerinde oluşan
aşırı sıcak ve poyraz verim düşüklüğüne neden olmuştur, o dönemdeki
çiçeklenmeleri dökerek verimleri çok aşağı çekmiştir. O dönem çağrı yapmıştık
Tarım Bakanına, “Afet ilan edilsin.” diye ancak yine kulaklar tıkandı. Şimdi,
hasat zamanı. Narenciyede yüzde 50 ile yüzde 70 arasında verim kaybı var, bazı
ağaçlarda da hiç ürün yok. Fiyatlar geçen yılki fiyatlarda ve 2018 yılı DFİF
destekleri hâlâ ödenmemiştir. 
Destekleme
deyince değerli arkadaşlar, üretici perişan, can çekişirken üreticiyle alay
edilir gibi bir puanlama sistemi getiriliyor yani çiftçimizle, üreticimizle
âdeta alay ediliyor. Nedir bu puanlama?
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Barut? 
AYHAN
BARUT (Devamla) – Çiftçilerimiz üniversite sınavına mı giriyor, KPSS sınavına
mı giriyor ya da siz kendinizi bir banka sanıp kredi kartlarına bonus puan mı
biriktiriyorsunuz? Şimdi, hayırdır efendiler, bu çiftçileri bu kadar
desteklememek… Çiftçilerden az puan alan az destek, çok puan alan çok destek
alacakmış, gülelim mi, ağlayalım mı? Çiftçimizin aklıyla alay etmeyin. 
Son
olarak değerli arkadaşlar, değerli milletvekillerimiz; çiftçilerimizin Ziraat
Bankasına borçları var ve bu kredileri ödeyemiyorlar. Nasıl ödesinler? Biraz
önce tabloyu size özetledim. 
Geçtiğimiz
günlerde burada bir yasa çıkarıldı, büyük büyük holdingler kurtarıldı. Şimdi
zamanı, milletin gerçek efendisi olan çiftçi için lütfen, burada, elimizi taşın
altına koyalım ve çiftçilerimizi kurtaralım; borçlarını iki yıl, faizsiz
erteleyelim. 
Bereketli
toprakların, Çukurova’nın yetiştirdiği en büyük yazarlardan Yaşar Kemal…
(Mikrofon
otomatik cihaz tarafından kapatıldı) 
AYHAN
BARUT (Devamla) – Bitiriyorum Başkanım. 
BAŞKAN
– Tamamlayalım. 
AYHAN
BARUT (Devamla) – “…Dağın öte yüzü güneşe bakıyormuş çocuklar/De hadi,
davranın/Güneşle sohbetimiz var, geç kalmayalım.” diye bize öğüt verir. Ben de
şimdi buradan sizlere üreticilerimiz için geç kalmayalım, yol yakınken, vakit
varken birlikte bu enkazı kaldıralım diyorum, hepinizi saygıyla sevgiyle
selamlıyorum. 
Bu
pamuğu kurtaralım arkadaşlar. (CHP sıralarından alkışlar)
BAŞKAN
– Değerli milletvekilleri, şimdi, sisteme giren değerli milletvekillerimize söz
vereceğim. Daha sonra sayın grup başkan vekillerimizin söz taleplerini
karşılayacağım. 
Milletvekillerimizden
söz talep eden Sayın Şeker…
V.- AÇIKLAMALAR (Devam)
3.- Kocaeli Milletvekili İlyas Şeker’in, Türk Silahlı Kuvvetlerinin
Suriye Millî Ordusuyla birlikte PKK/YPG ve DEAŞ terör örgütlerine karşı
Suriye’nin kuzeyinde başlattığı Barış Pınarı Harekâtı’nın hayırlar getirmesini
temenni ettiğine ilişkin açıklaması 
İLYAS
ŞEKER (Kocaeli) – Teşekkür ediyorum Sayın Başkan.
Dün
Cumhurbaşkanımız Recep Tayyip Erdoğan’ın “PKK/YPG ve DEAŞ terör örgütlerine
karşı Barış Pınarı Harekâtı başlamıştır.” emriyle harekete geçen Silahlı Kuvvetlerimize
başarılar diliyorum. Allah yâr ve yardımcıları olsun. Nasıl ki Fırat Kalkanı ve
Zeytin Dalı Harekâtlarıyla DEAŞ ve PKK’yı söküp atarak güneyimizde terör
koridorunun kurulmasını önlediysek Barış Pınarı Harekâtı’yla da PKK/YPG terörü
yok edilecek. ABD’nin himayesinde PKK/YPG’nin terör devleti kurma hayalleri
kursaklarında kalacak, üzeri betonlanacak. Mehmet’im sen ülken için, bayrağın
için, millet için, ezan için PKK/PYD-YPG, DEAŞ terör örgütlerine vurdukça
birileri bağırmaya başladı, demek ki hedefin isabetli. Allah’ım seni korusun,
güç kuvvet versin.
Tüm
Mehmetçik’e Gazi Meclisten selam olsun diyor, Genel Kurulu saygıyla
selamlıyorum.
BAŞKAN
– Sayın Çelebi…
4.- İzmir Milletvekili Mehmet Ali Çelebi’nin, Türk ordusunun tarihin
hiçbir döneminde işgalci olmadığına ilişkin açıklaması
MEHMET
ALİ ÇELEBİ (İzmir) – Teşekkürler Sayın Başkan.
Türk
ordusu tarihin hiçbir döneminde işgalci olmamıştır. Biz ordumuza Atatürk gibi
bakarız. O, orduya şöyle seslenir: “Zaferleri ve mazisi insanlık tarihiyle
başlayan, her zaman zaferle beraber medeniyet nurları taşıyan kahraman Türk
ordusu! Memleketini en buhranlı ve müşkül anlarda zulümden, felaket ve
musibetlerden ve düşman istilasından nasıl korumuş ve kurtarmışsan cumhuriyetin
bugünkü feyizli devrinde de askerlik tekniğinin bütün modern silah ve
vasıtalarıyla mücehhez olduğun hâlde vazifeni aynı bağlılıkla yapacağına hiç
şüphem yoktur. Türk vatanının şan ve şerefini dâhilî ve haricî her türlü
tehlikelere karşı korumaktan ibaret olan vazifeni her an ifaya hazır ve âmade
olduğuna, benim ve büyük ulusumuzun tam bir inanç ve itimadımız vardır.” Allah,
ordumuzun ve milletimizin yanında olsun.
Yüce
Meclisi saygıyla selamlıyorum.
BAŞKAN
– Sayın Kayışoğlu…
5.- Bursa Milletvekili Nurhayat Altaca Kayışoğlu’nun, zeytin ve zeytinyağı
üretiminde yaşanılan sorunlara ilişkin açıklaması
NURHAYAT
ALTACA KAYIŞOĞLU (Bursa) – Teşekkür ediyorum Sayın Başkanım.
Tarım
Bakan Yardımcısı birkaç gün önce zeytin ve zeytinyağı üretimiyle ilgili pembe
bir tablo sundu, tahminlerde bulundu, oysa zeytin üreticisi gereken desteği
alamadıklarından şikâyet ediyor. Sofralık zeytinin merkezi Bursa’daki üretici
temsilcilerini dolaştığınızda anlıyorsunuz ki Türkiye zeytin ağacı varlığında
doğru dürüst bir envantere bile sahip değil. Üreticilerin beyanlarına göre
zeytin ağacı varlığımızdan söz ediliyor. 2017 yılı verilerinde Bursa’daki 9
milyon 531 bin 840 zeytin ağacının 723.182’sinden meyve alınmamış çünkü
üretici, girdi maliyetlerinin yüksekliği nedeniyle zeytinliğini terk etmiş.
Zeytinyağında olduğu gibi sofralık zeytine de destek verilmesini istiyorlar. 15
kuruşun yetersiz olduğunu, en az 25 kuruş olması gerektiğini söylüyorlar ki bu
konuda imza kampanyası da yapılmıştı. Yine, 1960’larda çıkan Kooperatif
Yasası’nın elden geçirilmesini istiyorlar, AB’nin 70 bin tonluk kotasının bir
an önce aşılması gerektiğini vurguluyorlar. 
Rekolteden
önce bu sorunlara eğilmek gerekiyor ve bu sorunları çözmek gerekiyor. 
(Mikrofon
otomatik cihaz tarafından kapatıldı)
BAŞKAN
– Sayın Gündoğdu…
6.- Kırklareli Milletvekili Vecdi Gündoğdu’nun, yapılacak desteklemenin
gayrisafi millî hasılanın yüzde 1’inden az olamayacağı yasayla belirlendiği
hâlde neden çiftçiye yasal hakkının ödenmediğini Hazine ve Maliye Bakanından
öğrenmek istediğine ilişkin açıklaması
VECDİ
GÜNDOĞDU (Kırklareli) – Teşekkür ediyorum Sayın Başkan.
Sorum
sarayın yani tek adamın Hazine Bakanına: Yasa gereği çiftçilerimize yapılacak
destekleme gayrisafi millî hasılanın yüzde 1’inden az olamaz. 2006-2019 yılları
arasında çiftçimize, köylümüze yasa gereği ödenmesi gereken destek 269 milyar
Türk lirası. Ödenen para toplam 121 milyar. Üreticimize hakkı olan, verilmeyen
paranın toplamı ise tam 148 milyar lira. Girdi fiyatları artmış, ürün para
etmiyor, üretici, bankalara borçlanmış, esnafa borçlanmış ve can çekişiyor. Siz
hâlâ neden çiftçimize yasayla hakkı olan tam 148 milyar Türk lirası parayı
ödemiyorsunuz? İthalata milyonlarca dolar aktarıp yabancı ülke çiftçisini ihya
ederken kendi çiftçimize yasal hakkını neden ödemediklerini bir kez daha sormak
istiyorum. Bu nasıl milliyetçiliktir? Bu nasıl vatanseverliktir? Bu nasıl
millîliktir?
Teşekkür
ediyorum Sayın Başkanım.
BAŞKAN
– Sayın Taşkın…
7.- Mersin Milletvekili Ali Cumhur Taşkın’ın, Fırat’ın doğusuna yapılan
müdahalenin meşru müdafaa olduğuna ve ülkemizin güney sınırının barış koridoru
hâline getirilmesinin amaçlandığına ilişkin açıklaması
ALİ
CUMHUR TAŞKIN (Mersin) – Teşekkür ederim Sayın Başkan.
Barış
Pınarı Harekâtı başladı. Kahraman Mehmetçik’imiz Suriye Millî Ordusuyla beraber
belirlenen hedefleri vurmaya ve bölgeyi teröristlerden temizlemeye devam
ediyor. Başkomutanımız, Cumhurbaşkanımız Sayın Recep Tayyip Erdoğan’ın
ifadesiyle bu harekâtla amaçlanan ülkemizin güney sınırının hemen altını terör
koridoru olmaktan kurtarmak ve burayı bir barış koridoru hâline getirmektir.
Hiçbir ülke sınırının dibinde büyüyen bir tehdide göz yummaz, yumamaz.
Türkiye’nin Fırat’ın doğusuna müdahalesi en yalın hâliyle meşru bir müdafaadır.
Allah’ın yardımı ve güvenlik güçlerimizin kahramanlığıyla Barış Pınarı Harekâtı
da başarıyla sonuçlanacaktır. 
Gün
birlik günüdür, dualarımız Mehmetçik’le beraberdir. Cenab-ı Hak kahraman
ordumuzu mansur ve muzaffer eylesin diyor, Genel Kurulu saygıyla selamlıyorum.
BAŞKAN
– Sayın Durmuşoğlu…
8.- Osmaniye Milletvekili Mücahit Durmuşoğlu’nun, Türk Silahlı
Kuvvetlerinin Suriye Millî Ordusuyla birlikte PKK/YPG ve DAEŞ terör örgütlerine
karşı Suriye’nin kuzeyinde başlattığı Barış Pınarı Harekâtı’nın hayırlar
getirmesini temenni ettiğine ilişkin açıklaması 
MÜCAHİT
DURMUŞOĞLU (Osmaniye) – Teşekkürler Sayın Başkan. 
Vatanımızın
güvenliği, milletimizin huzuru, bölgedeki barış ve selameti sağlamak, güney
sınırımızda kurulmaya çalışılan terör koridorunu yok etmek ve oluşturulan
güvenli bölge sayesinde Suriyeli sığınmacıların bölgelerine dönmesini sağlamak
amacıyla Cumhurbaşkanımız Sayın Recep Tayyip Erdoğan’ın talimatıyla dün
başlatılan Barış Pınarı Harekâtı’nın ülkemize, milletimize ve bölgemize
hayırlar getirmesini temenni ediyorum.
Millet
olarak zihnimizdeki tek senaryo Hakk’ın, haklının ve mazlumun yanında olmaya
devam etmektir. Türk Silahlı Kuvvetlerimizin Suriye Millî Ordusuyla birlikte
Suriye’nin kuzeyinde terör örgütlerine karşı yürüttüğü operasyon sayesinde
Suriye’nin toprak bütünlüğü korunacak, tüm bölge halkı terörün pençesinden
kurtulacaktır. Necip milletimiz her zaman kahraman ordumuzun ve güvenlik
güçlerimizin yanında yer almış, maddi ve manevi desteğini, hayır duasını hiçbir
zaman eksik etmemiştir. Rabb’im vatanımızı, milletimizi ve bayrağımızı düşmanın
şerrinden korusun. Kahraman ordumuzun yâr ve yardımcısı olsun. Bu önemli
harekâtta ülkemizi muzaffer eylesin. 
Bu
vesileyle Genel Kurulu saygıyla selamlıyorum. 
BAŞKAN
– Sayın Şahin…
9.- Hatay Milletvekili Suzan Şahin’in, Hatay ilinin 5’inci teşvik
bölgesi kapsamına alınıp alınmayacağını, Hassa Tüneli’nin ne zaman açılacağını,
İskenderun serbest bölgesinin hayata geçirilip geçirilmeyeceğini, Arsuz, Payas
ve Belen ilçelerinin ne zaman hastaneye kavuşacağını öğrenmek istediğine
ilişkin açıklaması
SUZAN
ŞAHİN (Hatay) – Teşekkürler Sayın Başkan.
Hatay,
2018 yılı ihracatında bir önceki yıla göre sağladığı yüzde 22’lik artış ile
Türkiye ortalamasına oranla büyük bir başarıya imza atmıştır. Dikkat çeken
ekonomik potansiyeli ve avantajlarına rağmen Hatay, ne yazık ki hak ettiği
ilgiyi görmemektedir. Ekonomimiz yeterince desteklenmediği için gelişemiyoruz,
işsiz sayımız hızla artıyor. En yüksek vergiyi ödeyen ilk 10 il içerisindeyiz.
Yatırım konusunda son 10’dayız. Artık yeter, Hatay üvey evlat muamelesi görmek
istemiyor; aş, ekmek, yatırım bekliyor. Hatay, 5’inci teşvik bölgesi kapsamına
alınacak mıdır? Hassa Tüneli ne zaman açılacak? 1956 yılında Bakanlar Kurulu
kararıyla serbest bölge ilan edilen ancak yeterli çalışma yapılmadığı için
hayata geçirilmeyen İskenderun serbest bölgesi hayata geçirilecek midir? Arsuz,
Payas, Belen ne zaman hastaneye kavuşacaktır? 
Bütün
bunların bir an önce dikkate alınarak Hatay’a yeniden yatırım yapılmasını
istiyoruz ve bütün AK PARTİ’li milletvekili arkadaşlarımın da desteğiyle
bunlara hızlı bir şekilde ulaşmak istiyoruz. Artık Hatay yeniden...
(Mikrofon
otomatik cihaz tarafından kapatıldı) 
BAŞKAN
– Sayın Tutdere...
10.- Adıyaman Milletvekili Abdurrahman Tutdere’nin, rehabilitasyon
öğretmenlerinin sorunlarının ne zaman giderileceğini, kadroya geçmeyi hak
edenlerin atamalarının ne zaman yapılacağını Millî Eğitim Bakanından öğrenmek
istediğine ilişkin açıklaması
ABDURRAHMAN
TUTDERE (Adıyaman) – Teşekkür ediyorum Sayın Başkanım.
Bakanlık
kayıtlarına göre ülkemizde yaklaşık 27.500 rehabilitasyon öğretmeni
bulunmaktadır. Bakanlıkça diğer branşlarda, dershanelerde altı yıl çalışan veya
ücretli öğretmenlikte 540 gün primi bulunan öğretmenler atanmaktadır ancak aynı
konumdaki rehabilitasyon öğretmenlerinin atamaları yapılmamaktadır. Bakanlıkça
bu branştaki öğretmenlere ayrımcılık uygulanmaktadır. Rehabilitasyon
öğretmenleri ayrıca karmaşık hukuki yapıları nedeniyle de özlük hakları
bakımından da mağdur durumdadırlar. Ben buradan Millî Eğitim Bakanlığına
çağrıda bulunmak istiyorum: Rehabilitasyon öğretmenlerinin feryatlarına ne
zaman ses vereceksiniz? Kadroya geçmeyi hak eden rehabilitasyon öğretmenlerinin
atamalarını ne zaman yapacaksınız? 
Teşekkür
ediyorum.
BAŞKAN
– Sayın Ceylan...
11.- Çanakkale Milletvekili Özgür Ceylan’ın, 2018 yılı buzağı desteğinin
çiftçiye ne zaman ödeneceğini, çiftçi borçlarının beş ya da on yıl vadeyle eşit
taksitlerle ödenmesi için düzenleme yapılıp yapılmayacağını öğrenmek istediğine
ilişkin açıklaması
ÖZGÜR
CEYLAN (Çanakkale) – 6 Mart 2019 tarihinde Sayın Cumhurbaşkanı “Mart ayı
içerisinde 730 milyon TL buzağı desteği ödemesi yapacağız. Spekülatörlerin
gayesi çiftçinin, üreticinin hakkını hukukunu, çıkarını korumak değildir.
Ülkemiz üzerinde oynanan her oyun gibi bu tür tezgâhları da bozmaya devam
edeceğiz.” demişti. Çiftçilerimiz, yedi ay önce ödeyeceğinizi söylediğiniz 2018
yılı buzağı desteğinin ödenmesini bekliyor, ne zaman ödeyeceksiniz? Tarım
sektörünü spekülatörlerin oyun alanına çeviren çıkardığınız kararnamelerle
gümrüksüz ithalat izinleri değil midir? ÇKS’ye kayıtlı çiftçi sayısı 2003’te
2,8 milyon iken bugün 2,1 milyona gerilemiştir. 2002 yılında çiftçi borçları
4,5 milyar iken bugün ise 110 milyar liranın üzerindedir. Çiftçi ve hayvancılık
borçları ödenemez hâle gelmiştir. Borçların beş ile on yıl gibi vadelerde eşit
taksitlerle ödenmesi için bir düzenleme yapacak mısınız? 
BAŞKAN
– Sayın Kenanoğlu… 
12.- İstanbul Milletvekili Ali Kenanoğlu’nun, Hükûmetin Alevilere
yönelik dışlayıcı tavrını kınadıklarına ilişkin açıklaması
ALİ
KENANOĞLU (İstanbul) – Sayın Başkan, FETÖ üyeliğinden yargılanan ve etkin pişmanlıktan
yararlanan eski Bakırköy Adliyesi Adalet Komisyonu Üyesi Hâkim Murat Özkan
ifadesinde Adalet Bakanlığına alınacak personel listesinin dönemin Adalet
Bakanı Bekir Bozdağ’ın kardeşi Adalet Bakanlığı Personel Genel Müdürlüğünde
görev yapan Ünal Bozdağ’dan geldiğini söylemiştir. Bu listelerin ortak özelliği
ise bu listelerde Alevilerin olmayışıdır. Murat Özkan’ın itirafını biz yakından
biliyoruz ve sahadan da bunun birçok emaresini görüyoruz. Hükûmetin Alevilere
yönelik bu dışlayıcı tavrı devam ediyor ve biz bu tavrı ve tutumu kınıyor ve
gereğinin yerine getirilmesini talep ediyoruz. 
BAŞKAN
– Sayın Gaytancıoğlu… 
13.- Edirne Milletvekili Okan Gaytancıoğlu’nun, AKP’nin neden çiftçiyi
yok saydığını, neden üretimin yerine ithalata önem verdiğini, neden gümrük
vergilerini sıfırladığını öğrenmek istediğine ilişkin açıklaması
OKAN
GAYTANCIOĞLU (Edirne) – Teşekkür ederim Sayın Başkan. 
Geçtiğimiz
günlerde Türkiye İstatistik Kurumu süt üretim rakamlarını açıkladı, yüzde 7,5
düşüş var. Sadece süt üretimi mi? Peynir üretiminde yüzde 14,6, yoğurt
üretiminde yüzde 3,2, ayran üretiminde yüzde 8,3 düşüş var. Üreticiyi, besiciyi
bu kadar ihmal ederseniz olacağı budur. Yem fiyatları neredeyse dolarla
yarıştığı için sürekli artıyor, buna karşılık süt fiyatları yerinde sayarsa
tabii ki süt hayvanları kesilir, hayvancılık cazip olmaz. Üretici 1 litre süt
satarak 2 kilogram yem almazsa –ki AKP sayesinde yıllardır alamıyor- işte böyle
süt üretim rakamlarındaki düşüş kaçınılmaz olur. 
Merak
ediyorum, AKP neden çiftçiyi yok sayıyor, neden üretim yerine ithalata önem
veriyor, sürekli gümrük vergilerini sıfırlıyor? Artık çiftçimizin feryadını
duyun. 
BAŞKAN
– Sayın Bakırlıoğlu… 
14.- Manisa Milletvekili Ahmet Vehbi Bakırlıoğlu’nun, Somalı
madencilerin haklarını aramak için Ankara’ya başlattıkları yürüyüşün
engellenmemesi konusunda İçişleri Bakanlığının sorumluluk alması gerektiğine
ilişkin açıklaması
AHMET
VEHBİ BAKIRLIOĞLU (Manisa) – Teşekkür ederim Sayın Başkan. 
Somalı
madencilerimizin dertlerini biliyorsunuz. Soma kazasının ardından madenden
atılan binlerce işçimiz beş yıldır kıdem ve ihbar tazminatlarını alamadılar.
Mağdur işçilere sözler verildi, protokol yapılıp taksitle ödeneceği söylendi,
Mecliste kanun çıkarıldı “El konulan mallar satılıp TMSF ödesin.” denildi,
mahkeme “Sorumlu TKİ’dir, o ödesin.” dedi fakat tazminatlar bir türlü ödenmedi.
Haklarını alamadıkları için Soma’dan yürüyüşe başlayan maden işçileri altı gün
önce Kırkağaç’ta jandarma tarafından durduruldu. Dün 5 işçi temsilcisi
Ankara’daydı; tüm grup başkan vekilleri, TKİ Genel Müdürü ve Enerji
Bakanlığıyla görüştüler, dertlerini anlattılar. Meclisimizin yaklaşımı konunun
çözümü konusunda olumlu ancak ne yazık ki yetersiz. İşçilerin Kırkağaç’taki
bekleyişi 6’ncı gününe geldi; yürüyüşlerine devam etmek için altı gündür
bekliyorlar. Bu noktada, İçişleri Bakanlığı sorumluluk almalı ve bu
işçilerimizin en demokratik hakları olan yürüyüşlerinin önündeki engelleri
kaldırmalıdır.
Genel
Kurulu saygıyla selamlarım.
BAŞKAN
– Sayın Kaynarca…
15.- İstanbul Milletvekili Tülay Kaynarca’nın, Türk Silahlı
Kuvvetlerinin Suriye Millî Ordusuyla birlikte PKK/YPG ve DAEŞ terör örgütlerine
karşı Suriye’nin kuzeyinde başlattığı Barış Pınarı Harekâtı’nın hayırlar
getirmesini temenni ettiğine ilişkin açıklaması 
TÜLAY
KAYNARCA (İstanbul) – Teşekkürler Sayın Başkan.
Türk
Silahlı Kuvvetlerimiz, Suriye Millî Ordusuyla birlikte Suriye’nin kuzeyinde
PKK/YPG ve DAEŞ terör örgütlerine karşı Barış Pınarı Harekâtı’nı başlattı.
Amaç, güney sınırındaki terör koridorunu yok etmek; amaç, güvenli bölge oluşturmak
ve ülkemizdeki Suriyelilerin yurtlarına dönmelerini sağlamak; yani barış, yani
huzur, yani bölge halkını terörün pençesinden kurtarabilmek. Rabbi’m kahraman
ordumuzu, yurdumuzu muzaffer eylesin.
Değerli
milletvekilleri, dün bu kürsüde HDP’li bir milletvekilinin kahraman Türk
ordumuzu “işgalci” olarak nitelemesini de şiddetle kınıyorum; Mehmetçik’imize
cephe alanların âcizliği ve teslimiyeti olarak bunu nitelendiriyorum ve
şiddetle kınayarak milletimizden özür dilemeye davet ediyorum.
BAŞKAN
– Sayın Özkan…
16.- Mersin Milletvekili Hacı Özkan’ın, Türk Silahlı Kuvvetlerinin
Suriye Millî Ordusuyla birlikte PKK/YPG ve DAEŞ terör örgütlerine karşı
Suriye’nin kuzeyinde başlattığı Barış Pınarı Harekâtı’nın hayırlar getirmesini
temenni ettiğine ilişkin açıklaması 
HACI
ÖZKAN (Mersin) – Teşekkürler Sayın Başkan.
Hiçbir
ülke, sınırının sıfır noktasında doğrudan kendini hedef alan ve hızla büyüyen
bir tehdide bu kadar sabırlı davranamazdı. Türkiye, hiçbir devletin
gösteremeyeceği sabrı gösterdi. Türk Silahlı Kuvvetlerimiz, Suriye Millî
Ordusuyla birlikte Suriye’nin kuzeyinde terör örgütlerine karşı Barış Pınarı
Harekâtı’nı başlatmıştır. Türkiye, Suriye’nin bütünlüğü için, bölgenin huzuru
için ve ülkemizin geleceği için yapılması gerekeni yaptı. En büyük ve en yakın tehdide
açık meydan okuyarak Türkiye’yi köşeye sıkıştırmaya, diz çökmeye, teslim olmaya
zorlayanlara cevap vermiştir. Kahraman milletimizin, en zor kararları hiç
kimsenin yardım ve desteğine güvenmeden aldığını unutanlar elbette atılan bu
adım karşısında paniklediler. Allah şanlı ordumuzu muzaffer eylesin diyor,
Genel Kurulu saygıyla selamlıyorum.
BAŞKAN
– Sayın Çakırözer…
17.- Eskişehir Milletvekili Utku Çakırözer’in, Eskişehir ve Van
Cezaevinden gelen mektupları duyurmak istediğine ve Adalet Bakanlığının yurttaşlara
cezaevlerinde insan onuruna yaraşır biçimde muamele edilmesini sağlaması
gerektiğine ilişkin açıklaması
UTKU
ÇAKIRÖZER (Eskişehir) – Teşekkür ederim Sayın Başkan.
Eskişehir
ve Van cezaevlerinden gelen mektupları duyurmak isterim. Eskişehir’de 2
cezaevinde su sıkıntısı var. Sıcak su haftada 3 kez ikişer saat, soğuk su ise
günde sadece iki saat verilmekte. 12 kişilik koğuşlarda 22-23 kişi kalmakta,
spor yapmalarına üç ayda bir izin verilmekte, on beş günde bir olan revir hakkı
ayda bire düşürülmüş, “Jandarma yok.” gerekçesiyle hastane sevklerinde büyük
sıkıntı var. Koğuşlarda acil durum zili çalışmamakta. 
Van
Cezaevinde ise kitaplar yasaklanmakta, hem hükümlülere gelen hem de onların
gönderdiği mektuplar engellenmekte, bazı kanallara, muhalif kanallara erişim
yasaklanmakta. Cezaevinde de olsa yurttaşlarımıza insan onuruna yaraşır biçimde
muamele edilmesini Adalet Bakanlığı mutlaka sağlamalıdır. 
BAŞKAN
– Sayın Bankoğlu…
18.- Bartın Milletvekili Aysu Bankoğlu’nun, Bartın Devlet Hastanesinde
yönetimden kaynaklanan sorunların çalışma ortamını bozduğuna ve bu durumun geri
dönülemez olumsuzluklara sebep olmaması için ilgili makamlara çağrıda
bulunduğuna ilişkin açıklaması
AYSU
BANKOĞLU (Bartın) – Teşekkürler Sayın Başkan.
Bartın
Devlet Hastanesinde yönetimden kaynaklanan sorunların sağlıklı çalışma ortamını
bozduğu ifade ediliyor. Ne yazık ki tecrübeli uzman hekimlerin birçoğunun da
tayin talebinde bulunduğunu görüyoruz. 2018 yılı başından bu yana 5 başhekim
yardımcısı, 3 müdür ve 6 müdür yardımcısı istifa etmiş ya da görevinden
alınmıştır. Uzman hekim eksikliği zaten mevcutken tecrübeli uzman hekimlerin
tayin talebinde bulunması da ne yazık ki hastanedeki olumsuz gidişata işaret
ediyor. Son dönemde yatak doluluk oranları da yüzde 90’lardan 60’lara düşmüş,
il dışına sevkler de maalesef yüzde 100’ün üzerinde bir artış göstermiştir.
Bölgedeki yurttaşlarımız açısından geri dönülemez olumsuzluklara sebep olmaması
için ilgili makamlara buradan bir kez daha çağrı yapıyorum. 
BAŞKAN
– Sayın Gültekin…
19.- Niğde Milletvekili Selim Gültekin’in, Türk Silahlı Kuvvetlerinin
Suriye Millî Ordusuyla birlikte PKK/YPG ve DAEŞ terör örgütlerine karşı
Suriye’nin kuzeyinde başlattığı Barış Pınarı Harekâtı’nın hayırlar getirmesini
temenni ettiğine ilişkin açıklaması 
SELİM
GÜLTEKİN (Niğde) – Teşekkürler Sayın Başkan.
Değerli
milletvekilleri, Suriye’de kardeşlerimize yapılan katliamı durdurmak, terör
koridorunun önüne geçmek, sınır güvenliğimizi sağlamak, bölgeye barış ve huzuru
getirmek, zulme “Dur.” demek, zalime kudretimizi göstermek için
Cumhurbaşkanımız Sayın Recep Tayyip Erdoğan Başkomutanlığında Barış Pınarı
Harekâtı’mıza başlamış bulunmaktayız. Özellikle belirtmek isterim ki bu bir
savaş değildir, Türkiye Cumhuriyeti’nin bekasını ve bölgesindeki güvenliğini
sağlamak amacıyla PKK/PYD-YPG gibi terör örgütlerine karşı yapılan bir askerî
operasyondur. Bu operasyon sonucunda oluşturacağımız güvenli bölge sayesinde
hem sınırımızda bulunan terör tehdidi ortadan kakmış olacak hem de ülkemizdeki
Suriyeli kardeşlerimizin ülkelerine güven içinde dönmelerini sağlayacağız.
Barış Pınarı Operasyonu’muz boyunca güvenlik kuvvetlerimizin Allah yâr ve
yardımcısı olsun, sağ salim evlerine dönmeyi nasip etsin. Sabah namazı öncesi
camilerimizde okunan Fetih Suresi ve tüm dualar sizler içindir. 
Yüce
Mevla’m Mehmetçik’imizi muzaffer eylesin diyor, Gazi Meclisimizi ve Genel
Kurulu saygıyla selamlıyorum. 
BAŞKAN
– Sayın Başevirgen.
20.- Manisa Milletvekili Bekir Başevirgen’in, Tarım ve Orman Bakanı
başta olmak üzere Hükûmetin Çiftçi Mallarının Korunması Hakkında Kanun’un
uygulamasından kaynaklanan sorunu çözmesi gerektiğine ilişkin açıklaması
BEKİR
BAŞEVİRGEN (Manisa) – Teşekkür ederim Sayın Başkanım. 
Çiftçi
Mallarının Korunması Hakkındaki Kanun’un amacı, çiftçilerin belli bir miktar
aidat ödemesi ve bunun karşılığında malların bekçiler tarafından korunmasıydı.
O yıllarda yerel yönetimlere düşen yüz ölçümü ve nüfus oranı günümüzdeki kadar
çok olmadığı için bu kanun öngörülen usule göre yürütülmeye devam etti. Bugün
ise Büyükşehir Kanunu ile köylerin de yerel yönetimlere bağlanması sonucu yüz
ölçümü ve nüfustaki artışla ilgilenilmesi gereken alan büyüdü ve çiftçilerimiz
aidat ödemesine rağmen almaları gereken koruma hizmetini alamıyor, çiftçi de
haklı olarak sistemden çıkmak istiyor. Ancak yerel yönetimler çiftçinin gerekli
güvenlik önlemlerini almadan sistemden çıkmasına izin vermiyor, üstelik
aidatlarını ödemeyen çiftçilerin banka hesaplarına da bloke konuluyor. 
Tarım
Bakanı başta olmak üzere Hükûmetin bu sorunu bir an önce çözmesi gerekiyor; ya
personel sayısı artırılmalı ya da çiftçiden haksız bir şekilde aidat alınmasına
son verilmelidir. 
BAŞKAN
– Sayın Gürer.
21.- Niğde Milletvekili Ömer Fethi Gürer’in, üretici, besici ve
çiftçinin mağduriyet yaşadığına ilişkin açıklaması
ÖMER
FETHİ GÜRER (Niğde) – Teşekkürler Sayın Başkan. 
Üreticimiz,
çiftçimiz, besicimiz büyük mağduriyet yaşamaktadır. Artan girdi fiyatları
yanında elektriğe gelen zamlar üreticiyi, çiftçiyi ve besiciyi vurmuştur;
çiftçi, besici icralık duruma düşmüştür. Yem fiyatlarındaki sürekli artış süt
inekçiliğini bitirme noktasına doğru götürmektedir. On iki ay yemle beslenen
hayvanların sonuçta yem masrafları süt masraflarını karşılamamaktadır; et
fiyatları besiciyi zora sokmuştur. Tüketici pahalı ürün almakta, üretici
ürettiğinin karşılığını alamamaktadır; aracılar ve ithal lobisi buradan kazanç
sağlamakta, Bakanlık, çiftçinin, besicinin sorunlarına gerekli biçimde
eğilmediği gibi çözüm de üretmemektedir. Ülkenin hangi bölgesine gitsek çiftçi
de üretici de besici de dert yanmaktadır. Tarım Bakanının konuyla ilgilenmesini
talep ediyorum. 
BAŞKAN
– Sayın Bakan...
22.- İzmir Milletvekili Murat Bakan’ın, Doğa Koruma ve Millî Parklar
Genel Müdürlüğünün kapatılmak istenmesinin siyasal iktidarın doğaya bakışını
yansıttığına ilişkin açıklaması
MURAT
BAKAN (İzmir) – Sayın Başkan, Doğa Koruma ve Millî Parklar Genel Müdürlüğü
kapatılmak ve Orman Genel Müdürlüğü altında daire başkanlığı yapılmak
isteniyor. Yeryüzündeki en önemli 7 gen merkezinden biri olarak bilinen ülkemiz
biyolojik çeşitlilik bakımından bulunduğumuz coğrafyanın en önemli ülkesidir.
Stratejik konumuyla Türkiye, çok sayıda türün varlığını sürdürebilmesi
bakımından anahtar ülke konumundadır. Bu nedenle doğa koruma alanındaki
sorumluluğumuz herhangi bir ülkeninkinden daha fazladır. Doğa korumanın
ülkemizde daha güçlü tek bir yapı altında toplanması gerekirken var olan
kurumları zayıflatmak, ülkemizin doğasını talan eden siyasal iktidarın doğaya
bakışını da yansıtmaktadır. Yapılması gereken ise öncelikle Tabiat Varlıklarını
Koruma ile Doğa Koruma ve Millî Parklar Bölge Müdürlüklerinin tek bir çatı
altında birleştirilmesi, ardından ise derhâl bir doğa koruma yasası çıkarmak
olmalıdır.
Genel
Kurulu saygıyla selamlarım.
BAŞKAN
- Sayın Girgin…
23.- Muğla Milletvekili Süleyman Girgin’in, Muğla ili Marmaris ilçesi
Hisarönü, Çamlı, Karaca ve Yeşilbelde köylüleri ile Osmanlı tapu kaydına
dayanarak bu köylerde hak sahibi olduğunu iddia eden kişiler arasında yaşanan
olaylarla ilgili Adalet Bakanlığının araştırma yapıp yapmayacağını öğrenmek
istediğine ilişkin açıklaması
SÜLEYMAN
GİRGİN (Muğla) – Sayın Başkan, sorum Adalet Bakanına: Marmaris ilçemize bağlı
Hisarönü, Çamlı, Karaca, Yeşilbelde köylerinin tüm ekili arazisi, orman
alanları ve hazineye ait tüm alanlar üzerinde Osmanlı tapu kaydına dayanarak
hak sahibi olduğunu iddia eden bazı kişiler ile bu köylerin sakinleri arasında
yetmiş yıldır devam eden davalar köylüler lehine kesinleşmiş ve 3.500 tapu
köylülere verilmiştir. Osmanlı tapu kayıtlarının esasında orman alanlarının
işletilmesine yönelik olduğu, mülkiyet hakkı verilmediği, ayrıca Osmanlı
tapusuna göre hak iddiasında bulunanların ilgili arazilerde hiçbir zaman
zilyetliğinin bulunmadığı mahkeme kayıtlarında mevcuttur ancak az sayıda kalan
kesinleşmemiş davalarda Yargıtay görüş değiştirmiş ve köylüler aleyhine karar
vermiştir. Verilen bu karar sonrası 10 bin köylü durumdan kaygılıdır. Bu
bağlamda Adalet Bakanlığı yıllardır süren ve binlerce insanı ilgilendiren bu
konuyla ilgili bir araştırma yapacak mıdır?
Teşekkür
ediyorum.
BAŞKAN
– Sayın Kılavuz…
24.- Mersin Milletvekili Olcay Kılavuz’un, Türk Silahlı Kuvvetlerinin
Suriye Millî Ordusuyla birlikte PKK/YPG ve DAEŞ terör örgütlerine karşı
Suriye’nin kuzeyinde başlattığı Barış Pınarı Harekâtı’nın hayırlar getirmesini
temenni ettiğine ilişkin açıklaması 
OLCAY
KILAVUZ (Mersin) - Sayın Başkan, değerli milletvekilleri; Türkiye'ye yönelen
tehditleri bertaraf etmek için kahraman ordumuz dün itibarıyla Barış Pınarı
Harekâtı’nı başlatmış bulunmaktadır. Türkiye binlerce yıllık kadim bir tarihin,
sevgi ve kardeşlik medeniyetinin temsilcisidir. Mazlumların sığınağı,
zalimlerin kâbusudur. Her birisi Allah’ın aslanı olan yiğitlik timsali kahraman
Mehmetçiklerimizin namlusu hiçbir zaman mazluma, düşküne, kadına ve çocuğa
çevrilmemiştir. Türkiye bölgeye adalet dağıtmak, mizan tesis etmek için
oradadır. Hainlerden ve zalimlerden başka kimsenin korkmasına gerek yoktur.
Cenab-ı Allah Mehmetçiklerimizi her türlü tehlike ve tuzaktan muhafaza eylesin,
muzaffer eylesin, yiğitlerimizin kılıçları keskin, işleri kolay, gazaları mübarek
olsun. 
Mehmed'im,
sevinin, başlar yüksekte/ Ölsek de sevinin, eve dönsek de/ Sanma bu tekerlek
kalır tümsekte!/ Yarın, elbet bizim, elbet bizimdir!/ Gün doğmuş, gün batmış,
ebet bizimdir! (MHP ve AK PARTİ sıralarından alkışlar) 
BAŞKAN
– Sayın Aycan...
25.- Kahramanmaraş Milletvekili Sefer Aycan’ın, çocuk istismarının her
geçen yıl arttığına, atamaların yapılabilmesi için sağlık personelinin sürecin
başlatılmasını beklediğine ilişkin açıklaması
SEFER
AYCAN (Kahramanmaraş) – Sayın Başkan, çocuk istismarı her geçen yıl
artmaktadır. 2018 yılında bakanlığın açıklamasına göre, 21 bin çocuğumuzun
ailesi tarafından istismar edildikten sonra bakanlık tarafından ilk kabulünün
yapıldığı, yılda 4.500 civarında çocuğun koruma altına alındığı
belirtilmektedir. Bu durum aile yapımızda anne, baba ve çocuk arasında sorun
olduğunu göstermektedir. Çocuğun yeri kendi anası ve babasıyla sıcak aile
ortamıdır fakat kendi anası babası çocuğu istismar ediyorsa devletin koruma
altına alması gerekir. Çocuk istismarı önlemelidir. Çocuk haklarına tüm kişi ve
kurumların saygı duyması gereklidir. 
Ayrıca
sağlık personeli Sağlık Bakanlığından atama ilanı beklemektir. Lise mezunu
gençlerimiz de bu ülkenin insanıdır. Sağlık personeli dağılımı dikkate alınarak
dengeli bir şekilde belirtilmeli ve bir an önce ilan edilmelidir.
Teşekkür
ederim.
BAŞKAN
– Son olarak Sayın Aygun...
26.- Tekirdağ Milletvekili İlhami Özcan Aygun’un, Tekirdağ ili
Süleymanpaşa, Hayrabolu, Kapaklı belediyelerinde işten çıkarmaların devam
ettiğine, ASELSAN, TAI ve TÜBİTAK’ta işten çıkarılan mühendislerin yerine
kimlerin getirildiğini öğrenmek istediğine ilişkin açıklaması
İLHAMİ
ÖZCAN AYGUN (Tekirdağ) – AK PARTİ’ye geçen belediyelerde büyük bir personel
kıyımı yaşanıyor. Tekirdağ ilimize bağlı Süleymanpaşa, Hayrabolu, Kapaklı
belediyelerinde işten çıkarmalar üzüyor. 
Kışa
giriyoruz, elektriğe 1 Ekim itibarıyla yüzde 15 zam yapıldı, köprü ve
otoyollara, posta ücretlerine zam üstüne zam yapıldı ama enflasyon yüzde 9
olarak gösteriliyor, işçinin, memurun zam alması engelleniyor. Kış yaklaşırken,
masraflar artarken belediye personeli siyasi düşünceleri nedeniyle işten
atılıyor. İnsaf, işsiz kalan nerede iş bulacak? Şu anda işsizlik yüzde
25’lerde.
Yine,
Türkiye’nin belkemiği savunma sanayisinin motoru olan ASELSAN, TAI ve TÜBİTAK’ın
içini boşaltıyorsunuz. ODTÜ ve Boğaziçi mezunu yirmi yıllık mühendisleri işten
atıp siyasi kayırmacılıkla sarayın damadının arkadaşlarını getiriyorsunuz. 300
mühendis niye çıkarıldı? Yerlerine kimler geldi? Tank Palet Fabrikası gibi
ASELSAN’ı, TAI’yi ve TÜBİTAK’ı da gözden çıkardınız mı? 
BAŞKAN
– Değerli milletvekilleri, teşekkür ederim.
Değerli
arkadaşlarım, burada oturumları takip eden arkadaşlarımızı birleşimin sonuna
kadar her zaman değerlendireceğim, konuşma hakları mevcuttur. Onları ben belli
aralıklarla yerine getireceğim. 
Sayın
grup başkan vekillerinin söz taleplerini karşılayacağız.
İYİ
PARTİ Grubu adına Grup Başkan Vekili Sayın Türkkan.
Buyurun
Sayın Türkkan.
27.- Kocaeli Milletvekili Lütfü Türkkan’ın, Barış Pınarı Harekâtı’nın
yanı sıra siyasi ve diplomatik ilişkilerin de titizlikle sürmesi gerektiğine,
10 Ekim Kerbelâ olayının yıl dönümü ile 10 Ekim Ankara Tren Garı katliamının
4’üncü yıl dönümüne, Dünya Bankasının Türkiye için büyüme tahminini yüzde sıfır
olarak revize etmesinin ekonomimizin dibe vurduğunun işareti olduğuna ilişkin
açıklaması
LÜTFÜ
TÜRKKAN (Kocaeli) – Sayın Başkan, değerli milletvekilleri; dün saat 16.00’da
başlayan Barış Pınarı Harekâtı’nın ordumuz, milletimiz ve devletimiz için
hayırlara vesile olmasını bir kez daha temenni ediyorum. Önce Hava
Kuvvetlerimizle başlayan operasyon saat 22.00’den sonra Kara Kuvvetlerimizin de
Tel Abyad ve Resulayn arasında 3 noktadan bölgeye intikal etmeleriyle hem hava
hem kara harekâtı olarak devam etti. Harekâtı öncesi ve sonrası olarak çok
yakından takip ediyoruz. Askerî harekâtın yanı sıra siyasi ve diplomatik
ilişkilerin de büyük bir titizlik ve beceriyle sürmesini bekliyoruz. İçişleri
Bakanı Sayın Süleyman Soylu’nun “İki dakikada döneriz.” söylemini yersiz ve
yakışıksız bulduğumuzu da ifade etmek istiyorum. İki dakikada en az zayiatla
dönmeyi elbette ki temenni ederiz ancak bölgenin Afrin’in 7,5 katı büyüklüğünde
olduğunu ve Afrin’de olmayan geri beslenme noktalarına, ikinci Kandil olarak
bilinen Sincar’a uzanan bir koridora sahip olduğunu hatırlatmak isteriz.
Bunları göz önüne alırsak aylarca sürmesi planlanan son derece ciddi bir
harekât bizi bekliyor. Devleti yönetenleri de bu ciddiyetle harekâtın ruhuna ve
devlet adamlığına uygun davranmaya davet ediyoruz. 
10
Ekim 680 tarihinde bugünkü Irak sınırları içerisindeki Kerbelâ şehrinde
Peygamber Efendimiz Hazreti Muhammed’in torunu Hazreti Hüseyin şehit edildi.
Acı dolu Kerbelâ olayını yıl dönümünde Kazım Paşa’nın “Düştü Hüseyin atından
sahrayı Kerbelâ’ya/Cibrîl var, haber ver Sultanı Enbiya’ya.” dizeleriyle
hüzünle anıyoruz. 
(Mikrofon
otomatik cihaz tarafından kapatıldı) 
BAŞKAN
– Devam edin Sayın Türkkan. 
LÜTFÜ
TÜRKKAN (Kocaeli) – Yezit gibi kalleşçe savaş kazanacağımıza Hüseyin gibi şehit
düşmeyi kendimize düstur edinmiş olmayı haklı bir gurur olarak kabul ediyoruz. 
10
Ekim 2015’te Ankara Garı önünde düzenlenen mitingde IŞİD tarafından düzenlenen
canlı bomba saldırısında 103 kişi hayatını yitirmişti, 500’den fazla insanımız
da yaralanmıştı. Patlamanın 4’üncü yıl dönümünde hayatını kaybeden
vatandaşlarımıza bir kez daha Allah’tan rahmet diliyorum. 
Dünya
Bankası Türkiye için büyüme tahminini revize etti. Yapılan açıklamada büyüme
tahmini yüzde sıfır olarak revize edilirken 2020 için büyüme tahmininin yüzde 3
olarak beklendiği konusunda bir beyanattı. Bu yıl yüzde sıfır büyüme tahmini,
Türkiye ekonomisinin dibe vurduğunun işaretidir 
(Mikrofon
otomatik cihaz tarafından kapatıldı) 
BAŞKAN
– Devam edin. 
LÜTFÜ
TÜRKKAN (Kocaeli) – Bizim gibi gelişmekte olan ülkelerin en az yüzde 5 ila 7 arasında
büyüme hızına ihtiyacı varken koca bir yılı üretim olmaksızın “Sıfıra sıfır,
elde var sıfır.” sonucuyla bitirmek Hükûmetin ekonomik karnesine kalın
harflerle yazılmış bir eksidir. 
Yüce
Parlamentoyu saygıyla selamlıyorum. 
BAŞKAN-
Söz sırası Milliyetçi Hareket Partisi Grubu adına Grup Başkan Vekili Sayın
Bülbül’de. 
28.- Sakarya Milletvekili Muhammed Levent Bülbül’ün, siyasi kararlılık
olmadan hiçbir operasyonun başarıya ulaşamayacağına, Barış Pınarı Harekâtı’nın
cumhuriyet tarihi boyunca teröre karşı girişilen en kapsamlı harekât olduğuna
ve Türkiye’nin haklılığını hem ulusal hem de uluslararası mecrada en etkin
şekilde dile getirmeye kararlı olduklarına ilişkin açıklaması
MUHAMMED
LEVENT BÜLBÜL (Sakarya) – Teşekkür ederim Sayın Başkan. 
Sayın
Başkan, değerli milletvekilleri; 9 Ekim Çarşamba günü yani dün saat 16.00
itibarıyla Barış Pınarı Harekâtı’mız başlamıştır. Güney sınırımızda
oluşturulmaya çalışılan terör koridorunun ve terör devletçiğinin yok edilmesi
devletimiz ve milletimiz açısından hayati bir meseledir. Girişilen harekât,
hangi açıdan bakarsanız bakın, cumhuriyet tarihimiz boyunca teröre karşı
girişilen en büyük, en kapsamlı ve en önemli harekâttır. 
Milliyetçi
Hareket Partisi meselenin ciddiyetinin farkındadır. Harekâtta görev alan ordumuzun,
Mehmetçik’imizin sonuna kadar yanındayız; Allah yâr ve yardımcıları olsun.
Bununla birlikte, ordumuzun arkasındaki siyasi iradenin yani Cumhurbaşkanımızın
ve Hükûmetimizin de samimiyetle ve kararlılıkla yanında olduğumuzu ifade etmek
istiyoruz. Çünkü hiçbir ordu, hiçbir askerî güç, hiçbir operasyon veya harekât
arkasında siyasi kararlılık olmadan gerçekleştirilip başarıya kavuşamaz. Biz bu
meselenin ne demek olduğunu biliyoruz. Bu noktada sonuna kadar Hükûmetimizin ve
Cumhurbaşkanımızın yanında olduğumuzu da tekrar dile getiriyoruz.
Türkiye,
haklılığı tartışmasız, meşru müdafaa çerçevesinde, uluslararası hukuk
normlarına tamamen uygun bir harekât gerçekleştirmektedir. Türkiye’nin hedefi
terör örgütleridir. Hiç kimse Türkiye’yi mazlum ve sivil bölge insanıyla karşı
karşıya getirmeye çalışmasın. Türkiye kardeşlik hukukunun ne demek olduğunu
gayet iyi bilmektedir. Uluslararası kamuoyuna terör örgütü yandaşları
tarafından yayılmaya çalışılan kötü niyetli bilgileri…
(Mikrofon
otomatik cihaz tarafından kapatıldı) 
BAŞKAN
– Devam edelim.
MUHAMMED
LEVENT BÜLBÜL (Sakarya) – …çarpık ve kara propagandayı da büyük bir dikkatle
takip etmekteyiz. Devletimiz ve bizler Türkiye’nin haklılığını hem ulusal
mecrada hem de uluslararası mecrada en etkin şekilde dile getirmeye kararlıyız.
İnşallah, Türkiye’nin girişmiş olduğu bu harekât başarıyla sonuçlanacaktır ve
bölgemizde, dünyamızda da terörle mücadele konusunda önemli bir katkı
sağlayacaktır diyor, yüce Meclise saygılar sunuyorum.
BAŞKAN
– Söz sırası Halkların Demokratik Partisi Grubu adına Grup Başkan Vekili Sayın
Oluç’ta.
Buyurun
Sayın Oluç.
29.- İstanbul Milletvekili Hakkı Saruhan Oluç’un, 10 Ekim Ankara Tren
Garı katliamının 4’üncü yıl dönümü vesilesiyle katliamın siyasi ve idari
sorumlularının ortaya çıkarılması konusunda kararlı duruş sergileyeceklerine,
Diyarbakır, Mardin ve Van illerinde sürdürdükleri demokrasi nöbetinin valilik
kararıyla engellenerek Diyarbakır Milletvekilleri Remziye Tosun, Dersim Dağ,
Musa Farisoğulları ile partililerin darbedildiğine, “barış” sözünü söylemekten
vazgeçmeyeceklerine ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
Sayın
milletvekilleri, 10 Ekim 2015, Türkiye tarihinin en acımasız, en vahşi
katliamlarından birini yaşadığımız bir gündür. Ankara Garı katliamının
üzerinden dört yıl geçti. O gün ülkenin her yerinden on binlerce insan,
iktidarın ülkeyi içine sürüklediği çatışma, savaş ve baskı ortamından çıkılması
ve barışın tesis edilmesi için Ankara’ya gelmişti. KESK, DİSK, TMMOB ve
Tabipler Birliğinin çağrısı oldu; emek, barış ve demokrasi mitingine katılmak
için gelmişlerdi ancak IŞİD örgütünün, çetesinin iki ayrı bomba patlatması
sonucunda ne yazık ki 103 yurttaşımız hayatını kaybetti ve yüzlerce insanımız
da yaralandı, çok ağır bir dönem yaşandı. 
Şimdi,
bu IŞİD’in Türkiye sorumlusu İlhami Balı’nın verdiği ifadelere göre bu işin
saldırı talimatını IŞİD ve kendisi vermişti. Bu 33 kişinin, 33 gencimizin
öldüğü Suruç katliamını da IŞİD yaptı. Diyarbakır’da 5 Haziranda mitingimize
yönelik saldırıyı da IŞİD yaptı. Bütün bu saldırıları yaparken IŞİD, dönemin
Başbakanı şimdi Adalet ve Kalkınma Partisinin reddimirasta bulunduğu Ahmet
Davutoğlu “mahallenin öfkeli çocukları” diyordu IŞİD için, bu katliamı yapan
çete için. Bununla da yetinmiyordu, ekim seçimlerinden önce de oylarının
arttığını ifade ediyordu bu patlamalarla.
Şimdi,
biz bunları unutmadık, bunların üzerine hâlâ konuşulmuyor. Bunun sadece dönemin
Başbakanı Ahmet Davutoğlu’yla ilgili olmadığını biliyoruz; elbette ki icracı
Başbakandı, onun bu işte ne payı var, bunlar tarihen tartışılacak,
araştırılacak, konuşulacak ama aynı zamanda o dönemin Başbakanı bir partinin de
başkanıydı. O parti de bugüne kadar bu konuda herhangi bir hesap vermedi.
(Mikrofon
otomatik cihaz tarafından kapatıldı) 
BAŞKAN
– Buyurun, devam edin.
HAKKI
SARUHAN OLUÇ (İstanbul) – Bizler, 10 Ekim Ankara Garı katliamının siyasi
sorumluları ve idari sorumluları konusundaki, onların ortaya çıkarılması ve
hesabının sorulması konusundaki kararlı duruşumuzu sürdüreceğiz.
Sayın
milletvekilleri, 19 Ağustosta İçişleri Bakanlığının talimatıyla partimizin 3
büyükşehir belediyesine hukuksuzca kayyum atandı, biliyorsunuz ve o günden
bugüne kadar da özellikle Diyarbakır’da, Van’da ve Mardin’de elli iki gündür
hem merkezlerinde hem çeşitli ilçelerde demokratik protestolar, oturma
eylemleri, basın açıklamaları sürüyordu. Elli iki gündür barışçı bir şekilde bu
etkinlikler, bu eylemler sürdürüldü ama bugün Diyarbakır’daki, Mardin’deki ve
Van’daki demokrasi nöbetleri 53’üncü gününde valilik kararlarıyla engellendi.
Sadece engellenmekle kalmadı, Diyarbakır’da her gün protestoların gerçekleştiği
yerde polis ablukası gerçekleşti. Diyarbakır il binası önünde açıklama yapmak
isteyen partililerimize tazyikli suyla, coplarla müdahale edildi. 
(Mikrofon
otomatik cihaz tarafından kapatıldı)
BAŞKAN
– Devam edin. 
HAKKI
SARUHAN OLUÇ (İstanbul) – İl binamız abluka altına alındı. Vekillerimiz Remziye
Tosun, Dersim Dağ ve Musa Farisoğulları ve partililerimiz darbedildi. Çok
sayıda kişi gözaltında şu anda ve yapmak istedikleri sadece bir basın
açıklamasıydı. Yani anneler günlerdir orada, il binamızın önündeki
merdivenlerde oturuyor, oturmaya da devam etsinler, hiçbir itirazımız yok ama
onlar otururken yanı başında bizim arkadaşlarımızın bu konuyla ilgili basın
açıklaması yapmasına da ağır saldırı yapılması aslında kolluk güçlerinin çifte
standardını göstermektedir. Van’da da aynı durum söz konusu, Mardin’de de aynı
durum söz konusu.
Bunları
niye söylüyoruz? Elbette ki, birincisi, protesto etmek için, kınamak için
kolluk kuvvetlerinin bu saldırılarını; ikincisi de, işte, bir savaş ortamının
yarattığı sonuçların ilk göstergeleridir bunlar sonuç itibarıyla. 
(Mikrofon
otomatik cihaz tarafından kapatıldı)
BAŞKAN
– Tamamlayalım Sayın Oluç.
HAKKI
SARUHAN OLUÇ (İstanbul) – Tamamlıyorum. 
Savaş
derinleştikçe bu konudaki saldırılar, baskılar artacaktır, buna dair çok fazla
işaret de vardır, bunları görüyoruz ama buna rağmen, bütün bu saldırılara
rağmen, bütün engellemelere rağmen hiçbir yerde “barış” sözümüzü söylemekten
asla vazgeçmeyeceğiz, asla bir adım geri durmayacağız. Her zaman savaş
karşısında, çatışma karşısında, şiddet karşısında tutarlı bir tavır takındık.
Bundan sonra da savaşlar, saldırılar, işgaller, şiddet konusunda aynı tavrı
takınmaya devam edeceğiz ve “barış” sözümüzü de kararlı bir şekilde sürdürmeye
devam edeceğiz.
Teşekkür
ediyorum.
BAŞKAN
– Söz sırası, Cumhuriyet Halk Partisi Grubu adına Grup Başkan Vekili Sayın
Özel’e aittir. 
Buyurun
Sayın Özel. 
30.- Manisa Milletvekili Özgür Özel’in, Barış Pınarı Harekâtı’nın hiçbir
acı yaşanmadan tamamlanmasını ümit ettiklerine ve operasyonun duyurulma
şekline, 10 Ekim Ankara Tren Garı katliamının 4’üncü yıl dönümü vesilesiyle
katliamın sorumlularından hesap sorulana kadar hayatını kaybedenlerin anılarını
taze tutacaklarına, güçlü devletlerin alınan kararlara karşı farklı düşüncelere
tahammül edebilen yöneticiler tarafından yönetilen devletler olduğuna ilişkin
açıklaması
ÖZGÜR
ÖZEL (Manisa) – Sayın Başkan, dün burada Grup Başkan Vekilimiz tarafından,
bugün parti sözcülerimiz, Grup Başkan Vekilimiz ve Genel Başkanımız tarafından
tekrarlanan, yürütülmekte olan sınır ötesi operasyona ilişkin,
Mehmetçiklerimizin ayağına taş değmeden, burnu kanamadan görevini icra ederek
evlerine dönmelerini ve hiçbir acı yaşanmadan bu operasyonun tamamlanmasını
ümit ettiğimizi bir kez daha ifade ediyoruz. 
Bugün,
sabah erken saatlerde hep birlikte Ankara Garı’nın önündeydik. 4’üncü yıl
dönümünde Ankara Garı katliamında hayatını yitiren 103 kişiyi aileleriyle
birlikte andık. Ankara Valiliği ve İçişleri Bakanlığı önceki yıllarda olduğu
gibi sadece ailelere, milletvekillerine ve çağrıcı 4 örgütün birkaç
yöneticisine izin verme ayıbını tekrarladı. 
Önümüzdeki
günlerde, orada, Ankara Büyükşehir Belediyesi tarafından, o günün anısına,
Melih Gökçek’in alınmış karara rağmen layıkıyla yapmadığı bir gerçek anma
anıtının ve anma meydanının oluşturulacağını bugün öğrendik ve son derece
memnun olduk. 
O
günlerde, dönemin Adalet ve Kalkınma Partisinin Genel Başkanı tarafından
“öfkeli Sünni gençler” diye nitelendirildiği, “Yaptırdığımız anketlerde
partimizin oyu artıyor.” diye patlamalardan neredeyse memnuniyet duyulduğu
ifadelerinin kullanıldığı ve Türkiye siyasi tarihinin en karanlık dönemlerinden
biri olan 7 Haziran-1 Kasım sürecinin günü gelip bütün sorumlularının teker
teker yargı önünde hesap vereceği ve bugünlerden birbirleri hakkında
verecekleri ifadelerin ipuçlarını aldığımız günlerin yakın olduğunun altını
çiziyor ve katliamdaki sorumlulardan hesap sorulana kadar oradaki… 
(Mikrofon
otomatik cihaz tarafından kapatıldı) 
BAŞKAN
– Devam edelim. 
ÖZGÜR
ÖZEL (Manisa) – … hayatını kaybedenlerin anılarını taze tutacağımızı ve
aileleriyle dayanışma içinde olacağımızı bir kez daha vurguluyorum. 
Biraz
önce operasyonla ilgili görüşümüzü söyledik. Böyle süreçlerde devlet adamları
toplumun tamamına eşit mesafede davranmak gibi ve bu durumda bu operasyonun
arkasında en geniş katılımı sağlamak gibi bir sorumluluk taşırlar, böyle olması
gerektiğini düşünürsünüz.
Tezkerenin
-ki daha süresi vardı ve aslında bu operasyonun yetkisi geçen yıldan alınmıştı-
operasyondan birkaç saat önce burada oylatılmasından başlayıp, operasyonun
duyurulma şekline, ardından il başkanları toplantısı yaparak -ki bir siyasi
parti genel başkanının iç siyasete yönelik olarak yapabileceği en üst düzey
etkinlik il başkanları toplantısıdır- ve dönüş uçağında konuşurken sorulan,
sordurulan ittifak sorusuna “Bu sorunun yeri, zamanı değil, şimdi ordumuz
önemli bir operasyonda, anneler yüreği ağzında televizyon başında, bana ittifak
sormayın, iç siyaset sormayın.” demek yerine…
(Mikrofon
otomatik cihaz tarafından kapatıldı)
BAŞKAN
– Devam edelim.
ÖZGÜR
ÖZEL (Manisa) - …ittifak içinde olan partilere hakaret edip “Bu ittifakın
parçalanmasının gereği ortadadır.” diyerek dönemin ruhuna, günün ruhuna en
aykırı davranışlar; bugün “Cumhurbaşkanıyım, herkesin Cumhurbaşkanıyım.”
iddiasında olan ama bir partinin genel başkanı olan ve güne il başkanları
toplantısıyla başlayıp, siyasi rakiplerine en ağır eleştirileri yollayan
birisinin buradan ne murat ettiğini Türk milletinin vicdanına havale ediyoruz.
(CHP sıralarından alkışlar)
Ve
devamında Trump Türkiye'ye Twitter’dan had bildiriyor, meydan okuyor. “Twitter”
dediğin bir Amerikan şirketidir, 2006’da Kaliforniya’da kurulmuş. Operasyonun
başladığını Cumhurbaşkanından Twitter’dan öğreniyoruz, Kaliforniya’da kurulmuş
Amerikan şirketinden.
Arkadaşlar,
bu Meclis kurulmadan on yedi gün önce, 6 Nisan 1920’de, Atatürk, Anadolu
Ajansını kurdu. Bu ülkenin anaları, babaları, evlatları, askerleri, hepimiz bir
operasyon yapılacaksa bunu Trump’ın Twitter kuşundan duymayacağız.
(Mikrofon
otomatik cihaz tarafından kapatıldı)
BAŞKAN
– Tamamlayalım Sayın Özel.
ÖZGÜR
ÖZEL (Manisa) - İsmet Paşa, yurt içinde, yurt dışında, özellikle yurt dışında
bir açıklama mı yapacak, Anadolu Ajansının teybini arar, yoksa konuşmaya
başlamaz “Ajans nerede, bizim ajans nerede?” der. Ecevit, Kıbrıs Barış
Harekâtı’ndan önce Başbakanlığın önüne çıkar, Anadolu Ajansının da içinde
bulunduğu gazetecilere “Kıbrıs’a barış götürmeye gidiyoruz.” der, bu kadar
nezaketi gösterir. Bu kadar önemsediğiniz, millî mesele yaptığınız bir
operasyon için Trump’ın Twitter kuşunu kullanmayacaksınız. (CHP sıralarından
alkışlar) Milletin karşısına çıkacaksınız ve gerekçeniz neyse söyleyeceksiniz,
başlangıcını söyleyeceksiniz, temenninizi söyleyeceksiniz; askerî hedefler
gizli kalabilir ama siyasi hedefinizi ortaya koyacaksınız. Sizin hedefiniz iç
politikaya yönelik bir şeyler yapmaksa Twitter’dan size saldıran Trump’a
Twitter’dan cevap vermeyip bütün Türkiye’nin arkanızda olabileceği bir durumda
suspus olursanız, hatta Trump’ın “tweet”lerine “Trump iyi adam ama etrafı kötü,
etrafındakiler yüzünden böyle yapmak zorunda kalıyor.” diye kılıf uydurup
operasyonu Twitter üzerinden duyurursanız bu işler olmaz. 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Özel. 
ÖZGÜR
ÖZEL (Manisa) – Sayın Başkanım, son söz: Operasyonla ilgili sosyal medya
mesajları nedeniyle 78 kişi hakkında, bir siyasi partinin eş genel başkanları
hakkında ve BirGün gazetesinin ve Diken internet sitesinin internet editörleri
hakkında soruşturma başlatılıp 2 gazeteci hakkında -BirGün ve Diken’in- gözaltı
işlemi uygulandığı duyuruluyor.
Güçlü
devletler, aldıkları kararlara karşı birilerinin farklı düşünmesine, farklı
söylemesine tahammül edebilen yöneticiler tarafından yönetilen devletlerdir.
Herkes sizin gibi düşünmek, sizin gibi konuşmak, sizin gibi savunmak zorunda
değildir. İki yüz elli yıl önce “Senin gibi düşünmüyorum ama sözünü
söyleyebilmen için canımı veririm.” diyen Voltaire’den geri düşüyorsanız bu ülkeyi
iki yüz elli yıl geriye götürürsünüz. Bugün yargı reformu paketinde haberlerin
örgüt propagandası olarak kabul edilmemesini buraya getirip sonra internet sitelerine,
gazetelerin editörlerine gözaltı işlemi uygularsanız bu, öz güven eksikliğinden
başka bir şey değildir. Bu haberlerin…
(Mikrofon
otomatik cihaz tarafından kapatıldı) 
BAŞKAN
– Son sözleriniz Sayın Özel, buyurun.
ÖZGÜR
ÖZEL (Manisa) – Sosyal medya kullanılarak yalan haberin yayılması ve buna karşı
tepki gösterilmesi başka bir şeydir, gazetelerin internet sitelerinin
editörlerinin tutuklanması başka bir şeydir. Biz, sınır ötesi operasyon
meselesinde, yanlış Suriye politikaları yönünden Mehmetçik oraya gitmek zorunda
olduğunda Mehmetçik’in moralini düşünürüz, anasını düşünürüz, ordumuzun arkasındaki
siyasi desteği çekmenin yanlışlığını düşünürüz ama siz, en ufak eleştiriye
karşı gözaltılar yapıyorsanız eğer, bütün dünyaya “Bizim öz güvenimiz eksik,
yaptığımız işteki meşruiyetle ilgili, arkasındaki hukuki donanımla ilgili
sıkıntımız var…” Kimseye bir şey dedirtmez. Türkiye’yi bu hâle getirmeye
kimsenin hakkı yok.
Teşekkür
ediyorum. (CHP sıralarından alkışlar)
BAŞKAN
– Söz sırası AK PARTİ Grubu adına Grup Başkan Vekili Sayın Turan’da.
Buyurun
Sayın Turan.
31.- Çanakkale Milletvekili Bülent Turan’ın, Barış Pınarı Harekâtı’nın
başarıyla sürdürüldüğüne, Hazreti Hüseyin’in Kerbelâ’da şehit olmasının
1380’inci, 10 Ekim Ankara Tren Garı katliamının 4’üncü yıl dönümüne, İstanbul
Milletvekili Hakkı Saruhan Oluç ile Manisa Milletvekili Özgür Özel’in yaptığı
açıklamasındaki bazı ifadelerine, Cumhurbaşkanı Recep Tayyip Erdoğan’ın
operasyon konusunda tüm liderleri bilgilendirdiğine ilişkin açıklaması
BÜLENT
TURAN (Çanakkale) – Sayın Başkan, değerli milletvekili arkadaşlarım; hepinizi
saygıyla selamlıyorum.
Dün
başlayan Barış Pınarı Harekâtı havadan ve karadan başarıyla sürdürülüyor.
180’den fazla hedefin vurulduğu, belirlenen hedeflere varıldığı, şu ana kadar
109 teröristin etkisiz hâle getirildiği açıklandı. Harekât planlandığı şekliyle
aynen devam ediyor. Allah kahraman Mehmetçik’imizin yâr ve yardımcısı olsun.
“Barış,
huzur, imar ve ihya” başlığında yürütülen, askerimizin moral ve motivasyonunun
oldukça yüksek olduğu bu operasyon karşısında tüm milletimiz kenetlenmiş
durumda. Ümit ediyorum, hiçbir sorun olmaksızın, hiçbir askerimizin burnu
kanamaksızın bu operasyonu nihayete erdiririz.
Sayın
Başkan, değerli milletvekilleri; bugün, Hazreti Peygamber Efendimiz’in sevgili
torunu Hazreti Hüseyin’in Kerbelâ’da şehit olmasının 1380’inci yıl dönümü.
Hazreti Hüseyin’i ve Kerbelâ şehitlerimizi susuzluğa, yalnızlığa terk etmiş
olmanın sızısını insanlık ağır bir yük olarak hâlâ taşıyor. Hazreti Hüseyin’in
şehadeti, bütün Müslümanların, mazlumların, masumların ortak ve derin bir
acısıdır. Alınan derslerle Kerbelâ ayrılığın değil, birlik ve beraberliğin
kaynağı olmalıdır. Hazreti Hüseyin Efendimiz’i ve onunla birlikte Kerbelâ’da
şehit olan tüm ehlibeyti rahmetle minnetle yâd ediyoruz.
Sayın
Başkan, değerli milletvekilleri; bugün, Ankara Tren Garı önünde terör örgütü
DEAŞ tarafından 103 vatandaşımızın hayatını kaybettiği, 300’den fazla
vatandaşımızın yaralandığı hain saldırının 4’üncü yılı. Törer maalesef hep
masumları, barışı, huzuru hedef aldı. PKK’sı, YPG’si, DEAŞ’ı, FETÖ’sü, PYD’si,
nereden gelirse gelsin terörün hepsi birdir, kötüdür, lanetlidir. Bu alçak
saldırıda hayatını kaybeden vatandaşlarımızı bir kez daha anıyor, her türlü
terörü ve terör örgütü destekçilerini lanetliyoruz.
Sayın
Başkan, bu arada, hem CHP’nin hem HDP’nin Sayın Grup Başkan Vekillerinin
mesnetsiz iddialarını, yaklaşımlarını reddediyoruz. Sayın Davutoğlu da o
zamanki diğer tüm yöneticilerimiz de DEAŞ’la ilgili bütün ortamlarda bu örgütün
terör örgütü olduğunu ifade etmişlerdir; bununla ilgili en ağır mücadeleler
için yetkili kurullar toplantılar yapmışlar, imza atmışlardır. Aynı şekilde,
tüm dünyada terör örgütleri güncellemesi yapılırken ilk Bakanlar Kurulu
toplantısında DEAŞ’ı terör listesine alan Hükûmet bizim Hükûmetimizdir.
Dolayısıyla, bu tarz bir ortamda, askerimizin sınır ötesi bir operasyonunda bu
konuyu böyle tekrar tekrar gündeme getirmenin hiç kimseye faydasının
olmadığını, baştan aşağı DEAŞ’la mücadele eden bir yönetime bu ithamın yakışık
almadığını ifade etmek istiyorum.
(Mikrofon
otomatik cihaz tarafından kapatıldı) 
BAŞKAN
– Devam edin Sayın Turan.
BÜLENT
TURAN (Çanakkale) - Sayın Başkan, değerli arkadaşlar; bir de Türkiye’de sistem
değişti. Bu sistem değişikliğine katılırsınız katılmazsınız ama bunlar geride
kaldı. Her gün dön dolaş “Yok efendim, partili Cumhurbaşkanı mı olur? Yok
efendim, şöyle mi olur, böyle mi olur?” tarzı kapanan konuları açmanın, kendini
güncellememenin hiç kimseye faydası yok. Bu ülkede sistem değişti ve partili
Cumhurbaşkanlığı sistemi başladı. Dolayısıyla, milletin verdiği bu karara saygı
duymak hepimizin görevi. Cumhurbaşkanımızın çok önceden planlanan il başkanları
toplantısında tüm kamuoyuna bilgi vermesi, tüm liderlere teşekkür etmesi
takdire şayan bir konuyken bunu, gelip burada yeni sistem değişikliğinin de alt
başlığı olarak güya kınamak, güya itham etmek doğru bir yaklaşım değil diye
düşünüyorum. 
Bakınız,
operasyon bilgisi Twitter’dan verildi, Facebook’tan verildi, bu tarz
yaklaşımları doğru bulmuyoruz Sayın Başkan. HDP gibi konuşup, AK PARTİ gibi,
MHP gibi oy verme görüntüsünü kamuoyunun takdirine bırakıyorum. Bu tezkereyle
ilgili dünden beri arkadaşların, malum arkadaşların içerikle ilgili her türlü
ağır ithamlarda bulunup da “evet” oyu vermiş olmasını...
(Mikrofon
otomatik cihaz tarafından kapatıldı) 
BAŞKAN
– Devam edelim. 
BÜLENT
TURAN (Çanakkale) - ...bu arkadaşlarımızın tezkereyle ilgili en ağır
ithamlarla, hak etmediğimiz tablolarla bize saldırmalarını, konuşmalarını
sabırla takip ediyoruz. Bir derdimiz var, istiyoruz ki bu atmosferde tüm
partilerin ortak paydası olsun, tüm partilerin güvenlik ortak derdi olsun
istiyoruz. O yüzden sükûnetimiz edebimizden ama dönüp dolaşıp kavgacı,
polemikçi bir üslupla bu konuyu tartışmaya açmak doğru değil diye düşünüyorum.
Tezkereye “evet” diyen 4 tane partinin 4’üne de saygı duyuyoruz ama baştan
aşağıya, ordumuz o operasyonun içerisindeyken sürekli tezkereyi kötüleyen, bu
konudaki iletişimimizi rencide eden bir tarzın ne orduya ne Meclise ne de
partiye faydası olmadığı kanaatindeyiz. Ben bunu milletin vicdanına bırakıyorum
Sayın Başkan.
Cumhurbaşkanımız,
bırakın Twitter’ı falan, tüm liderleri aramıştır, bilgi vermiştir, bugünkü
toplantıda da tüm kamuoyuna teşekkür etmiştir. O yüzden bu konudaki insaf
ölçeği dışındaki yaklaşımlarını tekrar gözden geçirmelerini ümit ediyorum. 
Teşekkür
ediyorum Sayın Başkanım. (AK PARTİ sıralarından alkışlar) 
ÖZGÜR
ÖZEL (Manisa) – Sayın Başkan...
BAŞKAN
- Sayın Özel, toparlayalım, uzatmayalım çünkü gündemimiz yoğun değerli
arkadaşlar. 
ÖZGÜR
ÖZEL (Manisa) – Toparlıyorum Sayın Başkan.
BAŞKAN
- Buyurun. 
32.- Manisa Milletvekili Özgür Özel’in, Çanakkale Milletvekili Bülent
Turan’ın yaptığı açıklamasındaki bazı ifadelerine ve TBMM Başkanı Mustafa
Şentop’un Barış Pınarı Harekâtı Koordinasyon Toplantısına davet edilmesine
ilişkin açıklaması
ÖZGÜR
ÖZEL (Manisa) – Sayın Başkan, tezkerenin içeriyi eleştirir, dışarıyı eleştirir
değil... Birincisi, kısa muhalefet dönemlerinde tezkereye bir kere “hayır” oyu
verdiler, bir kere de “İçeriğini onaylamıyoruz ama bu seferlik ‘evet’ oyu
verdik.” dediler. Tutanakları kürsüden okudum, istedikleri anda erişebilirler. 
Adalet
ve Kalkınma Partisi, Afganistan tezkeresine “hayır” Kuzey Irak tezkeresine bir
kere “hayır” bir kere de “Bitirilmesini ümit ederek son kez evet.” diye oy
kullanmış bir partidir. Öyle kimseye tezkere oyu üzerinden bir şey
anlatmasınlar.
İki,
eleştirilen durum şu: Gerçek anlamda “Herkesin Cumhurbaşkanıyım.” falan
diyorsun ya, bunu yapacaksan ittifaklar sorusuna “Parçalanması lazım.” değil
“Bu sorunun yeri bugün değil arkadaşlar.” cevabı verilir. (CHP sıralarından
alkışlar) İl başkanları toplantısı bir partinin toplantısıdır, dersin ki:
“Böyle kararlaştırmıştık ama hassas gündem nedeniyle ileri bir tarihe
alıyorum.” Gerçek demokrasilerde böyle davranılır. 
(Mikrofon
otomatik cihaz tarafından kapatıldı) 
BAŞKAN
– Sayın Özel, lütfen toparlayın.
ÖZGÜR
ÖZEL (Manisa) - O yüzden, Sayın Bülent Turan kendi ağzıyla söylüyor: “Partili
Cumhurbaşkanı.” Bakın, partili Cumhurbaşkanı… Operasyon karargâhı burası.
Karargâhta partili Cumhurbaşkanı oturuyor. Partisinin grup başkanını almış,
Meclis Başkanını almış, bakanlar oturuyor, partisinden milletvekilleri var,
komisyon başkanı var ve böyle bir toplantıdan fotoğraf paylaşıyorlar. Şimdi,
parti devleti misiniz, devletin partisi misiniz kardeşim? Böyle bir görüntüyü
bu ülkeye yaşatmaya kimin hakkı var? (CHP ve İYİ PARTİ sıralarından alkışlar)
Böyle bir görüntü doğru bir görüntü değil. Amacınız eğer doğru işleri hep
birlikte yapmaksa böyle bir görüntü yok. Sonra, bu protokolü şehirlerde
uygulayacak mısınız? Bakanın önünde milletvekili durmalı, ben onu savunuyorum;
atanmış bakan yerine seçilmiş vekil. Burada öyle oturtup da ile gelince
“Bakanım geldi, başta duracak, ilin milletvekilleri böyle sıralanacak.”
diyorsunuz. 
(Mikrofon
otomatik cihaz tarafından kapatıldı)
BAŞKAN
– Sayın Özel, lütfen son sözünüzü alalım.
ÖZGÜR
ÖZEL (Manisa) – Son sözüm Başkanım…
Sayın
Başkanım, Meclis Başkanına soruyorum: Bu toplantıya davet edilmen şu ihtiyaçtan
mı kaynaklanıyor? Gelip de yürütme Meclise bilgi vermedi. Operasyonun askerî ve
siyasi hedefleriyle ilgili bilgilendirilmek üzere oraya gittiysen, yasamanın
başı olarak yürütmenin ayağına gittiysen o zaman sana iletilen bu bilgileri
bütün Meclisin partileriyle paylaşmak için daha ne bekliyorsun Sayın Meclis
Başkanı? Yok, oraya bir partinin mensubu olarak gittiysen yani Meclis adına gitmediysen,
orada AK PARTİ’li olmayan kimse yok, senin tarafsızlığın nerede kaldı Sayın
Meclis Başkanı? O yüzden, bu parti devleti görüntülerinin kimseye faydası yok.
Aklınızı başınıza alın, size de faydası yok. 
Teşekkür
ediyorum. (CHP ve İYİ PARTİ sıralarından alkışlar)
BÜLENT
TURAN (Çanakkale) – Sayın Başkan…
BAŞKAN
– Sayın Turan, bir saniye…
Sayın
Oluç, buyurun. 
33.- İstanbul Milletvekili Hakkı Saruhan Oluç’un, Çanakkale Milletvekili
Bülent Turan’ın yaptığı açıklamasındaki bazı ifadelerine ilişkin açıklaması
HAKKI
SARUHAN OLUÇ (İstanbul) – Teşekkür ediyorum Sayın Başkan. 
Adalet
ve Kalkınma Partisi Grup Başkan Vekili mesnetsiz iddialarda bulunduğumuzu
söyledi. Yani, niye mesnetsiz olduğunu ben anlamadım doğrusu, o dönemin
Başbakanı Davutoğlu’nun söylediği lafları dile getirdim. Bunlardan bir tanesi
“Mahallemizin öfkeli çocukları.” dedi IŞİD’liler için. . 
BÜLENT
TURAN (Çanakkale) – Öyle söylemedi. 
HAKKI
SARUHAN OLUÇ (İstanbul) – Çok açık. 
BÜLENT
TURAN (Çanakkale) – İnternetten bakın, öyle söylemedi. 
BAŞKAN
– Sayın Turan, size söz vereceğim, lütfen. 
HAKKI
SARUHAN OLUÇ (İstanbul) – Hayır, isterseniz getirelim, burada bakalım bütün
kayıtlara. O yetmedi, 10 Ekim Ankara Garı katliamından sonra “Oylarımız
artıyor.” dedi. O yetmedi, “Ankara Garı katliamını yapan kokteyl bir terör
örgütüdür.” dedi. Ne kokteyliydi o? Ortaya çıktı IŞİD’in yaptığı, ortada
kokteyl filan yok; üstünü örtmeye çalıştı. 
Şimdi,
siz, o zaman, Adalet ve Kalkınma Partisi olarak o Başbakanın söylediği, bugün
reddettiğiniz laflarını engellemediniz, eleştirmediniz, karşı çıkmadınız,
arkasında durdunuz. 
(Mikrofon
otomatik cihaz tarafından kapatıldı) 
BAŞKAN
– Sayın Oluç, tamamlayalım. 
HAKKI
SARUHAN OLUÇ (İstanbul) – Burada defalarca, hem biz hem diğer partiler
araştırma önergeleri verdik, “IŞİD’le ilişkiler araştırılsın.” diye; hep
reddettiniz. Eğer bu konuda hakikaten samimiyseniz gelin, araştıralım, hep
birlikte araştıralım. Elimizde o kadar çok belge var ki, sadece bizim değil,
bütün alanlarda, uluslararası alan dâhil olmak üzere, o kadar çok belge var ki.
Niye bunları araştırmaktan kaçıyorsunuz? Şimdi, dolayısıyla, böyle reddimirasla
kurtulabileceğiniz bir konu değildir. Hiçbir iddiamız mesnetsiz değildir, hepsi
söylenmiş laflardır ve tarihen, bunlar kayıtlara girmiştir. Elbette günü
geldiğinde, demokratik bir hukuk devleti işlemeye başladığında bunların hesabı
sorulacaktır. 
Diğeri,
son bir nokta –uzatmadan söyleyeceğim- Sayın Başkan, tabii ki bu sizin
görüşünüz, saygı duyuyoruz; diyorsunuz ki: “Bitti bu, Cumhurbaşkanlığı hükûmet
sistemi böyledir.”
(Mikrofon
otomatik cihaz tarafından kapatıldı) 
BAŞKAN
– Sayın Oluç, tamamlayalım. 
HAKKI
SARUHAN OLUÇ (İstanbul) – Tamamlıyorum. 
Bizim
“tek adam yönetimi” dediğimize siz “Böyledir, bu iş bitti.” diyorsunuz. Biz
bunu eleştirmeye devam edeceğiz. Türkiye’de kuvvetler ayrılığını ortadan
kaldıran, yargının tepesinde tahakküm kuran -tartışıyoruz yargı paketini- bir
yürütme, yargının bütün üst kurullarını atayan bir Cumhurbaşkanı ama aynı
zamanda bir partinin genel başkanı, bütün diğer partiler hakkında her türlü
lafı edecek, bugün de etti yine; partilerin seçmenleri hakkında her türlü
hakareti edecek, bugün de etti yine ama biz bu sistem bir kere kabul edildi
diye susacağız. 1982 Anayasası yüzde 92’yle kabul edildi, biz yıllarca
eleştirdik, eleştirmeye devam ediyoruz. Siz yüzde 51,5’la bunu kabul
ettirdiniz, bunu eleştirmeye devam edeceğiz ve mutlaka değiştireceğiz, bundan
da haberiniz olsun.
Teşekkür
ediyorum. (HDP sıralarından alkışlar)
BAŞKAN
– Sayın Turan, önümüzde grup önerileri, yargı paketiyle ilgili bir
değerlendirme var; şimdi size, diğer sayın grup başkan vekillerinin ifade
ettiklerine karşılık olmak üzere, toparlamak üzere de bir söz veriyorum. 
Buyurun.
34.- Çanakkale Milletvekili Bülent Turan’ın, Manisa Milletvekili Özgür
Özel’in ve İstanbul Milletvekili Hakkı Saruhan Oluç’un aynı ifadeleri
tekrarlaması nedeniyle cevap vermeme hakkını kullandığına ilişkin açıklaması
BÜLENT
TURAN (Çanakkale) – Aslında Sayın Başkanım, grup başkan vekillerimize gündem
başlamadan söz vermeniz o günün özelliğiyle ilgili konular için diye biliyorum.
Siyasi polemikler kürsüde yapılır, burada değil ama maalesef konuşmalarda ister
istemez cevap hakkı doğuyor yoksa ben de bunu arzu etmem. Gündemin kendi seyri
içerisinde kürsüye çıkarız, tartışırız, başka bir şey ama bu grup başkan
vekilleri bölümünde bu tarz karşılıklı atışmaların Mecliste zaman kaybı olduğu
kanaatindeyim Sayın Başkanım, bu tartışmaları kürsüde yapmamız lazım.
HAKKI
SARUHAN OLUÇ (İstanbul) – Polemiği siz başlattınız. 
BÜLENT
TURAN (Çanakkale) – 2 kıymetli Grup Başkan Vekili de aynı ifadeleri tekrar
ettiler, aynı şeyleri yapıp farklı sonuçlar beklemeyi ben doğru bulmuyorum,
dolayısıyla cevap vermeme hakkımı kullanıyorum Sayın Başkan.
EBRÜ
GÜNAY (Mardin) – Siz bekliyorsunuz ama aynı şeyleri yapıp farklı sonuçlar.
BÜLENT
TURAN (Çanakkale) – Bu vesileyle yargı reformunun kıymetini, toplumumuzun bunu
beklediğini, polemiklerle zaman kaybetmek istemediğimizi ifade etmek istiyorum.

Yine,
söz almışken de hem kahraman Mehmetçik’imizi hem Gazi Meclisimizi saygıyla
selamlıyorum Sayın Başkan. (AK PARTİ sıralarından alkışlar)
BAŞKAN
– Değerli milletvekilleri, şimdi gündeme geçiyoruz.
Başkanlığın
Genel Kurula sunuşları vardır. 
İYİ
PARTİ Grubunun İç Tüzük’ün 19’uncu maddesine göre verilmiş bir önerisi vardır,
okutup işleme alacağım ve oylarınıza sunacağım.
VI.- ÖNERİLER
A) Siyasi Parti Grubu Önerileri
1.- İYİ PARTİ Grubunun, Kayseri Milletvekili Dursun Ataş ve
milletvekilleri tarafından, TÜİK’in son aylarda açıkladığı enflasyon
verilerinin gerçeği yansıtmadığı yönünde kamuoyunda genel bir kanı oluştuğuna,
hem enflasyonun hesaplanma yönteminin incelenip milletimizin gözleri önüne
açıkça serilmesi hem de gerçek durumu yansıtması adına yapılacakların
araştırılması amacıyla 9/10/2019 tarihinde Türkiye Büyük Millet Meclisi Başkanlığına
verilmiş olan Meclis araştırması önergesinin ön görüşmelerinin, Genel Kurulun
10 Ekim 2019 Perşembe günkü birleşiminde yapılmasına ilişkin önerisi
10/10/2019
Türkiye Büyük Millet Meclisi Başkanlığına
Danışma
Kurulu 10/10/2019 Perşembe günü (bugün) toplanamadığından grubumuzun aşağıdaki
önerisinin İç Tüzük’ün 19'uncu maddesi gereğince Genel Kurulun onayına
sunulmasını saygılarımla arz ederim.
 Lütfü
Türkkan
 Kocaeli

 Grup
Başkan Vekili
Öneri:
Kayseri
Milletvekili Dursun Ataş ve milletvekilleri tarafından TÜİK'in son aylarda
açıkladığı enflasyon verilerinin gerçeği yansıtmadığı yönünde kamuoyunda genel
bir kanı oluşmuştur. Enflasyonun hesaplanma yöntemi incelenip milletimizin
gözleri önüne açıkça serilmeli hem de gerçek durumu yansıtması adına yapılacakların
araştırılması amacıyla 09/10/2019 tarihinde Türkiye Büyük Millet Meclisi
Başkanlığına verilmiş olan Meclis araştırma önergesinin diğer önergelerin önüne
alınarak görüşmelerin 10/10/2019 Perşembe günlü birleşimde yapılması
önerilmiştir.
BAŞKAN
– Şimdi, önerinin gerekçesini açıklamak üzere İYİ PARTİ Grubu adına Kayseri
Milletvekilimiz Sayın Dursun Ataş. (İYİ PARTİ sıralarından alkışlar)
Süreniz
beş dakika Sayın Ataş.
İYİ
PARTİ GRUBU ADINA DURSUN ATAŞ (Kayseri) – Sayın Başkan, değerli
milletvekilleri; öncelikle, Allah, Barış Pınarı Harekâtı’ndaki ordumuzu korusun
ve muzaffer kılsın, kahraman askerimizin ayağına taş değdirmesin, Allah yâr ve
yardımcıları olsun dileklerimle sözlerime başlamak istiyorum.
10
Ekim tarihinde 21 İYİ PARTİ’li milletvekili arkadaşımızla birlikte verdiğimiz
TÜİK’in açıkladığı enflasyon verilerinin gerçekliğinin araştırılması, hesaplama
yöntemlerinin incelenmesi konulu Meclis araştırma önergemiz hakkında söz almış
bulunmaktayım. Genel Kurulu saygıyla selamlıyorum.
Sayın
milletvekilleri, ülkemizde özellikle son zamanlarda TÜİK’in açıkladığı
enflasyon verilerinin gerçeği yansıtmadığı, gerçek enflasyonun çok daha yüksek
olduğu yönünde kamuoyunda genel bir kanı oluşmuştur. Öyle ki TÜİK tarafından
son zamanlarda açıklanan enflasyon verilerine artık kimse inanmamaktadır. Bu
düşünceler de haksız sayılmazlar. Nitekim, Ekim 2018’de yani bir yıl önce eylül
ayı tüketici enflasyonu yüzde 6,30, yıllık ise yüzde 24,52 olarak açıklanmıştı
ve bu oranlar son on beş yılın en yüksek enflasyon oranı olmuştur. Bu enflasyon
verilerinin açıklanmasının hemen sonrasında neler oldu, hepimiz biliyoruz.
Enflasyonu hesaplayan birimin başındaki TÜİK Başkan Yardımcısı Enver Taştı
görevinden alınarak yerine damadın Enerji Bakanlığı döneminde birlikte
çalıştığı Yinal Yağan getirilmişti. Bu Yinal Yağan, sanırım çok başarılı olmuş
ki beş altı ay önce de TÜİK’in başına başkan olarak atandı ama yiğidi öldür,
hakkını yeme. Enver Taştı görevden alınıp bu arkadaş iş başına geldikten sonra
enflasyonu sürekli düşürdü. Masa başında düşürdü ama olsun, sonunda o gün
bugündür enflasyon kademeli olarak düşüyor. Ama hayret verici olansa çarşıda,
pazarda fiyatlar sürekli olarak yükseliyor. Bize de sormak düşüyor: Ey TÜİK,
fiyatlar yükselirken enflasyon nasıl düşüyor; düşebilir mi? Vatandaşımızın
hayatına doğrudan etki eden temel tüketim maddelerinin hesaplanan enflasyon
sepeti içindeki oranı ne kadardır? Son zamanlarda çaya yüzde 30 zam, elektriğe
yüzde 50 zam, doğal gaza yüzde 35 zam, köprü geçişlerine yüzde 20 zam, şekere
yüzde 16 zam, sigaraya yüzde 50 zam, öğrenci yurtlarına yüzde 20 zam,
akaryakıta ve temel gıdalara zam üstüne zam gelirken nasıl oluyor da enflasyon
düşüyor; oran 9,26 nasıl çıkıyor? Bu sizin enflasyon sepetinizin içinde neler
var? Tüm millet olarak anlamadığımız işte burası, zaten bize gelip anlatan da
yok. 
Sayın
milletvekilleri, bu suni olarak masa başında düşürülen enflasyon gerçek durumu
yansıtmıyor. Vatandaşın aldığı maaşa bu enflasyona göre zam yapılıyor. Gerçek
enflasyon hesaplanan enflasyondan çok daha yüksek olduğu için işçinin, memurun
dört gözle beklediği üç beş kuruş zammı da alıp götürüyor. Daha geçtiğimiz
günlerde eylül ayı enflasyon oranları açıklandı. Bu açıklamayla yirmi altı ay
sonra enflasyon tek hanelere indirildi. Dikkat edin, indi demiyorum, indirildi
diyorum. Görüyoruz ki hiçbir yapısal reform olmadan zorunlu ihtiyaç ürünlerinin
fiyatı sürekli artış gösterirken zamlarla mücadele eden vatandaşımız nezdinde,
bu oran masa başında ayarlanmış, gerçekle alakası olmayan bir orandır. 
Samimi
olarak soruyorum değerli arkadaşlar: Bu enflasyon oranına aranızda inanan var
mı? Enflasyon oranları masa başında kendi oluşturduğunuz enflasyon sepeti
üzerinden belirlenemez. Gerçek enflasyon oranlarını hesaplamak istiyorsanız
halkın içine çıkın, çarşıya pazara çıkın göreceksiniz o zaman gerçek enflasyon
oranı neymiş. Vatandaşın mutfağında yangın var, mutfaklarda artık tencereler
kaynamıyor. 
Değerli
arkadaşlar, bu nedenle, biz İYİ PARTİ olarak diyoruz ki bu şüpheli durumu bir
an önce araştırarak açıklığa kavuşturalım. Bu enflasyon sepetinin içinde
vatandaşımızı doğrudan ilgilendiren neler var, varsa hangi oranlarda var, nasıl
bir hesaplama yapılıyor; birlikte görelim. 
Bir
devlet kurumunun daha itibarıyla oynanmasının, vatandaş nezdinde güvenilmez
hâle gelmesinin önüne geçelim diyor, önerimize “evet” oyu vermenizi bekliyor,
Genel Kurulu saygıyla selamlıyorum. (İYİ PARTİ sıralarından alkışlar) 
BAŞKAN
– Öneri üzerinde söz isteyen Halkların Demokratik Partisi Grubu adına İstanbul
Milletvekilimiz Sayın Erol Katırcıoğlu. (HDP sıralarından alkışlar) 
Süreniz
üç dakika Sayın Katırcıoğlu. 
HDP
GRUBU ADINA EROL KATIRCIOĞLU (İstanbul) – Teşekkür ederim.
Sayın
Başkan, sayın milletvekilleri; hepinizi saygıyla selamlıyorum. 
Yani
usul hâline geldi, ben de gündemle ilgili birkaç cümleden sonra TÜİK konusuna
değinmeye çalışacağım üç dakikalık zaman içinde. 
Şimdi,
arkadaşlar, öyle anlıyorum ki dünkü tartışmalardan da anlıyorum ki özellikle
bizim grubumuzun bu meselede, tezkerede “hayır” demiş olmasından kaynaklanan
bir gerilim var Mecliste ve bizim arkadaşlarımızın her konuşması neredeyse bir
tepkiyle karşılanıyor, vesaire. 
Şimdi,
doğrusunu isterseniz biz sizin gibi düşünmüyoruz, biz savaşın ülkeye yarar
getirmeyeceğini düşünüyoruz. Yani bunu düşünme hakkımız yok mu arkadaşlar?
Bakın, ben size bir örnek vereyim: Hani derler ya bir laf vardır “Keser döner
sap döner, gün gelir devran döner.” diye. Bir örnek vereceğim size. Bir
zamanlar bu ülkede komünistler vardı ve o komünistlerin varlığından rahatsız
olan genel kitleler “Komünistler Moskova’ya.” diye çok meşhur bir lafla
komünist olanlara karşı her türlü ezayı ve cezayı çektirdiler. Doğru mu? Doğru.
Bunlardan biri de Nazım Hikmet’ti. Nazım Hikmet’in neredeyse her şiirinde, her
konuşmasında “Hadi Moskova’ya.” diye arkasından bağırılırdı. Fakat arkadaşlar,
şimdi Moskova’ya giden biz değiliz, ben hayatımda Moskova’ya gidemedim ama
Sayın Cumhurbaşkanımız çok sık gidiyor Moskova’ya. 
Bir
şey daha söyleyeceğim. Erdoğan, mesela benim aldığım notlara göre 2018 yani
geçen sene Amerika Birleşik Devletleri’ne karşı bir konuşmasında “Kapansın el
kapıları, bir daha açılmasın, yok edin insanın insana kulluğunu, bu davet
bizim.” diyen Nazım Hikmet’i yani o bir zamanlar “Komünistler Moskova’ya.” diye
Nazım’ı kovalayanlardan biri olarak belki de Sayın Cumhurbaşkanımız onun
şiirini okumak zorunda kaldı. Rahmetli Alparslan Türkeş de benim yine aldığım
notlara göre 1994’te Nazım Hikmet’in son derece güzel şiirini okumakta bir
sakınca hissetmedi. O şiir şuydu: “Dörtnala gelip Uzak Asya’dan Akdeniz’e bir
kısrak başı gibi uzanan bu memleket bizim.” Kim söylüyordu bunları? Nazım
Hikmet söylüyordu arkadaşlar. Ama Nazım Hikmet bunları söylediğinden dolayı çok
genç yaşında yurt dışına kaçmak zorunda kaldı ve orada memleket hasretiyle
öldü. Ama şimdi ne oldu? Demin söylediğim gibi “Keser döner sap döner, gün
gelir devran döner.” Şimdi bize böyle diyorsunuz belki, bizim bu savaşa “Hayır”
dememiz size garip geliyor olabilir ama biz şundan çok eminiz, abdestimizden
emin olduğumuz kadar: Bu savaş Türkiye’nin yararına değildir arkadaşlar. Bu
savaş…
ATİLLA
ÖDÜNÇ (Bursa) – Ortada savaş yok, terör var.
EROL
KATIRCIOĞLU (Devamla) – Ya, siz savaş yok deyin, nasıl isterseniz deyin, biz
savaş görüyoruz, başka bir şey görmüyoruz ekranlarda. Her neyse… Siz öyle
deyin, biz başka türlü konuşalım. 
(Mikrofon
otomatik cihaz tarafından kapatıldı)
EROL
KATIRCIOĞLU (Devamla) – Efendim, bir dakika daha rica edeceğim. 
BAŞKAN
– Bir dakika daha ilave ediyorum. 
Buyurun.
EROL
KATIRCIOĞLU (Devamla) – Tabii, üç dakikada bu kadar söylenebiliyor ama daha
uzatmayayım. 
TÜİK’le
ilgili bir cümle söyleyeyim isterseniz: Arkadaşlar, kimse TÜİK’e güvenmiyor.
Dünyanın hiçbir ülkesinde bu konuda uzman insanlar TÜİK’in verdiği rakamlara
güvenmiyor. Bunun, TÜİK’in gerçekten manipülasyon yapıp yapmamasıyla da ilgisi
yok arkadaşlar. Belki de manipülasyon yapmıyor ama kimse güvenmiyor. 
Bu
kadar yeterlidir. 
Saygılar.
(HDP sıralarından alkışlar)
BAŞKAN
– Sayın Bülbül, bir söz talebiniz oldu.
Buyurun.

MUHAMMED
LEVENT BÜLBÜL (Sakarya) – Tabii, sayın konuşmacının ifade ettiği husus
doğrudur. Hareketimizin kurucusu Başbuğumuz Alparslan Türkeş bir kurultayında
Nazım Hikmet’in Kurtuluş Destanı’ndan bir beyit okumuştur. Orada, Kurtuluş
Destanı’nda ifade edilen hususlara katılmamamız mümkün değil ancak bunu
paylaştık diye de her türlü görüş ve düşünceyi paylaştığımız, takdir ettiğimiz
anlamı taşımaz. Onun, kendisinin Türk adaletine karşı hesap verdiği meselelerin
ne olduğuna ayrıca bakmak gerekir deyip tutanaklara geçmesini istiyorum. (MHP
sıralarından alkışlar)
BAŞKAN
– Teşekkür ederim. 
Öneri
üzerinde söz isteyen Cumhuriyet Halk Partisi Grubu adına Ankara Milletvekilimiz
Sayın Bülent Kuşoğlu. (CHP sıralarından alkışlar)
Süreniz
üç dakika Sayın Kuşoğlu.
CHP
GRUBU ADINA BÜLENT KUŞOĞLU (Ankara) – Teşekkür ederim Sayın Başkan. 
Sayın
Başkan, değerli milletvekilleri; hepinizi saygıyla selamlıyorum. 
İYİ
PARTİ grup önerisi, TÜİK rakamlarının gerçeği yansıtmadığı kanısının oluştuğu
hakkında. Değerli arkadaşlar, bu basit bir konu değil. Gerçekten de TÜİK
rakamlarının inandırıcı olmaması devletin güvenilirliğiyle ilgili bir konu
çünkü sadece TÜİK’le ilgili değil, BDDK rakamlarıyla ilgili olarak da benzeri
sorunlar var, Maliye Bakanlığının ya da Merkez Bankasının açıkladığı rakamlarla
ilgili olarak da benzeri sorunlar var. Yani, konu, basit olarak, bir kurumun
değil, devletin güvenirliğiyle ilgili bir konu, devlet kurumlarının
güvenirliğiyle ilgili bir konu ve ekonominin güven verip vermemesiyle ilgili,
Türkiye ekonomisinin güven verip vermemesiyle ilgili bir konu; basite alınacak
bir konu değil. 
Güven
konusuyla ilgili olarak tabii ki iktidar milletvekillerimiz “Gerçek değildir.”
diyecek ama gerçek olup olmamasından ziyade, böyle bir algının olması bile
büyük bir sorundur; algının böyle olması, böyle yerleşmiş olması bile büyük bir
sorundur. 
Değerli
arkadaşlarım, 1 milyar dolarınız olsa şu anda Türkiye’de yatırım yapar mısınız?
Şöyle yaparsınız: Belki yarısını yurt dışına çıkarırsınız, yurt dışında
tutarsınız; geri kalanıyla belki yatırım yaparsınız ama tümüyle yapmazsınız. Şu
anda da Türkiye’ye, Türkiye ekonomisine güven duyulmadığı için; hukuka,
adalete, devlet kurumlarına güven olmadığı için Türkiye’de yatırım yok;
yabancılar Türkiye’ye yatırım yapmıyor, doğrudan yatırımlarda önemli ölçüde
azalma var. Doğrudan yatırımlar önemli ölçüde gayrimenkul yatırımlarından
oluşuyor, vatandaşlık almak için yaptıkları yatırımlardan oluşuyor. Gerçek
yatırımcı gelmiyor Türkiye’ye. Türk yatırımcılar da son yıllarda -rakamlar yok
ortada ama gerçek rakamları bilebilsek- şu anda Türkiye’den daha fazla yurt
dışına yatırım yapıyor; şu anda Bulgaristan’a, İngiltere’ye, Portekiz’e,
Yunanistan’a, Mısır’a, Romanya’ya, Polonya’ya daha fazla yatırım var
Türkiye’den. Neden? Türkiye’ye güven yok, ekonomiye güven yok, devlet
kurumlarına güven yok. Böyle bir anormallik var. Ve tahmin edilen bir rakam var
-bu tahmini bir rakam, ne kadar doğrudur bilmiyorum- 200 milyar doların;
Türklere ait, Türk yatırımcılara ait bu dönemde kazanılmış paranın, 200 milyar
doların yurt dışına kaçırıldığı söyleniyor. Değerli arkadaşlar, Türkiye’nin 100
milyar doları olsa bu krizi atlatır. Bakın, 200 milyar doların yurt dışına
çıkarıldığından bahsediyorum, bahsediliyor; çok önemli bir rakam. Bu dönemde
kazanılan bir paradan bahsediyorum.
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Kuşoğlu.
BÜLENT
KUŞOĞLU (Devamla) – Teşekkür ederim Sayın Başkan.
Bu
iktidara yakın iş adamlarınca kazanılan paradan bahsediyorum. Onlar bile
güvenmeyip yurt dışına götürdüğüne göre, yatırım yaptığına göre, Türkiye'ye
yatırım yapmadığına göre gerçekten bir sorun vardır. Bu sorunun da üzerinde
durulup giderilmesi lazım. Gerçek anlamda bir sorun var. Türkiye'ye yurt
dışından yatırım gelmiyor, Türkiye'ye yurt dışından borç vermek istemiyorlar,
verdiklerinde de çok yüksek faizden borç veriyorlar çünkü Türkiye'nin güven
endeksi çok yüksek. Böyle bir sıkıntı var. Bunun devamı mümkün değil; adaleti,
hukuku sağlamamız lazım, devlet kurumlarının güvenilir olması lazım, verdikleri
rakamların inandırıcı olması lazım. BDDK’ye göre sorunlu krediler 4 civarında.
Daha geçen, altı ay önce 31 Mart itibarıyla torba kanun görüşmelerinde 400
milyar liranın üzerinde sorunlu kredi olduğunu ilgili arkadaşımız açıklamıştı,
biz bunu böyle biliyoruz ama bunu çok daha düşük açıklıyorlar. Şu anda en az
600 milyar lira sorunlu kredi var. 
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Kuşoğlu.
BÜLENT
KUŞOĞLU (Devamla) – Teşekkür ederim Sayın Başkan.
Dolayısıyla
bu konuyu basite almamak lazım, sadece TÜİK’le ilgili bir konu olarak almamak lazım.
TÜİK’le ilgili yönleri de var. TÜİK’in yöntemiyle ilgili değil, uygulamalarıyla
ilgili sıkıntılar olduğunu biliyoruz. Onların da giderilmesi lazım ama genel
olarak kamu kurumları, devlet ve ekonomi maalesef güven vermiyor. Bunun bir an
önce giderilmesi lazım. Dolayısıyla İYİ PARTİ’nin önerisinin dikkate alınması
lazım diyorum, hepinizi saygıyla selamlıyorum. (CHP ve İYİ PARTİ sıralarından
alkışlar)
BAŞKAN
– Öneri üzerinde söz isteyen Adalet ve Kalkınma Partisi Grubu adına Amasya
Milletvekilimiz Sayın Hasan Çilez. (AK PARTİ sıralarından alkışlar)
Süreniz
üç dakika Sayın Çilez.
AK
PARTİ GRUBU ADINA HASAN ÇİLEZ (Amasya) – Sayın Başkanım, kıymetli
milletvekilleri; hepinizi sevgiyle saygıyla selamlıyorum.
İYİ
PARTİ grup önerisi hakkında konuşmak üzere huzurlarınıza gelmiş bulunuyorum.
Öncelikle
enflasyon nedir? Enflasyon, en önemli ekonomik istikrarsızlık hâllerinden bir
tanesidir; mal ve hizmet fiyatlarının genel ve sürekli olarak artışını ifade
eder, ülkede yaşayan herkesi de ilgilendiren bir olgudur. Sadece belirli bir
mal veya hizmet değil fiyatlar genel düzeyinin sürekli hissedilir olarak
artışıdır. Nedenleri arasında… Karşılıksız para arzının artması, toplam
harcamaların toplam gelirden fazla olması, üretim miktarının düşmesi, üretim
faktörlerindeki fiyat artışları, tedavüldeki para arzının artması, karşılıksız
para basılması -ki Merkez Bankası kârının Hazineye aktarılmasına “Para
basmaktır.” diye bu kürsüden söylenmiş idi; onu da kabul etmediğimi ifade etmek
istiyorum- bir de teknolojik yenilikler, yapısal ve yönetsel bozukluklar
enflasyona sebep olmaktadır. Bu sebeplerle, hepsini düşündüğümüz zaman,
enflasyonla mücadele topyekûn bir mücadeleyi gerektiriyor. 2018 yılında da aziz
milletimiz enflasyonla topyekûn mücadelenin en güzel örneklerini vermiştir. Devlet
kurumlarımız, özel sektörümüz ve bizler de bireysel olarak, ülkenin
vatandaşları olarak da üzerimize düşen sorumlulukları yerine getirerek
enflasyonla mücadeleye destek vermeliyiz. 
Genelde
iki çeşit enflasyon var; iktisatçılar, maliyet ve talep enflasyonu olarak bunu
adlandırmışlardır. Biliyorsunuz maliyet enflasyonu, üretim faktörlerindeki
fiyat artışlarının maliyetleri artırması sonucu ortaya çıkmaktadır, talep
enflasyonu ise en yaygın bir tür olup üretimin az, talebin çok olmasıyla ortaya
çıkmaktadır. Ancak ülkemiz geçen yıl maruz kaldığı ekonomik saldırı sonrası bu
temel iki enflasyon türünden ayrı bir de benim “fırsat enflasyonu” dediğim bir
türle tanışmış oldu. Dövizdeki artışlar sonrasında ürünlere yapılan zamlar
dövizdeki fiyatların gerilemesiyle birlikte geri alınmamış ve burada suni bir
enflasyon da gündeme gelmiştir. 
Ülkemiz
1970’ten sonra çift haneli enflasyonlarla tanışmış, 1990’ların başında yüzde
100’leri görmüş ve ancak ve ancak AK PARTİ iktidarları döneminde tek haneli
enflasyonları görmüştür. İYİ PARTİ grup önerisi de tek haneli enflasyona alışık
olmayan bir anlayışın tezahürü olarak verilmiştir diye düşünüyorum. 2002’de
yüzde 30 olan enflasyon oranı enflasyonla mücadele kapsamında doğru politikalar
ve yapısal değişimlerle tek haneli rakamlara iktidarlarımız döneminde
düşürülmüştür. Enflasyonla büyüme modelinden AK PARTİ döneminde vazgeçilerek
reel ekonomiye geçiş sağlanmıştır. 
(Mikrofon
otomatik cihaz tarafından kapatıldı)
HASAN
ÇİLEZ (Devamla) – Sayın Başkanım…
BAŞKAN
– Tamamlayalım Sayın Çilez.
HASAN
ÇİLEZ (Devamla) - Düşük enflasyon ve yüksek kalkınma hızlarıyla ülkemiz her
alanda büyük gelişme göstermiş, eğitimden sağlığa, ulaştırmadan sosyal
politikalara, tarımdan sanayiye tüm sektörlerde büyük gelişmeler
gösterilmiştir. Böylece Türkiye, bölgesinin ve dünyanın en güçlü ülkelerinden
biri olmuştur. 2018 Ağustos ayında döviz üzerinden maruz kaldığımız saldırı,
ekonomi yönetimimizin gayretleriyle savuşturulmuştur. Ekonomide yapılan
programla bir yıllık dengelenme sürece başarıyla tamamlanmış ve meyvelerini
vermiştir. Enflasyon 2019’un Eylül ayında tek haneleri görmüştür. Aslolan bunun
sürdürülebilir olmasıdır. Değişim süreci ekonomimizde başlamış, düşen faizler,
düşen enflasyon milletimizi rahatlatmıştır. Ancak eylül ayında açıklanan rakamları
TÜİK güvenirliliğini ortaya koyarak speküle etmek çok vahim bir durumdur. 
Sayın
milletvekilleri, siyaset yapalım, tartışalım, doğruyu arayalım ama devlet
kurumlarını şaibe altında bırakacak söz ve davranışlardan kaçınalım. Burası
Türkiye Cumhuriyeti, iki bin yıldan fazla kadim devlet geleneği olan bir
milletin temsilcileriyiz.
(Mikrofon
otomatik cihaz tarafından kapatıldı)
BAŞKAN
– Sayın Çilez, tamamlayalım.
HASAN
ÇİLEZ (Devamla) – Tamamlıyorum.
BAŞKAN
– Buyurun.
HASAN
ÇİLEZ (Devamla) – Bunu ve bunun bize yüklediği sorumluluğu asla unutmayalım.
“Enflasyon yüzde 20’ye çıkınca TÜİK güvenilir, yüzde 9’a düşünce TÜİK güvenilir
değil.” Bunu söylemek çok doğru değildir, inandırıcı değildir. Kurumlarımızı
günlük siyasi polemik konusu yapmayalım. Bu sebeple önergenin aleyhinde
olduğumuzu belirtiyorum.
Bu
arada Sayın Başkanım, değerli milletvekilleri ve aziz milletimiz; Barış Pınarı
Harekâtı’mız başladı. Barış Pınarı Harekâtı’nda görev alan askerlerimizi
Rabb’im muhafaza ve muzaffer eylesin. “Demokrasi” “insan hakları” “barış”
“savaşa hayır” söylemleri ve sevgi pıtırcığı tavırlarla terörü perdelemeye
çalışanları kınıyorum. 20 bin tırdan fazla silaha ses çıkarmayanların bugün
bağırışlarını da çok anlamlı bulmuyorum. Türk milleti hiçbir zaman zalimin ve
zulmün yanında yer almamıştır, her zaman zalimle ve zulümle mücadele etmiştir. 
(Mikrofon
otomatik cihaz tarafından kapatıldı) 
HASAN
ÇİLEZ (Devamla) – Başkanım, son cümlem. 
BAŞKAN
– Peki, buyurun, son cümlenizi söyleyin Sayın Çilez. 
HASAN
ÇİLEZ (Devamla) – Tarihteki şanlı yürüyüşünde hiçbir sabıkası olmayan tek
millet Türk milletidir, gittiği yere adaleti, huzuru ve insani değerleri
götürmüştür. Suriye’de de bu böyle olacaktır. İnşallah, barış pınarları
Fırat’ın doğusunda çağlayacak, yurtta ve dünyada barışa akacaktır. Rabb’im
Mehmetlerimizi muhafaza eylesin. Sefer bizden, zafer Allah’tandır. 
Gazi
Meclisimizi ve aziz milletimizi saygıyla selamlıyorum. (AK PARTİ ve MHP
sıralarından alkışlar) 
ÖZGÜR
ÖZEL (Manisa) – Sayın Başkanım, kısa bir söz talebim var.
BAŞKAN
– Buyurun Sayın Özel.
V.- AÇIKLAMALAR (Devam)
35.- Manisa Milletvekili Özgür Özel’in, İYİ PARTİ grup önerisi üzerinde
AK PARTİ Grubu adına konuşan Amasya Milletvekili Hasan Çilez’in yaklaşımının
TÜİK verilerine inandığını gösterdiğine ilişkin açıklaması
ÖZGÜR
ÖZEL (Manisa) – Sayın Başkan, İYİ PARTİ’li sayın hatibi ve Sayın Kuşoğlu’nun
TÜİK’le ilgili hesaplamalarını dinleyip de sonra AK PARTİ’li sayın hatibi
dinleyince akla şu geliyor: Bir gün morali bozuk Temel’i gören Dursun sormuş
“Niye moralin bozuk?” Demiş ki: “Arabayı satamıyorum, 200 bin kilometrede,
kimse almıyor.” “Kolayı var." demiş. Götürmüşler, kilometre teliyle
oynamışlar “20 bin kilometre oldu, satarsın artık." demiş. Dönmüş, ertesi
gün neşeli görmüş “Sattın mı arabayı?” Demiş ki o: “Satar mıyım? 20 bin
kilometrede daha araba.” AK PARTİ’li hatibin yaklaşımı TÜİK verilerine
inandığını gösteriyor.
Teşekkür
ederiz. (CHP sıralarından alkışlar) 
BAŞKAN
– Teşekkür ederiz.
VI.- ÖNERİLER (Devam)
A) Siyasi Parti Grubu Önerileri (Devam)
1.- İYİ PARTİ Grubunun, Kayseri Milletvekili Dursun Ataş ve
milletvekilleri tarafından, TÜİK’in son aylarda açıkladığı enflasyon
verilerinin gerçeği yansıtmadığı yönünde kamuoyunda genel bir kanı oluştuğuna,
hem enflasyonun hesaplanma yönteminin incelenip milletimizin gözleri önüne
açıkça serilmesi hem de gerçek durumu yansıtması adına yapılacakların
araştırılması amacıyla 9/10/2019 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin ön görüşmelerinin,
Genel Kurulun 10 Ekim 2019 Perşembe günkü birleşiminde yapılmasına ilişkin
önerisi (Devam)
BAŞKAN
– Öneriyi oylarınıza sunuyorum: Kabul edenler... Kabul etmeyenler... Öneri
kabul edilmemiştir. 
HASAN
ÇİLEZ (Amasya) – Sayın Özel, ben eldekinden bahsettim, sen yine daldakinden
bahsediyorsun. Hep aynı oluyor ha!
ÖZGÜR
ÖZEL (Manisa) – Eldeki 200 bin kilometre, 20 bin sanıyorsun sen.
BAŞKAN
– Değerli arkadaşlarım, biraz sessizlik olsun lütfen. Değerli arkadaşlarım,
biraz sessizlik rica ediyorum.
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
2.- HDP Grubunun, Grup Başkan Vekilleri Mersin Milletvekili Fatma
Kurtulan ile İstanbul Milletvekili Hakkı Saruhan Oluç tarafından, 10 Ekim 2015
Ankara Gar patlamasının tüm boyutlarıyla araştırılması amacıyla 10/10/2019
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin ön görüşmelerinin, Genel Kurulun 10 Ekim 2019 Perşembe
günkü birleşiminde yapılmasına ilişkin önerisi
Türkiye Büyük Millet Meclisi Başkanlığına
10/10/2019
Danışma
Kurulu 10/10/2019 Perşembe günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını arz ederim.
 Hakkı
Saruhan Oluç
 İstanbul
 Grup
Başkan Vekili
Öneri:

10
Ekim 2019 tarihinde Mersin Milletvekili Grup Başkan Vekili Fatma Kurtulan ve
İstanbul Milletvekili Grup Başkan Vekili Hakkı Saruhan Oluç tarafından verilen
3867 grup numaralı “10 Ekim 2015 Ankara Gar patlamasının tüm boyutlarıyla
araştırılması amacıyla” Türkiye Büyük Millet Meclisine verilmiş olan Meclis
Araştırma Önergesi’nin, diğer önergelerin önüne alınarak görüşmelerinin
10/10/2019 Perşembe günkü birleşimde yapılması önerilmiştir. 
BAŞKAN-
Teşekkür ederim. 
Şimdi,
önerinin gerekçesini açıklamak üzere, Halkların Demokratik Partisi Grubu adına
Ankara Milletvekilimiz Sayın Filiz Kerestecioğlu Demir. (HDP sıralarından
alkışlar) 
Süreniz
beş dakika. 
HDP
GRUBU ADINA FİLİZ KERESTECİOĞLU DEMİR (Ankara) – Sayın Başkan, değerli
milletvekilleri; bugün 10 Ekim, Ankara Gar katliamının 4’üncü yıl dönümü.
IŞİD’in Türkiye’deki en kanlı saldırısının 4’üncü yıl dönümü. 
10
Ekim katliamı iktidarın ihmallerinin ve suistimallerinin açık bir sonucuydu. Bu
yaşanan vahşete kadar birçok IŞİD saldırısı gerçekleşmişti. Diyarbakır
mitingine 5 Haziranda bombalı saldırı, Suruç’ta 37 gencin katledilmesi,
ardından göz göre göre Ankara Garı’nın önünde barış talebiyle buluşan 103
insanımızı, dostumuzu kaybettik.
Dönemin
Başbakanı Davutoğlu’nun “7 Haziranla 1 Kasım arasında yaşananları anlatırsam
birçok siyasetçi insan içine çıkamaz.” sözlerini hatırlatarak bir baba bu sabah
anmada şöyle haykırdı: “Söyle Davutoğlu, benim oğlumu kim öldürdü? Söyle
Davutoğlu, benim oğlumu kim öldürdü?” Ben de soruyorum arkadaşlar: Söyle Sayın
Davutoğlu, kimdir o insan içine çıkamayacak olan siyasetçiler? Neden öldü
onlarca insanımız? 
Bakın,
dün ilan edilen savaşın IŞİD’in yeniden uyanması tehdidini doğuracağını bütün
dünya haykırıyor, bütün dünya. Fakat biz, bu tehdide gözü kulağı kapamış,
sınırdan bu tarafa tek bir saldırısı dahi olmamış halkları düşman ilan
ediyoruz. IŞİD’in Suriye’de 15-20 bin uykuda militanı olduğu, 2 bin militanının
ise hapishanelerde tutulduğu söyleniyor. Bir savaş, istikrarsızlık anında bu
militanlara ne olacak? Bu militanların Suriye'de ve Türkiye'de yeni katliamlar
yapmalarını nasıl önleyeceksiniz? Rojava’yı Türkiye'nin Vietnam’ı yapmakta
neden bu kadar ısrarcısınız? 
Ya
mülteciler? Avrupa’yla pazarlıkta kullandığınız bu insanlar birer rakam
değiller. 2 milyona yakın çocuk mülteci var bu ülkede ve daha geçen günlerde
Kocaeli’de 9 yaşındaki Vail mezarlık kapısına kendini astı. Sebebi, okuldaki
kötü muamele ve dışlanmışlık ve biz ona bir hayat sunamadık arkadaşlar. 
Bir
başka soru: Fırat’ın doğusuna transfer edilmek üzere 6.500 kişinin Suriye
Ulusal Ordusu çatısı altında Türk Silahlı Kuvvetleri tarafından eğitildiği
söyleniyor. Kim bu ÖSO? El Kaide tarafından kurulmuş, geçmişte IŞİD’le hareket
etmiş örgütlerin üyeleri, ideolojik olarak da IŞİD’ten hiçbir farklılıkları
yok. Urfa’da daha geçen günlerde, sanki olağan bir durummuş gibi, polis
korumasında toplantı yapıyor bunlar. 50 bin cihatçının olası Suriye
operasyonunu destekleyeceğini söylüyorlar, ardından El Nusra operasyonu
desteklediğini açıklıyor. 
Değerli
arkadaşlar, popülist muhafazakâr liderler sorumluluk almak yerine kendi
kamuoylarına oynuyorlar. Trump, biz aptal mıyız IŞİD’lileri alacağız deyip topu
Türkiye'ye atıyor ve biz bu çamura bodoslama dalıyoruz. Adam bir konuşma
içerisinde beş birbirine benzemez laf söylüyor, beş birbirine benzemez “tweet”
atıyor ve bu adama “Türkiye'nin ekonomisini mahvederim.” deme fırsatını
veriyorsunuz; sizler veriyorsunuz. “One minute” diyebilecek misiniz? Asla
diyemeyeceksiniz çünkü bağımsız değiliz sevgili vatansever arkadaşlar, bağımsız
değiliz; çünkü gül gibi dikenli ve bağımlı bir ekonomimiz var bizim, göbekten
bağlıyız. O yüzden de “Ekonominizi batırırım.” dediği zaman “Batırır mı?” diye
korkuyorsunuz. 
Bakın,
sınır güvenliği falan değil; savaşın bir nedeni, Kürtlerin bir statü elde
etmesine tahammülsüzlükken diğer nedeni de ekonomik kriz ve özellikle yerel
seçimler sonrası muhaliflerin bir araya gelişlerini ve dayanışmalarını kırmak.
İktidarın bekası için kurulan bu tuzağa düşmemek gerekiyor. Tıpkı bir savaşın
adının “Barış Pınarı” olamayacağı gibi, kimsenin ayağına taş değmeyecek bir
savaş da olmaz arkadaşlar. Savaş öldürür; savaşta ölünür, öldürülür. 
(Mikrofon
otomatik cihaz tarafından kapatıldı)
BAŞKAN
- Tamamlayın Sayın Kerestecioğlu.
FİLİZ
KERESTECİOĞLU DEMİR (Devamla) – Dolayısıyla ayağınıza taş değer. Türkiye'deki
tüm insanların ve özellikle de iktidara muhalif güçlerin barış ve demokrasi
umudunu heba etmemek hepimizin borcu ve görevidir.
Değerli
arkadaşlar, Elektrik Mühendisleri Odası hesaplarına göre, 4 kişilik bir ailenin
aylık elektrik faturası Ocak 2019’da 123 lirayken Ekim 2019’da 163 liraya
yükseldi. 2015’te 4,25 olan köprü geçiş ücreti, dört yılın sonunda 10,5 liraya
çıktı. Savaşla birlikte, gıda ürünlerine, elektriğe, doğal gaza, köprüye gelen
zamlar daha da katlanacak. 
Tazminat
haklarını isteyen madencilerin seslerini duymayacak mıyız? Kaz Dağlarına
yürümeyince dağlar yerinde kalacak mı? KHK’liler buluşması engellenince onlar
bir araya gelmekten vaz mı geçecekler? Bu kötü hâl ve gidişata karşı yan yana
duran muhalefeti böyle mi bastıracaksınız?
(Mikrofon
otomatik cihaz tarafından kapatıldı)
FİLİZ
KERESTECİOĞLU DEMİR (Devamla) – Tamamlıyorum Sayın Başkanım.
BAŞKAN
– Tamamlayın.
FİLİZ
KERESTECİOĞLU DEMİR (Devamla) – Siyasi muhalefetin bir kısmı kolayca bu nefret,
hamasi milliyetçilik politikasına teşne olabilir fakat halk artık hiçbir
hamasetle gerçek sorunlarını unutmayacak ve hiçbir savaş, inanın hiçbir savaş
yoksulluğun, kadın cinayetlerinin, bu ülkedeki otoriterliğin, baskının, sansürün
üzerini örtemeyecek arkadaşlar.
Saygılar
sunarım. (HDP sıralarından alkışlar) 
BAŞKAN
– Öneri üzerinde söz isteyen, Cumhuriyet Halk Partisi Grubu adına Ankara
Milletvekilimiz Sayın Murat Emir. (CHP sıralarından alkışlar) 
Süremiz
üç dakika Sayın Emir. 
CHP
GRUBU ADINA MURAT EMİR (Ankara) – Sayın Başkan, değerli milletvekilleri; Genel
Kurulu saygıyla selamlıyorum.
Bu
sabah, dört yıl önce Ankara Garı’nda cumhuriyet tarihinin belki de en önemli,
en iğrenç terör saldırısı sonucunda yitirdiğimiz 103 canımızı andık. O gün
tedbir almayan güvenlik güçleri, dört yıldır ve bugün de olağanüstü güvenlik
tedbirleri alıyor, öylesine alıyor ki neredeyse aileler ve bizler dahi o alana
girmekte güçlük çekiyoruz. 
Değerli
arkadaşlar, annelerin, ablaların, ağabeylerin, babaların feryadı, acısı hâlâ
ilk günkü gibi taptaze, çığlıkları her an hissedilebilecek seviyede çünkü 10
Ekim Ankara Garı patlamasıyla, terör saldırısıyla, olması gerektiği gibi hukuki
ve siyasi yüzleşme henüz yapılamamıştır. Göstermelik bir mahkeme, alelacele
sürdürülen duruşmalar, gerçek sorumlulara uzanmayan bir iddianame,
azmettiricilerin, planlayıcıların, ihmal edenlerin, istihbaratı saklayanların,
gerekli güvenlik önlemi almayan polis müdürlerinin bir kenara bırakıldığı,
birkaç maşayla uğraşıldığı bir duruşmalar süreci geçirilmiştir. Bu süreçle
ilgili siyasi yüzleşme de henüz yapılamamıştır. Biz dört yıldır bu konuyu
buraya getiriyoruz ama sizin ellerinizle bu konunun araştırılması önleniyor. 
Bakınız,
Suruç katliamında bombacı olan birinin kardeşi -hepsinin Dokumacılar örgütüne
ait olduğu biliniyor- bunlar İlhami Balı’yla yani IŞİD’in Türkiye sorumlusuyla
sürekli konuşuyorlar, defalarca sınırdan Suriye’ye girip çıkıyorlar, teknik
takipteler; bunlara rağmen, bunlarla ilgili sorumluların, istihbarat verenlerin
ve istihbaratı değerlendirmeyenlerin hiçbir sorumluluğu oluşmuyor ve bu olduğu
sürece de vicdanlar kanamaya devam edecek. 
Siyasi
yüzleşmeyi yapmadınız çünkü o dönemden yani 7 Haziran ve 1 Kasım sürecinden
birinci derecede sorumlu sizin iktidarınızdır. Bizim sözlerimizi dinlemediniz
ama sizin o dönemki Başbakanınız bunu itiraf etmiştir, demiştir ki: “O
defterler açılırsa birçok insan, insan içine çıkamayacak.” Bakınız, tam da o
defterleri açma dönemidir, gelin o defterleri açalım. Bu insanlar niye öldüler?
Bu insanlar kimin gözetiminde, kimin katkısıyla, kimin görmezden gelmesiyle
gözetildiler? Anımsayın, o süreçte 7 Haziran seçimlerinde yeterli çoğunluğu
sağlamayınca “Halk kaosu seçti.” demiştiniz, biz anlamamıştık ne kastedildiğini
ama “büyük usta, Reis” dediğiniz kişi, Meclis çoğunluğunu ancak ve ancak
toplumdaki terör algısının, tedirginliğin artmasıyla alacağını hissetmişti.
(Mikrofon
otomatik cihaz tarafından kapatıldı) 
BAŞKAN
– Sayın Emir, tamamlayalım.
MURAT
EMİR (Devamla) – Demek ki kaostan kasıtları buymuş. Türkiye o süreçte kan
gölüne döndü. Sizlerse o gün IŞİD’e IŞİD bile diyemiyordunuz, terör örgütü
demekten imtina ediyordunuz, tek bir cümle içerisinde “IŞİD, terör örgütüdür.”
diyememiştiniz. Türkiye’nin Suriye sınırını kevgire çeviren cihatçılara,
Selefilere izin verdiniz. Suriye’ye son süratle silah göndermeye, oraya savaşçı
göndermeye devam ettiniz. Bakın, bugün İdlib’de biriken o savaşçılar, bugün
Suriye’de Mehmetçik’imizin operasyon yapmak zorunda kaldığı o bölgede bulunan
IŞİD militanları sizin hükûmetleriniz döneminde oraya ellerini kollarını
sallayarak, ellerinde silahlarıyla girdiler ve yaralanınca oradan Türkiye
Cumhuriyeti’nin ambulanslarıyla getirilip tedavi ettirilip tekrar cepheye
sürüldüler. 
RAMAZAN
CAN (Kırıkkale) – Orada PKK yok mu?
MURAT
EMİR (Devamla) – Dolayısıyla bugün orada bizim başımızda bir bataklık varsa,
bir IŞİD belası varsa birinci sorumlu sizlersiniz ve siyasi sorumlular
sizlersiniz. (CHP sıralarından alkışlar) 
RAMAZAN
CAN (Kırıkkale) – Murat Bey, PKK yok mu orada?
MURAT
EMİR (Devamla) – O yüzden, bugün bu araştırma önergesine “evet” deyip o
defterleri gelip hep beraber açıp…
(Mikrofon
otomatik cihaz tarafından kapatıldı) 
BAŞKAN
– Tamamlayın.
MURAT
EMİR (Devamla) – …7 Haziran-1 Kasım sürecini hep beraber ortaya çıkarmak
zorundayız. 
RAMAZAN
CAN (Kırıkkale) – Murat Bey, PKK yok mu orada?
MURAT
EMİR (Devamla) – Bu yüzleşme yapılmadığı sürece ülkemiz bu karanlıktan ve bu
utançtan maalesef kurtulamayacaktır. 
Genel
Kurulu saygıyla selamlıyorum. (CHP sıralarından alkışlar) 
BAŞKAN
– Öneri üzerinde söz isteyen, Adalet ve Kalkınma Partisi Grubu adına Ankara
Milletvekilimiz Sayın Emrullah İşler. (AK PARTİ sıralarından alkışlar) 
Süreniz
üç dakika Sayın İşler.
AK
PARTİ GRUBU ADINA EMRULLAH İŞLER (Ankara) – Teşekkür ediyorum Sayın Başkan.
Sayın
milletvekilleri, Halkların Demokratik Partisi Grubunun önerisi hakkında söz
almış bulunuyorum. 10 Ekim 2015 Ankara Garı’nda ve diğer patlamalarda, bütün
terör faaliyetlerinde ölen masum insanlara rahmet dileyerek sözlerime başlamak
istiyorum. Bu vesileyle, başta PKK terör örgütü olmak üzere FETÖ, DEAŞ ve bütün
terör örgütlerini bu milletin kürsüsünden lanetliyorum. 
Sayın
milletvekilleri, bu patlamayla ilgili geldiğimiz noktayı kısaca özetleyerek
diğer ithamlar hakkında görüşlerimi ifade etmek istiyorum. Öncelikle,
10/10/2015 günü Ankara Garı’nda meydana gelen patlamayla ilgili (2015/141243)
sayıyla soruşturma başlatılmış, soruşturma kapsamında yapılan DNA incelemesi
neticesinde, canlı bomba olarak kendini patlatan şahıslardan birinin isminin
“Yunus Emre Alagöz” olduğu, diğerinin ise Suriye uyruklu bir şahıs olduğu
yönünde bilgiler elde edilmiştir. Olayla ilgili olarak soruşturma ve kovuşturma
aşamasında toplam 36 şüpheli tespit edilmiş, Ankara 4. Ağır Ceza Mahkemesinin
3/8/2018 tarihli gerekçeli kararıyla, tutuklu bulunan 19 sanık hakkında
ağırlaştırılmış müebbet hapis cezası verilmiştir. Dava dosyasında, firari
durumda bulunan 17 sanığın (2018/287) esas sayıyla Ankara 4. Ağır Ceza
Mahkemesinde yargılamalarına devam edilmektedir. Konunun mahkeme boyutu, yargı
boyutu bu şekildedir.
Değerli
milletvekilleri, öncelikle, Halkların Demokratik Partisi adına konuşan hatip,
verdiği önergeyle ilgili keşke birkaç cümle söylemiş olsaydı. Sadece cümlesini
söyledi, ondan sonra, dağarcığında ne varsa onlarla ilgili birtakım ileri geri
laflar söyledi.
Öncelikle
şunu belirtmek istiyorum: Tabii ki 7 Haziran seçimlerinde tek başına bir
iktidar çıkmadıktan sonra ilk patlamayı -biliyorsunuz- DEAŞ Suruç’ta 20
Temmuz’da başlattı, ardından patlamalar geldi; Ocak, Şubat aylarında 2016’da da
patlamalar geldi. Merasim Sokak var, Sultanahmet var, İstiklal Caddesi var. 
Peki,
şunun altını çizmekte fayda var… Bu, gerekçede de var, diyorlar ki: Gerekli,
bazı kusurlu olanlar vesaire. Evet, şimdi bu patlamalar neden olmuyor? Şu
soruyu sormamız lazım. Güvenlik güçlerimiz yine aynı güvenlik güçleri. Bu
ülkenin güvenlik güçlerinin içerisindeki ihanet şebekesi çökertildikten sonra…
Ki şimdi siz onlarla kol kola geziyorsunuz, birbirinize destek veriyorsunuz,
sosyal medyada paylaşıyorsunuz. 
MURAT
EMİR (Ankara) – O günkü emniyet görevlilerinin hiçbirisi FETÖ’den alınmadı. 
EMRULLAH
İŞLER (Devamla) – Nasıl Suriye’de DEAŞ’la kol kolaysanız aynı şekilde şimdi de
FETÖ’cülerle birlikte hareket ediyorsunuz.
MURAT
EMİR (Ankara) – Müfterisiniz, müfteri.
EBRÜ
GÜNAY (Mardin) – IŞİD’lilere çanak tuttunuz, alkışladınız IŞİD’lileri ya.
IŞİD’liler sizin iyi çocuklarınız.
BAŞKAN
– Değerli arkadaşlar, lütfen…
EMRULLAH
İŞLER (Devamla) – Şimdi diyorsunuz ki -operasyona, dün başlayan Barış Pınarı
Harekâtı’na sözü getirdi- “‘Rojava Vietnam olmasın.’ dedi.”
(Mikrofon
otomatik cihaz tarafından kapatıldı)
EMRULLAH
İŞLER (Devamla) – Vietnam’ı yaratanlarla kol kola olacaksınız…
BAŞKAN
– Sayın İşler, devam edin.
EBRÜ
GÜNAY (Mardin) – Siz iyi çocuklarınızı korumaya gidin, İŞID’liler sizin iyi
çocuklarınız.
ALİ
KENANOĞLU (İstanbul) – Bak, bugünkü yapılanlar da bir gün yine sizin üstünüze
akacak.
EMRULLAH
İŞLER (Devamla) – …ondan sonra bizim barış harekâtımızı onların harekâtlarıyla
eşleştireceksiniz, böyle bir şey olamaz.
EBRÜ
GÜNAY (Mardin) – Barış harekâtından ölüm akıyor, ölüm. Barış değil, savaş
akıyor.
BAŞKAN
– Arkadaşlar, bir sessiz olalım.
EMRULLAH
İŞLER (Devamla) – Bakınız, biz Fırat Kalkanı Harekâtı’nı yaptık, 3 binin
üzerinde DEAŞ’lıyla Türkiye mücadele etti. 
EBRÜ
GÜNAY (Mardin) – Sizin iyi çocuklarınız ölüm saçıyor, ölüm.
EMRULLAH
İŞLER (Devamla) – DEAŞ belasıyla dünyada en büyük ölçekte mücadele eden ülke
Türkiye’dir. (AK PARTİ sıralarından alkışlar) İlk defa resmî hükûmet kararı
alan ve onu terör örgütü olarak ilan eden Türkiye Cumhuriyeti değil midir?
Fırat Kalkanı Operasyonu’nu yapan kimdir? Niye rahatsız oluyorsunuz? (HDP
sıralarından gürültüler) 
EBRÜ
GÜNAY (Mardin) – Bombalar patlatan IŞİD’lileri ne yapacaksınız? Onu açıklayın
bize.
BAŞKAN
– Değerli arkadaşlar, lütfen susalım.
EMRULLAH
İŞLER (Devamla) – Bakın, Türkiye Cumhuriyeti Özgür Suriye Ordusuna destek
veriyor, Özgür Suriye Ordusu Suriyeli vatanperverlerden, vatanseverlerden
oluşmaktadır…
EBRÜ
GÜNAY (Mardin) – Cepheler, cephe cephe, cepheler onlar. El Kaide, El Kaide.
EMRULLAH
İŞLER (Devamla) – …ülkelerini savunmaktadır, DEAŞ’a karşı savunmaktadır, sizin
uzantınız olan PKK’lılara karşı savunmaktadır. (AK PARTİ sıralarından alkışlar)

BAŞKAN
– Sayın İşler, Genel Kurula hitap edelim lütfen.
EMRULLAH
İŞLER (Devamla) – Bakınız, “iktidarın bekası için” diyor harekâta.
ALİ
KENANOĞLU (İstanbul) – Aynen öyle.
EBRÜ
GÜNAY (Mardin) – Tam da öyle, tam da öyle…
EMRULLAH
İŞLER (Devamla) – Biz iktidarın bekası için değil, Türkiye Cumhuriyeti
devletinin bekası için barış harekâtımızı yapmış olduk.
BAŞKAN
– Susalım arkadaşlar…
EMRULLAH
İŞLER (Devamla) – Fırat Kalkanı’nı yaptığımız gibi, Zeytin Dalı’nı yaptığımız
gibi…
(Mikrofon
otomatik cihaz tarafından kapatıldı)
EMRULLAH
İŞLER (Devamla) – …şimdi de barış harekâtını yapıyoruz.
EBRÜ
GÜNAY (Mardin) – Derdiniz vatanın bekası değil, derdiniz kendi bekanız.
BAŞKAN
– Sayın İşler, selamlayalım, bitirelim.
EMRULLAH
İŞLER (Devamla) – Süremiz…
BAŞKAN
– İki dakika ekledim size, üç artı iki bu.
EMRULLAH
İŞLER (Devamla) – O zaman bitiriyorum Sayın Başkan.
Bu
önergenin aleyhinde olduğumuzu ifade ediyorum ama şunun altını bir kez daha
çizmek istiyorum: Türkiye Cumhuriyeti devleti, kendisini tehdit eden ne kadar
terör örgütü varsa, içeride ve dışarıda aslanlar gibi mücadelesini yürütecek ve
Türkiye’nin sınırlarının dışından Türkiye’ye tehdit oluşturmasına hiçbir zaman
müsaade etmeyecektir.
Yüce
heyetinizi saygıyla selamlıyorum. (AK PARTİ sıralarından alkışlar)
EBRÜ
GÜNAY (Mardin) – Sen git, ne bekliyorsun burada? Sen git o zaman, sen git. 
FİLİZ
KERESTECİOĞLU DEMİR (Ankara) – Sayın Başkan…
BAŞKAN
– Sayın Kerestecioğlu…
FİLİZ
KERESTECİOĞLU DEMİR (Ankara) – İleri geri laflar söylediğimi, önergeyle ilgili
konuşmadığımı ifade etti. 
EMRULLAH
İŞLER (Ankara) – Evet, konuşmadı. 
BAŞKAN
– Buyurun, ben mikrofonunuzu açıyorum, yerinizden…
FİLİZ
KERESTECİOĞLU DEMİR (Ankara) – Sataşmadan dolayı söz istiyorum.
BAŞKAN
– Yeni bir sataşmaya mahal vermeyelim. 
Buyurun,
iki dakika veriyorum. 
VII.- SATAŞMALARA İLİŞKİN KONUŞMALAR
1.- Ankara Milletvekili Filiz Kerestecioğlu Demir’in, Ankara
Milletvekili Emrullah İşler’in HDP grup önerisi üzerinde AK PARTİ Grubu adına
yaptığı konuşması sırasında şahsına sataşması nedeniyle konuşması
FİLİZ
KERESTECİOĞLU DEMİR (Ankara) – 10 Ekimde gardaydım. 
KEMAL
ÇELİK (Antalya) – Ne işin vardı?
BAŞKAN
– Değerli arkadaşlar, lütfen…
FİLİZ
KERESTECİOĞLU DEMİR (Devamla) – Barış istiyordum. “Ne işin vardı?” diye
sorabiliyorsanız burada zaten söyleyecek başka bir söz yok size. (HDP
sıralarından gürültüler)
EBRÜ
GÜNAY (Mardin) – Mesele bu işte!
ALİ
KENANOĞLU (İstanbul) – Ne işi vardı…
BAŞKAN
– Sayın Kenanoğlu…
FİLİZ
KERESTECİOĞLU DEMİR (Devamla) – Ama ben orada ölen arkadaşlarımız için burada
konuşmaya devam edeceğim. 
10
Ekim günü arabamla, hâlâ kullandığım arabamla yaralılar taşıdım ben hastaneye.
10 Ekim günü savcı gelsin diye orada telefonlar açtım, bekledim saatlerce.
BÜLENT
TURAN (Çanakkale) – Bağırmayın, duyuyoruz ya.
FİLİZ
KERESTECİOĞLU DEMİR (Devamla) – Bağırırım ben! Öldü insanlar, kapatın
kulaklarınızı, zaten kapatıyorsunuz.
BÜLENT
TURAN (Çanakkale) – Bağırmayın, anlamıyoruz, anlamaya çalışıyoruz bağırma. 
BAŞKAN
– Arkadaşlar, lütfen. 
FİLİZ
KERESTECİOĞLU DEMİR (Devamla) – 10 Ekim günü Emniyet görevlileri orada
ölülerini kucaklamış olan insanlara gaz sıktılar gaz, bunu orada hepimiz
gördük. İleri geri konuşuyoruz öyle mi? Biz bu ülkede IŞİD’in ne yaptığını
biliyoruz ve sizi uyarmak için zaten bu önergede özellikle söz aldım, “Bugün
IŞİD aynı şeyleri yaparsa ne yapacaksınız?” diye. (AK PARTİ ve HDP sıraları
arasında karşılıklı laf atmalar)
BAŞKAN
– Arkadaşlar, hatibiniz konuşuyor. 
FİLİZ
KERESTECİOĞLU DEMİR (Devamla) – Süleyman Soylu’nun dediği gibi “O iş bende” mi
diyeceksiniz? IŞİD bu IŞİD bahsettiğimiz, “Avrupa ondan çok korkuyor, biz
hallederiz onu” mu diyeceksiniz? Hiçbir şeyi halledemezsiniz, hiçbir şeyi
halledemezsiniz. O zaman da aynı şekilde o adam…
HASAN
ÇİLEZ (Amasya) – DEAŞ’la da mücadele ediyoruz. 
FİLİZ
KERESTECİOĞLU DEMİR (Devamla) – …öldüren o adam, bomba patlatan o adam
Diyarbakır’da otelde kalmıştı. 
HASAN
ÇİLEZ (Amasya) – DEAŞ’la en büyük mücadeleyi kim yaptı?
FİLİZ
KERESTECİOĞLU DEMİR (Devamla) – Serbest bıraktı sizin polisiniz. (AK PARTİ
sıralarından “Polis hepimizin polisi!” sözleri) Hiçbiriniz sorumluluk almadınız
ve şu anda sadece bomba patlatanlar ya da onların yakınları yargılandı o
davada. 
Bir
devletin sorumluluğu vardır, Allah için bir kişi çıkar istifa eder yahu! Sizde
bu yüz hiçbir zaman olmadı. (HDP sıralarından alkışlar) 
BÜLENT
TURAN (Çanakkale) – Sayın Başkan…
HAKKI
SARUHAN OLUÇ (İstanbul) – Sayın Başkan… 
BAŞKAN
– Sayın Oluç, buyurun. 
ZÜLFÜ
DEMİRBAĞ (Elâzığ) – Kürtler sakalı kesti, YPG’li oldu.
BAŞKAN
– Bir saniye Sayın Oluç. 
Bakın,
değerli arkadaşlarım, konuşmak isteyen herkese söz veriyoruz. Lütfen… Bu
kürsünün de bir masuniyeti vardır, bu kürsüye çıkana herkes saygı gösterecek.
Herkes istediğini burada duyacak diye bir şey yok. Her parti için söylüyorum
bunu. Rica ediyorum sizlerden, insicamı bozmayın. Parti grup başkan
vekilleriniz var, sözcüleriniz var. Ben her türlü konuda kendilerine son derece
özgürce sözler veriyorum. Yani Mecliste özellikle konuşma üslubumuzun daha
buraya saygın bir hâlde olmasını sizlerden rica ediyorum. Sert tartışmalar
olabilir ama hiçbiri kürsüde konuşan hatibin sözünü kesmeye dönük olmamalı
çünkü herkes çıkıp konuşuyor burada ve aynı hassasiyeti de herkes için
gösteriyoruz. 
Sayın
Oluç, buyurun lütfen. 
HAKKI
SARUHAN OLUÇ (İstanbul) – Sayın Başkan, hatip çok ağır suçlamada bulundu “Vatan
hainleriyle kol kolasınız.” diye. İzin verirseniz kürsüden cevap vermek
istiyorum. 
BAŞKAN
– Buyurun, iki dakika da size söz veriyorum. 
BÜLENT
TURAN (Çanakkale) – Sayın Başkan, ama…
BAŞKAN
– Toparlayarak konuşalım. 
Değerli
arkadaşlar, sizlerden ricam, konuşmalarımızda yeni sataşmalara mahal vermeyelim
çünkü bu tartışmaları bir yerde de kesmek durumundayız, gündemimiz yoğun. 
Buyurun
Sayın Oluç. 
2.- İstanbul Milletvekili Hakkı Saruhan Oluç’un, Ankara Milletvekili
Emrullah İşler’in HDP grup önerisi üzerinde AK PARTİ Grubu adına yaptığı
konuşması sırasında Halkların Demokratik Partisine sataşması nedeniyle
konuşması
HAKKI
SARUHAN OLUÇ (İstanbul) – Teşekkür ederim Sayın Başkan. 
Sayın
vekiller, anlaşılır bir durum yok aslında ama yani biz IŞİD’i teşhir ettikçe
AKP Grubu rahatsız oluyor, neden? 
BÜLENT
TURAN (Çanakkale) – Ya, yapmayın bunu gözünüzü seveyim ya!
HAKKI
SARUHAN OLUÇ (Devamla) – Yani biz IŞİD diyoruz, ses AKP’den çıkıyor; neden? (AK
PARTİ sıralarından gürültüler) Rahatsız olmayın. 
BAŞKAN
– Değerli arkadaşlar… 
REFİK
ÖZEN (Bursa) – Biz her ikisiyle de mücadele ediyoruz.
HAKKI
SARUHAN OLUÇ (Devamla) – Ya, öyle oluyor işte, öyle oluyor işte.
REFİK
ÖZEN (Bursa) – DEAŞ’ıyla, PKK’sıyla, hepsiyle biz mücadele ediyoruz. 
HAKKI
SARUHAN OLUÇ (Devamla) – Yok öyle, yok öyle!
REFİK
ÖZEN (Bursa) – Sen PKK’ya bir söz söyleyebiliyor musun?
HAKKI
SARUHAN OLUÇ (Devamla) – Siz ağzınıza geleni söyleyeceksiniz, biz söyleyince
celalleneceksiniz. (AK PARTİ sıralarından gürültüler)
REFİK
ÖZEN (Bursa) – DEAŞ’ı da, PKK’sı da, hepsi aynı!
BAŞKAN
– Değerli arkadaşlar, lütfen. 
HAKKI
SARUHAN OLUÇ (Devamla) – Öfke yok. Düşüneceksiniz, dinleyeceksiniz,
anlayacaksınız.
BAŞKAN
– Değerli arkadaşlar, bakın, grup başkan vekiliniz var burada. 
HAKKI
SARUHAN OLUÇ (Devamla) – Yok öyle, sizin bağırmanıza pabuç bırakmayız. Öyle
yok. Dinleyeceksiniz.
REFİK
ÖZEN (Bursa) – PKK’ya da, DEAŞ’a da, size de pabuç bırakmayacağız.
HAKKI
SARUHAN OLUÇ (Devamla) – Şimdi, değerli vekiller, yani bu nasıl bir suçlama ya,
bu nasıl bir suçlama? Yıllarca Fetullahçılarla iktidar ortaklığı yapan bir
parti nasıl kalkar da bize “Vatan hainleriyle kol kolasınız." der
Fetullahçıları kast ederek, nasıl böyle bir şey dersiniz? (AK PARTİ
sıralarından gürültüler)
İLYAS
ŞEKER (Kocaeli) – Biz FETÖ’ye “terörist” diyoruz siz PKK’ya “terörist”
diyebiliyor musunuz?
BAŞKAN
– Değerli arkadaşlar, lütfen…
EBRÜ
GÜNAY (Mardin) – Susmayı öğrenin, öğrenin.
HAKKI
SARUHAN OLUÇ (Devamla) – Siz yıllarca Fetullahçıları bu devletin bütün
kademelerinde her yere getirdiniz “Ne istedilerse verdik." dediniz.
Fetullah hoca için sizin temsilcileriniz, sözcüleriniz -isimlerini şimdi tek
tek burada saymayayım, siz onları biliyorsunuz- salya sümük ağladılar. “Allah
aşkına gel hoca, hasret kaldık sana." dediniz. O Türkçe olimpiyatlarında
konuşmalar yaptınız. Bütün bunları yapmış olan bir parti olarak nasıl olur da,
hangi rahatsızlıkla bunu bize söyleyebilirsiniz? 
İLYAS
ŞEKER (Kocaeli) – Biz FETÖ’ye “terörist” diyoruz, siz PKK’ya terörist diyor
musunuz? 
REFİK
ÖZEN (Bursa) – DEAŞ’ı da, PKK’yı da, FETÖ’yü de lanetliyoruz.
BAŞKAN
– Müsaade edin değerli arkadaşlar, lütfen. Birazdan grup başkan vekilinize söz
vereceğiz. 
HAKKI
SARUHAN OLUÇ (Devamla) – Bizim Fetullahçılarla hiçbir alakamız ne geçmişte oldu
ne bugün vardı. Biz zamanında size söylerken, biz zamanında sizi uyarırken
bakın, bugün hapiste tuttuğunuz, rehin tuttuğunuz o sevgili Selahattin
Demirtaş…
(Mikrofon
otomatik cihaz tarafından kapatıldı)
BAŞKAN
– Sayın Oluç, tamamlayın lütfen. 
HAKKI
SARUHAN OLUÇ (Devamla) – Toparlıyorum Sayın Başkan. 
…bu
Meclis kürsüsünde ve grup toplantılarında “Bu Fetullahçılarla kurduğunuz
ilişkiler yarın sizin başınıza bela olacak." diye uyarırken cezaevindeki
İdris Baluken bu kürsüden sizleri uyarırken susuyordunuz, eleştirileri
dinlemiyordunuz. Şimdi, kalkıp bize bunu nasıl söyleyebiliyorsunuz? Akıl alır
gibi değil, asla kabulleneceğimiz bir konu değildir. Bak, bu konuda aynaya
bakın, kendinizden başka kimseyi göremezsiniz, bu kadar da nettir.
Teşekkür
ediyorum. (HDP sıralarından alkışlar) 
MUSTAFA
LEVENT KARAHOCAGİL (Amasya) – IŞİD de kahrolsun, PKK da kahrolsun, FETÖ de
kahrolsun! Sen de de bunu!
BAŞKAN
- Sayın milletvekilleri… (AK PARTİ ve HDP sıralarından karşılıklı laf atmalar) 
BÜLENT
TURAN (Çanakkale) – Sayın Başkan…
BAŞKAN
- Değerli milletvekilleri… Lütfen susalım yani bu doğru bir üslup değil
arkadaşlar. Bakın, doğru bir üslup değil. 
EBRÜ
GÜNAY (Mardin) – O tarafa susmalarını söyleyin. 
BAŞKAN
– Herkes için söylüyorum bunu, herkes yapıyor, herkes için söylüyorum. Doğru
bir üslup değil. 
Bakın,
defalarca söyledim, partinizin sorumluluğunu üstlenen grup başkan vekilleriniz
burada, onlar gerekli notları alıyorlar yani grup başkan vekilleriniz de her
türlü konuda söz söyleyecek ehliyette değerli arkadaşlarımız ama bu Meclisin de
bir idaresi var, böyle karşılıklı suçlamalarla… Bunlar, zaten ne
televizyonlardan duyuluyor ne başkası duyuyor, boşa giden konuşmalar değerli
arkadaşlarım. Konuşacak yer kürsü. Bu kürsüde özgürce herkes konuşacak,
birbirine cevabını verecek. Bu iş böyle. 
Şimdi,
sessizlik rica ediyorum. 
Sayın
Turan, sizin beklettim, buyurun. 
BÜLENT
TURAN (Çanakkale) – Sataşmadan söz istiyorum Sayın Başkan. 
BAŞKAN
– Sataşmadan dolayı size söz veriyorum. 
Buyurun.
(AK PARTİ sıralarından alkışlar) 
3.- Çanakkale Milletvekili Bülent Turan’ın, Ankara Milletvekili Filiz
Kerestecioğlu Demir’in sataşma nedeniyle yaptığı konuşması sırasında Adalet ve
Kalkınma Partisine sataşması nedeniyle konuşması
BÜLENT
TURAN (Çanakkale) – Sayın Başkan, değerli milletvekilleri; hepinizi saygıyla
selamlıyorum. 
Gündem
başlarken tüm partilerimizin grup başkan vekilleri gayet sakince, gayet
medenice, Gar katliamında öldürülen vatandaşlarımız başta olmak üzere tüm terör
mağdurlarını andılar, bununla ilgili tespitlerini paylaştılar fakat bunu
samimiyetten uzak bir yaklaşımla, tekrar tekrar Meclisin kendi gündemini yok
edercesine başka mecralara çekmenin ne demek olduğunu biz iyi biliyoruz.
Özellikle sanki patlamadan sonraki süreçte bir göz yumma varmış gibi
yapılmasını “sizin askeriniz, sizin polisiniz” tarzı, sanki siz Türkiye'nin
değil de başka başka ülkelerin vekiliymiş gibi davranmanızı açıkçası doğru bulmuyorum
Sayın Başkan. 
Bakınız,
bu polis bizim polisimiz. Gar katliamından sonra da o polis büyük bir emek
göstererek failleri yakalamak için gayret etti ve o faillerin de hepsi
yakalandı zaten biliyorsunuz. Sadece bir terör örgütüne lanet okuyup da diğerlerini
görmemek çok yanlış bir yaklaşım. Ben AK PARTİ’nin Grup Başkan Vekiliyim,
diyorum ki: Lanet olsun IŞİD’e, DEAŞ’a. Ama PKK’ya da, YPG’ye de, FETÖ’ye de
lanet olsun diyorum. (AK PARTİ sıralarından alkışlar) 
Siz
çıkıp çıkıp sadece, bizi, uluslararası projelerin uzantısı olarak, FETÖ’nün bir
iddiası olarak Türkiye'nin güya IŞİD’le ilişkisi varmış savını, iddiasını
buradan yayarsanız biz sizin neye hizmet etmiş olduğunuzu anlarız. 
Bakınız,
Türkiye IŞİD’le en çok mücadele eden, bedel ödeten, binlerce DEAŞ’çıyı öldüren
bir ülkedir. 
EBRÜ
GÜNAY (Mardin) – Cezaevlerinde neden IŞİD’çi yok?
BÜLENT
TURAN (Devamla) – Değerli arkadaşlar, bunu tüm dünya biliyor, IŞİD’i bitiren
Türkiye’dir, bunu biliyor ama buna rağmen, siz FETÖ’nün söylemiyle,
uluslararası mahkemelere güya bazı konuları taşıma gayretiyle “Türkiye ile
IŞİD’in illiyeti var.” derseniz hizmet ettiğiniz o insanlara hizmet edersiniz
ama bunu Meclis affetmez değerli arkadaşlar.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Turan.
BÜLENT
TURAN (Devamla) – Bir daha söylüyorum değerli arkadaşlar: Daha 2013 yılında,
Bakanlar Kurulu kararıyla IŞİD’i terör listesine alan ülke Türkiye’dir.
Ardından en ağır mücadeleyi veren, şehit veren ülke Türkiye’dir. Ama siz hiç
Eren Bülbül’ün katillerini hatırlamazken, siz hiç Aybüke öğretmenin katilini
hatırlamazken, siz hiç Yasin Börü’yü anmazken, sahte hesaplarla, sahte
iddialarla “IŞİD, IŞİD” derseniz “Hadi oradan!” derler size. (AK PARTİ
sıralarından “Bravo” sesleri, alkışlar.)
Değerli
arkadaşlar, terörün partisi olmaz, terörün illiyeti olmaz, terör terördür. Ya
demokrasiden yanasınız ya terörün karşısındasınız. “Bazı teröristler iyidir,
bazıları kötüdür.” derseniz biz sizi ciddiye almayız. 
Gar
katliamında ölenler de diğer terör örgütlerinin öldürdükleri de bizim
vatandaşlarımız, hepsine üzüldük, hepsinin takipçisiyiz.
Saygıyla
selamlıyorum. (AK PARTİ sıralarından alkışlar)
VI.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, Grup Başkan Vekilleri Mersin Milletvekili Fatma
Kurtulan ile İstanbul Milletvekili Hakkı Saruhan Oluç tarafından, 10 Ekim 2015
Ankara Gar patlamasının tüm boyutlarıyla araştırılması amacıyla 10/10/2019
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin ön görüşmelerinin, Genel Kurulun 10 Ekim 2019 Perşembe
günkü birleşiminde yapılmasına ilişkin önerisi (Devam)
BAŞKAN
– Halkların Demokratik Partisi grup önerisini oylarınıza sunuyorum: Kabul
edenler… Kabul etmeyenler…Öneri kabul edilmemiştir.
BÜLENT
TURAN (Çanakkale) – Sayın Başkan, açıklama için, 60’a göre bir dakikalık söz
istiyorum yerimden.
BAŞKAN
– Ben öneriyi okutup ondan sonra size söz vereceğim. 
3.- CHP Grubunun, Aydın Milletvekili Bülent Tezcan ve arkadaşları
tarafından, jeotermal enerji santrallerinin doğaya ve çevreye olan olumsuz
etkilerinin araştırılması amacıyla 10/10/2019 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin ön
görüşmelerinin, Genel Kurulun 10 Ekim 2019 Perşembe günkü birleşiminde yapılmasına
ilişkin önerisi
BAŞKAN
– Cumhuriyet Halk Partisi Grubunun İç Tüzük’ün 19’uncu maddesine göre verilmiş
bir önerisi vardır; okutup işleme alacağım ve oylarınıza sunacağım.
Bundan
önce Sayın Turan, buyurun.
V.- AÇIKLAMALAR (Devam)
36.- Çanakkale Milletvekili Bülent Turan’ın, Soma işçilerinin
sorunlarına duyarsız kalındığı iddialarını şık bulmadığına, Soma maden
işçilerinin kıdem ve ihbar tazminatlarının Türkiye Kömür İşletmelerince
karşılanması çalışmasının başlatıldığına ilişkin açıklaması
BÜLENT
TURAN (Çanakkale) – Sayın Başkan, değerli milletvekilleri; dün uzun süre
tartışılan, bugün de az önce HDP’nin konuşmacısının ifade ettiği Soma
işçilerimizin sorunlarına duyarsız kalma iddiasını şık bulmuyorum. 
Dün
Soma maden işçilerimiz bizlerle görüştüler, ardından Bakanlığımızın
yetkilileriyle görüştüler ve en sonunda Enerji Bakan Yardımcımız Şeref
Kalaycı’yla görüştüler. O görüşme çok olumlu geçti, bilgi vermek istiyorum
Meclisimize. Bazı engel mahkeme kararları olmakla beraber, karşılıklı
mutabakatla tekrar bir araya gelinmesi kararı alındı; kıdem ve ihbar
tazminatlarının TKİ yani Türkiye Kömür İşletmelerince karşılanması çalışması
başlatıldı. Dolayısıyla haftaya tekrar bir araya gelinecek. Bu bilgiyi vermek
istedim Sayın Başkanım.
BAŞKAN
– Teşekkür ederim Sayın Turan.
Bu
önemli bir bilgi. Çünkü Soma’da zaten büyük bir acı yaşandı. Bu acının bir
sonucu olan, ortaya çıkan diğer sorunların da giderilmesi devletimizin de asli
görevlerinden biri olmalıdır.
LÜTFÜ
TÜRKKAN (Kocaeli) – Sayın Başkan…
ENGİN
ÖZKOÇ (Sakarya) – Sayın Başkan…
BAŞKAN
– Buyurun Sayın Türkkan.
Sayın
Özkoç, ondan sonra size söz vereyim.
Buyurun.
37.- Kocaeli Milletvekili Lütfü Türkkan’ın, Soma maden işçilerinin
mağduriyetinin giderilmesi konusunda başlatılmış olan çalışmanın işçilerin haklarının
teslim edilmesi durumunda doğru yapılmış olacağına ilişkin açıklaması
LÜTFÜ
TÜRKKAN (Kocaeli) – Dün Soma’dan gelen maden işçileriyle bizler de görüştük,
bundan bir önceki gün. Oradaki problem şu: Burada çıkan kanunla beraber şimdiye
kadar -burada işveren olan bir sürü arkadaşımız var- kıdem tazminatlarıyla
ilgili “Otuz altı ay vadede ödenecek.” diye bir karar almış Türkiye Kömür
İşletmeleri. Yani otuz altı ay vadede ödenecek kıdem tazminatı o işçilerin
hiçbir mağduriyetini gidermez. Daha önce böyle bir girişim sonucu Sayın
Cumhurbaşkanının emriyle sadece üç taksit ödenmiş, ondan sonra gerisi yine
kesilmiş. Yani bu adamlar eylem yaptıkça “Dur, sesleri çıkmasın; üç taksit
ödeyelim, sonra yine unutalım.” derseniz, bu insanların günahını alırsınız. Bu
konudaki başlamış olduğunuz bu meseleyi dikkatlice takip edip otuz altı aya da
bölmeden, insanların haklarını hukuklarını teslim ederek bitirirseniz doğru işi
olmuş olur, öbür türlü bu işçilerin sadece gazını almış olursunuz. Bu da çok
uygun bir şey olmaz.
BÜLENT
TURAN (Çanakkale) – Sayın Başkan, zapta geçsin diye söylüyorum. Sayıştayın,
mahkeme kararı olmadan ödeme yapılmasına ilişkin bir engeli var, bununla ilgili
bir çalışma süreci var, bahsedeceğim sonra arkadaşlarımıza.
BAŞKAN
– Oradaki sorun bir gider olması bakımından bir mahkeme kararı olması mıdır?
BÜLENT
TURAN (Çanakkale) – İhtiyacı gerekiyor, evet. 
LÜTFÜ
TÜRKKAN (Kocaeli) – Hayır, kıdem tazminatı ödenmesi için mahkeme kararına
ihtiyaç yok Sayın Başkan.
BÜLENT
TURAN (Çanakkale) – Anlatacağım ben. Uzun bir konu Sayın Başkan.
LÜTFÜ
TÜRKKAN (Kocaeli) – İş Kanunu’nda kıdem tazminatı ödenmesiyle ilgili böyle bir
madde yok.
BÜLENT
TURAN (Çanakkale) – Devlet borçlu değil, şirket borçlu. Üzerine alıyor. Nasıl
alacak? Düzenleme gerekir.
BAŞKAN
– Peki.
Sayın
Özkoç, buyurun.
38.- Sakarya Milletvekili Engin Özkoç’un, Türkiye Büyük Millet
Meclisinin ülkenin kaderiyle ilgili konularda bilgilenme ve bilgilendirilme
hakkının olduğuna ilişkin açıklaması
ENGİN
ÖZKOÇ (Sakarya) – Efendim, sınır ötesi bir harekât yapılıyor Sayın Başkan ve
Mehmetçik’imiz söz konusu. Cumhurbaşkanlığı sisteminde defaatle söylenen şey
“Türkiye Büyük Millet Meclisi eskisinden daha güçlü olacak ve asla göz ardı
edilmeyecek.” Defalarca söylendi bu. 
Şimdi
ben soruyorum: Sayın Cumhurbaşkanı sarayda yaptığı toplantılarda yürütmenin
bütün organlarını çağırırken AKP’nin siyasilerini de o toplantıya çağırıyor ve
onlarla bilgilendirme toplantısı yapıyor. 
(Mikrofon
otomatik cihaz tarafından kapatıldı) 
BAŞKAN
– Devam edin Sayın Özkoç.
ENGİN
ÖZKOÇ (Sakarya) – Türkiye Büyük Millet Meclisi bilgilendirilmeden AKP il
başkanları toplanıyor, onlara bilgilendirme yapılıyor ve Sayın Cumhurbaşkanı
diyor ki onlara: “Millî Savunma Bakanı da sizi bilgilendirecek.” Türkiye Büyük
Millet Meclisi nerede Sayın Başkan? Bu konuda, o makamda oturan Meclis Başkanı
“Neden Türkiye Büyük Millet Meclisi bilgilendirilmiyor?” diye orada bulunurken
bunu dile getirmiyor? Mehmetçik’in kaderini belirleyecek, vatanımızla ilgili
bir konuda milletin sesi olan milletvekillerine neden bilgi verilmiyor?
Öncelikle de il başkanlarına ve AKP’li siyasilere veriliyor. “Ben Türkiye'nin
tarafsız Cumhurbaşkanıyım.” diyen kişi eğer bu tutumunu sürdürmeye başlar,
devam ederse 82 milyon kişinin Cumhurbaşkanı olamaz. (CHP sıralarından
alkışlar)
(Mikrofon
otomatik cihaz tarafından kapatıldı)
BAŞKAN
– Buyurun.
ENGİN
ÖZKOÇ (Sakarya) – Türkiye Büyük Millet Meclisinin bu ülkenin kaderiyle ilgili
konularda bilgilenmek ve bilgilendirilmek hakkıdır. Meclis Başkanı, Tayyip
Erdoğan’a sorumlu değildir; millete ve Meclise karşı sorumludur. (CHP
sıralarından alkışlar) 
BÜLENT
TURAN (Çanakkale) – Sayın Başkan, yine, zapta geçmesi için söyleyeceğim. 
BAŞKAN
– Buyurun efendim. 
BÜLENT
TURAN (Çanakkale) – Engin Bey’in ifade ettiği konuyla ilgili, az önce
konuşmuştuk Özgür Bey’le karşılıklı, bilgi vermiştim ama bir daha söyleyeyim. 
Sayın
Başkan, Cumhurbaşkanımız tüm siyasi parti liderlerini bilgilendirdi. Devam eden
bir süreç var, ihtiyaç hâlinde o konu yine paylaşılacaktır Sayın Başkanım. 
BAŞKAN
– Peki.
ENGİN
ÖZKOÇ (Sakarya) – Sayın Başkan, siyasi parti genel başkanlarını aramak başka
bir şey, Meclisi bilgilendirmek başka bir şey. Meclisi bilgilendirmeden AK
PARTİ il başkanlarını bilgilendiremez. 
BÜLENT
TURAN (Çanakkale) – Hayır, öyle değil. 
ENGİN
ÖZKOÇ (Sakarya) – Devlet ciddiyetiyle bağdaşmaz. (CHP sıralarından alkışlar)
BÜLENT
TURAN (Çanakkale) – Sabah cevap verdik Sayın Başkanım. 
BAŞKAN
– Bir saniye…
III.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Levent Gök’ün, Mecliste yürütmenin
temsili konusunda problem olduğuna ilişkin konuşması
BAŞKAN
– Değerli arkadaşlar, Meclis tatile girerken karşılaştığımız bir problem oldu,
Mecliste yürütmenin temsili. Bence bütün siyasi parti gruplarının, Meclisimizin
yürütmenin temsili konusunu düşünmelerinde yarar vardır. Şöyle ki: Mecliste
Cumhurbaşkanı Yardımcıları ya da bakanların konuşabilecekleri hâller sınırlı
olarak sayılmış. Birincisi, olağanüstü hâllerde gündem dışı söz talebi olursa
buraya bir bakan gelip konuşabiliyor. İkincisi, bütçe görüşmelerinde bakan
gelip görüşebiliyor. Üçüncüsü, olağanüstü hâl ilanı gerektiren bir durumda
Meclis Başkanının daveti üzerine bakanlar ya da Cumhurbaşkanı Yardımcısı gelip
girebiliyor.
Tabii,
bazı konularda, örneğin tezkere konusunda da ortaya çıktı, bir Cumhurbaşkanlığı
tezkeresi var ama yürütme temsil edilemedi. Şimdi, bence Meclisimizin bu
konuları bir kez daha gözden geçirmesinde yarar olduğunu düşünüyorum çünkü
önemli konularda yani gerekli durumlarda bilgi verilmesinin yararı çok açık ama
bu konularda düzenlemelerin yapılmasını ben sizlerin takdirlerine bırakıyorum,
böyle bir ihtiyaç olduğunu da görüyorum, bunu sizlerle paylaşmak istedim.
ENGİN
ÖZKOÇ (Sakarya) – Efendim, kayıtlara geçmesi açısından rica ediyorum.
Sayın
Cumhurbaşkanının yaptığı konuşmalarda Türkiye Büyük Millet Meclisi
ziyaretlerinde Meclis Başkanı o oturduğunuz makamı hemen gelip dolduruyor,
önünü ilikleyerek ayağa kalkıyor. Peki, millet iradesinin tecelli ettiği
Türkiye Büyük Millet Meclisinin bir savaş esnasında, başka bir ülkeye düzenlediği
Mehmetçik’in kaderini belirleyecek bir harekât esnasında Cumhurbaşkanına
gösterdiği saygıyı Türkiye Büyük Millet Meclisine neden göstermiyor, bunun
cevabını vermek zorunda.
BAŞKAN
– Şimdi, Sayın Turan, siz de bir açıklamada bulunacaksınız. Ben daha sonra,
bundan sonraki grup önerisini görüştükten sonra grup başkan vekillerini odama
davet edeceğim, orada kendilerine görüşümü söyleyeceğim. Bir tartışmanın içinde
de yer almak istemiyorum, onu uygularsınız, uygulamazsınız o ayrı mesele.
Buyurun
Sayın Turan.
V.- AÇIKLAMALAR (Devam)
39.- Çanakkale Milletvekili Bülent Turan’ın, Cumhurbaşkanı Recep Tayyip
Erdoğan’ın siyasi parti liderlerini bilgilendirdiğine ilişkin açıklaması
BÜLENT
TURAN (Çanakkale) – Sayın Başkan, değerli arkadaşlar; bir daha diyorum, bu
konuyu tartıştık aslında, bir daha açıldığı için cevap veriyorum. 
Bakınız,
Cumhurbaşkanımız daha operasyonun başladığı saniyede tüm partilerin liderlerine
bilgi verdi Sayın Başkanım. Bunun ötesinde operasyon başlayalı daha yirmi dört
saat olmadı, bir gün oldu. Yani dün başlayan bir işlemden bahsediyoruz, geciken
bir durum yok Sayın Başkanım. Kaldı ki kamuoyu sık sık bilgilendiriliyor, dünkü
toplantıda Meclis Başkanımız zaten Meclis adına orada ama buna rağmen
söylüyorum. İlerleyen süreçlerde tüm partilerle değerlendireceğiz, Meclis
Başkanımızın, Bakanımızın, her kimse bu konuyla ilgili bilgilendirme imkânını
değerlendireceğiz Sayın Başkanım.
BAŞKAN
– Ben ara verdiğimiz zaman kendi görüşümü, nasıl olabileceği görüşünü sizlerle
paylaşmak isterim.
VI.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, Aydın Milletvekili Bülent Tezcan ve arkadaşları
tarafından, jeotermal enerji santrallerinin doğaya ve çevreye olan olumsuz
etkilerinin araştırılması amacıyla 10/10/2019 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin ön
görüşmelerinin, Genel Kurulun 10 Ekim 2019 Perşembe günkü birleşiminde
yapılmasına ilişkin önerisi (Devam)
BAŞKAN
– Şimdi, Cumhuriyet Halk Partisi grup önerisini okutup işleme alacağım ve
oylarınıza sunacağım.
10/10/2019
Türkiye Büyük Millet Meclisi Başkanlığına
Danışma
Kurulu 10/10/2019 Perşembe günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Engin
Özkoç
 Sakarya
 Grup
Başkan Vekili
Öneri:

Aydın
Milletvekili Bülent Tezcan ve arkadaşları tarafından jeotermal enerji
santrallerinin doğaya ve çevreye olan olumsuz etkilerinin araştırılması
amacıyla 10/10/2019 tarihinde Türkiye Büyük Millet Meclisi Başkanlığına
verilmiş olan Meclis Araştırması Önergesinin (1274 sıra no.lu) diğer
önergelerin önüne alınarak görüşmelerinin 10/10/2019 Perşembe günlü birleşimde
yapılması önerilmiştir.
BAŞKAN
– Teşekkür ederim. 
Şimdi,
önerinin gerekçesini açıklamak üzere, öneri sahibi, Cumhuriyet Halk Partisi
Grubu adına Aydın Milletvekilimiz Sayın Bülent Tezcan. (CHP sıralarından
alkışlar) 
Süreniz
beş dakika Sayın Tezcan. 
CHP
GRUBU ADINA BÜLENT TEZCAN (Aydın) – Teşekkür ederim Sayın Başkan. 
Sayın
Başkan, değerli milletvekilleri; jeotermal enerji santrallerinin çevreye ve
insan sağlığına verdiği zararlar, herhangi bir zarar var mı yok mu, varsa
bunlara karşı nasıl önlem alınabilir diye Türkiye Büyük Millet Meclisimiz
meseleye el koysun, bir araştırma komisyonu kursun, kamuoyu da bu konuda
bilgilensin diye bir Meclis araştırması önergesi verdik. 
Aslına
bakarsanız, bir süre önce Türkiye Büyük Millet Meclisinde buna benzer bir
Meclis araştırması önergesini görüşmüştük ve ne yazık ki Türkiye Büyük Millet
Meclisi o zaman iktidar partisi ve onunla beraber hareket eden Meclis üyesi
milletvekili arkadaşlarımızın oylarıyla dedi ki: “Hayır kardeşim, jeotermal
enerji santrallerini araştırmaya gerek yok, bu Meclis araştırması yapılmasın.” 
Değerli
arkadaşlar, bugün perşembe, salı günü, iki gün önce benim şehrim olan, seçim
çevrem olan Aydın’da çürük yumurta kokusundan insanlar sokağa çıkamadılar,
evlere tıkılmak zorunda kaldılar. Efeler ilçesinde Efeler Belediyesi, vatandaşa
“Dikkat edin.” diye mesaj çekmek, uyarmak zorunda kaldı. 
Değerli
milletvekilleri, bakın, AFAD’ın ölçümlerinin görüntülerini, sosyal medyada
dolaşıyor, yerel basın organları, basın yayın organları canlı çekmiş,
yayınlamışlar. Çürük yumurta kokusunun hidrojen sülfür kokusu olduğunu herkes
biliyor. Zaten Enerji Bakanı bir soru önergesine verdiği cevapta da kendisi
söylüyor: “Bu, jeotermal santrallerden kaynaklı doğal bir meseledir.” Yani “Bu
kokuyu soluyacaksınız kardeşim.” diyor. 
Sayın
milletvekilleri, aynı koku dün Efeler’in bir başka bölgesinde Yılmazköy
civarında tekrar etti. İnsanlar gaz maskesi takmak zorunda kaldılar. Ben
Hükûmete soruyorum, daha doğrusu Hükûmeti Türkiye Büyük Millet Meclisine
şikâyet ediyorum: Aydın’ı niye zehirliyorsunuz kardeşim, niye zehirliyorsunuz
Aydın’ı? Toprağını zehirliyorsunuz, suyunu zehirliyorsunuz, havasını
zehirliyorsunuz, şimdi insanını zehirliyorsunuz. Ne yazık ki bu Hükûmet 3
kuruşluk rant uğruna Aydın halkını zehirlemekten imtina etmiyor, yazık değil
mi? Derdimiz bu. Ha diyorlar ki: “Çevreye zararı yok.” O zaman valilik niye
sonuçları açıklamıyor? Bir bilirkişi heyeti oluştu, raporu kamuoyuyla
paylaşmadılar. Valilik ölçüm sonuçlarını açıklamıyor, kamuoyu
bilgilendirilmiyor ama Aydın halkı iki gün önce kokudan dışarı çıkamaz hâle
geldi. Türkiye’de jeotermal santrallerin yüzde 58’i Aydın’da. Aydın’ın yüzde
85’ini jeotermal alan olarak ilan ediyorsunuz. Söz sırası gelince iktidar
partisi milletvekili arkadaşlarımız da çıkıp diyorlar ki: Evliya Çelebi’nin
deyişiyle “Dağlarından yağ, ovalarından bal akan şehrimiz.” Herodot’un
deyişiyle “Gökyüzünün altındaki en güzel yeryüzü.” diyorsunuz diyorsunuz da bu
gökyüzünün altındaki en güzel yeryüzüne niye kıyıyorsunuz be kardeşim, niye
zehirliyorsunuz Aydın’ı? (CHP sıralarından alkışlar) Bakın, burada jeotermal
enerji santralleriyle ilgili, hep beraber, sadece Aydın’da değil bütün
Türkiye’de bir sorumluluğumuz var. Orman Bakanlığı 2017 yılında Gediz havzası
için bir yazı yazdı, dedi ki: “Toprağın altında ağır metaller, mineraller, bu
santraller nedeniyle suyu zehirlemeye başladı, o yüzden yeni kuyu açılmasın.”
diye Valiliğe talimat verdi Manisa’da. Manisa milletvekillerimiz de burada.
Yani, bütün bunlara rağmen, Türkiye’de, kontrolsüz jeotermal santralleriyle,
toprağın, suyun, havanın zehirlenmesi devam ediyor. 
(Mikrofon
otomatik cihaz tarafından kapatıldı)
BÜLENT
TEZCAN (Devamla) – Bitiriyorum Sayın Başkan. 
BAŞKAN
– Bir dakika daha ilave edelim. 
Buyurun.

BÜLENT
TEZCAN (Devamla) – Değerli milletvekilleri, denetim yetkisi merkezî hükûmette,
denetim yetkisini vermediniz belediye başkanlarına. Hiç sağa, sola sapmayın,
ciddi biçimde -sorumluluk oradaysa- gelin bu araştırma önergesine “evet” oyu
verin, “Hayır.” diyerek kaçmayın. Kim sorumluysa bulalım, kim bu kadar santral
ruhsatını verdiyse bulalım, toprağa zehri saçanları kim koruyorsa gelin hep
beraber bulalım. Onun için, bir süre önce reddettiniz, o ret nedeniyle bugün
Aydın zehirlenmeye devam ediyor, gelin, Aydın’ın ve diğer bölgelerimizin
zehirlenmesine el birliğiyle müsaade etmeyelim. Milletin vekilleri, milletin sağlığına,
toprağına, suyuna, havasına sahip çıksın. 
Hepinize
teşekkür ediyorum, sağ olun. (CHP sıralarından alkışlar)
BAŞKAN
– Öneri üzerinde söz isteyen, İYİ PARTİ Grubu adına Mersin Milletvekilimiz
Sayın Zeki Hakan Sıdalı. (İYİ PARTİ sıralarından alkışlar)
Süreniz
üç dakika Sayın Sıdalı. 
İYİ
PARTİ GRUBU ADINA ZEKİ HAKAN SIDALI (Mersin) – Sayın Başkan, değerli
milletvekilleri; yüce Meclisimizi saygıyla selamlıyorum. 
Sayın
Bülent Tezcan’ın da söylediği gibi, doğru kullanım koşulları altında, jeotermal
enerji, alternatif enerji kaynaklarına göre çevreyle tabii ki daha uyumlu.
Ancak kötü uygulamalar jeotermalle ilgili olumlu düşünceleri yok ediyor. Kendi
ellerimizle hep beraber iyiyi ziyan ediyoruz. Jeotermal üretim tesislerine
ruhsat verilmeden önce mutlaka doğru etütler yapılmalı. Biz, enerji üretimine
karşı değiliz fakat yapılan planlamalar hem çevre hem de insanlarımız üzerinde
fiziksel sorunlara yol açıyor. Örneğin, Türkiye’deki jeotermal tesislerin neden
yarısından fazlasını Aydın ilimizin sınırları içinde barındırıyoruz? Ne yazık
ki Aydın bu kötü uygulamalarda 1’inci sırada yer alıyor. Şimdi bile çok büyük
sorunlarla boğuşan Aydın, açılması düşünülen 64 yeni tesisten sonra ne olacak?
Bütün Türkiye’ye yayılabilecek santraller neden sadece Aydın’da açılıyor?
METİN
YAVUZ (Aydın) - Tesis açılmıyor ki.
ZEKİ
HAKAN SIDALI (Devamla) – Ağırlıklı olarak Aydın’da açılıyor.
METİN
YAVUZ (Aydın) – Hayır, öyle bir şey yok.
ZEKİ
HAKAN SIDALI (Devamla) – Yüzde 50’nin üzerinde Aydın’da açılmış. 
Jeotermal
enerji üretim tesisinin kurulduğu bölge aynı zamanda tarımda kullanılan 1’inci
derecede tarım alanı. Ülke olarak enerji üretimini tarımsal üretime, bu
üretimden geçinen çiftçilere ve insan sağlığına tercih ediyoruz demektir bu.
Sağlığını ve aşını elinden aldıklarımızın gelecekleri ne olacak? O insanlar
için ne öngörüyorsunuz? 
Değerli
milletvekilleri, Aydın’ın Germencik ilçesinden geçen İl Çayı’nın rengi,
jeotermal santralden çıkan akışkanlarda bulunan demirin normalden çok fazla
olması nedeniyle, şu anda bile kırmızı. Bunun yanı sıra, Büyük Menderes
Nehri’nin Türkiye’nin en kirli 3 nehrinden 1’i olması, bu akarsulardan sulanan
incir ve zeytin ağaçlarının kuruması, denetimsiz ve kontrolsüz jeotermal
üretimin yarattığı korkunç tabloyu hepimize gösteriyor. 
METİN
YAVUZ (Aydın) - İncir ağacı sulanmaz.
ZEKİ
HAKAN SIDALI (Devamla) – Birçok konuda olduğu gibi burada da görüyoruz ki
ölçüyü kaçırmışız.
Değerli
milletvekilleri, jeotermal enerjinin etkileri konusunda ele alınması gereken
bir diğer başlıksa insan sağlığına doğrudan olan etkileri. Bu bağlamda, son
yıllarda Aydın’da artan kanser vakaları çok vahim. TÜİK’e göre -maalesef
TÜİK’in verilerini bazen referans olarak almak zorunda kalıyoruz, umarım bu
veriler doğrudur- 2018 yılında Aydın ilinde meydana gelen ölümlerin büyük çoğunluğu
solunum sistemi rahatsızlıklarından. 
METİN
YAVUZ (Aydın) – Yüzde kaç?
ZEKİ
HAKAN SIDALI (Devamla) – Geleceğimiz olan çocukların yıllar sonrasında hangi
sağlık sorunlarıyla karşılaşacağını o bölge insanları, tıp dünyası ortaya
koyamamakta. 
(Mikrofon
otomatik cihaz tarafından kapatıldı) 
ZEKİ
HAKAN SIDALI (Devamla) – Toparlıyorum.
BAŞKAN
– Buyurun.
ZEKİ
HAKAN SIDALI (Devamla) - Yani onlara maliyetini bilmiyoruz. Her şey huzurumuz,
mutluluğumuz ve müreffeh yarınlar içinse buna bu şekilde nasıl ulaşacağız?
Plansızlık ve kontrolsüzlükten doğan zararlardan dolayı doğayı tahrip etmenin
ve yarınları yaşanamaz bir şekilde çocuklarımıza, torunlarımıza teslim etmenin
bedelini hep beraber nasıl ödeyeceğiz? 
Yüce
Meclisi saygıyla selamlıyorum. (İYİ PARTİ ve CHP sıralarından alkışlar)
BAŞKAN
– Söz sırası Halkların Demokratik Partisi Grubu adına İstanbul Milletvekilimiz
Sayın Ali Kenanoğlu’na aittir. (HDP sıralarından alkışlar)
Süreniz
üç dakika Sayın Kenanoğlu.
HDP
GRUBU ADINA ALİ KENANOĞLU (İstanbul) – Sayın Başkan, değerli milletvekilleri;
10 Ekim 2015 Ankara Gar katliamında ben de oradaydım, nasıl acılar yaşandığını,
neler yaşandığını yakından bilen ve iki gün boyunca da Adli Tıpta görev yapan
birisiyim. Dolayısıyla orada yaşanılanların -poşetlerle gelen cesetlerin- ve o
ailelerin yaşadıklarının tarifi mümkün değil. Bütün acılı ailelerin acısını
paylaştığımızı ve yaşamını yitiren canları da saygıyla andığımızı ifade ediyor
ve katliamcıları da lanetliyorum. 
Bu
katliamı IŞİD’in düzenlediği artık tartışılmaz bir gerçek ama netice itibarıyla
IŞİD militanları, kilometrelerce uzaktan, elini kolunu sallayarak Antep’ten
yola çıkıyorlar, hiçbir arama noktasına uğramadan -hani siz bir ilden başka bir
ile giderken kaç kez aracınız durduruluyor ve arama noktalarında aranıyorsunuz
gerek trafik polislerince gerekse asayiş güvenlik görevlilerince- hiçbir
aramaya tabi tutulmadan Ankara’ya kadar geliyorlar ve Ankara’da da elini kolunu
sallayarak Gar’ın orada kendilerini patlatarak 103 canımızın katledilmesine,
500 insanımızın da yaralanmasına neden oluyorlar. Bunları gündeme
getirdiğimizde de konu başka türlü tartışılıyor.
10
Ekim 680, aynı zamanda Hazreti Hüseyin’in Kerbelâ’da katledildiği bir gün.
Hazreti Hüseyin’i katleden zihniyet siyasal İslamcıların atası olan Muaviye ve
Muaviye’nin sistemini yürüten oğlu Yezit’tir. Bir kere bunu çok net bir
tanımlayalım yani Yezit’in kim olduğunu bilelim. Yezit, aynı zamanda, bir İslam
halifesidir; bunu da bilelim. Yani “Yezit’e lanet.” derken kimi lanetlediğimizi
de bilelim. Hazreti Hüseyin Kerbelâ’da Muaviye İslamı’nı reddetmiş birisidir ve
orada çok meşhur bir sözü vardır. Atasının İslamı’nı, babasının, dedesinin
İslamı’nı değiştirenlere, onu siyasallaştırıp bir yönetim tarzı olarak ortaya
koyanlara karşı o İslam’la vedalaşmak gerektiğini söyleyen, Muaviye İslamı’nı o
anlamıyla reddeden birisidir. Muaviye İslamı şu anda Diyanetin İslamı’dır.
Diyanetin sahiplendiği, uyguladığı İslam Muaviye İslamı’dır; bunun adını da çok
net koyalım. 
Şimdi,
diğer bir tartışma konusu; burada bu Suriye’den, Rojava’dan, buradaki savaştan
ve Kürtlere yönelik hedeften bahsediliyor, ben başka bir boyutuna dikkat çekmek
istiyorum. Evet, orada Kürtlerin siyasal statüsüne yönelik bir saldırı var ama
Rojava bölgesi, aynı zamanda bir Alevi yerleşim bölgesidir. Burada, örneğin,
Türkiye’de Aleviler okul müdürü bile olamazken… 
(Mikrofon
otomatik cihaz tarafından kapatıldı) 
BAŞKAN
– Toparlayalım Sayın Kenanoğlu. 
ALİ
KENANOĞLU (Devamla) - …bu Meclisin 7.800 tane personeli içerisinde bir elin
parmakları, iki elin parmakları kadar Alevi çalışan kalmadığı bir yerde
Afrin’de kantonun eş başkanı bir Alevi idi. Peki, ne oldu? Buraya gittiniz,
burayı ÖSO çetelerine teslim ettiniz; o bölgede, Afrin bölgesinin dağlarında,
köylerinde yaşayan Alevilerin dağlarını, taşlarını, ormanlarını talan ettiler
onlar. Burada Balıkesir milletvekilleri, İYİ PARTİ’nin ve CHP’nin Balıkesir
milletvekilleri bu kürsüden söylediler. 50 bin ton zeytin türevi çalındı ve
bunlar Türkiye üzerinden yurt dışına satıldı. Bir kısım zeytin ağaçları
yakıldı. Bu insanların yurtları böyle talan edildi, oradaki Alevilerin yurtları
böyle talan edildi. Şimdi, siz Türkiye'de Alevilere yaşam hakkı vermeyeceksiniz
ama gidip Suriye’de Alevileri koruyacaksınız, öyle mi? Bırakın bu işleri ya,
kimse size inanmaz bu konuda! Şimdi, bu anlamıyla samimi olun.
(Mikrofon
otomatik cihaz tarafından kapatıldı)
BAŞKAN
– Tamamlayın.
ALİ
KENANOĞLU (Devamla) – Gündemle ilgili JES’ler konusunda şunu söyleyeyim:
Jeotermal enerji santralleri, atom enerji santralleri, hidroelektrik
santralleri bizim toprağımızı, suyumuzu, dağımızı, taşımızı, ormanımızı yok
ediyor. Vatanseverlik sizin siyasi hedeflerinize evet demek değildir,
vatanseverlik bu vatanın dağına, taşına, toprağına, suyuna sahip çıkmak
demektir. Biz de bu anlamıyla Cumhuriyet Halk Partisinin verdiği önergeye
gönlümüzün rahatlığıyla, içimiz yanmadan çok rahatlıkla evet diyoruz, bunun
araştırılmasını talep ediyoruz ve bunun neticesinde buranın getireceği, bu
uygulamanın getireceği zararların da ortadan kaldırılmasını talep ediyoruz;
destekliyoruz.
Saygılar
sunuyorum. (HDP sıralarından alkışlar) 
BAŞKAN
– Adalet ve Kalkınma Partisi Grubu adına söz isteyen Aydın Milletvekilimiz
Sayın Metin Yavuz.
Sayın
Yavuz, süreniz üç dakika. (AK PARTİ sıralarından alkışlar) 
AK
PARTİ GRUBU ADINA METİN YAVUZ (Aydın) – Sayın Başkan, değerli milletvekilleri;
Aydın ilimizdeki JES’lerin insan ve çevreye karşı zararlarıyla ilgili CHP Grubu
tarafından Meclis araştırması açılmasına yönelik sunulan önergenin aleyhinde
söz almış bulunuyorum, hepinizi saygıyla selamlıyorum. 
Tabii,
yöremizde jeotermal tesis denildiğinde hemen “Yok, incirimizi mahvediyor.”
“Yok, ekili alanlarımız zarar görüyor.” diyerek Aydın’da muhalefet böyle bir
yaygara koparıyor. Her zaman hamasetten uzak duralım diyorum ama gelin görün ki
Aydın milletvekili arkadaşlarım bu tutumlarından bir türlü vazgeçmiyorlar.
Arkadaşlar, ilimiz gerçekten de jeotermal kaynaklar bakımından son derece
zengin bir coğrafyaya sahip. Bu zenginliğimizi yaşadığımız kentimizin
menfaatlerine kullanmalıyız. JES’lerle ilgili bu şekilde söylemler Aydın’ımıza
zarar veriyor. Aydın’ımızın markası olan incirimizin tam da para yapacağı vakit
kalktınız, yok efendim, çevreye saldığı kükürt nedeniyle JES’lerin incirleri
öldürdüğünü söylediniz. Yapılan araştırmalarda kükürt oranının normal
değerlerde olduğu ortaya çıktı. Sizin JES’lerin inciri öldürdüğüne dair
iddialarınızın tam aksine Aydın’da bu yıl üretilen incir rekoltesi ve kalitesi
son on yılın en yüksek seviyesinde gerçekleşti arkadaşlar. İncire ve incir
üreticisine aslında tek zarar veren sizlersiniz, sizin bu hamasetiniz.
Üreticinin tam da para kazanacağı zaman çıkıp “JES’ler şöyle zarar verdi, böyle
kaliteyi düşürdü.” diyerek yaygara koparıp incir fiyatının düşmesine sebebiyet
veriyorsunuz. Şimdi Aydın’daki incirin fiyatı belli. Üreticinin daha fazla
mağdur olmaması için biz iktidar milletvekilleri olarak Sayın
Cumhurbaşkanımızla ve Orman Bakanımızla yaptığımız görüşmelerde TMO ve Tarım
Kredi Kooperatiflerince müdahale alımı yapılmasını önerdik ve bu konuda onay
verdiler, sağ olsunlar, destek verdiler.
Şimdi
de Efeler’de geçen gün akşam saatlerinde yayılan kokunun yine JES’lerden
kaynaklı olduğu yaygarasını kopararak yeni bir algı çabasına girdiniz. Söz
konusu kokuyla ilgili gelen şikâyetler üzerine Çevre ve Şehircilik İl Müdürümüz
beş farklı bölgede inceleme yapmış. Söz konusu kokunun JES’lerden kaynaklı
herhangi bir gaz sızıntısı sebebiyle olmadığı, Zindan Deresi bölgesinde bulunan
atıkların yanması sebebiyle meydana geldiği belirtilmiştir. 
Önergenizde
Aydın’da kansere bağlı ölümlerin arttığından bahsetmişsiniz. Elimizdeki
verilere baktığımızda, Türkiye İstatistik Kurumu 2013-2018 ölüm nedenlerinin
yüzdesine baktığımızda 2013 yılında Aydın’da yüzde 22,4 fakat 2018’e
gelindiğinde bu oran yüzde 17,1’e düşmüş, Türkiye’nin de oranlarının çok
altında. Görüldüğü gibi, Aydın’da kanserden ölüm oranları Türkiye ortalamasının
altında seyretmekte. Bu resmî bilgilere bakıldığında JES’lerin ölümcül
hastalıklara sebebiyet verdiği yönündeki söylemlerinizin gerçeği yansıtmadığı
ortaya çıkıyor.
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Yavuz.
METİN
YAVUZ (Devamla) – “JES’ler insana ve doğaya zararlı mıdır, değil midir?”
araştırmasıyla ilgili Çevre ve Şehircilik Bakanlığımız gerekli çalışmayı
yürütüyor. Daha önce de birkaç kez ifade ettim, nedense anlamamakta ısrar
ediyorsunuz: Bakanlığımızca da akredite edilmiş bir kurumla bir bedelle
imzalanan anlaşma neticesinde açıklanacak olan rapora göre JES’lerin insana ve
çevreye zararlı olup olmadığı ortaya çıkacak, yıl sonunda bu rapor gelecek.
Geçtiğimiz
günlerde Sayın Genel Başkan “CHP olarak biz çok hatalar yaptık.” diyerek
başörtüsü başta olmak üzere birçok konuda öz eleştiri yaptı. CHP’nin gereksiz
konularda hep algı yaptığını kabul etti. Şimdi sizler de gereksiz yere, önceden
yaptığınız gibi, Aydın’ımızda da algı yapmak için yine hamaset yapıyorsunuz.
Bir
yandan “Aydın’da JES’ler tehlike saçıyor.” diyorsunuz ama arka tarafta, arka
planda CHP’li belediyeleriniz jeotermal firmalarına çalışma ruhsatı veriyor.
Şimdi, sizlere soruyorum: Bu ne perhiz bu ne lahana turşusu! Sizleri bu
tavırlarınızdan vazgeçmeye davet ediyorum. Rapor açıklanmadan JES’lerle ilgili
bu kadar yersiz konuşmalardan kaçınmanızı istirham ediyorum. 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Yavuz. 
METİN
YAVUZ (Devamla) - Çünkü eğer ki çiftçi hemşehrilerinizin menfaatlerini
düşünüyorsanız bu söylemlerinizden vazgeçin. 
Son
olarak, az önce söylediğim gibi, Germencik’te Turanlar Mahallesi’nde 26/09’da
yani geçtiğimiz ay bir ruhsat verildi, belediye de malum.
Sözlerime
son verirken aziz milletimizin hayır dualarıyla Barış Pınarı Operasyonu’nda
teröristleri ve yuvalarını yok eden kahraman ordumuzun yanındayız, Allah
muzaffer eylesin inşallah. 
Hepinizi
saygıyla selamlıyorum. (AK PARTİ sıralarından alkışlar) 
BÜLENT
TEZCAN (Aydın) – Sayın Başkanım, sataşmadan söz istiyorum. “Hamaset, yaygara
yaptığımız…”
BAŞKAN
– Buyurun. 
BÜLENT
TURAN (Çanakkale) – Hamasete mi, yaygaraya mı, hangisine?
BÜLENT
TEZCAN (Aydın) – Hepsine birden, hepsine birden. 
BAŞKAN
– Sayın Tezcan, süreniz iki dakika. Ama bir toparlayalım artık, grup önerisini
oylayalım, kanuna geçelim. 
Buyurun.
(CHP sıralarından alkışlar)
VII.- SATAŞMALARA İLİŞKİN KONUŞMALAR (Devam)
4.- Aydın Milletvekili Bülent Tezcan’ın, Aydın Milletvekili Metin
Yavuz’un CHP grup önerisi üzerinde AK PARTİ Grubu adına yaptığı konuşması
sırasında Cumhuriyet Halk Partisine ve şahsına sataşması nedeniyle konuşması
BÜLENT
TEZCAN (Aydın) – Teşekkür ederim Sayın Başkan. 
Sayın
Yavuz, biz aynı ilin milletvekiliyiz. Söylediğimiz sorun, bizim ilimizin
sorunu. Eminim bize gelen telefonların daha fazlası iktidar milletvekili
olmanız nedeniyle size de gelmiştir.
Benim
size söylediğim: “Gelin bunu araştıralım, birlikte bakalım. Bu Meclis bir
komisyon kursun ve bunun arka planı nedir, araştıralım.” diyorum. Bundan niye
rahatsız oluyorsunuz? Ben bunu anlayabilmiş değilim. Yani, iki gün önceki koku
hamaset mi? Aydınlılara soralım, dinlesinler bizi, neresi hamaset. 
Şimdi,
Zindan Deresi’ndeki yangın külliyen gerçek dışı; “yalan” demek ahlakıma
uymadığı için külliyen gerçek dışı diyorum, nezaket sınırlarını aşmamak üzere.
Niye? O yangının ne olduğu bile belli değil, Büyükşehir Belediyesi savcılığa
suç duyurusunda bulundu “İtfaiyeye niye ihbarda bulunmadınız da oraya gittiniz?”
diye. İkincisi, o yangın iki kova suyla hemen söndürüldü. O yangından çıkacak
koku o değil. Niye kaçamak cevapların arkasına sığınmak zorunda kalıyorsunuz?
Yani, siz kalkacaksınız, ruhsatlarla Aydın’ın yüzde 85’ini jeotermal alan ilan
edeceksiniz Hükûmet olarak, bütün altyapıyı hazırlayacaksınız, bunla ilgili
yasaklamalar, denetimleri yapmayacaksınız, ruhsat üzerinden bir şey bulmaya
çalışacaksınız. Kim sorumluysa… Gelin burada kuralım Meclis araştırması
komisyonunu, kim haksız ruhsat verdiyse onu da bulalım. Aydın’ı kim katlediyor
Türkiye Büyük Millet Meclisi araştırsın, aradığımız mesele bu. Hamaset içinde
olan biz değiliz ama korku içerisinde olan sizsiniz; bütün çabanız suçluların
telaşı içerisinde olduğunuzu ele veriyor, söyleyecek başka bir şey yok. (CHP
sıralarından alkışlar)
BAŞKAN
– Teşekkürler. 
VI.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, Aydın Milletvekili Bülent Tezcan ve arkadaşları
tarafından, jeotermal enerji santrallerinin doğaya ve çevreye olan olumsuz etkilerinin
araştırılması amacıyla 10/10/2019 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin ön görüşmelerinin,
Genel Kurulun 10 Ekim 2019 Perşembe günkü birleşiminde yapılmasına ilişkin
önerisi (Devam)
BAŞKAN
- Cumhuriyet Halk Partisi grup önerisini oylarınıza sunuyorum: Kabul edenler...
Kabul etmeyenler… Öneri kabul edilmemiştir. 
Sayın
Şevkin, 60’a göre sisteme girmişsiniz. 
Buyurun.

V.- AÇIKLAMALAR (Devam)
40.- Adana Milletvekili Müzeyyen Şevkin’in, Sağlık Bakanlığının yapacağı
atamalarla ilgili detayların netleştirilip ortaöğretim mezunu hemşirelerin
kazandıkları tecrübeleri kamu yararına kullanmalarının sağlanması gerektiğine
ilişkin açıklaması
MÜZEYYEN
ŞEVKİN (Adana) – Teşekkür ederim Sayın Başkan. 
Sağlık
Bakanlığı, ağustos ayında gerçekleşen 12 bin personel atamasının ardından
Eylül-Ekim 2019’da 17.689 sağlık personeli daha alınacağını belirtmişti.
Bilindiği gibi, kontenjanlar ortaöğretim, ön lisans ve lisans düzeyinde
gerçekleşiyor. Yeni yapılacak atamalarda detayların netleşmemesi özellikle
ortaöğretim düzeyinde atama bekleyen sağlık personelini tedirginliğe sevk
etmiştir. Sayıları 100 bini aşan ortaöğretim hemşirelerinin 17 bin kişilik
atamaya dâhil edilip edilmeyeceğine dair söylentilerin gençleri karamsarlığa
ittiği ortadadır. Yıllarca mesleklerini aktif olarak icra eden, topluma hizmet
eden bu hemşirelerin, ortaöğretim mezunu 100 bin hemşirenin bu tedirginliği
sona erdirilmeli, Sağlık Bakanlığı bu dedikodulara son vermeli, ortaöğretim
mezunu hemşirelerin yıllardır kazandıkları tecrübelerini kamu yararına
kullanmaları sağlanmalıdır.
BAŞKAN
– Sayın Ödünç…
41.- Bursa Milletvekili Atilla Ödünç’ün, Barış Pınarı Harekâtı’nın
amacının güney sınırımızda oluşturulmaya çalışılan terör koridorunun yok edilmesi
olduğuna ve operasyonda görev alan Mehmetçiklerimize muvaffakiyetler dilediğine
ilişkin açıklaması
ATİLLA
ÖDÜNÇ (Bursa) – Sayın Başkan, kıymetli milletvekilleri; Barış Pınarı
Harekâtı’nda amacımız, güney sınırımızda oluşturulmaya çalışılan terör koridorunu
yok etmek ve bölgeye barış ve huzuru getirmektir. Bu harekâtla sınır
güvenliğini sağlamak “enerji koridoru” adı altında kurulmak istenen terör
koridoruna engel olmak, terör saldırılarını engellemek, Suriye'nin toprak
bütünlüğünü korumak, terörden arınan bölgelere Suriyeli sığınmacıları
yerleştirmek, bölgedeki tüm terör örgütlerinin varlığına son vermek;
uyuşturucu, üretim ve pazarlama yolunu kapatmak, çocukların militan kaynağı
olarak kullanılmasının önüne geçmek amaçlanmaktadır. Barış Pınarı Harekâtı’nda
görev alan kahraman Mehmetçiklerimize muvaffakiyetler diliyor, aziz Türk
milletinin gerek dualarıyla gerek destekleriyle her zaman yanlarında olacağını
ifade etmek istiyorum. Allah yâr ve yardımcıları olsun.
Genel
Kurulu saygıyla selamlıyorum. 
BAŞKAN
– Sayın Erbaş… Yok. 
Sayın
Ok, buyurun.
42.- Balıkesir Milletvekili İsmail Ok’un, Barış Pınarı Harekâtı’nda
görev alan Mehmetçiklerimize başarılar dilediğine, Balıkesir merkez Mimar Sinan
Mesleki ve Teknik Anadolu Lisesi Eektrik-Elektronik Teknolojisi Alanının
kapatılmasına ilişkin açıklaması
İSMAİL
OK (Balıkesir) – Teşekkür ederim Sayın Başkanım.
Türkiye
Cumhuriyeti devletini ve aziz milletimizi tehdit eden hain terör örgütlerine
karşı kahraman ordumuz dün Suriye'nin kuzeyine bir operasyon başlatmıştır. Allah
Mehmetçik’imizin ayağına taş değdirmesin, kahraman ordumuzu daima muzaffer
eylesin. 
Balıkesir
merkez Mimar Sinan Mesleki ve Teknik Anadolu Lisesi Elektrik Elektronik Alanı,
2017-2018 nitelikli okulların uygulaması kapsamında yönergedeki şartları taşımasına
rağmen kapatılmıştır. Balıkesir’de açılan ilk mesleki ve teknik lise olmasına
rağmen; deneyimli, tecrübeli kadrolarına rağmen ve Balıkesir’de yaptığımız
bütün ziyaretlerde Sanayi Odası ve Ticaret Odası Başkanlarının nitelikli eleman
bulamadıklarını ifade ettiği bir dönemde böyle…
(Mikrofon
otomatik cihaz tarafından kapatıldı) 
BAŞKAN
– Bitti.
İSMAİL
OK (Balıkesir) – Teşekkür ederim. 
BAŞKAN
– Sayın Tarhan… Yok.
Sayın
Kaplan…
43.- Gaziantep Milletvekili İrfan Kaplan’ın, çiftçilerin mazota,
elektriğe, ilaca ve gübre fiyatlarına yapılan zamlarla topraktan mahsulünü
kaldıramayacak duruma geldiğine ilişkin açıklaması
İRFAN
KAPLAN (Gaziantep) – Teşekkürler Sayın Başkan.
Mazot,
elektrik, ilaç ve gübre fiyatlarına yapılan son zamlarla birlikte çiftçilerimiz
topraktan mahsulünü kaldıramayacak duruma gelmiştir. Çiftçilerimize ürün
hasadından sonra elektrik borçlarını ödeyebilmeleri için bir düzenleme
gerekmektedir. Çiftçilerimizin borçları en az iki yıl yapılandırılmalıdır.
Fıstığı, kırmızıbiberi, üzümü, pamuğu, zeytiniyle ünlü olan Gaziantep’te
çiftçilerimiz, ürettikleri mahsullerin fiyat dengesini belirleyecek bir birlik
olmadığından mağduriyet yaşamaktadır. AK PARTİ döneminde yanlış politikalar
sonucu kapatılan GÜNEYDOĞUBİRLİK çiftçilerimizin sesiydi. Gaziantep Milletvekili
olarak yetkililere sesleniyorum: Çiftçilerimizin sesi olacak, ürünlerin fiyat
dengesini sağlayacak ve çiftçilerimizin mahsulüne sahip çıkacak bir birlik ya
da kooperatif kurulmasını…
(Mikrofon
otomatik cihaz tarafından kapatıldı) 
BAŞKAN
– Sayın Karahocagil…
44.- Amasya Milletvekili Mustafa Levent Karahocagil’in, diplomasinin tüm
kanallarını kullanan Türkiye’nin Barış Pınarı Harekâtı’na mecbur bırakıldığına
ilişkin açıklaması
MUSTAFA
LEVENT KARAHOCAGİL (Amasya) – Türkiye Cumhuriyeti ulusal güvenliğinin gereği
olarak Türkiye’yi kuşatmak ve bölmek için kurulmasına çalışılan siyonist uydu
devlete engel olmak, bu bölgeden ülkemize sızan teröristlere ve terör
saldırılarına son vermek, ticari hayatın ana damarlarını ve boru hatlarını
güvenceye almak, sınır ötesinde güvenlik bariyerleri oluşturmak için Barış
Pınarı Operasyonu’nu yapmak zorunda kalmıştır. Bugüne kadar sıcak çatışma
olmaması için diplomasinin tüm kanallarını kullanan Türkiye, kapanan kapılardan
sonra mecbur kalmıştır Barış Pınarı Harekâtı’na.
“Vur
Mehmedim! Vur ki bahtın uyansın
Tekbir
sedaları arşa dayansın
Sen
ki çelikleşmiş imansın
Vur
Mehmedim! 
Hak
için, Allah için, mazlumlardan yükselen o ‘Ah’ için. 

Sen
tarihsin, sen zafersin, sen bayraksın, sen vatansın
Vur
Mehmedim! Vur ki dünya utansın.” (AK PARTİ sıralarından alkışlar) 
BAŞKAN
– Sayın Tutdere…
45.- Adıyaman Milletvekili Abdurrahman Tutdere’nin, Meclis Genel
Kuruluna gelecek olan yargı paketlerinde kamu avukatlarının özlük haklarını
düzenleyecek çalışmalar yapılıp yapılmayacağını Adalet Bakanından öğrenmek
istediğine ilişkin açıklaması
ABDURRAHMAN
TUTDERE (Adıyaman) – Teşekkür ediyorum Sayın Başkanım. 
Özellikle
kamuda çalışan yaklaşık 4.200 kamu avukatının yığınla sorunu bulunmaktadır. Bu
sorunların başında 2000 makam tazminatı, 3600 ek gösterge, özel hizmet
tazminatı başta gelmektedir. Şu an Mecliste yargı reform paketini tartışıyoruz,
görüşüyoruz. Birinci pakette kamu avukatlarının haklarına ilişkin, sorunlarına
ilişkin herhangi bir düzenleme yer almamaktaydı. 
Ben,
buradan, Adalet Bakanlığına çağrıda bulunmak istiyorum. Bundan sonra
görüşülecek olan ve Meclis Genel Kuruluna gelecek olan yargı paketlerinde kamu
avukatlarının özlük haklarını düzenleyecek, kamu avukatlarının mesleğin onuruna
ve itibarına yakışır şekilde yaşam koşullarını düzenleyecek yeni çalışmalar
yapacak mısınız? Kamu avukatlarının sesini duyacak mısınız?
Teşekkür
ediyorum.
BAŞKAN
– Sayın Filiz…
46.- Gaziantep Milletvekili İmam Hüseyin Filiz’in, 10 Ekim Ankara Tren
Garı katliamının 4’üncü yıl dönümü vesilesiyle terörü bir kez daha
lanetlediğine ve teröre karşı yürütülmekte olan Barış Pınarı Harekâtı’nın
başarıya ulaşmasını dilediğine ilişkin açıklaması
İMAM
HÜSEYİN FİLİZ (Gaziantep) – Teşekkür ederim Sayın Başkan.
Türkiye
10 Ekim 2015 sabahı kanlı terör saldırısıyla sarsıldı. Ankara Garı’nda
gerçekleştirilen saldırıda en küçüğü 8 yaşında, 103 vatandaşımız hayatını
kaybederken 48’i ağır, 391 kişi yaralanmıştı. 
Terör
nedeniyle uzun yıllardır birçok masum vatandaşımız, gencimiz, yaşlımız,
polisimiz, askerimiz hayatlarını kaybetti ya da yaralandı, analar ağladı.
Terörü bir kez daha lanetliyor, yaşamını yitirmiş olanlara Allah’tan rahmet
diliyorum. 
Devletin
görevi, insan haklarından ödün vermeden terörle mücadele etmek ve ülkemizi
güvenli hâle getirerek halkımızın özgürlüğün, güvenliğin ve adaletin hâkim
olduğu bir ortamda yaşamalarını sağlamaktır. Bu anlamda, teröre karşı
yürütülmekte olan Barış Pınarı Harekâtı’nın başarıya ulaşması ve
Mehmetçiklerimizin sağ salim geri dönmeleri için dua ediyor, Genel Kurulu
saygılarımla selamlıyorum.
BAŞKAN
– Sayın Gergerlioğlu…
47.- Kocaeli Milletvekili Ömer Faruk Gergerlioğlu’nun, son üç yıldır
ülkede büyük bir KHK sorunu olduğuna ilişkin açıklaması
ÖMER
FARUK GERGERLİOĞLU (Kocaeli) – Teşekkür ederim Sayın Başkan.
Bu
ülkede son üç yıldır büyük bir KHK sorunu vardır. Yüz binlerce insan çok büyük
bir mağduriyet yaşamaktadır ve seslerini duyurmak için geçtiğimiz cumartesi,
pazar günü bir büyük KHK buluşması Ankara’da planlamışlardı. Ama bu planlama,
son gün, İçişleri Bakanının emriyle yasaklandı. Ne olduğu belli olmayan bir
tebligat kâğıdıyla, kime tebliğ edileceği bilinemeyen bir tebligat kâğıdıyla
yasaklandı ve bundan sonrasında, Ankara’ya gelmek isteyen KHK’liler, 2 otobüs,
Ankara sınırlarında durduruldu ve inanılmaz bir şekilde şehre girişleri
engellendi ve İstanbul’a geri gönderildiler. Ardından KHK’lilere kucak açan
partim HDP ve ardından Saadet Partisi, genel merkezlerinde bu toplantının
yapılması için KHK’lileri davet etti ve HDP önüne gittiğimiz zaman…
(Mikrofon
otomatik cihaz tarafından kapatıldı) 
BAŞKAN
– Daha sonra devam edeceğiz.
Sayın
Ünver…
48.- Karaman Milletvekili İsmail Atakan Ünver’in, artan maliyetler
nedeniyle zor durumda olan hayvan yetiştiricilerine can simidi olan
desteklemelerin ne zaman ödeneceğini öğrenmek istediğine ilişkin açıklaması
İSMAİL
ATAKAN ÜNVER (Karaman) – Teşekkür ediyorum Sayın Başkan. 
Bu
yıl artan maliyetler hayvancılıkla uğraşan yetiştiricilerimizi zor durumda
bırakmıştır. Her fırsatta “Kriz yok.” diyen ekonomi yönetimi, eğer öyleyse
yetiştiriciye ödenecek desteklemeler konusunda neden bir şey yapmıyor? Buzağı
desteklemesinde ilk destekleme ödemesini gecikmeli yapan, ikinci destekleme
ödemesinin ise mayıs, temmuz aylarında yapılacağını söyleyen Tarım Bakanlığı,
neredeyse 2019’un sonuna gelmemize rağmen geçen yılın buzağı desteklemelerini
hâlâ tamamlamamıştır. Birçok desteklemede olduğu gibi geçen yıl kovan başına 10
lira olarak ödenen, bu yıl ise 15 lira olarak ödeneceği söylenen arıcılık
desteklemeleriyle ilgili tebliğin mayıs ayında yayınlanması ve buna göre
ödemesinin yapılmasında, beklenen sürü yöneticisi istihdam desteği yani çoban
desteğinde de herhangi bir gelişme olmamıştır. Yetiştiricilere can simidi olan
bu desteklemelerden eğer vazgeçilmeyecekse ödemeleri ne zaman yapılacak?
Teşekkür
ediyorum. 
BAŞKAN-
Son olarak Sayın Ünsal… 
49.- Ankara Milletvkili Servet Ünsal’ın, yargının içine düştüğü
felaketin görülmesi gerektiğine ilişkin açıklaması
SERVET
ÜNSAL (Ankara) – Teşekkürler Sayın Başkan. 
Sayın
Adalet Bakanının ve özellikle tüm hukukçu milletvekillerinin dikkatine: Otuz
yılı aşkındır yargının doktoruyum. Yargıya sizden daha fazla emeğim oldu Sayın
Bakan. Sadece 3 adet verilmiş mahkeme kararını sizlere sunuyorum, böylece yere
göğe sığdıramadığınız yargının içine düştüğü felaketi görün. 
Beyşehir
1. Asliye Ceza Mahkemesi, 2017/3452 sayılı Karar: Mahkûmiyet verilir. Konu:
Hakaret. Sanık katılanlara “Ananızı … edeceğim.” şeklindeki sözleri söylüyor.
Bunun üzerine mahkûmiyet veriliyor fakat Ankara 6. İstinaf Mahkemesi, 5271
sayılı CMK’nin 223/2-a maddesi gereğince beraat ettiriyor. 
Düşünün
arkadaşlar, yine bir ceza mahkemesi, ceza verdiği uyuşturucudan yargılanan bir
sanığa uyuşturucunun iade edilmesi kararı veriyor. 
(Mikrofon
otomatik cihaz tarafından kapatıldı) 
SERVET
ÜNSAL (Ankara) - Bir başka mahkeme kararı: Yine bir hâkim, sanığa üç ila beş
yıl arasında mahkûmiyet verilmesini istiyor. 
Teşekkürler.

BAŞKAN
– Değerli arkadaşlar, son dedik ama Sayın Erbaş anons ettiğimde yerinde yoktu,
şimdi geldi, onu da kırmayalım; bütün arkadaşlarımızı konuşturmuş olalım. 
Buyurun
Sayın Erbaş.
50.- Kütahya Milletvekili Ahmet Erbaş’ın, dualarının ilham ve kudretini
ecdadımızdan alan ordumuza olduğuna, Çölyak hastalarına yapılan ödeneğin
yükseltilmesi gerektiğine ilişkin açıklaması
AHMET
ERBAŞ (Kütahya) – Sayın Başkanım, çok teşekkür ediyorum.
Dualarımız,
ilham ve kudretini ecdadımızdan alan şanlı ordumuz ve kahraman Mehmetçik’imiz
içindir. Destan ve tarih yazarak geri döneceklerdir inşallah.
Çölyak
hastalığı, ince bağırsağın “glüten” adlı proteine karşı ömür boyu süren
kronikleşmiş alerjisi, hassasiyetidir. Türkiye genelinde yaklaşık olarak 150
bin tanısı yapılmış çölyak hastamız vardır. Bu hastalara aylık 108 lira
ödenmektedir. Ürünlerin fiyatları ise afaki derecede yüksektir ve kısıtlı
üretilmektedir. Maalesef her ilde ürünler de bulunmamaktadır. Ürünün fiyatına
bir de kargo ücretini eklediğimizde hastalarımızın bunları almaları iyice
zorlaşmaktadır. Çölyak ödeneklerinin yükseltilmesi gerekmektedir.
(Mikrofon
otomatik cihaz tarafından kapatıldı)
BAŞKAN
– Peki değerli arkadaşlar, biraz ara verelim.
Birleşime
on beş dakika ara veriyorum, Grup Başkan Vekillerimizi odama bekliyorum.
Kapanma Saati: 17.11
İKİNCİ OTURUM
Açılma Saati: 17.31
BAŞKAN: Başkan Vekili Levent GÖK
KÂTİP ÜYELER: Burcu KÖKSAL (Afyonkarahisar), İshak
GAZEL (Kütahya)
---0---
BAŞKAN
– Türkiye Büyük Millet Meclisinin 5’inci Birleşiminin İkinci Oturumunu
açıyorum. 
Değerli
milletvekilleri, alınan karar gereğince gündemin “Kanun Teklifleri ile
Komisyonlardan Gelen Diğer İşler” kısmına geçiyoruz.
1’inci
sırada yer alan Afyonkarahisar Milletvekili Ali Özkaya ve Adalet ve Kalkınma
Partisi Grup Başkanvekilleri İstanbul Milletvekili Mehmet Muş, Çanakkale
Milletvekili Bülent Turan, Tokat Milletvekili Özlem Zengin, Çankırı
Milletvekili Muhammet Emin Akbaşoğlu ve Denizli Milletvekili Cahit Özkan ile 62
Milletvekilinin Ceza Muhakemesi Kanunu ve Bazı Kanunlarda Değişiklik
Yapılmasına Dair Kanun Teklifi (2/2215) ve Adalet Komisyonu Raporu’nun
görüşmelerine kaldığımız yerden devam edeceğiz.
VIII.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- Afyonkarahisar Milletvekili Ali Özkaya ve Adalet ve Kalkınma Partisi
Grup Başkanvekilleri İstanbul Milletvekili Mehmet Muş, Çanakkale Milletvekili
Bülent Turan, Tokat Milletvekili Özlem Zengin, Çankırı Milletvekili Muhammet
Emin Akbaşoğlu ve Denizli Milletvekili Cahit Özkan ile 62 Milletvekilinin Ceza
Muhakemesi Kanunu ve Bazı Kanunlarda Değişiklik Yapılmasına Dair Kanun Teklifi
(2/2215) ve Adalet Komisyonu Raporu (S. Sayısı: 105) (x)
BAŞKAN
– Komisyon? Yerinde. 
Dünkü
birleşimde İç Tüzük’ün 91’inci maddesine göre temel kanun olarak görüşülen 105
sıra sayılı Kanun Teklifi’nin birinci bölümünde yer alan 1’inci maddenin önerge
işleminde kalınmıştı, şimdi işlemlerimize buradan devam edeceğiz. 
Değerli
milletvekilleri, 1’inci madde üzerinde 3 önerge vardır, önergeleri aykırılık
sırasına göre okutup işleme alacağım.
Türkiye Büyük Millet Meclisi Başkanlığına
Görüşülmekte
olan 105 sıra sayılı Ceza Muhakemesi Kanunu ve Bazı Kanunlarda Değişiklik
Yapılmasına Dair Kanun Teklifi'nin 1'inci maddesinin aşağıdaki şekilde
değiştirilmesini arz ve teklif ederiz.
"MADDE
1 - 15/7/1950 tarihli ve 5682 sayılı Pasaport Kanununun 14 üncü maddesinin (A)
fıkrasına üçüncü paragraftan sonra gelmek üzere aşağıdaki paragraf eklenmiştir.
"Baro
levhasına kayıtlı olan ve en az on yıl kıdemi bulunan avukatlar, kamu görevi
nedeniyle baro levhasından kaydını sildirmek suretiyle on yıllık kıdemi
kesintiye uğrayan kamu görevi yapan avukatlar ve baro levhasından kaydını
sildirerek noterliğe geçerek avukatlık ve noterlikte en az on yıllık süreyi
dolduran noterlere, haklarında Türk Ceza Kanununun İkinci Kitap Dördüncü Kısım
Dördüncü, Beşinci, Altıncı ve Yedinci Bölümünde tanımlanan suçlar ile 12/4/1991
tarihli ve 3713 sayılı Terörle Mücadele Kanunu kapsamına giren suçlardan dolayı
soruşturma veya kovuşturma bulunmaması kaydıyla hususi damgalı pasaport
verilir. Buna ilişkin usul ve esaslar, Dışişleri ve Adalet Bakanlıklarının
olumlu görüşü alınarak İçişleri Bakanlığınca yürürlüğe konulan yönetmelikle
belirlenir.”
 Süleyman
Bülbül Turan Aydoğan Zeynel
Emre
 Aydın İstanbul İstanbul
 Rafet
Zeybek Sibel Özdemir Orhan
Sümer
 Antalya İstanbul Adana
 Aydın
Özer  Alpay
Antmen
 Antalya  Mersin
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ORHAN KIRCALI (Samsun) – Katılmıyoruz Sayın Başkanım.
BAŞKAN
– Önerge üzerinde söz isteyen Aydın Milletvekilimiz Sayın Süleyman Bülbül. (CHP
sıralarından alkışlar)
Süreniz
beş dakika Sayın Bülbül. 
SÜLEYMAN
BÜLBÜL (Aydın) – Değerli milletvekilleri, değerli arkadaşlar; yargı reformu
strateji belgesi, amaç ve hedefleri ve getirilen birinci paket incelendiği
takdirde bir reform niteliğinde değildir. Bunu nereden anlıyoruz? Burada
yargının en temel unsurları olan yargı bağımsızlığı ve yargı tarafsızlığı
konusunda herhangi bir düzenleme olmadığından anlıyoruz. KHK’yle ilgili birçok
mağdurun olduğu ülkemizde, bu konuda OHAL’le ilgili kanun hükmünde
kararnamelerin yasalaşmasından sonra bu konuda bir düzenleme yapılmadığını
anlıyoruz. Nereden anlıyoruz? Yargıyı siyasallaştıran yürütmenin, yargı
üzerindeki tahakkümünü ortadan kaldırmaya yönelik herhangi bir düzenleme
olmadığından anlıyoruz. Demek ki yargı reformu strateji belgesi, yargının
bağımsızlığı, tarafsızlığı, adil yargılanma hakkı konusunda yeni bir şey
getirmiyor. Ne getiriyor? Reform olmayan tek tük düzenlemeler getiriyor. 
Bakınız,
1’inci maddeden belli, avukatların birçok sorunu varken, işsiz avukatlar, genç
işçi avukatlar, avukatların mesleki sorunları, CMK sorunları, sosyal hizmetler
sorunları ve savunma hakkı ihlalleri varken pasaport hakkıyla ilgili düzenleme
yapılıyor. Pasaport hakkıyla ilgili düzenleme yapılıyor ama getirilen pasaport
hakkıyla ilgili düzenlemede Anayasa’nın eşitlik maddesi, Anayasa’nın 38’inci
maddesinde bulunan masumiyet karinesi, Anayasa’nın 23’üncü maddesinde bulunan
seyahat özgürlüğü de zedeleniyor. 
Avukatlara
yeşil pasaport getiriliyor ama hangi şartla getiriliyor? Kovuşturma ve
soruşturması olmamak kaydıyla getiriliyor. Arkadaşlar, soruşturma ve kovuşturma
olmaması koşuluyla getirilen bir hak olabilir mi? Hangi memlekette yaşıyoruz?
Bu memleket, hukuk devleti değil mi? Bu memlekette mahkeme kararı olmadan,
sadece soruşturması ve kovuşturması söz konusu olan bir avukata “Pasaport
veremeyiz.” diyebilir misiniz? (CHP sıralarından alkışlar) Diyemezsiniz.
Anayasa açık; Anayasa’nın 38’inci maddesi, masumiyet ilkesi; bir kimse
hakkında, bir yargı kararı olmadan o kişi suçsuzdur. 
Soruşturma
aşamasında, daha sonra takipsizlik kararı verilebilecek bir durum olabilir.
Kovuşturma aşamasında beraat kararı verilebilecek bir durum olabilir. Bu
durumda, yurt dışına gitmek için pasaport talep eden avukata eşitlikçi
davranmadan vermediğiniz takdirde, beraat ettikten sonra onun hakkını ihlal
etmiş olmuyor musunuz? Hangi özgürlükçü anlayışla, hangi anayasal hakları ve
özgürlükleri çiğneyen anlayışla getiriyorsunuz? (CHP sıralarından alkışlar) Bu
nedenle, bu bir reform değil arkadaşlar. 
Bunun
reform olmadığı nereden belli? Sayın Cumhurbaşkanımızın “Biz avukatlara
pasaport hakkı getiriyoruz ama hepsine değil.” dediğinden belli arkadaşlar.
Hepsine değil. Kimlere değil? Siyasi iktidara karşı muhalif olan ve kendi
avukatlık mesleğini icra ederken Terörle Mücadele Kanunu nedeniyle siyasi
iktidarın karşısında, hakkında dava açan avukatlara engel oluyorsunuz. Yani
“Benim siyasi görüşüme uygunsanız pasaport var, uygun değilseniz pasaport yok.”
diyorsunuz. 
BÜLENT
TURAN (Çanakkale) – Hayır, öyle bir şey olur mu? Yapmayın ya. 
SÜLEYMAN
BÜLBÜL (Devamla) – Böyle şey söz konusu değildir. 
Değerli
arkadaşlar, avukatlarla ilgili birçok sorun var, bunları çözelim diyoruz,
onları da getirelim. Sınav hakkı; biliyorsunuz, sınav hakkı 2001 yılında
getirildi, beş yıllık bir geçiş döneminden sonra -o zamanki deyişle- “Patron
emretti.” diye kanun kaldırıldı. Ne değişti? O zaman 70 bin avukat vardı, şimdi
125 bin avukat var. Şimdi yeniden getiriyorsunuz ama getirirken de uygulama
maddesini koymuyorsunuz? Neden koymuyorsunuz uygulama maddesini? Niçin “Hemen
uygulanacak.” demiyorsunuz? Kimlerden çekiniyorsunuz? 
Değerli
arkadaşlar, burada açıkça her şeyi söylememiz gerekiyor. Söylenecek nokta şu:
Demokrasi, özgürlükler, insan hakları ve adil yargılanma hakkı konusunda
anayasal değişiklikler olmadıktan sonra, bu memlekette demokrasi gelmezse,
özgürlükler gelmezse yargı reformu olmaz. Hep beraber getirelim, buyurun. (CHP
sıralarından alkışlar) 
Tek
adam rejiminde yargı reformu olmaz, iki dudak arasında yargı reformu olmaz,
hâkimlere ve savcılara talimatla açılan soruşturmalar, kovuşturmalarla yargı
reformu olmaz. Genel Başkanımıza yönelik açılan tazminat davalarında, hakaret
davalarında hâkimlerin değiştiğini biliyoruz. Eren Erdem’in durumunu biliyoruz.

(Mikrofon
otomatik cihaz tarafından kapatıldı) 
BAŞKAN
– Buyurun Sayın Bülbül.
SÜLEYMAN
BÜLBÜL (Devamla) – Başkanım, toparlıyorum. 
Siyasi
davalarda Çağdaş Hukukçular Derneği Başkanı Selçuk Kozağaçlı ve 10 avukatın
durumunu biliyoruz. Neyi biliyoruz? “Çorlu’daki davalarda, Soma’daki davalarda
ve siyasi davalarda mağdur haklarını koruyan avukatlara pasaport yok.”
diyorsunuz. (CHP sıralarından alkışlar) 
Bu
nedenle Pasaport Kanunu’nda değişiklik yapacaksanız avukatlara getireceksiniz,
noterlere getireceksiniz ve yurt dışında çalışmaya gidecek olan, eğitimi
sağlayacak olan tabiplere getireceksiniz, mali müşavirlere getireceksiniz. 
LÜTFÜ
TÜRKKAN (Kocaeli) – O zaman pasaportun bir anlamı yok. 
SÜLEYMAN
BÜLBÜL (Devamla) – Hepsine getireceksiniz. Ama getiremiyorsunuz çünkü yurt
dışında ülkenin itibarı sıkıntılı, vizesiz gidemiyoruz. Ne yapıyoruz? Hususi
tahditli pasaportlara yöneliyoruz. Bu işin çözümü basit: Demokrasi, özgürlükler
ve adil yargılanmayı getireceksiniz. 
Hepinize
teşekkür ediyorum, sağ olun, var olun. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
BÜLENT
TURAN (Çanakkale) – Sayın Başkan, bir dakika söz istiyorum. 
BAŞKAN
– Sayın Turan, buyurun. 
V.- AÇIKLAMALAR (Devam)
51.- Çanakkale Milletvekili Bülent Turan’ın, Aydın Milletvekili Süleyman
Bülbül’ün 105 sıra sayılı Kanun Teklifi’nin 1’inci maddesiyle ilgili önerge
üzerinde yaptığı konuşmasındaki bazı ifadelerine ilişkin açıklaması
BÜLENT
TURAN (Çanakkale) – Sayın Başkan, değerli hatibi dikkatle izledim. Bakınız, çok
önemli bir kanunun ilk maddesini görüşüyoruz ve ilk önergeyi görüştük. Ben bir
daha dille ilgili, üslupla ilgili hassasiyeti ifade etmek istiyorum. Konu
avukatlarımız, pasaport vesaire. Israrla “tek adam rejimi” tarzı ithamların
doğru olmadığı kanaatindeyim Sayın Başkan. Kaldı ki bu kanunu tüm partilere
götürerek, oradaki komisyonda beraber paslaşarak, ana Komisyonda bir araya
gelerek beraber tartışıp konuştuk. Biz bunu hak etmiyoruz Sayın Başkan. O
yüzden ilk maddede böyle bir kapı açarsak sonraki süreçte çok keyifli, başarılı
bir toplantı olmaz diye düşünüyorum. O yüzden başta sayın hatip olmak üzere tüm
konuşmacıları daha dikkatli olmaya davet ediyorum. 
Ayrıca
Sayın Başkan, pasaport meselesi sadece bizim karar vereceğimiz bir mesele
değil. Pasaportun uluslararası bir hesabı var, kriteri var, ölçüsü var, nüfusa
oranla sayısı var, kotası var.
(Mikrofon
otomatik cihaz tarafından kapatıldı)
BAŞKAN
– Buyurun. 
BÜLENT
TURAN (Çanakkale) – Herkese pasaport vermeyi biz de isteriz ama
arkadaşlarımızın söylediği gibi sayının fazlalaşması hâlinde bir başka tartışma
gündeme gelecek AB kriterlerine göre. O yüzden pasaportun sayısı nüfusa
orantılı bir işlemdir “Ben istedim, oldu.” tarzı bir işlem değildir. Kaldı ki
avukatlarımıza on beş yıllık kriter konulması diğer memurların kendi
derecelendirilmelerine göre bir rakamdır. Yani diğer memurlarımızın da o
safhaya gelmesi on beş, on sekiz yıla tekabül ediyor, benzer bir yaklaşımdır.
Böyle rastgele bir karar değildir. O yüzden daha hassas bir dile davet ediyorum
tekrar Sayın Başkanım.
UĞUR
BAYRAKTUTAN (Artvin) – Sayın Başkanım…
BAŞKAN
– Şimdi şöyle yapalım: Bir yargı paketini konuşuyoruz, yargı önemli. Doğal
olarak, burada eleştirilerin bazen sert olmasına da tahammüllü olmak gerekir.
Ben düzeltme hakkınızı her zaman kullandırmak isterim ama işin doğası gereği
kanundan memnun olmayanların, duygu ve düşüncelerini biraz sert ifadelerle
açıklamaları da işin doğası gereğidir. Bunun bir engel olacağını düşünmüyorum
ama arkadaşlarımızın kanun çerçevesinde kalarak görüşlerinin yargı paketini
daha da zenginleştirecek mahiyette olmasını arzu ederim çünkü önemli bir kanun,
Türkiye’de herkesi ilgilendirecek. Bu konudaki görüşlerinin verimli olacağını
düşünüyorum.
Sayın
Bayraktutan, buyurun.
52.- Artvin Milletvekili Uğur Bayraktutan’ın, Pasaport Kanunu’nda
avukatlarla ilgili düzenlemenin yeterli olmadığı gibi noterlikle alakalı
eksikliğin de giderilmesi gerektiğine ilişkin açıklaması
UĞUR
BAYRAKTUTAN (Artvin) – Teşekkür ediyorum Sayın Başkan.
Avukatlarla
alakalı Pasaport Kanunu’ndaki bu düzenleme yeterli değildir, öncelikle onu
belirtmek istiyoruz ama bu kanunla alakalı düzenleme yapılıyorken özellikle
Komisyonda arkadaşlarımız noterlerle alakalı da talepte bulundular. Türkiye’de
1.800 yani 2 bin rakamına ulaşmayan noter var. Bu noterlerin belki 500’ü, 600’ü
emekli hâkim olduğu için ya da kamudan geldiği için bu konuda bir sorunları
yok. Bu ne demektir? Demek ki 500-600 veya 700 civarında noterin pasaportla
alakalı problemi var, onlar da bu düzenlemeden yararlanmak istiyorlar.
Şöyle
bir paradoks var Sayın Başkan: Devletin en çok güvendiği memuru noter, ona
mührünü veriyor ama ona pasaport vermiyor. AKP Grubunun bu konuda getireceği
bundan sonraki yasal düzenlemelerde, bu düzenlemedeki noterlikle alakalı
eksikliği gidermesini umuyoruz. Bu konuda da AKP Grubunu ve bu
düzenlemeyi yapanları noterlere şikâyet ediyorum. 
Teşekkür
ediyorum Sayın Başkan. (CHP sıralarından alkışlar) 
BAŞKAN
– Sayın Türkkan, buyurun. 
53.- Kocaeli Milletvekili Lütfü Türkkan’ın, hususi pasaport sayısının
artmasının bu pasaportların yurt dışındaki değerini azaltacağına ilişkin
açıklaması
LÜTFÜ
TÜRKKAN (Kocaeli) – Sayın Başkan, bir kere, bu pasaport konusunu Sayın Metin Feyzioğlu’nun
bu işe müdahil olmasından sonra avukatlara sunulan bir bonus gibi düşünüyorum
ben yani tasarıya destek istemek amacıyla verilen bir bonus olarak düşünüyorum.
Yanlış olmasını, doğru olmasını bir kenara bırakıyorum. 
Yalnız,
hususi pasaport sayısı arttıkça bu pasaportların yurt dışındaki değeri gittikçe
azalacak, bunu da göz önünde bulundurmak lazım yani bu hızla gidersek yarın
öbür gün, mali müşavirler istiyor, diş hekimleri istiyor, hekimler istiyor, iş
adamları istiyor… Bakın, öyle bir noktaya geleceğiz ki bizim diplomatik
pasaportlarımız dahi vizeye tabi tutulacak hâle gelebilir. Yani burada kantarın
topuzunu çok kaçırmamak lazım. Bunun bile ne kadar doğru olduğu tartışılabilir.
Tasarıda yer alıyor ama bunun bile ben pasaportların değeri konusunda bir
ucuzluğa sebep olacağını düşünüyorum. 
Bu
fikrimi ifade etmek istedim, teşekkür ederim. 
BAŞKAN
– Teşekkür ederim. 
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Afyonkarahisar Milletvekili Ali Özkaya ve Adalet ve Kalkınma Partisi
Grup Başkanvekilleri İstanbul Milletvekili Mehmet Muş, Çanakkale Milletvekili
Bülent Turan, Tokat Milletvekili Özlem Zengin, Çankırı Milletvekili Muhammet
Emin Akbaşoğlu ve Denizli Milletvekili Cahit Özkan ile 62 Milletvekilinin Ceza
Muhakemesi Kanunu ve Bazı Kanunlarda Değişiklik Yapılmasına Dair Kanun Teklifi
(2/2215) ve Adalet Komisyonu Raporu (S. Sayısı: 105) (Devam)
BAŞKAN
– Diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 105 sıra sayılı Ceza Muhakemesi Kanunu ve Bazı Kanunlarda Değişiklik
Yapılmasına Dair Kanun Teklifi’nin 1’inci maddesinin aşağıdaki şekilde
değiştirilmesini arz ve teklif ederiz. 
“MADDE
1- 15/7/1950 tarihli ve 5682 sayılı Pasaport Kanununun 14 üncü maddesinin (A)
fıkrasına üçüncü paragraftan sonra gelmek üzere aşağıdaki paragraf eklenmiştir.
‘Baro
levhasına kayıtlı olan ve en az beş yıl kıdemi bulunan avukatlar ile Tabip
odasına kayıtlı olup en az beş yıl kıdemi bulunan hekimlere hususi damgalı
pasaport verilir.’”
 Salihe
Aydeniz Mahmut Celadet Gaydalı Abdullah
Koç
 Diyarbakır Bitlis Ağrı
 Erol
Katırcıoğlu Erdal Aydemir Ömer
Faruk Gergerlioğlu
 İstanbul Bingöl
 Kocaeli
BAŞKAN
– Komisyon önergeye katılıyor mu? 
ADALET
KOMİSYONU SÖZCÜSÜ ORHAN KIRCALI (Samsun) – Katılmıyoruz Sayın Başkanım. 
BAŞKAN
– Önerge hakkında konuşmak isteyen Ağrı Milletvekilimiz Sayın Abdullah Koç. 
Buyurun
Sayın Koç. (HDP sıralarından alkışlar) 
Süreniz
beş dakika. 
ABDULLAH
KOÇ (Ağrı) – Sayın Başkan, değerli milletvekilleri; hepinizi saygıyla
selamlıyorum. 
Öncelikle,
önergemizde belirttiğimiz üzere, biz, beş yıl kıdemi olan avukatlara, hekimlere
ve ayrıca mali müşavirlere de bu yönde pasaport verilmesi yönünde bir talebimiz
var. Biz bu pakete dönük olarak çok geniş bir şekilde çalışma yaptık ve bu,
Meclis kayıtlarında mevcuttur.
Ancak
maalesef ki biz an itibarıyla bu kanun teklifi üzerinde konuşmaktansa… Türkiye
yangın yerine döndü, coğrafya yangın yerine döndü, dolayısıyla biz konuşmamızı
başka bir minvalde sürdürmek zorundayız.
Değerli
arkadaşlar, bu Meclis bir savaş kararı aldı, Rojava’ya savaş kararı, dün
itibarıyla başlatıldı ve maalesef, siviller ölmekte ve ölümler giderek
artmaktadır.
Yine
değerli arkadaşlar, tarihî bir gün yaşıyoruz, dört yıl önce IŞİD’in saldırısı
sonucunda 103 canımızı kaybettik ve bu nedenle bu karanlık saldırıyı şiddetle
kınıyoruz. Yalnız, şunu da belirtmek istiyoruz ki bu karanlık örgüte karşı,
IŞİD’e karşı mücadelenin de Rojava halklarından ortaya çıktığını ve bütün
dünyanın gözü önünde, bu DAİŞ terör örgütünün, DAİŞ karanlık örgütünün dize
getirilmesinin de bu halklar tarafından yapıldığını da belirtmek istiyorum.
Değerli
arkadaşlar, bu AKP iktidarının faaliyetinin tamamının, Kürt’e demokrasiye,
halklara dair kazanımların hepsini hedef aldığını çok açık bir şekilde
belirtmek istiyorum. 
Değerli
arkadaşlar, bu savaşın başlangıcı, düşünceye getirilen yasaklar; bu savaşın
başlangıcı, yargıya yapılan müdahaleler, demokratik toplumun tüm kazanımlarına
yapılan müdahaleler, baskı ve rafa kaldırılan özgürlüklerdir. Bu şekilde, tek
adam rejiminin başlamasıyla Türkiye neredeyse felakete doğru sürükleniyor,
sürüklenmektedir. AKP’nin tek adam rejimi olan bu otoriter rejimin can suyunu
da iktidara maalesef muhalefet partileri sundu. Muhalefet, AKP’nin çizmiş
olduğu çizgiden maalesef çıkamamaktadır. Dokunulmazlıkların kaldırılması, savaş
tezkeresinin onaylanması da bunun diğer örnekleridir. 
BÜLENT
TURAN (Çanakkale) – Gündeme gelecek mi Sayın Başkan?
ABDULLAH
KOÇ (Devamla) - AKP-MHP iktidarı, demokrasi güçlerinin desteğiyle geriletildi,
yerel seçimlerde önemli merkezleri kaybetti. Son yapılan araştırmada AKP yüzde
30’un altına inmiş ve düşmeye devam etmektedir. İşsizlik had safhada, ekonomi
batmış durumda, adalet ayaklar altında. Düşünceye yönelik operasyonlar devam
etmektedir ve bu gece dahi yüzlerce vatandaşımız sırf savaşa karşı çıktığı
için, “tweet” attığı için maalesef operasyona maruz kalmıştır. 
İşte
tam da bu durumda, AKP’nin bir çıkışa ihtiyacı vardı değerli arkadaşlar, en
kolay yol savaş açmaktı. Baskın çıkan karar da bu oldu. Değerli arkadaşlar,
peki, bu nedir? Bu, hiçbir şekilde, halkın yararına olan bir tercih değildir.
Değerli
milletvekilleri, AKP fetihten bahsediyor, fetihten. Fetih ne demek biliyor
musunuz? İşgal demek. Emevi Camisi’nde namaz kılma peşinde. İşgal ettiği
bölgeyi inşaat şantiyesine çevirme peşindedir AKP.
Sizlere
soruyorum değerli arkadaşlar: Afrin’de posta işletme hizmeti vermek, Afrin’de
üniversite kurmak, Rojava’da –uluslararası hukuka aykırı olmasına rağmen-
şehirler inşa etmek ne anlama geliyor? Bunlar Kürt kardeşliğinin iyiliği için
mi yapılıyor? Asla.
BAŞKAN
– Sayın Koç, biraz yargı paketini konuşsak.
ABDULLAH
KOÇ (Devamla) – Orada yaşayan Türkmen, Süryani, Alevi, Arap, Asuri ve diğer
halkların yararına mı getiriliyor? Asla değil. 
Peki,
bunlar hani “Kürt kardeşlerim” diyorlar ya, Kürtlerin referandumunu bir savaş
sebebi saydı bu AKP iktidarı. Kürt dili yasaklandı. Kürtler hâlâ yasada
karşılığı olmayan bir halk. Tarihî yerler ve kalıntılar yok edildi, yok
edilmeye devam ediliyor. Siyasetçiler, gazeteciler, yazarlar hapse atıldı,
hapse atılmaya devam ediliyor. Kayyumlarla bu halkın iradesi gasbedildi. Bu
halka nefes aldırılmıyor, nefes aldırmıyor bu iktidar. Bu mudur Kürt kardeşliği,
sizlere sormak istiyorum, bu mudur?
Değerli
arkadaşlar, bu dünya sadece size ait değil. Bu dünyada, hani derler ya, 71 halk
yaşıyor, binlerce, on binlerce yıllık geçmişi var bu halkların. Peki, sadece
siz mi yaşıyorsunuz bu topraklarda? 
Değerli
arkadaşlar, yol yakınken biz şunu belirtmek istiyoruz. Önce içiniz yansa bile,
bakın bunu özellikle belirtmek istiyorum, bu savaşın durdurulması için…
(Mikrofon
otomatik cihaz tarafından kapatıldı)
BAŞKAN
– Sayın Koç, tamamlayalım. 
ABDULLAH
KOÇ (Devamla) - Teşekkür ediyorum.
BAŞKAN
- Biraz da yargı paketiyle ilgili değerlendirmelerinizi de rica ediyorum,
önemli bir konu.
Buyurun.
ABDULLAH
KOÇ (Devamla) – Efendim, yargı paketiyle ilgili zaten yazılı olan şeylerimiz
mevcut, biz bildirmişiz onu.
İçimiz
yansa bile bu savaşın durdurulması için elimizden geleni yapalım değerli
arkadaşlar. 
Bir
diğer husus: Rojava, kardeş halkların diyarıdır, size düşman değildir. Savaşla
değil, barış elini uzatalım o topraklara. Bu savaşla neler olacak, değerli
arkadaşlar, sizin dikkatinize sunmak istiyorum: Ocaklara ateş düşecek ateş;
yoksulluk artacak, faşizm şahlanacak, herkes kaybedecek herkes, savaşın
kazananı olmayacak. Emperyalizme rağmen kardeşçe bir arada yaşamanın tek yolu,
savaşa dur demektir, kardeşçe yaşamaya çağırmaktır.
Hepinizi
saygıyla selamlıyorum. 
Teşekkür
ediyorum. (HDP sıralarından alkışlar)
BAŞKAN
- Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
III.- OTURUM BAŞKANLARININ KONUŞMALARI (Devam)
3.- Oturum Başkanı TBMM Başkan Vekili Levent Gök’ün, görüşülen kanun
teklifi çerçevesinde fikirlerin ortaya konularak teknik konularda bilgi
verilmesinin kaliteli yasama tekniği açısından yararlı olacağına ilişkin
konuşması
BAŞKAN
- Değerli arkadaşlarım, ben kürsüde konuşan hatibin ne konuşacağına hiçbir
zaman karar vermem, öyle bir yetkim de yok ama bir kanunla ilgili, örneğin az
önce 1’inci maddeyle ilgili, pasaportla ilgili birkaç değişik görüş de ortaya
çıkınca bence kanun çerçevesinde değerli fikirlerinin ortaya konulmasında yarar
var çünkü bu yargı paketleri yapıldığı zaman bir daha değişmesi de zor oluyor.
O bakımdan, teknik konularda arkadaşlarımızın Komisyonu uyarmasının, gruplara
bilgi vermesinin de biraz kaliteli bir yasama tekniği açısından yararlı
olacağını düşünüyorum. 
Buyurun
Sayın Turan.
V.- AÇIKLAMALAR (Devam)
54.- Çanakkale Milletvekili Bülent Turan’ın, kanun teklifi üzerinde
konuşmayarak tezkereyi ve AK PARTİ’yi itham eden bir dilin kimseye faydasının
dokunmayacağına ilişkin açıklaması
BÜLENT
TURAN (Çanakkale) – Sayın Başkan, temenninize katılmak için ben de söz aldım.
Bakınız, aynı şeyi söyleyeceğim. Daha 40 maddesi olan kanunun ilk maddesinde
maddenin dışına çıkılıp, önergenin dışına çıkılıp sadece tezkereyi itham eden,
bizi itham eden bir dilin kimseye faydası yok. 
EBRÜ
GÜNAY (Mardin) – Ya ne konuşacağımıza siz mi karar vereceksiniz? Siz de çıkıp
her istediğinizi suçluyorsunuz yani.
BÜLENT
TURAN (Çanakkale) - Sayın Başkan, buradan neredeyse ittifakla geçen tezkere,
hatibin iddia ettiği gibi bir savaş tezkeresi değil, bir barış tezkeresi. Biz
savaş için değil, ülkemizin güvenliği için oradayız. 
SERPİL
KEMALBAY PEKGÖZEGÜ (İzmir) – Reform diye bir şey yok.
SALİHE
AYDENİZ (Diyarbakır) – Siz saatlerce konuşmak için mi…
EBRÜ
GÜNAY (Mardin) - O yüzden mi Nusaybin’de dün gece 4 insan öldü? Karmaşa yeri
değil burası.
BAŞKAN
– Bir saniye… 
BÜLENT
TURAN (Çanakkale) – Bakın, burası dağ başı değil.
BAŞKAN
– Bir saniye değerli arkadaşlar…
BÜLENT
TURAN (Çanakkale) – Susar mısınız lütfen?
EBRÜ
GÜNAY (Mardin) – Dün akşam Nusaybin’de 4 insan öldü… 
BAŞKAN
– Sayın Günay… Sayın Günay…
BÜLENT
TURAN (Çanakkale) – Her şeyi söylüyorsunuz, cevap verince kızıyorsunuz. Sayın
Saruhan, cevap verir misiniz arka tarafa? (AK PARTİ sıralarından alkışlar) 
EBRÜ
GÜNAY (Mardin) – 3 çocuk öldü.
BAŞKAN
– Sayın Günay, lütfen…
BÜLENT
TURAN (Çanakkale) – Sayın Başkan, davet eder misiniz efendiliğe?
BAŞKAN
– Ama…
EBRÜ
GÜNAY (Mardin) – Başkan, taraflı davranıyorsunuz.
BAŞKAN
– Sayın Günay…
EBRÜ
GÜNAY (Mardin) – Taraflı davranıyorsunuz Başkan.
BAŞKAN
– Siz bakın, sabahtan beri oturduğunuz yerden konuşuyorsunuz öyle. Ben her grup
başkan vekili istediğinde söz veriyorum, niçin müdahale ediyorsunuz? 
EBRÜ
GÜNAY (Mardin) – Bir daha ben kürsüden konuşacağım, 3 çocuk öldürüldü.
BAŞKAN
– Yani grup başkan vekiliniz konuşacak durumda değil mi Allah aşkına, lütfen
insicamı bozmayalım.
BÜLENT
TURAN (Çanakkale) – Sayın Başkan, arkadaşa vekil olduğunu hatırlatır mısınız?
Burası Millet Meclisi, insanların görev aldığı yer, yasama faaliyeti yapıyoruz.
BAŞKAN
– Buyurun.
BÜLENT
TURAN (Çanakkale) – Beş dakikadan beri her türlü hakareti yapacak, onuncu
saniyede bağırmaya başlayacak, böyle bir usul yok Sayın Başkan. Konuşacak,
cevabını alacak.
EBRÜ
GÜNAY (Mardin) – Ya, bize hakaret edilecek ama...
BÜLENT
TURAN (Çanakkale) – Sayın Başkan, bu tezkereyi bir daha söylüyorum…
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Turan siz de.
BÜLENT
TURAN (Çanakkale) – Sayın Başkan, bu tezkere savaş tezkeresi değil, bu tezkere
terörle mücadele tezkeresi. PKK’ya vurdukça sesin buradan çıkması çok manidar
Sayın Başkan. (AK PARTİ sıralarından alkışlar) Bakınız, o bölgede 30 bin tır
silah dağıtıldı, madem böyle bir kardeşlik iklimi vardı da o tırlar nereye
gitti Sayın Başkan? O tırlar bizim sınırımızda. Biz güneyimizde bir terör
devleti olmasını istemiyoruz. Adım atıyoruz, bu konuda ya destek olsunlar ya da
ses çıkarmasınlar. Ama her çıktıklarında böyle savaş tezkeresi iddiasının doğru
olmadığını düşünüyorum. 
Bugün
PKK, 9 aylık Muhammed bebeği vurdu, ağzını açtılar mı?
SALİHE
AYDENİZ (Diyarbakır) – Nusaybin’deki bebeğin neresi PKK ya? 
BÜLENT
TURAN (Çanakkale) – Ama varsa yoksa askerimiz, polisimiz, AK PARTİ iktidarı
vesaire; bu, doğru bir dil değil.
BAŞKAN
– Peki…
BÜLENT
TURAN (Çanakkale) – Bir daha diyorum, yasama faaliyetleri için buradayız…
SALİHE
AYDENİZ (Diyarbakır) – 9 aylık bebek öldü ya.
BÜLENT
TURAN (Çanakkale) – …avukatlık yasası için buradayız, tüm katkılara açığız ama
dille ilgili şerhimiz var Sayın Başkanım.
BAŞKAN
– Peki.
Şimdi,
değerli arkadaşlar, Sayın Günay, sizden rica ediyorum…
EBRÜ
GÜNAY (Mardin) – 9 aylık bebekten bahsediyoruz ama. 
BAŞKAN
– Bakın, rica ediyorum değerli arkadaşlarım, yani parti sözcülerinizin… 
EBRÜ
GÜNAY (Mardin) – Ağzını açıyor PKK, kapatıyor PKK. 9 aylık bebeğin nesi PKK,
anlamıyorum yani?
BAŞKAN
– …gerekli zamanlarda konuşma talep ettiğinde her zaman söz verdiğimi
biliyorsunuz. 
Şimdi,
ben bizim İç Tüzük’ümüzde de bir kanuna başlandığı zaman yani o konuya ilişkin
konuşmaların yapılmasını amirdir. Şimdi, kaliteli bir yasama tekniğini biz
nasıl başaracağız? Burada bence görüşülmekte olan konu, bir yargı paketi.
Elbette kürsüye çıkan arkadaşlarımız konuşmaların içerisinde değişik
değerlendirmelerde bulunabilir ama kaliteyi artıralım değerli arkadaşlar,
milletvekilliğini güçlü kılmak, Meclisi güçlü kılmak istiyoruz ya, işte buradan
çıkacak kanunların da burada enine boyuna tartışılmış bir şekilde çıkması
toplumun yararına bence.
MERAL
DANIŞ BEŞTAŞ (Siirt) – Komisyonda bir günde bitirildi Başkan, bir günde. 
BAŞKAN
– Bence Komisyonda kullanamadığımız zamanı burada kullanalım değerli
arkadaşlar. Yani bakın bu konuda sürede bir sıkıntımız yok, konuşmaya çıkan
arkadaşlarımız konuşabilirler ama benim arzum, kaliteli bir yasama tekniği ve
çalışmaları; bunu sağlamaya gayret edelim. Yani ben şunu da görüyorum: Biten
tartışmalarla ilgili, devam eden tartışmalarla da arkadaşlarımız kanundan
ayrılarak yani birbirimizi yormamak da gerektiğini düşünüyorum. Yani Meclisin
bir konuyu birkaç defa tartıştıktan sonra aynı konuların tekrar tekrar tartışılmasının
elbette değişik zamanlarda yeri vardır ama bir kanun teklifi görüşülürken de bu
kanun teklifine ilişkin görüşlerimizin belirtilmesinin en uygun yol olduğunu
düşünüyorum. Bu nedenle, soru-cevaba da girebilecek arkadaşlarımız varsa
girsinler, Komisyon buradayken soruları yanıtlasın yani onları da versin ve
buradan çıkan metin Meclisimizde enine boyuna tartışılmış bir konu olsun. 
Komisyondaki
konu beni ilgilendirmez, ben Meclis Başkan Vekiliyim ama burada arzu eden bütün
arkadaşlarımızın kanun teklifini tartışmasında olanak tanıyacağım değerli
arkadaşlarım. Benim amacım, kaliteli bir yasa çıkartmak. 
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Afyonkarahisar Milletvekili Ali Özkaya ve Adalet ve Kalkınma Partisi
Grup Başkanvekilleri İstanbul Milletvekili Mehmet Muş, Çanakkale Milletvekili
Bülent Turan, Tokat Milletvekili Özlem Zengin, Çankırı Milletvekili Muhammet
Emin Akbaşoğlu ve Denizli Milletvekili Cahit Özkan ile 62 Milletvekilinin Ceza
Muhakemesi Kanunu ve Bazı Kanunlarda Değişiklik Yapılmasına Dair Kanun Teklifi
(2/2215) ve Adalet Komisyonu Raporu (S. Sayısı: 105) (Devam)
BAŞKAN
– Şimdi gelelim diğer 3’üncü önergeye.
Türkiye Büyük Millet Meclisi Başkanlığına
Görüşülmekte
olan Ceza Muhakemesi Kanunu ve Bazı Kanunlarda Değişiklik Yapılmasına Dair
Kanun Teklifi'nin 1’inci maddesiyle değiştirilmekte olan 5682 sayılı Pasaport
Kanunu'nun 14’üncü maddesinin (A) fıkrasına üçüncü paragrafından sonra gelmek
üzere eklenen paragrafın ilk cümlesinde yer alan "en az on beş yıl kıdemi”
ibaresinin önüne "hukuk mesleklerinde” ibaresinin eklenmesini ve aynı
cümlenin sonunda yer alan "verilebilir” ibaresinin “veriler” olarak
değiştirilmesini arz ve teklif ederim. 
 Dursun
Ataş Mehmet Metanet Çulhaoğlu  Fahrettin
Yokuş
 Kayseri Adana
 Konya
 Bedri
Yaşar  Feridun
Bahşi
 Samsun
  Antalya

BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ORHAN KIRCALI (Samsun) – Katılmıyoruz Sayın Başkanım. 
BAŞKAN
- Önerge üzerinde söz isteyen Antalya Milletvekilimiz Sayın Feridun Bahşi. (İYİ
PARTİ sıralarından alkışlar)
Süreniz
beş dakika Sayın Bahşi.
FERİDUN
BAHŞİ (Antalya) – Teşekkür ederim Sayın Başkan. 
Sayın
Başkan, değerli milletvekilleri; 105 sıra sayılı Kanun Teklifi’nin 1’inci
maddesi üzerinde söz aldım. Hepinizi saygıyla selamlıyorum. 
Türk
Silahlı Kuvvetlerimiz, Suriye’nin kuzeyinde terör örgütlerine yönelik harekâta
başlamıştır. Tanrı Türk ordusunun yardımcısı olsun, askerimizi muzaffer kılsın,
zafer Türk milletinin olsun. 
Değerli
milletvekilleri, ilk önce şunu belirteyim: Yasalar sorun çözmek için vardır,
sorun çıkarmak için değil. Bu kanun teklifi toplam 39 madde olup 15 ayrı
kanunda değişiklik getirmektedir. Meclisin ilk açıldığı günden beri torba
yasaların sakıncalarından bahsedip torba şeklinde getirilen kanunlara karşı
çıktık. Bugün yine bir torba kanunla karşı karşıyayız. Torba yasalar âdeta
yapboz, deneme-yanılma yasası hâline getirilmiştir. Acele, üstünkörü, zaman
baskısı altında, yangından mal kaçırır gibi çıkarılan yasalar sağlıksız ve
sorunludur. Bütün bunlar daha önce defalarca söylenmesine rağmen iktidar,
yanılmaz olduğunu düşünüyor, yaptığı her işin doğru olduğunu sanıyor ama
gördüğünüz gibi, yapılan işler bunun tam aksini göstermektedir. Türkiye Büyük
Millet Meclisini bu şekilde çalıştırmak doğru değildir. Ne kadar torba yasa
çıkarılırsa, yasalar ve yasama da o kadar sorunlu hâle gelmektedir. Bunları
tedavi etmeden Türkiye’de demokrasiyi tedavi edemezsiniz. 
Değerli
milletvekilleri, iktidar tarafından “Yargı Reformu Strateji Belgesi” adı
verilen bu reform paketinin içinde yer alan ve değişikliği yapılacak yasaların
torba şeklinde değil de ayrı ayrı her kanuna ilişkin getirilmesi gerektiğini
düşünüyorum. Bu belge ilk açıklandığı Mayıs 2019’da bir umut yaratmış, bu sefer
yargıda gerçekten reform olacak, hukukun üstünlüğü güçlenecek, yargı
bağımsızlığı ve tarafsızlığı güçlenecek, yargı süreçleri basitleşecek, adalete
erişim kolaylaşacak, savunma hakkı güçlenecek diye hayal etmiştik ama getirilen
bu kanun teklifinin, tüm bunlardan uzak, sadece mevzuatta bazı değişikliklerin
yapıldığı bir düzenleme olduğu görülmektedir. Bunun neresi reform özelliği
taşıyor, anlamıyorum.
Türkiye
Büyük Millet Meclisi olarak bizim yapmamız gereken, ilk önce yargıya olanı
güveni artırıcı çalışmalar yapmaktır. Altını çizerek ifade etmek isterim ki AK
PARTİ iktidarı, yargıyı yani hâkim ve savcıları, kurdukları otoriter, tek adam
sisteminin sonucu yarattıkları korku imparatorluğu neticesi bağımsız ve
tarafsız görev yapamaz hâle getirmişlerdir. Bu durum, vicdan sahibi her vatandaşımız
tarafından üzüntüyle gözlenmekte, insaf sahibi kurum ve kuruluşlarımızca teyit
edilmekte ve hatta uluslararası kuruluşlar dahi raporlarında durumun vahametini
gündeme getirmektedirler.
Her
konuşmamda dile getiriyorum. Yapılan objektif araştırmalara göre, Türk
milletinin yargıya olan güveni, yargının adaletle karar vereceğine olan inancı
yüzde 30’lara inmiştir. 
Değerli
milletvekilleri, bu teklifin ilk maddesiyle getirilen düzenleme, on beş yılını
doldurmuş avukatlara hususi pasaport verilmesiyle ilgili bir düzenlemedir. Bu
konuda, daha önce, yaklaşık bir yıl kadar önce bizim de teklifimiz vardı. Bu
maddenin, olumlu bulmakla birlikte, eksik olduğunu düşünüyoruz. Öncelikle,
pasaport verilmesi hususu “verilebilir” hükmüyle takdire bırakılmıştır. Aynı maddenin
başında “Belediye başkanlarına verilir.” derken hukukçulara neden takdire
dayalı “verilebilir” hükmü konmuştur? Bu, kabul edilebilir değildir. Bu hükmün
“verilir” olarak değiştirilmesi, hem maddede ifade uyumu sağlayacak hem de
hukukçuları, idarecilerin keyfî davranma sonucu doğurabilecek insafına
bırakmayacaktır.
Ayrıca,
hakkında kesinleşmiş mahkûmiyet hükmü bulunmadan pasaport verilmemesi
Anayasa’nın 38’inci maddesine aykırıdır. Madde içeriğine göre, devam etmekte
olan herhangi bir idari veya adli soruşturma veya kovuşturma bulunmayanlara,
kovuşturmaya yer olmadığı gerekçesiyle beraatine karar verilenlere bile
pasaport verilebilme ihtimali devam etmektedir. 
Uluslararası
ceza hukuku ilkelerinin belki de en önemlilerinden biri masumiyet karinesidir
yani hakkında kesinleşmiş mahkûmiyet kararı bulunmayan her kişi suçsuz kabul
edilir, oysa hakkında herhangi bir soruşturma bulunmayanlara, takipsizlik veya
beraat kararı verilenlere, cezası infaz edilenlere pasaport vermek talep
hâlinde zorunlu olmalıdır. 
(Mikrofon
otomatik cihaz tarafından kapatıldı) 
BAŞKAN
– Devam edin Sayın Bahşi. 
FERİDUN
BAHŞİ (Devamla) – Yine bu madde, Anayasa’nın 23’üncü maddesindeki seyahat
hürriyetine de aykırıdır. Vatandaşın yurt dışına çıkma hürriyeti ancak suç
soruşturması veya kovuşturması sebebiyle, hâkim kararına bağlı olarak
sınırlandırılabilir yani yurt dışına çıkma yasağı sadece hâkim kararıyla
uygulanabilir. Pasaport vermemek de bir nevi yurt dışına çıkış yasağıdır. Bu
durumda iktidar, Anayasa’yı dolanmak gayretindedir. Yasa, Anayasa’ya da bu
şekliyle aykırıdır. 
Yeni
bir kavram düzenlemesi vardır bu kanunda, “hukuk meslekleri” diye bir kavramdan
bahsedilmektedir. Yani hâkim, savcı, avukat ve noterler hukuk mesleği mensubu
olarak kabul edilmiştir ama noterler bu yapılan düzenlemelerin dışına
çıkarılmıştır. Önergemizle, diğer hukuk meslekleri dâhil, toplam on beş yıl
noterlik hizmeti olanların da bu haktan yararlanmasını talep etmekteyiz. 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Bahşi. 
FERİDUN
BAHŞİ (Devamla) – Bu hak verildiği takdirde -biraz önce arkadaşlarımız bu
hususu dile getirdiler- bu haktan yararlanacak toplam noter sayısı 244 kişidir,
500-600 bile değildir. Yani sınırlama getirilen 2 milyona 244 kişi fazla gelmez
arkadaşlar. 
Bu
sebeple teklifimize tüm Genel Kurulun desteklerini bekliyor, Gazi Meclisimizi
ve yüce Türk milletini saygıyla selamlıyorum. (İYİ PARTİ ve CHP sıralarından
alkışlar) 
BAŞKAN
– Önergeyi oylarınıza sunuyorum: Kabul edenler… Etmeyenler… Önerge kabul
edilmemiştir. 
1’inci
maddeyi oylarınıza sunuyorum: Kabul edenler… Kabul etmeyenler… 1’inci madde
kabul edilmiştir. 
2’nci
madde üzerinde 3 önerge vardı, önergeleri aykırılık sırasına göre okutup işleme
alıyorum. 
Türkiye Büyük Millet Meclisi Başkanlığına
Görüşülmekte
olan 105 sıra sayılı Ceza Muhakemesi Kanunu ve Bazı Kanunlarda Değişiklik
Yapılmasına Dair Kanun Teklifi'nin 2’nci maddesinin aşağıdaki gibi
değiştirilmesini arz ve teklif ederiz.
“MADDE
2- 5682 sayılı Kanuna aşağıdaki ek madde eklenmiştir:
EK
MADDE 7- Milli güvenliğe tehdit oluşturduğu tespit edilen yapı, oluşum veya
gruplara ya da terör örgütlerine üyeliği veya iltisakı ya da bunlarla irtibatı
nedeniyle;
A) OHAL
kapsamında kabul edilen kanunlar uyarınca kamu görevinden çıkarılmaları veya
rütbelerinin alınması nedeniyle pasaportları iptal edilenler ile haklarında
pasaport verilmemesine yönelik idari işlem tesis edilmiş olanlardan,
B) 18/10/2016
tarihli ve 6749 sayılı Olağanüstü Hal Kapsamında Alınan Tedbirlere İlişkin
Kanun Hükmünde Kararnamenin Değiştirilerek Kabul Edilmesine Dair Kanunun 5 inci
maddesi ve 27/6/1989 tarihli ve 375 sayılı Kanun Hükmünde Kararnamenin geçici
35 inci maddesi uyarınca pasaportları iptal edilenler ile haklarında pasaport
verilmemesine yönelik idari işlem tesis edilmiş olanlardan,
C) Mahkemelerce
yurtdışına çıkmaları yasaklananlar hariç olmak üzere bu Kanunun 22 nci maddesi
uyarınca pasaportları iptal edilenler ile haklarında pasaport verilmemesine
yönelik idari işlem tesis edilmiş olanlardan, tamamının pasaportları iade
edilir.”
 Salihe
Aydeniz Erol Katırcıoğlu Erdal
Aydemir
 Diyarbakır İstanbul Bingöl
 Mahmut
Celadet Gaydalı  Ömer
Faruk Gergerlioğlu
 Bitlis  Kocaeli
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ORHAN KIRCALI (Samsun) – Katılmıyoruz Sayın Başkanım.
BAŞKAN
– Önerge üzerinde söz isteyen Kocaeli Milletvekilimiz Sayın Ömer Faruk
Gergerlioğlu.
Buyurun.
(HDP sıralarından alkışlar) 
Süreniz
beş dakika Sayın Gergerlioğlu.
ÖMER
FARUK GERGERLİOĞLU (Kocaeli) – Sayın Başkan, değerli milletvekilleri; bugün, dört
yıl önce olan çok acı, çok üzücü bir katliamı yani 10 Ekim IŞİD katliamını
kınayarak, lanetleyerek başlıyorum ve bu katliamın kurbanlarını saygıyla,
rahmetle anıyorum. Bu katliama baştan beri “kokteyl terör” diyen iktidarı da
şiddetle eleştiriyorum, kınıyorum çünkü en baştan beri IŞİD katliamı olduğu
besbelliydi ve göz yumulduğu apaçık belli oldu ve “kokteyl terör” sözünde ısrar
ettiler. 
Ayrıca,
Suriye harekâtı, buna mutlaka değinmemiz lazım. Değerli arkadaşlar, bu harekât
niye yapılıyor, şöyle sakince düşünmek lazım. Bu harekât inişte olan bir
liderin, bitişte olan bir iktidarın, çıkar ittifakı olan bir Cumhur
İttifakı’nın son çaresidir. Bunun için bu harekât yapılmaktadır ve sağcılaşma
rüzgârları estirilerek her kesim bu sağcılaşma rüzgârlarına kaptırılmakta ve
aldatılmaya çalışılmaktadır, Suriye politikalarını eleştirenler de maalesef bu
rüzgârlara kapılabilmektedir. 
Değerli
arkadaşlar, bu konu çok önemlidir. Şu an, şu saniyelerde, şu dakikalarda,
bakın, Ceylânpınar’da, Birecik’te, Nusaybin’de, Kamışlı’da insanlar ölüyor,
insanlar ölüyor. Nusaybin’de biraz evvel 4 kişi öldü, 4 vatandaşımız vefat
etti. 
MUSTAFA
CANBEY (Balıkesir) – Kim yaptı?
ÖMER
FARUK GERGERLİOĞLU (Devamla) – Kamışlı’da biraz evvel 2 yaşında bir çocuk öldü.
Biz savaşı konuşuyoruz, savaşı konuşmak da son derece doğaldır. Barış esastır,
barış. Savaş her zaman eleştirilmeye müstahaktır. İnsanlık savaştan çok çekti;
Birinci Dünya Savaşı, İkinci Dünya Savaşı, çok çektik bu savaşlardan ve savaşı
eleştirmek en doğal hakkımızdır değerli arkadaşlar, bunu unutmayalım.
Bakın,
KHK’lilerin pasaport meselesi konuşuluyor. Yüz binlerce KHK’liye üç yıldır çok
büyük haksızlıklar yapılıyor ve bu yargı reformu paketinde aslında beklenen,
KHK’lilere adaletti ama öyle bir şey yok, sadece pasaport meselesinde, o da
Anayasa’ya aykırı bir düzenleme var ortada. 
Değerli
arkadaşlar, yüz binlerce KHK’li bir kırıma uğratıldı. Şu anda KHK’li hukukçular
avukatlık bürosu bile açamıyor biliyor musunuz? KHK’li 55 bin öğretmen özel bir
okulda öğretmenlik bile yapamıyor. Sizin İl Başkanınızdı, AK PARTİ Isparta İl
Başkanı Osman Zabun demişti ki: “KHK’liler ağaç kökü yesin.” Evet, hakikaten
amacınız buydu ve yüz binlerce insan şu anda son derece zor durumdadır.
Aileleriyle 1,5 milyonu bulan bir kesimin neslini kurutmayı hedeflediniz ve
âdeta Nazi Almanyasına benzer soykırım uygulamalarına uğrattınız. Bu konuda bir
gelişme isteniyordu, üç yıldır bu konuda son derece zalimce, vicdansızca,
insafsızca uygulamaları yaptınız, aylardır insanlar bunları bekliyor ama yargı
reformu diye, Anayasa’yı çiğneyen bir pasaport meselesi önümüze getirdiniz.
Pasaport meselesinde diyor ki madde: “Adil bir şekilde değerlendirmeyi İçişleri
Bakanı yaparak pasaport konusunda karar verecek.” Ben sorarım: Şu anda, bakın,
OHAL Komisyonu 200 polisi iade etti, İçişleri Bakanlığı başlatmıyor. Yani o
kadar keyfî ki o kadar itibar ettiğiniz OHAL Komisyonuna bile itibar etmiyor ve
başlatmıyor; bu kadar keyfî bir İçişleri Bakanlığıyla karşı karşıyayız. Seçimde
yenemediği bir partiye kayyum atayarak rövanş almaya çalışan bir İçişleri
Bakanlığı var, bu mu adil değerlendirme yapacak? Dün başlayan harekât sonrası
en ufak bir düşünce ifadesi karşısında gözaltılar yapan bir İçişleri Bakanlığı
var, bu mu adil değerlendirme yapacak? 
Bakın,
son üç yıldır OHAL’de 28 kişi kaçırıldı ve İçişleri Bakanlığı tek bir açıklama
yapmıyor. Bakın, dünyanın hiçbir yerinde bu olmaz. 28 kişi kaçırıldı, işkence
edildi, hepsini takip ettim ve İçişleri Bakanlığı tek bir açıklama ve araştırma
yapmıyor. Tüm dünya bunu takip ediyor, tek bir açıklama yapmıyor. 
Yine,
bakın, Ankara Emniyetinde işkence yapıldı. İçişleri Bakanlığı dedi ki: “Hayır,
yapılmadı.” Daha sonra Ankara Barosu geldi, bir rapor düzenledi ve Emniyette
işkence yapıldığını gözaltında olmasına rağmen bunu söyleyen insanların sözleriyle
ispatladı. Bakın, buna rağmen İçişleri Bakanlığı yine tek bir açıklama yapmadı
ve sessizliğe gömüldü. Bu İçişleri Bakanlığı mı adil bir değerlendirme yapacak?
(Mikrofon
otomatik cihaz tarafından kapatıldı)
BAŞKAN
– Tamamlayalım Sayın Gergerlioğlu.
ÖMER
FARUK GERGERLİOĞLU (Devamla) – Bakın, Harbiyeli öğrenciler… 259 Harbiyeli
annesinin üç yıldır ciğerleri yanıyor. Adil olmayan bir yargılama sonucunda
müebbet hapislere mahkûm edildi bu insanlar ve bu konuda da tek bir adım yok. 
Dün
ne oldu biliyor musunuz? Size söyleyeyim. Ankara’da bir Harbiyeli öğrenci
annesi basın açıklaması yapacak, daha basın açıklaması yapmaya gitmeden,
Kızılay’da yürürken Melek Çetinkaya polis tarafından gözaltına alındı. Gerekçe
ne? “Basın açıklaması yapma ihtimalin var.” Ya biz böyle bir ülkedeyiz, ne
yargı reformundan bahsediyorsunuz arkadaşlar? Bir polis devletindeyiz ya biz,
Allah aşkına. KHK’lilerin büyük buluşması için –bakın, pasaportu konuşuyoruz-
Ankara’dan içeri sokmadılar KHK’lileri. Onu bırakın, partim HDP ve Saadet Partisi
KHK’lileri kabul etti, o partilerden içeri sokmamak için polis barikat kurdu.
Hangi İçişleri Bakanlığının adil değerlendirmesinden bahsediyorsunuz Allah
aşkına ya? 
Değerli
arkadaşlar, bakın, yüz binlerce kişiye pasaport tahdidi konuldu bu ülkede, yüz
binlerce kişiye. KHK’li de değillerdi ve tamamen keyfî bir şekilde yüz binlerce
kişiye konuldu. 
(Mikrofon
otomatik cihaz tarafından kapatıldı)
BAŞKAN
– Tamamlayalım lütfen.
ÖMER
FARUK GERGERLİOĞLU (Devamla) - Daha iki ay önce Anayasa Mahkemesi, bu üç yıl
sonunda ihlal olduğuna karar verdi. Ve Anayasa Mahkemesinin verdiği bu ihlal
kararı bile şu anda daha işleme konmadı, yüz binlerce kişi son derece mağdur
bir hâlde. 
Bakın,
size bu pasaport ihlalinden dolayı yaşanan faciaları söyleyeyim. Üç yıldır
Türkiye’de ne oldu biliyor musunuz? Pasaport vermediğiniz için 30 Türkiye
Cumhuriyeti vatandaşı Ege ve Meriç sularında boğuldu. Bakın, şu bebekleri,
çocukları gösteriyorum, vicdanlarınıza sunuyorum. Bunların 18’i bebekti,
çocuktu, 0-6 yaş arasıydı ve bu bebeklere Bursa Büyükşehir Belediyesi cenaze
aracı bile vermedi, Bursa’dan Amasya’ya gidecekti.
SELAMİ
ALTINOK (Erzurum) – Yalan söylüyorsun!
ÖMER
FARUK GERGERLİOĞLU (Devamla) - Bakın, bu insanlar pasaport yasağı dolayısıyla
öldüler. 
HABİBE
ÖÇAL (Kahramanmaraş) – Neden ülkeyi terk edip gidiyorlar?
SELAMİ
ALTINOK (Erzurum) – Yalan konuşuyorsun!
ÖMER
FARUK GERGERLİOĞLU (Devamla) - Bakın, Sakız Adası’nda cenazelerinin başında
bekleyen insanlar. Buna hangi vicdan dayanır? Hangi insaf dayanır? Yazıktır,
günahtır. 
(Mikrofon
otomatik cihaz tarafından kapatıldı)
BAŞKAN
– Sayın Gergerlioğlu, tamamlayalım artık.
ÖMER
FARUK GERGERLİOĞLU (Devamla) – Pasaport yasağı, bakın, idari bir kararla
konulamaz ve yargı kararı olmadan… Anayasa madde 23’ü çiğneyen bir maddedir bu.
Anayasa madde 23’ü çiğniyorsunuz bu maddeyle; bu madde kabul edilemez
arkadaşlar, vicdanlar bunu kabul edemez. Anayasa madde 23’ü bu Millet Meclisi
çiğneyemez. Bunu çok net bir şekilde söylüyorum.
Sayın
Başkan, çok teşekkür ediyorum. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
İSMAİL
TAMER (Kayseri) – Başkan “Kabul edilmiştir." dediniz.
BAŞKAN
– Kabul edilmemiştir, evet. 
BÜLENT
TURAN (Çanakkale) – Sayın Başkan…
BAŞKAN
– Buyurun Sayın Turan. 
BÜLENT
TURAN (Çanakkale) – Öncelikle, konuşmacının süresi beş dakika dediniz, dokuz
dakika konuştu; takdirinize sunmak istiyorum. 
BAŞKAN
– Biliyorum, ben zaten onu ifade etmiştim, konuşmak isteyenin konuşma süresini
artıracağım diye. 
BÜLENT
TURAN (Çanakkale) – İkincisi: Sayın Başkan, en farklı görüşlere saygımız var,
onu dinleriz ama “soykırımcı” gibi “neslini kurutmak istiyorsunuz” gibi, bu
tarz ifadeleri şiddetle reddediyoruz, bunlar doğru şeyler değil. Dille ilgili
uyarımı bir daha yapıyorum Sayın Başkan; dil her şeydir, usul her şeydir. Bu
tarz üslubu reddediyoruz Sayın Başkan. 
Ayrıca,
Cumhur İttifakı’nın bir çıkar ittifakı olduğunu ifade etti. Polemik olmasın
diye “Yok, siz şöylesiniz, böylesiniz.” demek istemiyorum ama Cumhur İttifakı 15
Temmuz gecesinde tankların üzerinde kurulmuştur Sayın Başkanım. 
BAŞKAN
– Peki, teşekkür ederim. 
III.- OTURUM BAŞKANLARININ KONUŞMALARI (Devam)
4.- Oturum Başkanı TBMM Başkan Vekili Levent Gök’ün, kürsüde konuşan
milletvekilinin yapılan müdahalelerden etkilenmeden konuşmasını sürdürmesi
hâlinde başarılı bir konuşma perfomansı sergilemiş olacağına ilişkin konuşması
BAŞKAN
– Değerli milletvekilleri, değerli arkadaşlarım; şimdi, konuşmacı
arkadaşlarımıza bir naçizane tavsiyem var: Bu kürsüden konuşan arkadaşlarımızı
televizyonlar gösteriyor ve sesleri duyuluyor. Ancak dışarıdan laf atıldığı
zaman onlar televizyondan duyulmuyor ve konuşmacı arkadaşlarımız sıralardan söz
atan arkadaşlarımıza cevap vermeye kalkışınca televizyonlardan izleyenler hangi
tartışmanın içinde olduğunu anlamıyorlar. Bence herkes kürsüde birazcık
dışarıya karşı kapalı olarak konuşmasını icra ederse televizyonlarda
insicamları bozulmadan bir görüntü sergilenmesine olanak tanırlar. Buradan
sanılıyor ki o konuşmalar duyuluyor. O atılan sözler duyulmuyor değerli
arkadaşlarım. Dolayısıyla, sizi izleyenler de neye ilişkin konuştuğunuza dair
bir bilgi içerisinde olmadığı için televizyonda bunu seyrediyorlar. Benim
önerim, yine herkes bildiğini yapsın ama benim naçizane önerim, herkes konuşmasını
Genel Kurula bakarak ve atılan sözlerden etkilenmeden sürdürürse başarılı bir
konuşma performansı sergilenmiş olur. Benden size naçizane bir öneri. 
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Afyonkarahisar Milletvekili Ali Özkaya ve Adalet ve Kalkınma Partisi
Grup Başkanvekilleri İstanbul Milletvekili Mehmet Muş, Çanakkale Milletvekili
Bülent Turan, Tokat Milletvekili Özlem Zengin, Çankırı Milletvekili Muhammet
Emin Akbaşoğlu ve Denizli Milletvekili Cahit Özkan ile 62 Milletvekilinin Ceza
Muhakemesi Kanunu ve Bazı Kanunlarda Değişiklik Yapılmasına Dair Kanun Teklifi
(2/2215) ve Adalet Komisyonu Raporu (S. Sayısı: 105) (Devam)
BAŞKAN
– 2’nci önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Ceza Muhakemesi Kanunu ve Bazı Kanunlarda Değişiklik Yapılmasına Dair
Kanun Teklifi'nin 2’nci maddesiyle 5682 sayılı Pasaport Kanunu'na eklenmesi
öngörülen ek madde 7’nin birinci fıkrasında "terör örgütlerine üyeliği”
ibaresinden sonra gelen "veya iltisakı” ibaresinin bahse konu değişiklik
teklifinden çıkarılmasını, birinci fıkranın (C) bendinden sonra gelen
paragrafta yer alan "başvurmaları hâlinde kolluk birimlerince yapılacak
araştırma sonucuna göre İçişleri Bakanlığınca” ibaresinin bahse konu değişiklik
teklifinden çıkarılmasını ve aynı cümlenin sonunda yer alan “verilebilir”
ibaresinin “verilir” şeklinde değiştirilmesini arz ve teklif ederiz. 
 Dursun
Ataş Feridun Bahşi Mehmet
Metanet Çulhaoğlu
 Kayseri Antalya Adana
 Ayhan
Erel   Behiç
Çelik
 Aksaray Mersin
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ORHAN KIRCALI (Samsun) – Katılmıyoruz Sayın Başkanım.
BAŞKAN
– Önerge üzerinde söz isteyen Mersin Milletvekilimiz Sayın Behiç Çelik. (İYİ
PARTİ sıralarından alkışlar)
Süreniz
beş dakika Sayın Çelik.
BEHİÇ
ÇELİK (Mersin) – Sayın Başkan, değerli milletvekilleri; öncelikle, Barış Pınarı
Harekâtı’nın ülkemize, milletimize, bölge halklarına ve insanlığa hayırlara
vesile olmasını diliyorum. Bütün gücümüzle ordumuzun arkasındayız. İnanıyorum
ve eminim ki Türk ordusu gereğini yapacak ve barışı tesis edecektir.
Diğer
bir konu, Kerbelâ vakasından dolayı. Kerbelâ vakası şehitlerini de rahmetle
anıyorum. 
Ayrıca,
bundan dört yıl önce, 10 Ekim 2015 tarihinde Ankara Garı önünde meydana gelen
patlamada 103 yurttaşımız hayatını kaybetmişti, onları da bu vesileyle rahmetle
anıyorum. 
Değerli
arkadaşlar, 105 sıra sayılı Kanun Teklifi’nin 2’nci maddesinde değişiklik
önergesi vermiştik, ben bunun üzerinde söz aldım. Hepinizi saygıyla, hürmetle
selamlıyorum.
Bakınız
“Yargı Reformu Strateji Belgesi” deniyor. “Neleri içeriyor?” diye şöyle kabaca
baktığımızda, avukatlara hususi damgalı pasaport, avukatlık mesleğine girişte
sınav koşulunun getirilmesi, idari yargı için açılacak sınavlar için 4
fakültenin tercih edilmesi, istinafa giden dosyalardan beş yılın altındakilerin
bir kısmının temyize gidebilmesi, pasaport almada zorluk yaşayan veya muhtelif
nedenlerle pasaport alamayan yurttaşlara kolaylık sağlanması, hukuk
mesleklerine giriş sınavını yürütecek komisyonların sayısına ilaveler
yapılması, ön ödemenin taksitlendirilebilmesi, ek ders ücretlerinin
artırılması… (AK PARTİ sıralarından alkış sesi) 
BAŞKAN
– Arkadaşlar, ne oluyor orada? 
BEHİÇ
ÇELİK (Devamla) - …bölge başkanının makamının idari makam hâline getirilmesi,
mahkemelerin uzman talebinin havuzdan karşılanması ve özellikle cinsel istismar
ve cinsel suçlarda ifadeleri kameraya alma işlemine izin verilmesi,
tutuklulukta geçen sürenin sanık lehine yeniden düzenlenmesi, iddianamenin iadesinin
getirilmesi -devam ediyor- seri muhakeme usulü, üst sınırı iki yıl olmak üzere
basit yargılama yönteminin benimsenmesi, istinafta bozma ve ret kararlarının
sınırlarının kısmen genişletilmesi, siyasi suçlarda ve terörle mücadele
suçlarında temyiz yolunun açılması ve 15 ilde kurulu olan istinaf
mahkemelerinin her birinde komisyon oluşurken başkanlık sayısının makul düzeye
indirgenmesi gibi maddeleri içeriyor. 
Değerli
milletvekilleri, ayrıca “Olağanüstü hâl kapsamında terör örgütlerine üyeliği
veya iltisakı…” diye başlayan ve okunan metinde de ortaya çıktığı gibi, bu
kişilerin pasaport alamamaları meselesi de ortadan kaldırılmaktadır. Bu, iyi
bir uygulamadır. Bunu destekliyoruz. 
Bu
kanun teklifinin 2’nci maddesinin attığı adım küçük bir adımdır ama anlamlıdır.

Değerli
milletvekilleri, ancak bu reform değildir; bu, yargı reformu değildir. Yakın
geçmişte “yargı reformu” adı altında, 1’inci, 2’nci, 3’üncü gibi
adlandırmalarla, FETÖ iş birliğiyle yapılan sözde reformların nasıl fos çıktığı
unutulmuş değildir. Dolayısıyla reform böyle olmaz; alırsınız elinize
Anayasa’yı, hukuk devletinden, kişi hak ve özgürlüklerinden, egemenlik
hakkından girer, yargının tarafsızlığı ve bağımsızlığından, tabii hâkim
esasından, Hâkimler ve Savcılar Kurulundan çıkarsınız. Böyle bir öngörü var mı
bu pakette? Doğal olarak yok. O hâlde bu, reform değil, basit bir idari
düzeltmeden ibarettir. 
Sayın
Başkan, değerli milletvekilleri; demokrasimizin olmazsa olmazlarından biri de
tam tekmil işleyen bir hukuk devletidir, hukuk devleti ilkesidir. Hukuk
devletini var eden, kanuni idareyi yani idarenin hukuka uygunluğunun denetimini
mükemmelen yapabilmek ve idarenin hukuka ve yasalara uymada gösterdiği
samimiyettir. 
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Çelik. 
BEHİÇ
ÇELİK (Devamla) – Teşekkürler Sayın Başkan. 
Bu
da yetmiyor, idarenin yargısal denetimi şarttır. Ne yazık ki idari yargının
içine düşürüldüğü durum, yargının idareyi hukuki nizama çekme gücünü bütünüyle
yitirdiğini göstermektedir. Adli yargının da denetleme kudretinin kalmadığı
ortadadır. Mevcut otokratik rejim içinde zaten bağımsız ve tarafsız yargıdan
bahsetmek gülünç olmaktadır. Demek ki esasa ilişkin yapılacak düzenlemeler
ancak “reform” adıyla adlandırılabilir. O hâlde, reform diye bir şey söz konusu
değil. 
Sayın
Başkan, değerli milletvekilleri; 2’nci maddeyle ilgili verdiğimiz değişiklik
önergesinin kabulü İYİ PARTİ adına talebimizdir. Konuşmama son verirken yüce
heyetinizi saygılarımla selamlıyorum. (İYİ PARTİ ve CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Az
önce Sayın Çelik’in konuşması sırasında bir alkış sesi duydum. Bunu kim yaptı
bilmiyorum ama yapan arkadaşın da istem dışı bir hareketi olarak kabul ediyor
ve değerlendiriyorum. Bir daha böyle bir tablonun olmamasına da arkadaşlarımız
dikkat etsinler.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 105 sıra sayılı Ceza Muhakemesi Kanunu ve Bazı Kanunlarda Değişiklik
Yapılmasına Dair Kanun Teklifi'nin 2'nci maddesiyle getirilen ek madde 7'nin
son cümlesindeki “kolluk birimlerince yapılacak araştırma sonucuna göre” ifadesinin
madde metninden çıkartılmasını ve “verilebilir” kelimesinin “verilir” şeklinde
değiştirilmesini arz ve teklif ederiz.
 Turan
Aydoğan Zeynel Emre Rafet
Zeybek
 İstanbul İstanbul Antalya
 Alpay
Antmen Orhan Sümer Süleyman
Bülbül
 Mersin Adana Aydın
 Sibel
Özdemir  Aydın
Özer
 İstanbul  Antalya
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ORHAN KIRCALI (Samsun) – Katılmıyoruz Sayın Başkanım. 
BAŞKAN
– Önerge üzerinde söz isteyen İstanbul Milletvekilimiz Sayın Turan Aydoğan.
(CHP sıralarından alkışlar)
Süreniz
beş dakika Sayın Aydoğan. 
TURAN
AYDOĞAN (İstanbul) – Yüce Meclisi saygıyla selamlıyorum.
Arkadaşlar,
hukukçuluğumuza yeni kavramlar eklemeye başladık. Bu kavramların en yenisi de
şu: “Yargı kararlarını idarenin denetimine tabi tutmak.”
12
Eylülün ancakçılarını aratacak kanunlar yapıyoruz bu Mecliste. Pasaport
meselesiyle alakalı, zaten yeterince mağdur ettiğiniz, sivil ölü hâline
getirdiğiniz KHK’lilerle ilgili demişsiniz ki: “Ya bunlar yargı önünde
aklandıysa ve haklarında takipsizlik kararı verildiyse… Tamam, tamam da mahalle
bekçileri de bir araştırsın, ondan sonra vereceksek verelim pasaportlarını.” 12
Eylülcüleri aratmak budur işte. 12 Eylülcüler hiç değilse “ancak” deyip
istisnayı koyuyorlardı. Siz şimdi bir kanun yapıyorsunuz, o kanunla beraber
Anayasa’yı altüst ediyorsunuz, sivil ölüme terk ettiğiniz bu arkadaşlarımıza da
diyorsunuz ki: “Sizi hâlâ süründüreceğiz. Avrupa Birliğine şirinlik ihtiyacımız
var ama ey muhalifler, biz sizi hâlâ süründüreceğiz. Süründürürken bu meri
Anayasa’yı da yok sayarak süründüreceğiz. Nasıl mı yapacağız? Anayasa’nın 2’nci
maddesindeki hukuk devletini unutacağız, Anayasa’nın 9’uncu maddesindeki yargı
yetkisini unutacağız, 10’uncu maddesini, eşitlik ilkesini unutacağız,
Anayasa’nın bağlayıcılığına ilişkin 11’inci maddeyi unutacağız, 12 ve 13’üncü
maddedeki temel hak ve özgürlüklerin düzenlenmesini unutacağız, 23’üncü
maddedeki seyahat özgürlüğüne ilişkin maddeyi de unutacağız, 38’inci maddedeki
masumiyet karinesini de unutacağız, 138’e sondaki yargı kararlarının
bağlayıcılığını da unutacağız.” Maşallahınız var ya! Şu yüce Meclisin çatısı altında,
bir şekilde bağlayıcı olarak yemin ettiğimiz Anayasa’nın hemen hemen bütün
hükümlerini bertaraf ediyorsunuz. Ama ben alıştım, buraya her çıktığımda size
onlarca Anayasa maddesi sayıyorum, Anayasa mahkemesine gidiyor. Anayasa
Mahkemesi bu seyri takip etsin bakalım ne olur? Galiba bu da gider, bunu da
seyrederiz. 
Ha,
bu arada lütfettiniz, lütfettiniz ya, bir anayasal hakkı yasaya koyarak tekrar
veriyorsunuz. Ya, zaten Anayasa’da bu hak var. Adam tertemiz, lütfeder gibi
altına da bir madde yazıyorsunuz, diyorsunuz ki: “Verilebilir.” Arkasına da
mahalle bekçisini koyuyorsunuz! Çok yol yürürüz bu şekilde sizlerle, çok. 
Yapmanız
gereken bunlar değil, tak diye o pasaportları vermeniz gerekiyor kardeşim, özür
dilemeniz gerekiyor bu arkadaşlarımızdan. Barış akademisyenlerinden özür
dilemeniz gerekiyor, KHK’lilerden özür dilemeniz gerekiyor, hakkında yıllardır
dava açılmayan insanlardan, bu ülkenin millî servetinden özür dilemeniz
gerekiyor. Niye dilemeniz gerekiyor biliyor musunuz? Müthiş bir çifte standart
yarattınız bu masum insanları sivil ölüme terk ederken. Örnek vereceğim iyi
dinleyin. Gaziantep 8. Ağır Ceza Mahkemesinde, FETÖ’cülüğü mahkeme kararıyla
tespit edilmiş bir savcıyı o karar verilene kadar görevde tuttunuz. Nasıl mı
tuttunuz? Söyleyeyim: HSK önce görevden aldı, ihraç etti, araya girdiniz,
çeşitli yollarla beraber tekrar başlattınız, hakkında soruşturma başladı.
Soruşturmayı başlatan savcı dedi ki: “Ben bu adama dava açmak zorundayım,
kusura bakmayın.” Öyle vahim ki durum, dava devam ederken bu adam savcılık
yaptı. Bu milletin tertemiz evlatlarını sokaklarda süründürdünüz, sosyal
güvenlikten mahrum bıraktınız, aç bıraktınız, sefil bıraktınız ama mahkeme
kararıyla beraber, yargılama süresi boyunca FETÖ’cülükten yargılanan bir adamı
da görevde bıraktınız; çıkın “Bırakmadık.” deyin. (CHP sıralarından alkışlar)
Sizin düzeniniz bu; çifte standart, benden olanı korumak, FETÖ’cüyü korumak,
muhalifleri yok etmek. Bu düzenlemelerinizle beraber yaptığınız şirinliklere
şapka çıkaracağız ama devamında koyduğunuz ifadelerle beraber diyorsunuz ki:
“Biz OHAL’den memnunuz.” Reform falan yapmıyorsunuz. “OHAL’den memnunuz,
koyduğumuz istisna ifadelerle beraber OHAL’de mağdur ettiğimiz muhalifleri
mağdur etmeye devam edeceğiz. İdari kararlarla devam edeceğiz, ‘İşte, size
yargı yolu.’ diyeceğiz. En az iki üç yıl daha bu OHAL düzenini devam
ettireceğiz.” diyorsunuz. Bunun neresi reform?
Reform
yapmak istiyor musunuz? Kolayı var, 7145 sayılı Yasa’yı getirin hep beraber
kaldıralım. Bütün bu sorunların temeli bir yıl önce getirdiğiniz o yasadır
kardeşim, getirin beraber kaldıralım. Mağduriyetler orada, eşitsizlikler orada,
tamamı orada. 
Reform
yapmak istiyor musunuz? Başka yollar önereyim ben size reform yapmak
istiyorsanız. Mesela, avukatlara ilişkin getirdiniz ya pasaport falan; güzel,
tamam ama avukatları yargının diğer meslekleriyle beraber eşitleyelim, sacayağı
değiller mi? Sosyal güvenlik açısından hâkim ve savcılar ile avukatları
eşitleyelim.
(Mikrofon
otomatik cihaz tarafından kapatıldı) 
BAŞKAN
– Toparlayalım.
TURAN
AYDOĞAN (Devamla) – Başka bir şey yapalım: Yıktınız ekonomiyi, yeni başlayan
avukatların hayatı kayıyor. Bir kanun çıkaralım, yeni başlayan avukatlar beş
yıl boyunca vergiden muaf olsunlar, mesleklerini yapabilsinler. Niye söylüyorum
bunları biliyor musunuz? Siyasal, sosyolojik, ekonomik olağanüstü bir yıkım
yarattınız, altında bütün meslekleri bıraktınız, çıkması için de çaba
göstermiyorsunuz; bırakın, önerdiğimiz şeylerle beraber biz çıkaralım. Ha, yolu
var; çıkarmazsanız gideceksiniz, geleceğiz ve biz çıkaracağız.
Saygılar
sunuyorum. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
2’nci
maddeyi oylarınıza sunuyorum: Kabul edenler… Kabul etmeyenler… 2’nci madde
kabul edilmiştir. 
3’üncü
madde üzerinde 3 önerge vardır, önergeleri aykırılık sırasına göre okutup
işleme alıyorum.
Türkiye Büyük Millet Meclisi Başkanlığına
Görüşülmekte
olan 105 sıra sayılı Ceza Muhakemesi Kanunu ve Bazı Kanunlarda Değişiklik
Yapılmasına Dair Kanun Teklifi’nin 3’üncü maddesinin teklif metninden
çıkarılmasını arz ve teklif ederiz. 
 Salihe
Aydeniz Filiz Kerestecioğlu Demir Erol
Katırcıoğlu
 Diyarbakır Ankara İstanbul
 Erdal
Aydemir Ömer Faruk Gergerlioğlu Mahmut
Celadet Gaydalı
 Bingöl Kocaeli Bitlis
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ORHAN KIRCALI (Samsun) – Katılmıyoruz Sayın Başkanım.
BAŞKAN
– Önerge üzerinde söz isteyen Ankara Milletvekilimiz Sayın Filiz Kerestecioğlu
Demir. (HDP sıralarından alkışlar)
Süreniz
beş dakika.
FİLİZ
KERESTECİOĞLU DEMİR (Ankara) – Sayın Başkan, değerli milletvekilleri; bu, çok
net ki bir reform değil hatta bir paket de değil ancak bir yargı dipnotu
olabilecek bir çalışma.
Komisyon
görüşmelerinde her söz istendiğinde “Bir sonraki maddede konuşursunuz.” “Sırası
gelsin, ondan sonra konuşursunuz.” “Daha sonra konuşursunuz.” denilen, yargı
tekniğine çok uygun görüşmeler, yasama tekniğine çok uygun görüşmeler yapıldı!
Sayın
Başkan “müzakere” diyorsunuz. Müzakere şu konuda, en son, gece vakti “Meyve mi
istersiniz, dondurma mı?” şeklinde bir soru yöneltilerek yapıldı. Bunun
dışında, bununla ilgili bu Komisyonda doğru dürüst bir müzakere yapamadı
Komisyon üyesi arkadaşlarımız. Dolayısıyla bu Mecliste yasama tekniği bu
şekilde gerçekleşiyor, tezahür ediyor.
Bunun
dışında, ayrıca, dün gece mesela, 78 kişi, savaş karşıtı sosyal medya
paylaşımları yaptığı için gözaltına alındı. Mesela, bunu da sanıyorum, yine
yasama tekniği açısından düşünce, ifade özgürlüğü bölümünde ayrıca
tartışabiliriz. Yine aynı şekilde…
ZÜLFÜ
DEMİRBAĞ (Elâzığ) – Vatan hainliği…
FİLİZ
KERESTECİOĞLU DEMİR (Devamla) – Gerçekten, insicamımı bozmak istemiyorum ama
tamam, vatan haini olarak konuşuyorum arkadaşlar. 
RAMAZAN
CAN (Kırıkale) – Ama başarılı oldu, kabul edin başarılı oldu.
FİLİZ
KERESTECİOĞLU DEMİR (Devamla) – Yani çok güzel, zaten hani bunu söylediğiniz
zaman akan sular duruyor, her şey bitiyor, ülkede her şey güllük gülistanlık.
Tebrik ederim, ne kadar güzel!
ZÜLFÜ
DEMİRBAĞ (Elâzığ) – Sana demiyoruz Filiz Hanım, sosyal medyadakilere…
BAŞKAN
– Zülfü Bey, lütfen… 
Sayın
Keresetecioğlu, Genel Kurula hitaba devam edin siz. 
FİLİZ
KERESTECİOĞLU DEMİR (Devamla) – Nereden biliyorsunuz? 78 kişinin “tweet”ini,
şusunu busunu mu okudunuz, nereden biliyorsunuz onlar ne yazmış? Ya ben bilmiyorum
yani sadece diyorum ki bu nedenle gözaltına alınmış insanlar. Belki hakikaten
şiddete teşvik eden bir şey de vardır ama bilmeden insan konuşur mu ya “Vatan
hainliği yüzünden oldu.” diye? Yani gerçekten, bunun için korkunç bir kibir ve
öz güven gerekir. E, zaten olan da bu yani bunun dışında bir şey yok. Bu kibir
ve öz güvenle herkes terörist, herkes vatan haini. Biz de burada yargı
reformundan konuşuyoruz. Ne güzel! 
Bunun
dışında, Sayın Başkan, savaş, domates rekoltesi gibi anında burada konuşulup
geçilecek bir şey değildir. Yani diyemezsiniz “bu konuyu konuştuk, zaten
yeterince müzakere ettik” hele ki siviller ölürken, hele ki çocuklar ölürken.
Bu, yaşam hakkına dair bir şeydir ve bu, konuşmaya devam edilmesi, gerektiğinde
icap eden bir şeydir.
Evet,
şimdi, belki konuşmamın bu bölümünü beğenirsiniz diyerek avukatlık sınavıyla
ilgili bölüme geçmek istiyorum. Kanun teklifinin 3’üncü maddesiyle, hukuk
fakültesinden mezun olanların sınava girmesi öngörülüyor ve bunu, evet, çok
sayıda avukat ve baro da istiyor aslında. Ama bakıyoruz yani son yıllarda
sürekli devlet ve vakıf üniversitelerinde yeterli öğretim kadrosu kaynağı ve
belki de en önemlisi, bir geleneği olmayan onlarca hukuk fakültesi kuruldu.
Niye bunlar kuruluyor, niye bunların kontenjanları özellikle son on yılda
şişirildikçe şişiriliyor? O zaman, önce kontenjan azaltmasından başlayalım.
Sınav neden barolar tarafından isteniyor, anlıyorum. Geçen gün onlarla
görüşmeler de yaptığımızda söylediler. Evet, çünkü çok niteliksizler artık,
yetişen hukukçular gerçekten niteliksizler ama bunun sorumlusu eğitim sistemi,
bunun sorumlusu gençler değil ve şimdi, gençleri biz onca yıl eğitimden sonra
sınavla karşı karşıya bırakıyoruz. Peki, bu sınav nasıl bir sınav değerli
arkadaşlar? Test sınavı. Ya, hukuk yorum ister, muhakeme ister, tartışma ister.
Testle hukukçu mu olunur? Nasıl bu insanlar avukatlık yapacaklar sadece test
sınavından geçmesine “evet” dediğinizde. Gerçekten, muhakemeye dayalı, yoruma
dayalı başka bir şeyler öngörebiliyor musunuz? Ama dediğim gibi, öncelikle bu
sistemin ön alımları yani gerçekten eğitime ilişkin farklılıkların yaratılması
lazım. Ben bu hesapsızlık nedeniyle, en verimli çağlarında gençlerimizin
bunlarla karşı karşıya kalmasından bir hukukçu olarak ciddi üzüntü duyuyorum ve
ayrıca, bir sınavla da yeni bir sektör yaratılmasından da üzüntü duyuyorum ki
bu ülkede hiçbir sınav başarılı olmamıştır sistem olarak da.
(Mikrofon
otomatik cihaz tarafından kapatıldı) 
FİLİZ
KERESTECİOĞLU DEMİR (Devamla) – Sizden, müsaade ediyorsanız, süre talep edeceğim.

BAŞKAN
– Devam edelim. 
FİLİZ
KERESTECİOĞLU DEMİR (Devamla) – Daha üzüldüğüm ise yargı sisteminin ve bağımsız
yargının asli unsurlarından olan bu kamu hizmetinin, avukatlık mesleğinin bunca
sorunu varken karşımıza yeşil pasaport ve sınav konusunun çıkarılması. O yeşil
pasaport da tabii, makbul avukatsak alabileceğimiz bir şey, gene Bakanlık
soruşturmasına bağlı olarak alabileceğimiz bir şey. Oysa biz, gerçekten,
duruşmalarda avukatların hakarete uğramasını, konuşturulmamasını, silahların
eşitliği ilkesinin tamamen ortadan kalktığı bir sistemi, karakollarda,
hapishanelerde avukatlara yapılan muameleleri konuşmak istiyoruz, cezaevinde
olan avukatları konuşmak istiyoruz. Asıl konuşmamız gereken şeyler bunlar. Yani
bir reformdan bahsedeceksek o yüksek kürsüleri işgal ettiğinde, gencecik
hâkimlerin aslında nasıl iktidar kullandıklarını konuşmak istiyoruz. 
Ben
başta Selahattin Demirtaş, Aysel Tuğluk, Selçuk Kozağaçlı olmak üzere tüm
meslektaşlarımı selamlıyorum.
Saygılar
sunarım. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 105 sıra sayılı Ceza Muhakemesi Kanunu ve Bazı Kanunlarda Değişiklik
Yapılmasına Dair Kanun Teklifi'nin 3'üncü maddesiyle 1136 sayılı Avukatlık
Kanunu’nun 16'ncı maddesinin birinci fıkrasında "taşıyan ve Hukuk
Mesleklerine Giriş Sınavında başarılı olanlardan” şeklinde yapılan değişikliğin
"taşıyan ve Hukuk Mesleklerine Giriş Sınavında başarı sağlayanlar”
şeklinde değiştirilmesini arz ve talep ederiz.
 Turan
Aydoğan Zeynel Emre Orhan
Sümer
 İstanbul İstanbul Adana
 Rafet
Zeybek Alpay Antmen Süleyman
Bülbül
 Antalya Mersin Aydın
 Sibel
Özdemir  Aydın
Özer
 İstanbul  Antalya
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ORHAN KIRCALI (Samsun) – Katılmıyoruz Sayın Başkanım.
BAŞKAN
– Önerge üzerinde söz isteyen Mersin Milletvekilimiz Sayın Alpay Antmen. (CHP
sıralarından alkışlar) 
Süreniz
beş dakika Sayın Antmen.
ALPAY
ANTMEN (Mersin) – Sayın Başkan, değerli milletvekilleri; şu an görüşmekte
olduğumuz yasa teklifinin 3’üncü maddesi avukatlık mesleğiyle ilgili, 4’üncü
maddesi noterlik mesleğiyle ilgili, 5’inci maddesi de hâkim ve savcılık
mesleğiyle ilgili Hukuk Mesleğine Giriş Sınavı’nı getiriyor. Esasında olumlu
bir kanun teklifi ama son derece geç kalınmış ve vahim sonuçlara yol açmış bir
gecikmeden bahsetmek istiyorum.
Sayın
milletvekilleri, şu an 41 devlet, 115 vakıf, 34’ü Kıbrıs’ta olmak üzere 190 hukuk
fakültemiz var. Bugün itibarıyla 126.700 avukatımız görev yapıyor, 24.100
stajyerimiz mevcut ve 84 bin hukuk fakültesi öğrencimiz var. Yani dört beş yıl
sonra 230 bin civarında avukat olacak hiçbir denetime tabi olmadan. Sınavın ne
zaman yürürlüğe gireceği konusunu da teklifte 6’ncı maddemiz hükme bağlıyor.
Burada sınavın ne zaman yürürlüğe gireceğinin takdiri tabii ki sayın teklif
sahiplerine ait, takdiri onlara bırakıyoruz ama 80 tane baromuz bir şey
söylüyor. Bakın, değerli milletvekilleri, bir ormanda aslan ile zürafa aynı
yere koşuyorsa ormanda yangın var demektir. (CHP sıralarından alkışlar)
Adalette, hukukta, yargıda yangın var; adalet sistemimiz çöküyor sayın
milletvekilleri. Bu nedenle en azından barolara bir kulak verseydiniz iyi
olurdu diye düşünüyorum.
Değerli
milletvekilleri, burada teknik olarak konuşalım ama Allah aşkına bir şeyi de
söyleyelim: Yargının bağımsızlığını altüst edip yargıda reform diye ortaya
çıkmak, suikastçının “Ben doktorum.” diye koşturmasına benzemiyor mu sizce?
Ülkede hukuk kalmadı; ne hukuk eğitimi doğru dürüst ne adalete güven var ne de
bağımsız yargı kaldı. İşte bunun sorumlusu da maalesef, ülkede on yedi yıldır
ülkeyi yönetemeyen AK PARTİ iktidarlarıdır. 
Değerli
milletvekilleri, hepinize soruyorum: Açık konuşalım, çadır mahkemesi kuranlar
mı yargıda reform yapacak yoksa Genelkurmay Başkanını sanık, teröristi tanık
yapanlar mı; kumpas davalarının savcılarına makam araçlarını verenler mi yoksa
“Anayasa Mahkemesi kararını tanımıyorum, saygı da duymuyorum.” diyenler mi? Veya
en çok gazeteci tutuklama rekoru kıranlar mı yargı reformu yapacak? Dün
övdüğünüz, bugün sövdüğünüz ABD Başkanı Trump’ın isteğiyle rahip bırakanlar
yargıda reform mu yapacaklar? 16 yaşındaki çocuk “tweet” attı diye
tutuklanırken teröristi devlet kanalına çıkarıp sonra da şikâyet edilince
savcılık eliyle “ifade özgürlüğü” diyenler mi yargı reformu yapacak ya da
mahkemede, mahkemelerde FETÖ borsası kuranlar mı? Yazılı sınavlarda 1’inci olan
hâkim ve savcı adaylarını mülakatta eleyip yargıyı AKP teşkilatlarında görev
yapmış il ve ilçe başkanlarına teslim edenler mi yargıda reform yapacak sayın
milletvekilleri? (CHP sıralarından alkışlar) OHAL ve KHK’lerle, damatlarla ülke
yöneteceksin, Aladağ’da yanan çocukların davasında tarikatları aklayacaksın,
kadınları kasten kesenleri kravat taktı diye indirime tabi tutacaksın, Soma’da
ölen 301 maden işçisinin ihmalinden sorumlu olanları aklayacaksın, Ethem
Sarısülük’ün, Ali İsmail’in katillerini serbest bırakacaksın, sonra da
diyeceksin ki: “Ben yargı reformu yapıyorum.” Hayır sayın milletvekilleri,
özellikle, Genel Başkanımız Sayın Kemal Kılıçdaoğlu’na saldıran, onu linç etmek
isteyen alçakları, şerefsizleri, namussuzları bırakanlar da yargıda reform
yapamaz sayın milletvekilleri. (CHP sıralarından alkışlar) 
Ulu
Önderimiz Mustafa Kemal Atatürk’e her gün hakaret eden, söven kişiye koruma
polisi vereceksiniz ama onu yargılamayacaksınız. Siz mi yargı reformu
yapacaksınız? Sizin yapmanız gereken tek reform var, o da yargıdan elinizi
eteğinizi çekmek, hâkimlere talimat vermemek, gölge etmemek ve yargıyı özgür
bırakmak. Saray ve iktidar elini yargıdan çekerse zaten yargıda reform olacak
sayın milletvekilleri. 
Çok
teşekkür ediyorum, saygılar sunarım. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum.
Türkiye Büyük Millet Meclisi Başkanlığına
Görüşülmekte
olan Ceza Muhakemesi Kanunu ve Bazı Kanunlarda Değişiklik Yapılmasına Dair
Kanun Teklifi'nin 3’üncü maddesinde yer alan "Hukuk Mesleklerine Giriş
Sınavında başarılı olanlardan” ibaresinin "Hukuk Mesleklerine Giriş
Sınavını kazananlardan” olarak değiştirilmesini arz ve teklif ederiz.
 Dursun
Ataş Mehmet Metanet Çulhaoğlu Fahrettin
Yokuş
 Kayseri Adana Konya
 Hayrettin
Nuhoğlu Zeki Hakan Sıdalı Hüseyin
Örs
 İstanbul Mersin Trabzon
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ORHAN KIRCALI (Samsun) – Katılmıyoruz Sayın Başkanım.
BAŞKAN
– Önerge üzerinde söz isteyen Trabzon Milletvekilimiz Sayın Hüseyin Örs. (İYİ
PARTİ sıralarından alkışlar)
Süreniz
beş dakika Sayın Örs.
HÜSEYİN
ÖRS (Trabzon) - Sayın Başkan, çok değerli milletvekilleri; Ceza Muhakemesi
Kanunu ve Bazı Kanunlarda Değişiklik Yapılmasına Dair Kanun Teklifi’nin 3’üncü
maddesi üzerinde konuşma yapmak üzere İYİ PARTİ Grubu adına söz aldım. Hepinizi
en derin saygılarımla selamlıyorum.
Konuşmama
başlamadan önce sınır ötesi Barış Pınarı Harekâtı’nda kahraman ordumuza üstün
başarılar diliyorum. Türk milleti ordusunun yanındadır. Allah yâr ve
yardımcımız olsun. 
Değerli
milletvekilleri, üzerinde konuştuğumuz 3’üncü maddeyle, 19/3/1969 tarihli ve
1136 sayılı Avukatlık Kanunu’nun 16’ncı maddesinin birinci fıkrasında yer alan
“taşıyanlardan” ibaresi “Hukuk Mesleklerine Giriş Sınavında başarılı
olanlardan” şeklinde değiştirilmiştir. Yani teklif edilen değişiklikle,
avukatlık stajına başlayabilmek için Hukuk Mesleklerine Giriş Sınavı’nda
başarılı olma ön koşulu getirilmiştir. Söz konusu değişiklik belli açılardan
olumlu sonuçlar doğurabilecek bir düzenlemedir ancak şunları hatırlatmamızda da
fayda vardır diye düşünüyorum: Avukatlık Kanunu’na eklenen, 2001 yılında
getirilen ve 2006 yılında da uygulamaya başlanılması öngörülen avukatlık
mesleğine giriş sınavına ilişkin düzenleme uygulanmadan iktidar tarafından yürürlükten
kaldırılmıştır. Aradan on üç yıl geçtikten sonra şimdi tekrar getirilmesini
olumlu bulmakla birlikte, on yedi yıllık iktidarın hukuk politikalarının
tutarsızlığının bir itirafı olarak değerlendirdiğimizi de söylemek istiyorum.
Değerli
milletvekilleri, her meslek dalını düzenleyen özel kanunlar olmakla birlikte
avukatları diğer serbest mesleklerden ayrı kılan özelliklerden biri 5237 sayılı
Türk Ceza Kanunu’nun 6’ncı maddesinin (d) bendinde “Yargı görevi yapan
deyiminden; yüksek mahkemeler, adlî ve idarî mahkemeler üye ve hakimleri ile
Cumhuriyet savcıları”yla birlikte yargı organının bir parçası olan avukatların
da sayılmasıdır. Bu nedenle avukatların kamu hizmeti yapma özellikleri
bulunmaktadır. Bağımsız yargının üç önemli ayağından biri olan avukatların,
hukuk devleti anlayışının yerleşmesinde çok önemli rolü vardır. Hukuk
fakültelerinin sayısal olarak sınırlanmamasının ve vakıf üniversitelerinin de
hukuk fakülteleri açma yönündeki hevesliliğinin bu meslek dalında sayısal ve
niteliksel olarak sıkıntıya yol açtığı da bir gerçektir. Yargının diğer
parçaları olan hâkim ve savcıların sınava tabi olması gibi, avukatların da
yeterlilik testinden geçmesi doğaldır. Ancak serbest meslek sahibi avukatlar
ile devlet memuru olan hâkim ve savcıların aynı statüde sınava girmesi; Hukuk
Mesleklerine Giriş Sınavlarının hazırlıklarında ve sonuçlarının açıklanmasında
uyulacak esaslara ilişkin Barolar Birliğinin sadece görüşü alınarak Adalet
Bakanlığınca yönetmelik hazırlanması; avukatları temsil eden baroların
sınavdaki rolünün bununla sınırlı bırakılarak bu sınavın tüm sorumluluğunun
Adalet Bakanlığı ve bağlı kuruluşlarına bırakılması yürütmenin yargı üzerindeki
vesayetinin devam etmesine yol açar mı endişesini de beraberinde getirmektedir.
Bu nedenle, Adalet Bakanlığınca sınavın hazırlık ve sonuçlarının açıklanması
aşamasına kadar oluşacak sorumlu tüm kurullarda Barolar Birliğinin yeterince
temsilcisinin olması söz konusu endişeyi giderecektir kanaatindeyim. 
İktidar
mensubu arkadaşlarımız bu kanun teklifini “yargı reformu” ya da “reform paketi”
diye adlandırıyorlar, ülkemizde adalet sisteminin geniş çaplı bir reforma
ihtiyaç duyduğu hususunda bizler hep beraber hemfikiriz ancak 15 farklı kanunda
değişiklik yapılmasını öngören bu teklif ancak torba kanun mahiyetindedir diyorum.

Bilinmelidir
ki işin temeline inmeden torba paketlerle bir yere varamayız. 
(Mikrofon
otomatik cihaz tarafından kapatıldı) 
BAŞKAN
– Devam edin Sayın Örs. 
HÜSEYİN
ÖRS (Devamla) - İYİ PARTİ olarak adaletin sağlanması ve hukukun üstünlüğünün
tesis edilmesi adına bir reform yapılmasını elbette istemekteyiz ancak yargıda
reform yapmak için, her şeyden önce Türkiye’de adaleti tesis etmek, adil
yargılanmanın temelini oluşturan bağımsızlık ve tarafsızlığı sağlamak
gerekmektedir diyorum. 
Yüce
Meclisimizi en derin saygılarımla selamlıyorum. (İYİ PARTİ sıralarından
alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
3’üncü
maddeyi oylarınıza sunuyorum: Kabul edenler… Kabul etmeyenler… 3’üncü madde kabul
edilmiştir. 
4’üncü
madde üzerinde 2 önerge vardır. Önergeleri aykırılık sırasına göre okutup
işleme alıyorum. 
Türkiye Büyük Millet Meclisi Başkanlığına
Görüşülmekte
olan 105 sıra sayılı Ceza Muhakemesi Kanunu ve Bazı Kanunlarda Değişiklik
Yapılmasına Dair Kanun Teklifi’nin 4’üncü maddesinin teklif metninden
çıkarılmasını arz ve teklif ederiz. 
 Salihe
Aydeniz Mahmut Celadet Gaydalı Mehmet
Ruştu Tiryaki
 Diyarbakır Bitlis Batman
 Erol
Katırcıoğlu Erdal Aydemir Ömer
Faruk Gergerlioğlu
 İstanbul Bingöl
 Kocaeli
BAŞKAN
– Komisyon önergeye katılıyor mu? 
ADALET
KOMİSYONU SÖZCÜSÜ ORHAN KIRCALI (Samsun) – Katılmıyoruz Sayın Başkanım. 
BAŞKAN
– Önerge üzerinde söz isteyen Batman Milletvekilimiz Sayın Mehmet Rüştü
Tiryaki. 
Buyurun
Sayın Tiryaki. (HDP sıralarından alkışlar) 
Süreniz
beş dakika. 
MEHMET
RUŞTU TİRYAKİ (Batman) – Sayın Başkan, değerli milletvekilleri; 105 sıra sayılı
Ceza Muhakemesi Kanunu ve Bazı Kanunlarda Değişiklik Yapılmasına Dair Kanun
Teklifi’nin 4’üncü maddesi üzerine söz almış bulunuyorum. Hepinizi sevgi ve
saygıyla selamlıyorum. 
Teklifin
4’üncü maddesiyle, noterlik staj başvurusu yapmak için Hukuk Mesleklerine Giriş
Sınavı’nda başarılı olma koşulu getirilmektedir. Genel olarak mesleklere giriş
sınavına karşı olmadığımızı belirtmek isterim. Ayrıca, hâlihazırda baroların
önemli bir bölümü de bu sınavın bir an önce yapılmasını beklemektedir. Ancak
akademik eğitimin bu kadar yetersiz olduğu, akademinin akademi olmaktan çıktığı
bir dönemde yalnızca bir sınavla mesleki yeterliliğin ölçülebilmesinin mümkün
olmadığını düşünüyoruz. Olsa olsa bu sınav yeni dershanecilere, yeni kurslara
kapı aralayacaktır, o kadar. 
Ben,
bu arada, asıl gündemimizle, asıl olması gereken gündemimizle ilgili de birkaç
şey söylemek istiyorum; savaş gündemi. Türkiye Cumhuriyeti devletinin, Allah’a
şükür, bir beka sorunu yoktur. Türkiye, hiçbir ülkenin silahlı tehdidi altında
değildir. 
İSMAİL
TAMER (Kayseri) – PKK’nın silahlı tehdidi altındadır. YPG’nin, PKK’nın…
MEHMET
RUŞTU TİRYAKİ (Devamla) – Beka sorunu olan siyasi iktidardır. Bu siyasi iktidar
31 Mart tarihi itibarıyla yapılacak hiçbir seçimi kazanamayacağını anladığı
için, Suriye’deki iç savaşın bitmesine belki de en yakın olduğumuz anda yeni
bir savaş tezkeresi çıkararak başka bir ülkeye savaş ithal etmiştir. Ayrıca, iktidar
bu atakla muhalefeti parçalamayı ve zayıflatmayı da ummaktadır. Şimdiden
başarılı olduğunu üzülerek belirtmek isterim. 
Suriye
iç savaşının en büyük günahkârlarından biri de Emevi Camisi’nde namaz kılmaya
giden siyasi iktidardır. Şimdi ithal edilen bu savaşla siyasi iktidar bu
günahlara yenilerini eklemektedir. Emin olun halklarımız bu günahın ortağı
değil. Hükûmetin bu politikasını sokaktaki insanların büyük bir bölümü
gerçekten desteklemiyor. 
Şimdi
bize diyorsunuz ki: “Biz bir başka ülkeye, o ülkenin yönetiminden izin almadan
ve Birleşmiş Milletler kararı olmadan asker gönderiyoruz ama siz buna ‘işgal’
demeyin.” Tamam, demeyelim. Şimdi diyorsunuz ki: “Biz bir başka ülkeye, o
ülkenin yönetiminden izin almadan postane teşkilatı kuralım ve kendi bayrağımızı
çekelim. Hastanelerin girişindeki Kürtçe tabelaları kaldıralım, yerine Türkçe
tabelalar asalım ve bayrağımızı çekelim. Bir başka ülkenin ilçelerini
kaymakamlıklarımıza bağlayalım ama siz buna ‘işgal’ demeyin.” Tamam, demeyelim.
İSMAİL
TAMER (Kayseri) – İşgal değil. İşgal tezkeresi değil barış tezkeresi.
MEHMET
RUŞTU TİRYAKİ (Devamla) – Şimdi diyorsunuz ki: “Biz bir başka ülkenin
yönetiminden izin almadan…” (AK PARTİ sıralarından gürültüler)
Bakın,
demeyelim diyorum. 
Şimdi
diyorsunuz ki: “Biz başka bir ülkenin yönetiminden izin almadan, o ülkelerin
okullarında okutulmak üzere Millî Eğitim Bakanlığınca kitap basalım, o okullara
öğretmen gönderelim. O ülkenin yönetiminden izin almadan, kendi
üniversitelerimize bağlı olarak fakülte açalım ama siz buna ‘işgal’ demeyin.”
Tamam, buna da demiyoruz, anladık. 
İSMAİL
TAMER (Kayseri) – “Barış” desene!
MEHMET
RUŞTU TİRYAKİ (Devamla) – “Camilerimizde Fetih suresi okutalım ama siz buna
‘işgal’ demeyin.” Peki, ne diyelim? Siz söyleyin, buna ne diyelim? (AK PARTİ
sıralarından gürültüler)
İSMAİL
TAMER (Kayseri) – “Barış” deyin. “Barış” diyeceksiniz, “barış”.
MEHMET
RUŞTU TİRYAKİ (Devamla) – Tamam.
HASAN
ÇİLEZ (Amasya) – Fetih suresinden rahatsız mı oluyorsunuz Sayın Vekil? Fetih
suresi de mi rahatsız etti? (HDP sıralarından gürültüler)
MAHMUT
TOĞRUL (Gaziantep) – Fetih barış mıdır?
MEHMET
RUŞTU TİRYAKİ (Devamla) – Bakın, lütfen, arkadaşlar, araya çıktığınızda
televizyonlara bir bakın. 
SALİH
CORA (Trabzon) – Bu ülkenin Parlamentosunda konuşuyorsunuz.
MEHMET
RUŞTU TİRYAKİ (Devamla) – Köy görüntüleri yayınlanıyor, köy görüntüleri,
televizyon fark etmez. 
İSMAİL
TAMER (Kayseri) – “Barış” diyeceksin, buna “işgal” demeyeceksin.
HASAN
ÇİLEZ (Amasya) – İsrail’in duasına o zaman “Amin.” deyin, Fetih duasından
rahatsız oluyorsanız.
BAHAR
AYVAZOĞLU (Trabzon) – Bir kere de manevi değerlere saygılı olun, bir kere!
MEHMET
RUŞTU TİRYAKİ (Devamla) – Sayın Başkan…
BAŞKAN
– Değerli arkadaşlar, lütfen…
MEHMET
RUŞTU TİRYAKİ (Devamla) – Arkadaşlar, lütfen, bakın, araya çıktığınızda
herhangi bir televizyon kanalını açın, hiç fark etmez. O televizyon
kanallarında köy görüntülerini göreceksiniz, başka ülkelerin köy görüntülerini.
Ne yazıyor biliyor musunuz o köy görüntülerinin yanında? “Ele geçirilen köyler”
evet “ele geçirilen köyler”; televizyonlar işgal etmiş zaten. Asıl dramatik
olan ne biliyor musunuz? Millî Savunma Bakanlığı da bugün biraz önce bir
açıklama yapmış ve aynen bunu söylemiş: “9 tane köyü ele geçirdik.” demiş. 
SALİH
CORA (Trabzon) – Şu anda siz bundan mı rahatsız oluyorsunuz?
MEHMET
RUŞTU TİRYAKİ (Devamla) – Siz hâlâ bize diyorsunuz ki: “Buna ‘işgal’ demeyin,
gelin, bunu destekleyin.”
İSMAİL
TAMER (Kayseri) - Sen hangi ülkedesin be? Hangi ülkenin vatandaşısın sen? 
MEHMET
RUŞTU TİRYAKİ (Devamla) – Emin olun sayın vekillerim, ben bunu söylerken içim
yanıyor, bundan mutlu olmuyorum. 
İSMAİL
TAMER (Kayseri) – Sen timsahın gözyaşlarını döküyorsun.
MEHMET
RUŞTU TİRYAKİ (Devamla) – Kimse kendi ülkesinin başka ülkeye gitmesinden memnun
olmaz. 
CEMAL
ENGİNYURT (Ordu) – Sizin köyü mü aldılar?
BAHAR
AYVAZOĞLU (Trabzon) – Siz öyle söylüyorsanız doğru yoldayız demektir.
MEHMET
RUŞTU TİRYAKİ (Devamla) – Bütün kalbimle söylüyorum, yine üzülerek söylüyorum,
Adalet ve Kalkınma Partisi artık saygın, muhafazakâr…
(Mikrofon
otomatik cihaz tarafından kapatıldı) 
BAŞKAN
– Tamamlayın.
MEHMET
RUŞTU TİRYAKİ (Devamla) – Toparlıyorum.
İSMAİL
TAMER (Kayseri) – “Barış” diyeceksiniz, “barış”; “işgal” değil, “barış”
diyeceksiniz.
SALİH
CORA (Trabzon) – Barış harekâtı bu.
MEHMET
RUŞTU TİRYAKİ (Devamla) – Tekrar söylüyorum, bütün kalbimle söylüyorum,
üzülerek söylüyorum: Adalet ve Kalkınma Partisi artık saygın, muhafazakâr ve
demokrat bir parti değildir.
BAHAR
AYVAZOĞLU (Trabzon) - Ona sen karar veremezsin!
MEHMET
RUŞTU TİRYAKİ (Devamla) – İçine şovenizm kaçmış, aşırı milliyetçi bir partidir
ve bu parti her geçen gün Kürtlerden uzaklaşmaktadır. Adalet ve Kalkınma
Partisi Kürt sorununu demokratik ve barışçıl yollardan çözme iddiasını da terk
etmiştir. 
İSMAİL
TAMER (Kayseri) – PKK sorunu var, Kürt sorunu değil.
MEHMET
RUŞTU TİRYAKİ (Devamla) – Siyasetinin merkezine Kürt düşmanlığını koymuştur. 
İSMAİL
GÜNEŞ (Uşak) – PKK sorunu var, terörist sorunu var.
MEHMET
RUŞTU TİRYAKİ (Devamla) – Şimdi, bize inanmıyorsunuz, bizi yok sayıyorsunuz,
belki yok olmamızı istiyorsunuz. 
İSMAİL
TAMER (Kayseri) – Biz Kürtlerle değil teröristlerle problemliyiz. 
İSMAİL
GÜNEŞ (Uşak) – Kürtler bizim kardeşimiz.
MEHMET
RUŞTU TİRYAKİ (Devamla) – Bakın, bize inanmıyorsunuz, lütfen, bölgeye gidin ve
sokaktaki insanlara sorun. 
HASAN
ÇİLEZ (Amasya) – Teröristlerle problemliyiz, Kürtlerle problemimiz yok, vatan
hainleriyle problemimiz var.
MEHMET
RUŞTU TİRYAKİ (Devamla) – Lütfen bölgeye gidin kanaat önderlerine sorun. Lütfen
bölgeye gidin, partinize oy vermiş insanlara sorun. Size ne diyecekler biliyor
musunuz? “Yürüttüğünüz siyaset Kürt düşmanlığıdır.” diyecekler. 
İSMAİL
TAMER (Kayseri) - Hadi oradan be!
HASAN
ÇİLEZ (Amasya) – Şimdi, buna mı sığınıyorsunuz?
MEHMET
RUŞTU TİRYAKİ (Devamla) – Evet, görüyorlar. Hatta iktidarınız nerede olursa
olsun Kürtlere düşman olarak görüyorlar.
HASAN
ÇİLEZ (Amasya) – Her şey bitti, bu mu kaldı?
MEHMET
RUŞTU TİRYAKİ (Devamla) – Suriye’deki Kürtlere de Türkiye’deki Türklere de
Irak’taki Kürtlere de… 
(Mikrofon
otomatik cihaz tarafından kapatıldı) 
BAŞKAN
– Tamamlayalım. 
HASAN
ÇİLEZ (Amasya) – Bundan medet umuyorsunuz şimdi değil mi?
MEHMET
RUŞTU TİRYAKİ (Devamla) – Başkan, son cümlelerimi söyleyeceğim. 
HASAN
ÇİLEZ (Amasya) – Devam edin bundan medet ummaya!
BAŞKAN
– Son bir cümleyle kapatın lütfen. 
MEHMET
RUŞTU TİRYAKİ (Devamla) – Lütfen, bütün kalbimle, bütün içtenliğimle
söylüyorum, yol yakınken bu sevdadan vazgeçin. 
HASAN
ÇİLEZ (Amasya) – Gel Amasya’daki Kürtler ne diyor sana bir bak bakalım,
Amasya’daki Kürtler neler diyor? Bir tane hak vereni var mı göreceksin!
MEHMET
RUŞTU TİRYAKİ (Devamla) – Bütün dünyanın Kürtlere yönelik bir savaş olarak
algıladığı bu savaş politikasından vazgeçin. 
METİN
NURULLAH SAZAK (Eskişehir) – Terör, terör!
MEHMET
RUŞTU TİRYAKİ (Devamla) – Kardeşlerinizle, Kürt kardeşlerinizle, Süryani
kardeşlerinizle, Arap kardeşlerinizle, Ermeni kardeşlerinizle barış içerisinde
yaşayacağınız siyasi çözüm yolları için yoğunlaşın. 
BAKİ
ŞİMŞEK (Mersin) – Rakka’da Kürt mü var? Rakka’da PYD var. 
İSMAİL
TAMER (Kayseri) – Savaş yok, barış var barış! Ne yaparsan yap barışı
sağlayacağız orada, barışı sürdüreceğiz. 
MEHMET
RUŞTU TİRYAKİ (Devamla) – Emin olun bunu yaparsanız Orta Doğu’da da Avrupa’da
da dünyada da dostlarınız çoğalacaktır, hiç kuşkunuz olmasın diyorum.
Hepinizi
saygıyla selamlıyorum. (HDP sıralarından alkışlar)
İSMAİL
GÜNEŞ (Uşak) – Dost sandıklarınızı zamanla göreceksiniz. 
MEHMET
RUŞTU TİRYAKİ (Batman) – Biz dostuz hiç kuşkunuz olmasın, hiç sorun yok. 
İSMAİL
GÜNEŞ (Uşak) – Dost olanı olmayanı zamanla göreceksiniz.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
BÜLENT
TURAN (Çanakkale) – Sayın Başkan...
BAŞKAN
– Buyurun Sayın Turan.
BÜLENT
TURAN (Çanakkale) – Sayın Başkan, benzer iddialara sabahtan beri sayısız kez
cevap verdik, artık cevap vermeyeceğiz ama şunu söylemek isterim: Kürt
düşmanlığı bir tarafa, bu eylem, bu operasyon aynı zamanda Kürt
vatandaşlarımızın güvenliği içindir. Şimdiye kadar Kürtler için hiçbir iş
yapmayan adamların, Kürt düşmanlığından başka hiçbir işe yaramayan örgütlerin
sözcüsü gibi davranmak doğru bir yaklaşım değil Sayın Başkanım. (AK PARTİ
sıralarından “Bravo” sesleri, alkışlar) 
FATMA
KURTULAN (Mersin) – Ya Kürt olarak istemiyorum bu güvenliği, istemiyorum.
BAŞKAN
– Diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Ceza Muhakemesi Kanunu ve Bazı Kanunlarda Değişiklik Yapılmasına Dair
Kanun Teklifi’nin 4’üncü maddesiyle değiştirilmekte olan 18/1/1972 tarihli ve
1512 sayılı Noterlik Kanunu’nun 7’nci maddesinin birinci fıkrasının mülga (4)
numaralı bendinin “4. Hukuk Mesleklerine Giriş Sınavında Başarılı olmak”
şeklinde yeniden değiştirilmesi teklif edilmiştir. “Hukuk Mesleklerine Giriş
Sınavında başarılı olmak” ibaresinin, “Hukuk Mesleklerine Giriş Sınavını
kazanmak” olarak değiştirilmesini arz ve teklif ederiz. 
 Dursun
Ataş Mehmet Metanet Çulhaoğlu Fahrettin
Yokuş
 Kayseri Adana Konya
 Hayrettin
Nuhoğlu Zeki Hakan Sıdalı Şenol
Sunat
 İstanbul Mersin Ankara
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ORHAN KIRCALI (Samsun) – Katılmıyoruz Sayın Başkanım.
BAŞKAN
– Önerge üzerinde söz isteyen Ankara Milletvekilimiz Sayın Şenol Sunat. (İYİ
PARTİ sıralarından alkışlar)
Süreniz
beş dakika.
ŞENOL
SUNAT (Ankara) – Sayın Başkan, değerli milletvekilleri; İYİ PARTİ Grubu adına
hepinizi saygıyla selamlarım.
Sözlerime
başlamadan önce, bugün, Fırat’ın doğusunda teröristlerin attığı havan ve roket
mermileri sonucunda Urfa’da 2 sivil vatandaşımızı kaybettik, 46 kişi de
yaralanmıştır. Ölenlere rahmet, yaralılara da acil şifalar diliyorum. Türk
milletinin de başı sağ olsun. 
ABD’nin
beslediği, eğittiği, silahlandırdığı terör örgütü PKK/PYD ve YPG’nin kökünü
kazımak için Fırat’ın doğusuna harekât başlatan Türk Silahlı Kuvvetlerimizi
Yüce Allah muzaffer eylesin diyoruz. Yüce Allah hakkını asla ödeyemeyeceğimiz
vatan evlatları Mehmetçiklerimizi korusun diyoruz. (AK PARTİ sıralarından
“Amin” sesleri) Başarıyla bu operasyonun tamamlanacağına eminiz ama sizlere de
bir şeyler söylemek istiyorum sayın milletvekilleri, iktidarın milletvekilleri.

Yakın
geçmişte mücadele yerine terörist PKK’yla kurduğunuz müzakere masalarını, neye
hizmet ettiği bugün daha iyi anlaşılan Suriye politikalarınızı bugün için
tartışmaya açmıyoruz ama bundan sonraki süreçte bu konuda yapacağınız
yanlışların karşısında olacağımızı bilmenizi de istiyoruz. 
İSMAİL
TAMER (Kayseri) – Yerel seçimlerde siz iş birliği yaptınız, lütfen.
ŞENOL
SUNAT (Devamla) - Değerli milletvekilleri, görüşülmekte olan bu madde hukuk
mezunlarına yönelik mesleki bir sınav getiriyor hâkim, savcı, avukat ve noter
olacaklara. Sadece sınavlarla meselenin çözülmediğini bilmeniz gerekir.
Plansız, programsız, hesapsız, günübirlik, “ben yaptım oldu” anlayışıyla eğitim
kadrosu zayıf üniversiteler ve her üniversiteye aynı tip fakülteler ve bölümler
açtınız; bununla da senelerdir övünüyorsunuz. Şimdi mezun sayısı ve mezun
olacakların sayısına baktığımızda milyonları aşıyor. Atanamayan öğretmenler ve
diğer fakültelerden mezun olanlar gibi, sıra hukuk mezunlarında. Evet,
haşmetmeap, Yükseköğretim Akademik Yılı Açılış Töreni’nde “Her üniversite
mezunu iş sahibi olacak diye bir şey yok.” dedi. Doğru, kendilerinin tuzu kuru.
Değerli milletvekilleri, bu zihniyet bizi nereye götürür? Devleti yönetenlerin
görevi vatandaşlarına insanca yaşayacağı şartlarda istihdam alanları yaratmak
ve her vatandaşın çalışma hakkını sağlayabilmektir. Bu bir anayasal haktır.
Sorunu bu zihniyetle asla çözemezsiniz. İlk önce YÖK’ü, üniversiteleri gözden
geçirin, ortaöğretimi gözden geçirin; kaliteli eğitimin uygulanmasını sağlayın;
çok zor şartlarda okuyan, gelecek için umut taşıyan gençlerin ümitlerini
yitirtmeyin.
Değerli
milletvekilleri, Türk hukuk sistemi “adalet devletin temelidir” anlayışını esas
almıştır. Nerede adalet? Kaldı mı? Devletin temelini çökerttiniz yani adaleti maalesef
çökerttiniz. Önlem almak zorundayız. Herkes için adalet diyorsak yargının
bağımsız ve tarafsız olmasını sağlamak zorundayız. 
Değerli
milletvekilleri, görevini layıkıyla yapan yargı mensuplarını tenzih ederek
ifade etmek isterim. Keşke ülkemizde yargı bağımsız ve tarafsız olabilseydi.
Evet, ülkemizde yargı bağımsız ve tarafsız olsa tank palet fabrikası bu kadar
rahat Katarlılara satılamaz. (İYİ PARTİ ve CHP sıralarından alkışlar) Eğer
yargı bağımsız olsa yandaş medya bu kadar cüretkâr iftira atamaz; ahlaksız,
yalan haber yapamaz. Yargı bağımsız ve tarafsız olsa rüşvet, yolsuzluklar,
kaçakçılık bu kadar artamaz. Yargı bağımsız ve tarafsız olsa Amerika istedi
diye, Trump istedi diye göz göre göre rahip salınmaz. (İYİ PARTİ sıralarından
alkışlar)
Evet,
değerli milletvekilleri…
(Mikrofon
otomatik cihaz tarafından kapatıldı) 
ŞENOL
SUNAT (Devamla) – Lütfen…
BAŞKAN
– Devam edelim, buyurun. 
ŞENOL
SUNAT (Devamla) – Eğer yargı bağımsız ve tarafsız olsa Kaz Dağları başta olmak
üzere ormanlarımız yabancı ve iş birlikçi madencilere peşkeş çekilemez; Ensar
vakıflarında, bilmem ne kurslarında çocuk istismarlarının, tecavüzlerinin
üstleri kapatılmaya çalışılmaz ve biraz önce de bir hatibin söylediği gibi,
Mustafa Kemal Atatürk’ümüze en ağır hakaretleri yapanlar cezasız kalmaz, bir
siyasi parti kendini yargı yerine koyup diğer siyasi partileri her konuda
tehdit edemez. Yine, yargı bağımsız olsa FETÖ’nün siyasi yapılanmasının üstü
örtülemez, FETÖ borsaları kurulamaz. Yargı bağımsız olsa devletin tüm imkânları
ve milletin sahip olduğu değerler yandaşlara peşkeş çekilemez. 
(Mikrofon
otomatik cihaz tarafından kapatıldı) 
ŞENOL
SUNAT (Devamla) – Bitiriyorum.
BAŞKAN
– Buyurun, bitirin.
ŞENOL
SUNAT (Devamla) – Yargı bağımsız olsa siyasi iktidar milletin malını mirasyedi
gibi tüketmez, her şeyi kendine hak göremez. 
O
yüzden, değerli milletvekilleri, bu ucube sistemden bir an önce vazgeçmeliyiz.
Yani kuvvetler ayrılığı ilkesinin, yargının bağımsız ve tarafsız olmasının
teminatı olan kuvvetler ayrılığı prensibinin uygulanacağı rasyonel, akılcı ve
güçlendirilmiş parlamenter sisteme geri dönmeliyiz.(İYİ PARTİ sıralarından
alkışlar) 
SALİH
CORA (Trabzon) – Önceki sistemi de eleştiriyordunuz. 
ŞENOL
SUNAT (Devamla) – Bunu gelecek nesillerimiz için yapmalıyız. Bu ucube sistemle
yürümediğini görmelisiniz. 
SALİH
CORA (Trabzon) – Sayın Başkan, o zaman da eleştiriyordunuz.
ŞENOL
SUNAT (Devamla) – Bu bizim görevimiz milletvekilleri olarak. Milletvekilleri
olarak, milletin sesi olarak bunu yapmak zorundayız.
Hepinizi
saygıyla selamlıyorum. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
4’üncü
maddeyi oylarınıza sunuyorum: Kabul edenler… Kabul etmeyenler… 4’üncü madde
kabul edilmiştir. 
5’inci
madde üzerinde 2 önerge vardır, önergeleri okutup aykırılık sırasına göre
işleme alıyorum: 
Türkiye Büyük Millet Meclisi Başkanlığına
Görüşülmekte
olan 105 sıra sayılı Ceza Muhakemesi Kanunu ve Bazı Kanunlarda Değişiklik
Yapılmasına Dair Kanun Teklifi’nin 5’inci maddesinin teklif metninden
çıkarılmasını arz ve teklif ederiz. 
 Salihe
Aydeniz Rıdvan Turan Erol
Katırcıoğlu
 Diyarbakır Mersin İstanbul
 Erdal
Aydemir Ömer Faruk Gergerlioğlu Mahmut
Celadet Gaydalı
 Bingöl Kocaeli Bitlis
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ORHAN KIRCALI (Samsun) – Katılmıyoruz Sayın Başkanım.
BAŞKAN
– Önerge üzerinde söz isteyen Mersin Milletvekilimiz Sayın Rıdvan Turan. (HDP
sıralarından alkışlar)
Sayın
Turan süreniz beş dakika.
RIDVAN
TURAN (Mersin) – Sayın Başkan, değerli milletvekilleri; hepinizi saygıyla
selamlıyorum.
Sözlerime
–tabii, 5’inci madde üzerinde konuşacağım ama- Süleyman Soylu’ya teşekkür
ederek başlamak istiyorum. Dün katılmış olduğu bir televizyon programında
gazetecinin “IŞİD’in bize yönelik saldırısı olabilir mi?” sorusuna yönelik
olarak “Bir şey olmaz, bizimle ittifak yapmak zorundalar.” demişti.
BÜLENT
TURAN (Çanakkale) – Öyle demedi, hayır hayır.
SALİH
CORA (Trabzon) – Yalan konuşuyorsun!
RECEP
AKDAĞ (Erzurum) – Dinledim, böyle bir şey söylemedi Sayın Bakan.
SALİH
CORA (Trabzon) – Siz izlememişsiniz.
RECEP
AKDAĞ (Erzurum) – Siz izlememişsiniz, belli.
RIDVAN
TURAN (Devamla) – Arkadaşlar, biz yıllardan beri bunu anlatmaya çalışıyoruz, bu
ilişkinin ne kadar aleni bir ilişki olduğunu ifade etmeye çalışıyoruz. 
Bugün,
10 Ekimin 4’üncü yılı değerli arkadaşlar.
İSMAİL
GÜNEŞ (Uşak) – IŞİD üzerinden PKK’yı normal bir örgüt göstermek istiyorsun
galiba.
RIDVAN
TURAN (Devamla) – Bak, o güzel fikirlerini buraya gelip anlat. “Tekerine taş
değmesin.”den başka bir lafınız varsa onu konuşun.
SALİH
CORA (Trabzon) – IŞİD’e en fazla zayiat bizim dönemimizde verdirildi.
BAŞKAN
– Sayın Turan, buyurun, Genel Kurula hitap edin siz.
RIDVAN
TURAN (Devamla) – 10 Ekimin 4’üncü yılı.
Değerli
arkadaşlar, bu nasıl bir distopyadır ya? Ülkenin İçişleri Bakanı çıkıyor
“Bunlar bizimle ittifak kurmak zorundadır.” diyor. 
İSMAİL
GÜNEŞ (Uşak) – Hiç alakası yok.
BÜLENT
TURAN (Çanakkale) – Yalan! Öyle demedi.
İSMAİL
TAMER (Kayseri) – Sayın Bakan öyle bir şey söylemedi.
RIDVAN
TURAN (Devamla) – Çavuşoğlu “Kimse bizim, Kürtlere karşı bir harekât
yaptığımızı söyleyemez.” dedi geçen günlerde, söylemiyoruz zaten.
İSMAİL
TAMER (Kayseri) – Doğru, Kürtlere karşı yok, PKK’ya var.
BAŞKAN
– Değerli arkadaşlar, lütfen…
RIDVAN
TURAN (Devamla) – Yalnızca bunu söylemiyoruz, aynı zamanda, bu IŞİD’ci
çetelerle beraber bu harekâtı yaptığınızı söylüyoruz. Çavuşoğlu yanlış ifade
ediyor. 
SALİH
CORA (Trabzon) – Nerede, IŞİD nerede şu an?
İSMAİL
GÜNEŞ (Uşak) – IŞİD’le birlikte hareket eden PYD, PKK.
BAŞKAN
– Arkadaşlar, konuşmayalım. Grup sözcünüz orada.
SALİH
CORA (Trabzon) – 3 bin civarında IŞİD’liyi etkisiz hâle getiren biziz.
RIDVAN
TURAN (Devamla) – Antik Roma’da ne zaman “pleb”ler Senatoya ve “patrici”lere
karşı, onların yolsuzluklarını söz konusu ederek ayaklanmışlarsa Senato her
zaman savaş kararı aldı. Bütün halk yıllarca savaşla uğraştığından dolayı bu
haksızlıklar, hukuksuzluklar, eşitsizlikler halk tarafından görünmez hâle
geldi. Bakın, büyük bir kriz konjonktürü yaşıyoruz; son derece ciddi bir ekonomik
kriz, toplumsal ve siyasal kriz yaşıyoruz. Ekolojik krizi buna ekleyelim, Kaz
Dağları ortada. Bunlara ilişkin dikkat edin bütün tartışmalar massedildi, bütün
tartışmalar ortadan kalktı. 
SALİH
CORA (Trabzon) – Ormanları kim yaktı?
RIDVAN
TURAN (Devamla) – Arkadaşlar, bir an şöyle düşünün: Hadi oldu, hadi oldu…
SALİH
CORA (Trabzon) – Hadi PKK yaktı.
RIDVAN
TURAN (Devamla) – …bu işgal politikası sonucuna ulaştı ve oradaki 30 kilometrelik
alan temizlendi, tırnak içinde. 
İSMAİL
TAMER (Kayseri) – Hâlâ “işgal” diyorsunuz, “Barış Pınarı”, barış. Ben de
hatırlatıyorum size: Barış. 
RIDVAN
TURAN (Devamla) – Bakın, bunu şöyle ifade edelim: AKP 2001’den beri Orta
Doğu’da güç merkezi olma esasına göre bir siyaset sürdürdü. 
RECEP
AKDAĞ (Erzurum) – Kendi ordusuna “işgalci” diyen sizden başka bir milletvekili
grubu var mı acaba dünyada?
RIDVAN
TURAN (Devamla) – Önce Arap âleminin halifesi olmaktı, halife olamayınca Emevi
Camisi’nin imamı olmaya soyundular. Emevi Camisi’nin de imamı olunca, yalnız ve
yalnız, oradaki Kürtler başta olmak üzere diğer halkların elde etmiş olduğu
statüye yönelik bir saldırı savaşı başlattılar. 
Değerli
arkadaşlar, bakın “El atına binen tez iner.” diye bizim memlekette bir laf var.

İSMAİL
TAMER (Kayseri) – Doğru, doğru; siz elin atına biniyorsunuz, Amerika’nın atına
biniyorsunuz; tez ineceksiniz. 
RIDVAN
TURAN (Devamla) – Siz oraya gittiğinizde oraya okul da kursanız, oraya vali de
atasanız, çok fazla bir zaman yok, birkaç yıl içerisinde Suriye’de merkezî
iktidar kurulduğunda olacak şey şudur: Orada ilanihaye duramayacaksınız ama
şunun altını çizelim: Buradaki 3,5 milyon Suriyeli sığınmacıyı oralara
yerleştirdiğinizde, hatta 10 bin civarında cihadist selefi militanı oraya
yerleştirdiğinizde şöyle bir durum ortaya çıkacak arkadaşlar: Bakın, halklar
arasında kalıcı ve ilanihaye sürecek bir çatışma konjonktürünü
tetikleyeceksiniz. Siz orada ilanihaye duramayacaksınız ama ektiğiniz
tohumlarla insanlar birbirlerine düşman olacaklar. Bunu görmek çok fazla bir
siyasi basiret istemiyor. O nedenle bu “Barış Pınarı” değil, “husumet pınarı”
olacak. Bu pınardan barış çıkmaz arkadaşlar; halkları birbirine kışkırtan,
birbirine gerilim politikasını tetikleyen bir yerden barış çıkmaz. 
Bakın,
80 kişi hakkında Twitter sebebiyle soruşturma açıldı. Demokratik hak ve
özgürlükler daha da fazla kısılıyor. İşte, bugün bizim Ankara il örgütümüz bir
basın açıklaması yapacak oldu, üzerine kolluk kuvvetleri saldırdı.
Şunu
herkes görüyor: Savaşların, çatışmaların olduğu yerde sözler duyulmaz,
siyasetin sözleri kifayetsiz kalır, anlamını yitirir. Şimdi, böyle dönülmez bir
noktaya doğru hızla gidiyoruz. Bundan dönmek gerekir. Türkiye kendi sorunlarına
dönmelidir.
(Mikrofon
otomatik cihaz tarafından kapatıldı) 
İSMAİL
TAMER (Kayseri) – PKK/PYD’yi desteklemekten vazgeçin, zaman varken dönün.
RIDVAN
TURAN (Devamla) – Bitiriyorum…
BAŞKAN
– Toparlayın lütfen.
RIDVAN
TURAN (Devamla) – Şunu açıkça ifade ediyorum değerli arkadaşlar: Bu mesele,
Fırat’ın doğusu meselesi, bir millî güvenlik meselesi değildir; Fırat’ın doğusu
meselesi, sarayın güvenliği meselesidir. Bunu böyle bilmek gerekir. 
BÜLENT
TURAN (Çanakkale) – Ayıp bir şey, ayıp!
SALİH
CORA (Trabzon) – Bu kadar komedi olmaz ya! Bununla ne alakası var? 
RIDVAN
TURAN (Devamla) – Bütün kamuoyu araştırmalarının oy oranınızın bu kadar radikal
bir biçimde düştüğünü gösterdiği noktada ve krizin somutluğundan insanları
uzaklaştırmanın gerektiği noktada, emin olun ki en kullanışlı araçlar, savaşlar
ve çatışmalardır. Siz de çok iyi biliyorsunuz ki savaşlar ve çatışmalar,
siyaseten bütün kirliliğin üzerini örten en iyi perdedir. 
Teşekkür
ederim. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Buyurun
Sayın Turan.
V.- AÇIKLAMALAR (Devam)
55.- Çanakkale Milletvekili Bülent Turan’ın, Mersin Milletvekili Rıdvan
Turan’ın 105 sıra sayılı Kanun Teklifi’nin 5’inci maddesiyle ilgili önerge
üzerinde yaptığı konuşmasındaki bazı ifadelerine ilişkin açıklaması
BÜLENT
TURAN (Çanakkale) – Sayın Başkan, değerli arkadaşlar; konuşmacının ifade ettiği
İçişleri Bakanımızın “İttifak kurduk.” tarzı bir ifadesinin olmadığını söylemek
isterim. İnsanlar belki yanlış anlayabilir, kulakları zor duyuyordur, ön
yargılıdır, hepsi kabul ama tüm metne şimdi bir daha baktım, zerre benzerliği olmayan
bir konu. Bakanımız der ki: “Köy köy, kasaba kasaba istihbari bilgilerle
buraları biliyoruz. Ordumuza güveniyoruz.” Söylediği bu. Buradan “ittifak
kurmuş” tarzı bir sonuç çıkarmanın akla ziyan bir yaklaşım olduğunu ifade etmek
istiyorum. Eğer akla ziyanlıktan öte bir şey varsa bu da müfteri olmaktır. Bu,
yanlış bir yaklaşım Sayın Başkan. 
Ayrıca,
“80 kişi hakkında Twitter’la ilgili soruşturma başlatıldı.” dendi. Konu Twitter
değil Sayın Başkan.
(Mikrofon
otomatik cihaz tarafından kapatıldı) 
BAŞKAN
– Devam edin. 
BÜLENT
TURAN (Çanakkale) – Konu, Twitter veya benzeri sosyal medya paylaşımlarında
terör faaliyetlerinin propagandasını yapmaktan ibarettir. O yüzden bu
çarpıtmayı doğru bulmuyoruz. 
Ayrıca,
dedi ki arkadaş: “Kaz Dağları’yla ilgili sorunlar var.” Baş tacı… Peki, hemen
Kaz Dağları’nın yanında Eceabat’ta, şehitliğimizde PKK büyük bir ormanı yaktı,
bir tek kelime ettiler mi şimdiye kadar? Sayın Başkan, bu bir ikiyüzlülüktür.
Eğer yeşilse, ormansa hepsine evet dememiz lazım ama PKK orman yakacak görmeyeceksiniz,
diğer türlü bizi eleştireceksiniz. İçişleri Bakanımızın söylemediği bir lafı
söyledi diyeceksiniz, sözüm ona muhalefet yapmış olacaksınız. 
Ayrıca
Sayın Başkan “Fırat’ın doğusu bu ülkenin güvenliği için değil, sarayın
güvenliği…” tarzı hiç şık olmayan, çok sıradan bir yaklaşımda bulundu sayın
hatip. Bakınız Sayın Başkan, bu ülkenin güneyinde bir terör koridoru kurulması
iddiası epeydir gündemde. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Turan. 
BÜLENT
TURAN (Çanakkale) – 3 binden fazla tırın oralarda silah dağıttığını herkes
biliyor. Bunu görmeden nasıl olurda bu ifade kullanılabilir, ne alakası var
saray güvenliğiyle? Biz bu ülkenin güvenliği için 4 partinin ortak kararıyla
beraber operasyona başladık, orada çatlasalar da patlasalar da bir terör
devletine izin vermeyeceğiz Sayın Başkanım. (AK PARTİ sıralarından alkışlar) 
BAŞKAN
– Sayın Oluç, yerinizden bir söz talebiniz var. 
Buyurun.

56.- İstanbul Milletvekili Hakkı Saruhan Oluç’un, Çanakkale Milletvekili
Bülent Turan’ın yaptığı açıklamasındaki bazı ifadelerine ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan. 
2
konuya değinmek istiyorum. Birincisi: Bizi kastederek Sayın Grup Başkan Vekili
orman yangılarıyla ilgili bir şey söyledi. 
İSMAİL
GÜNEŞ (Uşak) – PKK’yı kastetti. 
HAKKI
SARUHAN OLUÇ (İstanbul) – Hayır, hayır. “Sesinizi çıkarmadınız.” dedi. 
Şimdi,
geçen dönem son günlerdeydi, ben gene burada otururken orman yangınlarıyla
ilgili çok net bir açıklama yapmıştım, Sayın Grup Başkan Vekili o zaman belki
yoktu o günkü toplantıda. Şimdi tekrar söyleyeyim: Hangi ormanı kim yakarsa
yaksın bizim için hiç önemli değildir, hep lanetledik, lanetlemeye de devam
ederiz, kimin yaktığının hiç önemi yoktur bizim için. Bu kadar nettir tutumumuz
çünkü biz doğa hakkı için mücadele eden bir partiyiz aynı zamanda. 
SALİH
CORA (Trabzon) – Kandil farklı diyor.
HAKKI
SARUHAN OLUÇ (İstanbul) - Dolayısıyla “orman yangını” demek sadece ağaçların
yanması değil, o ormanların içindeki bütün canlıların da hayatlarının tahrip
edilmesidir.
(Mikrofon
otomatik cihaz tarafından kapatıldı)
RIDVAN
TURAN (Mersin) – Sayın Başkan…
BAŞKAN
– Grup Başkan Vekilinize söz verdim, aynı konularda açıklama yapıyor.
Buyurun
Sayın Oluç.
HAKKI
SARUHAN OLUÇ (İstanbul) – Teşekkür ederim.
Bizim
açımızdan ormanlar en az insanlar kadar önemlidir. Dolayısıyla çok nettir bu
konudaki fikrimiz; hangi gün, hangi zamanda, hangi mekânda orman yangını olursa
ve kim yaktıysa biz bunu lanetleriz. Bu konudaki fikrimiz net.
BÜLENT
TURAN (Çanakkale) – “Kim yaktıysa” değil, PKK “Yaktım.” diyor. 
HAKKI
SARUHAN OLUÇ (İstanbul) – Şimdi “kim yaktıysa” diyorum işte, her zaman… (AK
PARTİ ve HDP sıralarından gürültüler) 
BAŞKAN
– Değerli arkadaşlar, açıklamayı bir dinleyelim.
Buyurun.
HAKKI
SARUHAN OLUÇ (İstanbul) – Şimdi, ikincisi: Yani…
FATMA
KURTULAN (Mersin) – Boş boş konuşuyorsunuz ya! 
BAŞKAN
– Sayın Kurtulan, lütfen…
Buyurun
Sayın Oluç.
FATMA
KURTULAN (Mersin) – Boş boş laf ediyorsunuz anlamadan, dinlemeden. 
BAŞKAN
- Sayın Kurtulan, Sayın Oluç devam etsin.
Buyurun.
HAKKI
SARUHAN OLUÇ (İstanbul) – Bu konuyu netleştirmiş olalım. Yani bugün, dün ve
bundan sonrası için söylemiş oluyorum.
Diğer
konu: Bazen Sayın Grup Başkan Vekili ilginç kelimeler kullanıyor. Bu
“Çatlasınlar, patlasınlar…” Yani hakikaten ilginç oluyor. Sadece kayıtlara
geçsin diye bunu söylemiş oldum. Biz siyasi eleştiri yapıyoruz; ne çatlayacağız
ne patlayacağız. Bu siyasi eleştirilerimizi dile getirmeye devam edeceğiz. 
(Mikrofon
otomatik cihaz tarafından kapatıldı)
BAŞKAN
– Toparlayın Sayın Oluç.
HAKKI
SARUHAN OLUÇ (İstanbul) - Yani size de demiyoruz ki: “Çatlasanız da patlasanız
da biz bunları böyle söyleyeceğiz.” Biz söyleyeceğiz, siz de… 
BÜLENT
TURAN (Çanakkale) – “Terör devleti kuramayacaksınız.” dedim Sayın Başkan.
HAKKI
SARUHAN OLUÇ (İstanbul) – Yok, yani “çatlamak” ve “patlamak” lafı…
BÜLENT
TURAN (Çanakkale) – “Çatlasa da patlasa da.” ifade bu.
HAKKI
SARUHAN OLUÇ (İstanbul) - Bizim ayrıca içinde bulunduğumuz devlet burası, bu
sınırlar içindeyiz; bu devletin Anayasası, kanunlarıyla birlikte siyaset
yapıyoruz, Meclisin içindeyiz, meşru bir partiyiz.
BÜLENT
TURAN (Çanakkale) – Gözlerim yaşardı! Harika(!)
BAŞKAN
– Sayın Turan, lütfen…
HAKKI
SARUHAN OLUÇ (İstanbul) – Dolayısıyla anayasal bir partiyiz, seçimlerle buraya
gelmişiz oturmuşuz. Yani bize bunu söylemeniz çok hoş olmuyor, onu da söylemiş
olayım. Hani, tutanaklara geçsin diye de bunu da belirtmiş olayım.
Teşekkür
ederim. 
RIDVAN
TURAN (Mersin) – Sayın Başkan…
BAŞKAN
– Sayın Turan, sizden aynı zamanda Grup Başkan Vekiliniz söz aldı. Ben Grup
Başkan Vekili sıfatıyla Sayın Oluç’a söz verdim. 
RIDVAN
TURAN (Mersin) – Sayın Başkanım, tamam. Yalnız, şahsıma yönelik bir sataşma
var.
BAŞKAN
– Şimdi, bakın, ben şöyle bir uygulama yapıyorum…
BÜLENT
TURAN (Çanakkale) – Bana da sataştı, cevap vermiyorum Sayın Başkan, örneğin.
BAŞKAN
– Grup Başkan Vekillerinin söz istediği yerde onlara öncelik tanıyarak grubunuz
adına ve sizler adına konuşma fırsatı tanıyorum. 
RIDVAN
TURAN (Mersin) – Peki, yalnızca şunu söylemek istiyorum…
BAŞKAN
– Bu çünkü bir partinin yönetimiyle ilgili bir saygının da gereği olduğu için
öyle yapıyorum. Bence Sayın Oluç sizin adınıza ve grubunuzun adına söz aldı ve
söz verdim ben.
RIDVAN
TURAN (Mersin) – Tamam. Yalnızca, bunun yalan olduğunu iddia edenler varsa
kayıtlar burada, İçişleri Bakanının kendi sesi.
BAŞKAN
– Peki, teşekkür ederim.
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Afyonkarahisar Milletvekili Ali Özkaya ve Adalet ve Kalkınma Partisi
Grup Başkanvekilleri İstanbul Milletvekili Mehmet Muş, Çanakkale Milletvekili
Bülent Turan, Tokat Milletvekili Özlem Zengin, Çankırı Milletvekili Muhammet
Emin Akbaşoğlu ve Denizli Milletvekili Cahit Özkan ile 62 Milletvekilinin Ceza
Muhakemesi Kanunu ve Bazı Kanunlarda Değişiklik Yapılmasına Dair Kanun Teklifi
(2/2215) ve Adalet Komisyonu Raporu (S. Sayısı: 105) (Devam)
BAŞKAN – Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Ceza Muhakemesi Kanunu ve Bazı Kanunlarda Değişiklik Yapılmasına Dair
Kanun Teklifi'nin 5’inci maddesiyle değiştirilmekte olan 4/11/1981 tarihli ve
2547 sayılı Yükseköğretim Kanunu’na eklenen ek madde 41’in dördüncü fıkrasında
bulunan "o) Hukuk Felsefesi ve Sosyolojisi,” bendinden sonra gelmek üzere
aşağıdaki bendin eklenmesini ve madde metninin yeniden düzenlenmesini arz ve
teklif ederiz.
“ö)
Kamu İhale Hukuku”
 Dursun
Ataş Mehmet Metanet Çulhaoğlu Fahrettin
Yokuş
 Kayseri Adana Konya
 Zeki
Hakan Sıdalı İmam Hüseyin Filiz Hayrettin
Nuhoğlu
 Mersin Gaziantep İstanbul
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ABDULLAH GÜLER (İstanbul) – Katılmıyoruz Sayın Başkanım.
BAŞKAN
– Önerge üzerinde söz isteyen, Gaziantep Milletvekilimiz Sayın İmam Hüseyin
Filiz. (İYİ PARTİ sıralarından alkışlar) 
Süreniz
beş dakika Sayın Filiz.
İMAM
HÜSEYİN FİLİZ (Gaziantep) – Sayın Başkan, değerli milletvekilleri; 105 sıra
sayılı Ceza Muhakemesi Kanunu ve Bazı Kanunlarda Değişiklik Yapılmasına Dair
Kanun Teklifi’nin 5’inci maddesi üzerinde İYİ PARTİ Grubumuzun vermiş olduğu
önerge üzerine söz almış bulunmaktayım. Genel Kurulu saygılarımla selamlıyorum.
5’inci
maddeyle 2547 sayılı Yükseköğretim Kanunu’na “Hukuk Mesleğine Giriş Sınavı ve
İdari Yargı Ön Sınavı” başlıklı ek madde eklenmektedir. Yani hukuk fakültesi
mezunlarına Hâkim Adaylığı Sınavı’na girmek ve avukatlık veya noterlik stajına
başlamak için ön şart olarak Hukuk Mesleklerine Giriş Sınavı veya İdari Yargı
Ön Sınavı getirilmektedir. Maddenin gerekçesinde ise hukuk fakültesi
mezunlarının hukuk alanındaki bilgi ve yetkinliğinin artırılmasını sağlamak
amacından bahsedilmektedir. Hukuk alanındaki bilgi ve yetkinliğin artırılmasını
sağlamak gerekçe ise hukuk fakülteleri nitelikli eğitim veremiyor, değişik bir
deyimle mezunlarının çoğu gerekli nitelikleri taşımıyor demektir. Buna çözüm
olarak da kanun teklifinde, sınav yapılması önerilmektedir. Sınavla ilgili
çekincelerimden ve bir eğitimci olarak asıl yapılması gerekenlerden bahsetmek
istiyorum.
İlk
önce bir durum tespiti yapalım “Ülkemizde kaç hukuk fakültesi var?” sorusuyla
başlayalım. Ülkemizde hâlen 45’i vakıf üniversitesinde olmak üzere toplam 121
hukuk fakültesi bulunmaktadır. 2002 yılına kadar 31 hukuk fakültesi varken
2003’ten bugüne kadar açılan hukuk fakültesi sayısı 90’dır; bu olağanüstü bir
artıştır. Hâlen okuyan öğrenci sayısı 100 bine yakındır. Her yıl yaklaşık
17.500 civarında öğrenci alınmaktadır. Bunların da her yıl, yüzde 60’ı başarılı
kabul edilirse 10 bin civarında gencimizin hukuk mesleğine girmesi demektir.
Bir
diğer nokta, hukuk fakültelerinin giriş taban puanları ve kontenjanlarıdır.
Örneğin, bir vakıf üniversitesi 530 taban puanıyla ilk 100’den 12 öğrenci
alırken başka bir vakıf üniversitesi 300 taban puanıyla ilk 190 binden 120
öğrenci almaktadır. Devlet üniversitelerinden Ankara Üniversitesi 438 taban
puanıyla ilk 3.412’den 615 öğrenci, İstanbul Üniversitesi 431 taban puanıyla
ilk 4.670’ten öğrenci almıştır. Farkları görebiliyor musunuz? Yani bir tarafta
530 taban puanı, öbür tarafta 320 taban puanı var. 
Şimdi
soruyorum: Bu kadar hukuk fakültesine gerek var mıydı? Bu kadar hukuk fakültesi
niçin açıldı? Bu kadar geniş puan dağılımıyla öğrenci alınabilir mi? Sistem
bozulmuştur. Şimdi mezun seli geldi, çare arıyorsunuz. Selin önüne set yapmaya
çalışıyorsunuz, “Sınav yapalım.” diyorsunuz. Başarılı sayılanlar devam
edecekler. Peki, ya diğerleri? Başarısız sayılanlara “Sen dört sene boşa
okudun, yeterli yetkinliğin yok. Git testlere çalış, gelecek sene gel, yeniden
sınava gir.” mi denecek? Bu durum sınavı başarıncaya kadar git gel devam
edecek. 
Sayın
Başkan, değerli milletvekilleri; hukuk fakültesi sayısının artırılmasının ve
aynı şekilde, kontenjanların ölçüsüz bir şekilde artırılmasının sonucu budur.
Burada bir defa daha belirtmeliyim ki hukuk alanındaki bilgi ve yetkinliğin
artırılması sınavla sağlanamaz, ancak ve ancak nitelikli eğitimle olur.
Değerli
milletvekilleri, ÖSYM tarafından gerçekleştirilecek ve test şeklinde yapılacak
sınavda başarılı olmak yani hukuk alanında bilgili ve yetkin olduğunu
ispatlamak için 100 puan üzerinden 70 puan almak gerekmektedir yani bilgi ve
yetkinlik açısından 70 yeterli görülmüş. Peki, 69 alan bir kişi 70 alana göre
ne kadar daha az yetkindir? Bunun cevabını bilen varsa söylesin. 1 puanla
yetkinlik nasıl tespit edilecek?
Değerli
milletvekilleri, sınav uygulamasının 2020 yılından itibaren kayıt yaptıranlara
uygulanacağı yani sınav döneminin 2024 yılından sonra başlayacağı
belirtildiğine göre, dört yıl içinde hukuk mesleğinde başarı oranlarını da
hesaba katarsak en az 50 bin kişi daha ilave edilmiş olacak ve hâlen baroya kayıtlı
olan avukat sayısı 106 binden 150-160 binlere yükselecektir. 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Filiz.
İMAM
HÜSEYİN FİLİZ (Devamla) – Bir başka sorun daha var, sınav 2024’te 2020
girişlilere verileceğine göre önceki dönemlerde başarısız olan öğrenciler ile
yeni öğrenciler aynı sınıfta okuyacaklar, mezuniyetlerinde, başarısız şekilde
öğrenimlerini sürdürenler sınava tabi olmayacak ama başarılı öğrenci sınava
girmek durumunda kalacaktır, bu da kargaşa yaratacaktır. Ayrıca böyle bir sınav
özel kurslar dizisine bir yenisini ekleyecek, hukuk mesleğine giriş özel
kursları başlayacaktır. Bu durum hukuk fakültesi mezunlarının yetkinliklerini
test kitaplarıyla geliştirecekleri anlamına gelir ki bu, hukuk eğitiminin inkârı
demektir. Yapılması lazım gelen şey, aslında hukuk fakültelerinde eğitimin
kalitesinin artırılmasıdır. Yükseköğretim Kurulu gerekli şartları yerine
getiremeyen fakültelerin eğitime açılmasına izin vermemelidir. Mevcutların
denetlenmesi, gerekli standartları taşımayan hukuk fakültelerinin kapatılması
gereklidir ve şarttır. Kontenjanlar kesinlikle azaltılmalıdır. 
(Mikrofon
otomatik cihaz tarafından kapatıldı)
İMAM
HÜSEYİN FİLİZ (Devamla) – Sayın Başkan, çok az bir şey kaldı, tamamlayacağım.
BAŞKAN
– Buyurun.
İMAM
HÜSEYİN FİLİZ (Devamla) – Bir diğer ve çok önemli gördüğüm bir nokta da hukuk
fakülteleri için en az puan belirlenerek -mesela ilk 10 binin içinde olmak
gibi- en baştan belirli başarı düzeyindeki öğrencilerin hukuk fakültelerine
girişleri sağlanmalıdır. 
Değerli
milletvekilleri, misyonu Türkiye’deki yükseköğretim kurumlarının sürekli
gelişimine ve bireylerin evrensel yeterliliklerine ulaşmasına katkı sağlamak
üzere yükseköğretim alanında Kalite Güvence Sistemi’ni güçlendirmek olan
Yükseköğretim Kalite Kuruluna bu konuda da büyük görevler düşmektedir diyor,
Genel Kurula saygılar sunuyorum. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Kabul
edilmemiştir.
Sayın
Türkkan…
V.- AÇIKLAMALAR (Devam)
57.- Kocaeli Milletvekili Lütfü Türkkan’ın, kanunun yürürlüğe girdiği
tarihten itibaren avukatlık mesleğine girenlerin sınava girmesinin doğru bir
hadise olduğuna ilişkin açıklaması
LÜTFÜ
TÜRKKAN (Kocaeli) – Sayın Başkanım, bu kanun teklifi tarafımıza ilk geldiği
zamandan itibaren bir teklifimiz olmuştu, o da şuydu: Avukatlık mesleği
gerçekten toplumda sayısının çok, hukuk fakültelerinin çok para kazanıyor
olması nedeniyle, vakıf üniversitelerinin sayısının da artmasından dolayı,
fakültelerin sayısının artmasından dolayı fakülte mezunları âdeta avukatlık
mesleğini tefessüh etmiş hâle getirmişlerdi. Dolayısıyla bu kanunu
destekliyoruz ve çok doğru buluyoruz yani hâkimlik sınavı varsa avukatlık
sınavı da olmalı, yurt dışındaki üniversitelerde de bu böyle. Ama ilk geldiği
şekliyle “Efendim biz bunu iki, üç, dördüncü sınıflarda tamam da birinci
sınıfları bu imtihana tabi tutalım.” Yani yol yürünürken, maç başladıktan sonra
kural değişmez. Bu çocuk birinci sınıfta kaydını yaptırdığı zaman avukatlık
mesleğini yapmak istediği için veya hâkim olmak için, hâkimlik sınavının
olduğunu biliyor ama avukatlıkta sınav yok, ondan dolayı kayıt yaptırdı. 
(Mikrofon
otomatik cihaz tarafından kapatıldı)
BAŞKAN
– Buyurun.
LÜTFÜ
TÜRKKAN (Kocaeli) – Biraz evvel Sayın Bakanla da istişaremde onu söyledim.
Baroların bu konuda talepleri var, “Efendim birinci sınıflar da sınava girsin.”
Ya o çocuğun hayalleriyle oynamak doğru bir şey değil. Bu kanunları yaparken
biraz da vicdani olarak hareket etmek lazım. Nihayetinde Sayın Bakan Yardımcımız
da bunun hazırlandığı şekliyle, 6’ncı maddede de göreceğiz, “Kanun yürürlüğe
girdikten sonra hukuk fakültelerine kayıt yaptıranlar avukat olursa sınava tabi
tutuluyorlar.” kısmı çok doğru. Bu konudaki çalışmalarından dolayı ben teşekkür
ediyorum ama aksi hâlde davrandığımız zaman bu çocukların da vebalini almak
istemiyorum. 
Ama
Sayın Bakanın orada bahsettiği bir konuya da burada değinmek istiyorum: “Mayıs
ayında bir strateji belgesi açıklamıştık, ona göre girselerdi keşke.” Bu bir
vaat ama, yani vaat kanun yerine geçer mi? O vaade bakarsak Yiğit Bulut denen o
arkadaş –söylemek istemiyorum- “Dolar 1 lira.” demişti. Dolar 6 lira,
vadettiniz tutmadı. 
(Mikrofon
otomatik cihaz tarafından kapatıldı)
BAŞKAN
– Buyurun.
LÜTFÜ
TÜRKKAN (Kocaeli) – Yani ne yapacağız? Biz şimdi bankaya gidip “Vallahi
vaadiniz 1 lira, bize doları 1 liradan verin.” mi diyelim? Böyle bir şey yok.
Kanun yürürlüğe girdikten itibaren avukatlık mesleğine girenlerin sınava
girmesi doğru bir hadisedir, bu değişiklikten dolayı kanun hazırlayıcılara
teşekkür ediyorum, sağ olun. (İYİ PARTİ sıralarından alkışlar)
ABDULLAH
GÜLER (İstanbul) – Bakan Bey değil de Komisyon üyesi olarak söyledim. 
LÜTFÜ
TÜRKKAN (Kocaeli) – Ben arkadaşınızdan bahsettim. 
Sayın
Bakanı ilzam etmedim, onu da not alırsanız.
BAŞKAN
– Sayın Türkkan’ın ifade ettiği, bundan sonra görüşeceğimiz 6’ncı maddeyle
ilgili. 
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Afyonkarahisar Milletvekili Ali Özkaya ve Adalet ve Kalkınma Partisi
Grup Başkanvekilleri İstanbul Milletvekili Mehmet Muş, Çanakkale Milletvekili
Bülent Turan, Tokat Milletvekili Özlem Zengin, Çankırı Milletvekili Muhammet
Emin Akbaşoğlu ve Denizli Milletvekili Cahit Özkan ile 62 Milletvekilinin Ceza
Muhakemesi Kanunu ve Bazı Kanunlarda Değişiklik Yapılmasına Dair Kanun Teklifi
(2/2215) ve Adalet Komisyonu Raporu (S. Sayısı: 105) (Devam)
BAŞKAN
- 5’inci maddeyi oylarınıza sunuyorum: Kabul edenler… Kabul etmeyenler… 5’inci
madde kabul edilmiştir.
Şimdi,
Sayın Türkkan’ın değindiği 6’ncı maddeye geçiyoruz.
6’ncı
madde üzerinde 2 önerge vardır, önergeleri okutup aykırılık sırasına göre
işleme alıyorum. 
Türkiye Büyük Millet Meclisi Başkanlığına
Görüşülmekte
olan 105 sıra sayılı Ceza Muhakemesi Kanunu ve Bazı Kanunlarda Değişiklik
Yapılmasına Dair Kanun Teklifi’nin 6’ncı maddesinin teklif metninden
çıkarılmasını arz ve teklif ederiz. 
 Salihe
Aydeniz Erol Katırcıoğlu Erdal
Aydemir
 Diyarbakır İstanbul Bingöl
 Mahmut
Celadet Gaydalı Ebrü Günay Ömer
Faruk Gergerlioğlu
 Bitlis Mardin Kocaeli
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ABDULLAH GÜLER (İstanbul) – Katılmıyoruz Sayın Başkanım. 
BAŞKAN
– Önerge üzerinde söz isteyen Mardin Milletvekilimiz Sayın Ebrü Günay. (HDP
sıralarından alkışlar)
Süreniz
beş dakika Sayın Günay. 
EBRÜ
GÜNAY (Mardin) – Sayın Başkan, değerli vekiller; bugün uzun süredir ciddi
beklentiler yaratılarak kamuoyunun gündeminde tutulan ve kamuoyunu oyalama
çabasına alet edilen yargı paketini konuşuyoruz, yargı reformunu konuşuyoruz. 
Bence
bir yargı reformu değil, bir makyaj veya bir boyalama. Ne derseniz deyin ama
esas olan bir yargı reformunun olmadığı çok açık çünkü yargı sisteminin
sorunlarına ve adaletsizliklerine değinen, buna gerçekten çözüm bulan, adaleti,
eşitliği ve yargının bağımsızlığını temin eden bir yargı paketi değil. 
Değerli
arkadaşlar, geçtiğimiz aylarda Sosyal Demokrasi Vakfı, Türkiye genelinde “Yargı
Bağımsızlığı ve Yargıya Güven” isimli bir anket çalışması yaptı ve bu çalışmaya
katılanların yüzde 48,5’i Türkiye’de yargının bağımsız olmadığını dile getirdi.
Hâl böyleyken meslek örgütleri, sivil toplum kuruluşları, akademi çevresi ve
muhalefetle ortaklaşılmayan, birlikte üretimden yoksun, sorunlara çözüm
olmaktan uzak bir tarzla ele alınan bu teklifin toplumun adalet taleplerine ve
yargısal sorunlarına çözüm olmayacağı açık, net ortada. 
6’ncı
madde hukuk mesleklerine giriş sınavının başlangıç tarihini belirliyor. Yargıya
olan güven en alt seviyedeyken “‘Adalet’ kavramı denince aklınıza ne geliyor?”
sorusuna “Adaletsizlik geliyor.” diye yanıt verilen bir ortamda hukuk
mesleklerine giriş sınavı soruna çözüm olacak mı, sormak istiyorum. 
Bu
düzenleme çözüm değil, yeni sorunlar getirecek. Bu kadar fazla üniversite
kurmanın, 80 binden fazla hukuk öğrencisini almanın faturasını hukuk mesleğine
giriş sınavını getirerek öğrencilere çıkarmaya çalışmak sorunu çözmez. 
Gençlerin
okulu bitirdikten sonra iş sahibi olabilecekleri bölümler açalım ve
yönlendirelim. Bölüm kontenjanlarını bu şekilde belirleyelim, doğru olan bu. 
Bir
taraftan sayısı 100'ü aşmasına rağmen yeni hukuk fakülteleri açılmaktayken
diğer yandan da sınavla avukat, hâkim sayısını sınırlamaya çalışmak gerçekçi ve
ihtiyaca yönelik bir düzenleme değil. Göz boyamak, size muhalif olabilecek
kişilerin önünü kesmek, yandaşların da sırtlarını sıvazlamaktan başka bir şey
değildir.
Değerli
arkadaşlar, herhangi bir farklılığı tehdit olarak görüp yok etmeyi amaçlayan,
cinsiyetçi, mezhepçi, ırkçı yönetimler bu topraklarda nefret ve acı çekmekten
başka bir şey, nefret ekmekten başka bir sonuç getirmemiştir. Bugün Rojava
halkları Türkiye halklarının kardeşi, dostu, akrabasıdır. Rojava’ya saldırıp
halkları birbirine düşürmeye çalışanlar, kalkışanlar, halkın boğazındaki ekmeği
alıp ölüme yatıranlar asla başarılı olamayacaklardır. 
Değerli
arkadaşlar, dünden beridir “Barış Pınarı” dedikleri ama aslında silah, ölüm ve
gözyaşı getiren bir harekâtı konuşuyoruz. Sizin “Barış Pınarı” dediğiniz
harekât sınırın öbür tarafındaki çocuklara, kadınlara, yaşlı insanların
hayatlarına kastedecek bir savaş ilanıdır. Yetmiyor, sınırın bu tarafındaki
insanların da hayatlarına kastediyorsunuz. Şu ana kadarki bilanço Ceylânpınar
ve Nusaybin’de 8 ölü, sadece Nusaybin’de 24 yaralı ve saatlerdir süren bomba
sesleri ve insanlar sokaklarda; evlerinde uyuyamıyorlar. 
Dolayısıyla
bir barıştan bahsetmek mümkün değil, kendi topraklarımız için bile bu mümkün
değilken sınırın öte tarafına barış götürmek asla mümkün olmayacaktır.
Özellikle kadınlara ve çocuklara unutulmayacak insani dramlar yaşatmış ve
insanlık suçu işlemiş olan IŞİD barbarlığı başta kadınlar olmak üzere Rojava
halklarının öncülüğünde yenilgiye uğratılmıştı ve bu sayede Orta Doğu ve dünya
halkları rahat bir nefes alabilmiştir. Bir kadın devrimi olan Rojava devrimi
Orta Doğu’daki erkek egemen ve militarist iktidarlara karşı eşitlikçi,
özgürlükçü, çoğulcu ve demokratik bir yaşam mücadelesinin önemli bir dönüm
noktası oldu. 
Şimdi
tekrar IŞİD’i yanına alarak girişilen bu savaşta 2004’ten bu yana IŞİD’e karşı
büyük bedellerle elde edilen kazanımlar yok edilecek. Suriye ve Orta Doğu’da
var olan belirsizlikler ciddi anlamda artacaktır. Kadınlara ve çocuklara
yaşatılan vahşet hâlâ capcanlı zihinlerdeyken bu savaş IŞİD barbarlarına alan
açarak bu çeteleri tekrar diriltecektir. İnsan Hakları İzleme Örgütünün 2019 Temmuz
verilerine göre, IŞİD’in kamplarında şu an 11 bini aşkın insan kalıyor.
Soruyorum: Bu insanlar ne olacak? Bu IŞİD’liler ne yapacak? Siz o insanları ne
yapacaksınız? Bunları sormak istiyorum. Bir cevap var mı? Eminim vardır.
Tekrar
ediyorum: Biz kadınlar belirtiyoruz ki, kirli savaş politikalarının ve
planlarının, işgal politikalarının bir parçası olmayacağız, barışı savunmaya
devam edeceğiz ve bunun için mücadele edeceğiz sonuç ne olursa olsun. Biliyorum
ve eminim, savaş silahlarla ve şeylerle gelmeyecektir, savaş demokratik
siyasetle gelecektir ve biz bunun mücadelesini yürütmeye devam edeceğiz. (HDP
sıralarından alkışlar)
BÜLENT
TURAN (Çanakkale) – Yüz defa cevap verdim.
BAŞKAN
– Önergeyi oylarınıza sunuyorum: Kabul edenler… Kabul etmeyenler.. Önerge kabul
edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Ceza Muhakemesi Kanunu ve Bazı Kanunlarda Değişiklik Yapılmasına Dair
Kanun Teklifi'nin 6’ncı maddesiyle 2547 sayılı Kanun’a eklenen geçici madde 80’de
yer alan “Başarılı olma şartı” ibaresinin “kazanmak” ibaresi olarak
değiştirilmesini arz ve teklif ederiz.
 Dursun
Ataş Mehmet Metanet Çulhaoğlu Fahrettin
Yokuş
 Kayseri Adana Konya
 Hayrettin
Nuhoğlu Zeki Hakan Sıdalı İsmail
Koncuk
 İstanbul Mersin Adana
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ABDULLAH GÜLER (İstanbul) – Katılmıyoruz Sayın Başkanım. 
BAŞKAN
– Önerge üzerinde söz talep eden Adana Milletvekilimiz Sayın İsmail Koncuk.
(İYİ PARTİ sıralarından alkışlar)
Süreniz
beş dakika Sayın Koncuk.
İSMAİL
KONCUK (Adana) – Sayın Başkan, değerli milletvekilleri; yüce heyetinizi
saygıyla selamlıyorum. 
Barış
Pınarı Harekâtı’na katılan bütün askerlerimize başarılar diliyorum, inşallah
sağlıkla da yurdumuza dönerler.
Tabii,
5 vatandaşımız da havan mermileriyle şehit oldu Nusaybin ve Akçakale’de, onlara
da rahmet diliyorum.
Tabii,
bu “yargı reformu” çok iddialı bir söz ama tabii yargı reformu yapabilmek için
önce bir mantalite lazım yani hayata bir bakış açısı lazım. Şimdi, AK PARTİ’de
yargı reformunu yapabilecek bir mantaliteyi görebilen beri gelsin, görebilen
beri gelsin. (İYİ PARTİ sıralarından alkışlar) Dolayısıyla ben yargı reformu
yapabilmenizi hayal bile edemiyorum, yapılsa sevinirim, yapılsa överim burada.
Yargı reformu nasıl olur biliyor musunuz? Şunları bir kenara koyarsınız,
HSK’nin teşkil şeklini değiştirirsiniz, demokratik usullerle seçilir; bir de
savcılar, yargıçlar verdikleri kararlardan endişe duymazlar, başıma bir iş
gelir endişesi duymazlar, terfilerinde, görevde yükselmelerinde, atamalarında
endişe olmaz. Bunu yapmak yargı reformudur. Bunu yaptığınız zaman istinaf
mahkemelerinin şekli, uygulama yolları vesaire; bunlar hep konuşulur,
düzeltilir, temel bunlardır. Neyse… 
Az
önce Gaziantep Milletvekilimiz Hüseyin Filiz Hocamız -eski rektörlerimizden-
aslında gayet de güzel anlattı, bu Hukuk Mesleğine Giriş Sınavı nedir biliyor
musunuz; tam bir havlu atmaktır yani “Ben vermiş olduğum üniversite eğitiminde
başarı sağlayamıyorum, verdiğimiz diplomanın hiçbir anlamı yok, bir mana ifade
etmiyor, öğretmene verdiğim diploma öğretmen olduğu anlamına gelmiyor, avukata
verdiğim diploma avukat olduğu anlamına gelmiyor, ben bunu itiraf ediyorum,
kabul ediyorum ve onları yeniden bir sınava alma gereği duyuyorum.” demektir.
Bu, bir havlu atmaktır. Bu, AK PARTİ’nin üniversite sisteminde başarısızlığı
kabulüdür. Millet bunun hesabını soracak, öğretmenler soracak, avukatlar
soracak, bunları unutmuyoruz. Aslında 2001 yılında Hukuk Mesleğine Giriş Sınavı
getirildi, beş yıllık geçiş süresiyle 2006 yılından itibaren uygulanmaya
başlayacaktı, 2006 yılında siz ortadan kaldırdınız. Aradan on üç yıl geçiyor,
tekrar gündeme alıyorsunuz. Bunun hesabını vermek zorundasınız. Dolayısıyla, bu
Hukuk Mesleğine Giriş Sınavı’nı ben yanlış buluyorum, aslında, biz parti olarak
yanlış buluyoruz, mantıklı değil ya. Diploma ne demek değerli arkadaşlar?
Diploma ne anlama geliyor? Siz diplomanın ne anlama geldiğini ortadan
kaldırıyorsunuz. Bu konuda fazla bir şey söylemek istemiyorum, tekrara girmek
istemiyorum. 
Dün
birçok ziraat odası başkanı sizleri de ziyaret etti muhtemelen, hepinizi
ziyaret etti, Türkiye'nin çeşitli illerinden gelenler, pamuk üreticileri. 500
kilonun üzerinde pamuk üretimine destekleme vermiyorsunuz. Diyorsunuz ki:
“Kardeşim, fazla üretim yapma.” Hâlbuki mantıklı olan üretimi teşvik etmektir
ama diyorsunuz ki siz: “500 kilo üret, aman, 501 kilo üretme, yoksa destekleme
vermeyiz.” Bu, tarım politikanız.
METİN
YAVUZ (Aydın) – Hiç tohum ektiniz mi?
İSMAİL
KONCUK (Devamla) – Ben Adanalıyım ya, ben Adanalıyım. Gel, beraber ekelim. Sen
pamuğu görsen ağaç zannedersin büyük ihtimalle. (İYİ PARTİ sıralarından
alkışlar)
BAŞKAN
– Sayın Koncuk, bu konuşmalar duyulmuyor televizyondan değerli arkadaşlar.
Sayın
Yavuz, siz konuştunuz.
İSMAİL
KONCUK (Devamla) – Nerelisiniz siz?
METİN
YAVUZ (Aydın) – Sökeliyim.
İSMAİL
KONCUK (Devamla) – Sökeliysen bilirsin iyi kötü.
Peki,
1 dönüm pamuğun maliyeti 1.800-2.000 lira. 3 liraya sattığını farz edelim
ortalama, ne yapar? 1.500 lira kazanıyor dönüme çiftçi, 500 lira zarar ediyor,
500 lira.
Talep
şu: “1,5 TL destekleme versinler bize.” diyorlar. Yoksa pamuk üretimi
Türkiye'de bitecek. Dün Denizli’den geldi, Adana’dan geldi ziraat odası
başkanları. Yani tüm Türkiye'deki pamuk üreticilerinin durumu bu; perişanlık.
Değerli
milletvekilleri, değerli AK PARTİ’liler; vallahi, bakın, çiftçilik yapana
madalya takmamız lazım, madalya takmamız lazım.
BEKİR
KUVVET ERİM (Aydın) – 1.200 lira.
İSMAİL
KONCUK (Devamla) – Bu, resmî rakamlar, 1.800-2.000 TL arasında maliyeti,
maliyeti bu, 1.200 değil, onu tekrar araştırın.
BEKİR
KUVVET ERİM (Aydın) – 1.200 lira.
İSMAİL
KONCUK (Devamla) – Şimdi, Adana’da köylerde yaşayanların nüfusu yüzde 12’ye
düşmüş, yüzde 12.
(Mikrofon
otomatik cihaz tarafından kapatıldı)
İSMAİL
KONCUK (Devamla) – Sayın Başkanım…
BAŞKAN
– Devam edin Sayın Koncuk.
İSMAİL
KONCUK (Devamla) – Adana gibi ziraatın merkezi olan bir bölgede köylerde
yaşayan nüfusun oranı yüzde 12’ye düşmüşse, Türkiye'nin diğer illerindeki
durumu siz tahmin edin. Bu gidişle önümüzdeki süreçte tarım yapabilecek
insanlar bulabilmemiz mümkün olmayacak. Onun için burada, bu, AK PARTİ’nin
sorumluluğundadır. Bu pamuk üretim meselesinin… Sadece pamuk değil tabii, tüm
yağlı tohum üretiminin, narenciye üretiminin, buğday vesaire üretiminin
tamamında çok ciddi desteklemeler yapmamız gerekiyor. Eğer biz dünyayla tarımda
yarışan bir ülke olma iddiasında isek bu desteklemeleri gerçekten çiftçiliği
özendirecek oranlara çekmek zorundayız. Bunu yapamadığınız sürece, hele böyle
tarım bakanlarıyla, tarımdan anlamayan, toprağı saksıda görmüş tarım
bakanlarıyla tarımı, Türk tarımını bir yere götürebilmemiz mümkün değildir. 
Teşekkür
ediyorum, saygılar sunuyorum. (İYİ PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
6’ncı
maddeyi oylarınıza sunuyorum: Kabul edenler… Kabul etmeyenler… 6’ncı madde
kabul edilmiştir. 
7’nci
maddede 2 önerge bulunmaktadır. Önergeleri aykırılık sırasına göre işleme
alıyorum. 
Türkiye Büyük Millet Meclisi Başkanlığına
Görüşülmekte
olan 105 sıra sayılı Ceza Muhakemesi Kanunu ve Bazı Kanunlarda Değişiklik
Yapılmasına Dair Kanun Teklifi’nin 7'nci maddesiyle 2576 sayılı Bölge İdare
Mahkemeleri, İdare Mahkemeleri ve Vergi Mahkemelerinin Kuruluş ve Görevleri
Hakkında Kanun’un 3/C maddesinin beşinci fıkrasında yapılan değişiklikteki
“İlgili dava daireleri kurulunca üç ay içinde karar verilir.” cümlesinin
“İlgili dava daireleri kurulu, üç ay içinde karar verir.” şeklinde
değiştirilmesini arz ve talep ederiz.
 Turan
Aydoğan Zeynel Emre Sibel
Özdemir
 İstanbul İstanbul İstanbul
 Aydın
Özer Orhan Sümer Alpay
Antmen
 Antalya Adana Mersin
 Süleyman
Bülbül  Nazır Cihangir İslam Rafet
Zeybek
 Aydın İstanbul Antalya
BAŞKAN
– Komisyon önergeye katılıyor mu? 
ADALET
KOMİSYONU SÖZCÜSÜ ABDULLAH GÜLER (İstanbul) – Katılmıyoruz Sayın Başkanım. 
BAŞKAN
– Önerge üzerinde söz isteyen İstanbul Milletvekilimiz Sayın Nazır Cihangir
İslam. 
Buyurun
Sayın İslam. (CHP sıralarından alkışlar) 
Süreniz
beş dakika. 
NAZIR
CİHANGİR İSLAM (İstanbul) – Teşekkür ederim Sayın Başkan. 
Çok
değerli arkadaşlarım, bugün görüştüğümüz konuda aslında yargı reformu
dediğimizde aklımıza gelen şey hukuki otonominin tesisidir. Yani siz bu merkezî
sınavı ancak Adalet Bakanlığı, üniversiteler ve baroların iş birliğiyle
yapıyorsanız, bir anlamda işi bilimselleştiriyorsanız bunun bir anlamı vardır
ama bu sınav neticede bürokrasinin elinde kalacaksa sonuçlar kanaatime göre çok
da değişmeyecektir.
Şimdi,
yine uzmanlarla konuştuğumuzda şunu öğrendik ki Hukuk Mesleklerine Giriş Sınavı
ile Hâkimlik Yazılı Sınavı müfredatı örtüşmüyor. İkinci mesele, etik
derslerinin zorunlu olmaması, hukuk gibi önemli bir konuda özellikle etik
derslerinin zorunlu olmaması hadisesi.
Çok
değerli arkadaşlarım, bir mesele de şu; bu aslında gerçekten millî bir
meselemiz: Hukuk müfredatı içerisinde dogmatik derslerin merkeze alınması ve
felsefi derslerin arka plana itilmesi nedeniyle bizde bir millî hukuk yönetimi
oluşamıyor ve bu yüzden ulusüstü mahkemelere veya yargı organlarına olağanüstü
başvuru var ve onlara çok iş düşüyor.
Son
mesele aslında bizim eğitimimizin gerçekten ortak meselesi. Bunca hukuk
fakültesi, bunca öğrenci yerine kontenjanları düşürüp niteliği ve bilimsellik
niteliğini artırmak bu sorunun çözümüne yardımcı olacaktır.
Uygulamaya
gelince değerli arkadaşlarım, bugün Türkiye’deki en büyük problem hâkimlerin ve
savcıların müdahaleye açık durumudur, korunmasız durumudur. Bir tıpçı ve bir
akademisyen olarak benim aklıma gelen, onları tayin durumundan kurtarıp belki
bir rotasyon durumuna sokmak ve yerlerinin sabitliğini sağlamak onları daha
özgürleştirecek, kararlarını daha tarafsız kılabilecektir.
Çok
değerli arkadaşlarım, yine yaptığımız bir araştırma sonucu, ülkede beraat oranı
çok yüksek. Aslında bu, hukukçu olmayan benim tarafımdan işitildiğinde sanki
iyi bir şeymiş gibi görünüyor ama bunun anlamı, yetersiz iddianame. Yetersiz
iddianame ya eğitimsizlikten oluşur ya da baskıdan oluşur. Ama biz KHK
sürecinde şunu yaşadık ki bir savcı önüne getirilen insanlar hakkında bir
iddianame yazmazsa bir bakıyoruz, onun tayini çıkmış. Savcılık tarafından
mahkemeye getirilen bu şüpheliler hakkında dava reddedilirse bir bakıyoruz,
mahkeme heyetinin tayini çıkmış. İşte, asıl meselelerimiz, çok değerli
arkadaşlarım, bu gibi meseleler.
Şimdi,
değişiklik maddelerine gelince, diyorsunuz ki: “Haber verme sınırlarını aşmayan
veya eleştiri amacıyla yapılan düşünce açıklamaları suç oluşturmaz.” Bu, zaten
suç değil yani cari mevzuatta da suç değil. Burada mesele, uygulama sorunu;
mesele, amel sorunu yani sizin hukuka bakışınız. 
Pasaport
meselesinde de benzer bir şey yaşıyoruz. Dokuz takla atıyoruz, kolluk
kuvvetlerinin ve muhtarın denetiminden de geçiyoruz ama cümlenin sonuna
bakıyoruz: “İçişleri Bakanlığınca pasaport verilebilir.” “Verilebilir”
diyorsanız, bunun eş anlamlısı “verilmeyebilir”dir de. Yani bunun da aslında
mevcut duruma getirdiği bir yenilik yok. Mevcut durumda zaten hakkı olan
insanlar dahi pasaport almıyor. Ama bu maddenin neden buraya konulması
gerektiğini sizin gözlüklerinizle okumaya çalıştım. Bu madde, tamamen İçişleri
Bakanını güvence altına almaya yönelik bir maddedir ve getirdiği hiçbir yenilik
yoktur. Siz eğer -ben kıt hukuk bilgimle konuşuyorum- benim gibi bir vatandaşa
karşı otoriteyi bağlayıcı yani “Pasaport verilir.” ibaresini kullanmıyorsanız,
beni herhangi bir güvence altına almıyorsunuz demektir.
Sayın
Başkan, vaktim bitti ama biraz uzatma rica ediyorum. 
(Mikrofon
otomatik cihaz tarafından kapatıldı) 
BAŞKAN
– Ekliyorum sürenizi şimdi.
NAZIR
CİHANGİR İSLAM (Devamla) – Teşekkürler. 
Sorun
şurada çok değerli arkadaşlarım: AK PARTİ Grup Başkanı Sayın Naci Bostancı’nın
geçende basına verdiği -canlı olarak da izledim- beyanı: “Hukuki bir engel
olmasa da devlet aklı bu insanlarla çalışmak istemeyebilir.” Kimden bahsediyor?
KHK’yle işinden atılan, aklanan, beraat eden insanlardan bahsediyor. Yani
hukukun, yargının önüne, kendince oluşturduğu ve arkasına saklandığı bir devlet
kavramı yerleştiriyor ve “devlet aklı” demekle de aslında kendi heva ve
hevesini konuşturuyor. Bizim asıl meselemiz budur, amel meselesidir, uygulama
meselesidir. 
(Mikrofon
otomatik cihaz tarafından kapatıldı) 
NAZIR
CİHANGİR İSLAM (Devamla) – Biraz daha vaktim olacak mı Sayın Başkan? Bir dakika
daha rica ediyorum. 
BAŞKAN
– Son defa bir dakika ekliyorum size Sayın İslam, her zaman kürsüyü
kullanmıyorsunuz. 
Buyurun.

NAZIR
CİHANGİR İSLAM (Devamla) – Peki, çok teşekkür ederim. 
Değerli
arkadaşlarım, bir mesele daha var, girip girmemekte epey düşündüğüm bir konu.
Ne yaşadık? Bu ülkeye gelen Özbek kızının bir milletvekilinin evinde, elinde
milletvekili silahıyla cesedinin bulunmasının geçirdiği prosedür, bizim hukuk
anlayışımızın ve uygulamamızın özetidir arkadaşlar. (CHP sıralarından alkışlar)
Hiçbir zaman kimseyi suçlayarak söylemiyorum, Sayın Şirin Ünal’ı da çıkıp hem
bu Meclise hem bu millete açıklama yapmaya davet ediyorum. Hepinizi de “12
Öfkeli Adam” filmini izlemeye bir kez daha davet ediyorum, 10 yaşımdan beri
defalarca izlemişimdir. Ama diyorum ki: Deliller bu kadar aleyhinde olmasına
rağmen ve kiminle konuştuysam halkın gözünde şüpheli nazarıyla bakılmasına
rağmen masum olabilir ama bu sistem suçu da örter, masumiyeti de örter. En
önemlisi, biz Nadira Kadirova’nın annesine ne diyeceğiz arkadaşlar, esas mesele
budur. 
Hepinize
saygılarımı sunuyorum, sağ olun. (CHP ve HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Ceza Muhakemesi Kanunu ve Bazı Kanunlarda Değişiklik Yapılmasına Dair
Kanun Teklifi'nin 7’nci maddesiyle değiştirilmekte olan 2576 sayılı Bölge İdare
Mahkemeleri, İdare Mahkemeleri ve Vergi Mahkemelerinin Kuruluşu ve Görevleri
Hakkında Kanunun 3/C maddesinin dördüncü fıkrasının (c) bendinde yapılan değişiklikle
düzenlenen "Danıştaydan bu konuda karar verilmesini istemek” ibaresinin
“Danıştaydan bu konuda karar verilmesini talep etmek” ibaresiyle
değiştirilmesini arz ve teklif ederiz.
 Dursun
Ataş Mehmet Metanet Çulhaoğlu Fahrettin
Yokuş
 Kayseri
 Adana Konya
 Hayrettin
Nuhoğlu  Ayhan
Erel
 İstanbul  Aksaray
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ABDULLAH GÜLER (İstanbul) – Katılmıyoruz Sayın Başkanım. 
BAŞKAN
– Önerge üzerinde söz isteyen Aksaray Milletvekilimiz Sayın Ayhan Erel. (İYİ
PARTİ sıralarından alkışlar)
Süreniz
beş dakika Sayın Erel.
AYHAN
EREL (Aksaray) – Sayın Başkan, değerli milletvekilleri, yüce Türk milleti; Ceza
Muhakemesi Kanunu ve Bazı Kanunlarda Değişiklik Yapılmasına Dair Kanun
Teklifi’nin 7’nci maddesi üzerinde söz almış bulunmaktayım. İYİ PARTİ adına
hepinizi saygıyla selamlıyorum. 
Acılarına
yıllardır gözyaşı akıttığımız, ayağına taş değdiğinde acısını yüreğimizde
hissettiğimiz, milyonlarca para harcadığımız, dünyayı karşımıza aldığımız
Filistin, sözde Müslüman ülkelerden oluşan Arap Birliğiyle beraber utanmadan
Türkiye’yi sert bir şekilde kınarken Avrupa Birliğinin Barış Pınarı Harekâtı’nı
kınama girişimini “Ülke sınırlarını savunabilir.” diyerek terörle mücadelemizi
destekleyen Attila’nın torunları, büyük Turan’ın değerli parçası, Hun
Türklerinin ülkesi Macaristan’a, Attila’nın torunlarına selam olsun. (İYİ PARTİ
sıralarından alkışlar) 
Kan
dökmeyi seven bir millet değiliz ancak söz konusu vatan olunca dünyanın şah
damarını keseriz. Turan elleri var olsun, düşmanlar kahrolsun, Tanrı Türk’e yâr
olsun, Attila’nın torunlarına bir kez daha selam olsun. 
Milliyetçiliğin
yerine ümmetçiliği ikame edenlerin, bu durumu bir kez daha bilgilerine sunmak
istiyorum. Bu kürsüden kahraman Türk ordusunun kuzey Suriye’ye yapmış olduğu
harekât karşısında, bazı hatipler Türk ordusunun şanına, tarihine yakışmayacak
şekilde söylemlerde bulunmuşlardır. 
Yıl
1993, Baykan’ın Derince köyü, okul bahçesi, 22 kişi, 13’ü çocuk, içlerinden
biri daha bebek. Aralarındaki Serkan Erdem adlı çocuk, hainlerin kurşunlarıyla
daha bebek yaşta, anasının kucağında, ağzında süt kokusuyla toprağın bağrına
giriyor. 
2
Ağustos 2018, 11 aylık Bedirhan; o da kundağını kefen yaparak bu dünyaya veda
ediyor. 
Bu
ülkede tam 140 öğretmenimiz insan aklının sınırlarını zorlayan bir vahşetle PKK
tarafından katlediliyor, işkence yapılarak, bedenleri parçalanarak; tıpkı
öldürüldükten sonra bayrak direğine asılan İsmail öğretmen gibi. 
Bismil’de,
22 yaşında, okulu, öğrencileri bir çiçek bahçesi gören öğretmenimiz, babasının
gözleri önünde dövülerek, sürüklenerek, dağa çıkarılıp sayısız kurşunları
bedeninde bularak öldürüldü Neşe öğretmen. 
Yine,
öğrencilerinin gözleri önünde dövülüp, ilkokul çocuklarının önünde kurşuna
dizilip kafası kesilen Mehmet Saygıgüder öğretmenimiz gibi. 
Son
örnek, Tunceli’de görme engelli ilkokul çocuklarımızı eğiten Dilay Kerman’ın,
eşiyle beraber uzun namlulu silahlarla taranarak katledilmesi gibi. 
Peki,
bu öğretmenler, bu savunmasız bebeler, elinde kaleminden başka silah olmayan bu
insanlar katledilirken bugün feryat figan eden insanlar acaba o gün niye sessiz
kaldılar diye sorgulamak istiyorum. Gencecik, savunmasız, masum insanlarımızın
ölümü üzerinden hak mücadelesi verdiğini ve demokratikleştiğini sanan, kanlı
vahşete hümanizm elbisesini giydiren, şehitleri unutup PKK’lı teröristlerin
silahlı mücadelesinin haklı olabileceğini söyleyen kirli anlayışı bir kez daha
lanetliyorum.
Sayın
Başkan, değerli milletvekilleri; Danıştay İçtihatları Birleştirme Kuruluna
gelen kararlar çok geç zamanda çıkıyordu. Yapılan uygulamayla, uyuşmazlık
konusu olan konular bundan böyle Danıştayımızın ya idari dava dairelerine ya da
vergi dava dairelerine gidecek ve üç ay içerisinde karara bağlanacak.
(Mikrofon
otomatik cihaz tarafından kapatıldı) 
BAŞKAN
– Sayın Erel, yargıyla ilgili bölüme çok az süre ayırmışsınız, ben size bir
dakika daha ilave edeyim, onunla ilgili katkınızı bekliyorum.
AYHAN
EREL (Devamla) – Bu uygulama gayet güzel ama ben hatırlıyorum, iş mahkemesinde
işe iade davaları da iki ay içerisinde -Yargıtay dâhil- sonuçlanacaktı ama
mümkün olmadı. Bunun yerine, yargılamayı uzatan bilirkişilik ve buna benzer,
sürelerin kaybolmasına sebep olan unsurların ortadan kaldırılması gerektiğini
düşünüyoruz. 
Eksikliklerine
rağmen bu yasada emeği geçen herkese teşekkür ediyoruz.
Yüce
heyetinizi saygıyla selamlıyorum. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Kabul
edilmemiştir.
7’nci
maddeyi oylarınıza sunuyorum: Kabul edenler… Kabul etmeyenler… 7’nci madde
kabul edilmiştir. 
8’inci
madde üzerinde herhangi bir önerge bulunmamaktadır.
8’inci
maddeyi oylarınıza sunuyorum: Kabul edenler… Kabul etmeyenler… 8’inci madde
kabul edilmiştir. 
9’uncu
madde üzerinde 3 önerge bulunmaktadır, önergeleri okutup aykırılık sırasına
göre işleme alıyorum. 
Türkiye Büyük Millet Meclisi Başkanlığına
Görüşülmekte
olan 105 sıra sayılı Ceza Muhakemesi Kanunu ve Bazı Kanunlarda Değişiklik
Yapılmasına Dair Kanun Teklifi’nin 9’uncu maddesinin teklif metninden
çıkarılmasını arz ve teklif ederiz. 
 Salihe
Aydeniz  Mahmut Toğrul Erol
Katırcıoğlu
 Diyarbakır Gaziantep İstanbul
 Erdal
Aydemir Ömer Faruk Gergerlioğlu Mahmut
Celadet Gaydalı
 Bingöl Kocaeli Bitlis
  Hüda
Kaya
  İstanbul
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ORHAN KIRCALI (Samsun) – Katılmıyoruz Sayın Başkanım.
BAŞKAN
– Önerge üzerinde konuşmak isteyen Sayın Hüda Kaya. 
Sayın
Kaya, süreniz beş dakika.
HÜDA
KAYA (İstanbul) – Teşekkür ediyorum Sayın Başkan.
Sayın
Başkan ve Değerli Genel Kurul; hepinizi saygıyla selamlıyorum.
Savaşa
“Evet.” diyenleri, milletimizin malını, canını, evlatlarını kana kurban
edenleri tarih ve halkımız affetmeyecektir. Orta Doğu krizi özelinde tüm
taraflar bilmeli ki tarih de göstermiştir ki savaş ve şiddet çözüme değil, ölüme
ve yıkıma götürür. Geç olmadan, ölümlerde değil, çözümde ortaklaşmalıyız.
Değerli
arkadaşlar, yargı paketiyle ilgili yaklaşık bir yıldır halkımızın yararları
doğrultusunda partilerüstü bir sivil çalışma içinde olduk. Bugün yargı paketi
hakkındaki konuşmamı partim adına olmaktan ziyade, bazı şahsiyetlerin de dâhil
olduğu bu sivil girişim adına burada sizlere sunmuş olacağım.
“TBMM
Genel Kuruluna
Türkiye’de
toplumsal kutuplaşma ve düşmanlık ölçütüne varma potansiyeli taşıyan
gerginliklere, kavgalar, çatışma süreçleri ve bunların karşılıklı birbirine
tetiklemesi sonucu sarmallaşan toplumsal çürüme hâllerine, beyin ve sermaye
göçü dâhil ülkemizi yaşanmaz bulup dış ülkelere yaygın gidişlere, her geçen gün
artarak yaygınlaşıp derinleşen sosyal krizlere, yönetim krizlerine, âdeta
yapısallaşan ekonomik krizlere tanıklık ediyoruz. Türkiye yaşanabilir bir ülke
olmaktan çıkıyor. Cinsel taciz ve tecavüzlerin yaygınlaştığına, kadın
cinayetlerinin inanılmaz boyutlara vardığına tanıklık ediyoruz. Bütün bu
olumsuzluklar karşısında barışa ama öncelikle toplumsal düzeyde bir
normalleşmeye ihtiyaç vardır. Soyut anlamıyla bir normalleşme olmayacağına göre
sorunların çözümü üzerinden normalleşmenin koşulları yaratılır kanaatindeyiz.
Cezaevlerinin boşaltılmasını, toplumdan bireylere doğru bir barışma hâlinin
yaratılmasını istiyoruz. İnsani göstergeler bakımından Türkiye dünyada çok
gerilerdedir. Af veya gerekli düzenlemelerle cezaevlerinin boşaltılması
toplumun birbirleriyle barışmasına katkı sağlamalıdır. 
Bireylere
yönelik sorumluluk yüklemekten öte iktidarın ve yöneticilerin kendi toplumuyla
buluşmasına önayak olur, onlara haksızlıkları giderme olanağı sağlar. Bu durum
aynı zamanda kadınlara, çocuklara, mağdurlara, ülkeye karşı gerçek bir
sorumluluktur. 
Türkiye’de
ciddi bir güven bunalımı vardır. Bu konuda gerekli adımlar atılırsa iktidar da,
salıverilen, haksızca içeride olan tutuklu ve hükümlüler ve onların milyonlara
varan aile ve akraba çevreleriyle de bu bunalımı aşma koşullarını kavuşturmuş
olur. 
Korku
toplumu algısı yaygınlaşıyor. Gözaltı ve tutuklamalar her geçen gün artmakta;
toplumsal barış ciddi bir akamete uğradı. Resmî verilere göre 11 milyon şüpheli
şahıs var. Üstelik yeni cezaevleri yapılmaya devam ediliyor. Mevcut ceza infaz
sistemi yetersiz. Yargı mekanizması işlemiyor, adaletsizliklerle hukuk zaafa
uğramış ve bu durum toplumu geriyor, kutuplaştırıyor. 
Türkiye’de
cezaevlerinin boşaltılmasının koşulları olgunlaşmış durumdadır. Toplumu
rahatlatmak ve toplumun önünü açmak için bu bir zorunluluktur. Dünyada da belli
dönemlerde bu koşullarda ihtiyaçlar oluşmuştur. Örneğin Fransa’da da buna
benzer, cumhurbaşkanlığı seçiminden sonra af çalışmaları gerçekleşmiştir. 
Sonuç
olarak, esas talebimiz, 3713 sayılı Terörle Mücadele Yasası’nın kaldırılması
olmakla beraber, bugün için en azından örgüt propagandasına ilişkin 7/2
maddesinin kaldırılması gerekmektedir. Yine bu yasadaki düzenlemelere benzer
hükümler taşıyan 5237 sayılı Türk Ceza Kanunu’nun “terör suçları” kavramının AB
standartlarına göre düzenlenmesi gerekmektedir. 5275 sayılı Ceza ve Güvenlik
Tedbirlerinin İnfazı Hakkında Kanun’un infaz rejimi ve infaz koşullarındaki
eşitsizlik yaratan hükümlerinin kaldırılması gerekmektedir. 
Hasta
tutuklu ve hükümlülerin, yirmi beş-otuz yılı cezaevinde geçen hükümlülerin,
hamile ve yeni doğum yapmış kadınların, anne ve babaların cezaevinde çocuğun
dışarıda olduğu tutuklu ve hükümlülerin salıverilmeleri gerekmektedir. 
5271
sayılı Ceza Muhakemesi Kanunu’nda yer alan kişi özgürlüğü ve güvenliği hakkıyla
ilgili hükümlerin uluslararası hukuk kurallarına uygun hâle getirilmesi,
tutuklu yargılamanın istisna hâle getirilmesi, tutukluluk süresinin
kısaltılması gerekiyor.”
(Mikrofon
otomatik cihaz tarafından kapatıldı) 
HÜDA
KAYA (Devamla) – Hemen… Son…
BAŞKAN
– Saya Kaya, devam edin, toparlayalım.
HÜDA
KAYA (Devamla) – “Gazeteci ve yazarların, siyasi çalışmaları ve düşünceleri
sebebiyle cezaevlerinde olan milletvekilleri, belediye başkanları, belediye
meclis üyeleri gibi bütün seçilmişlerin, siyasi parti başkanlarının,
yöneticilerinin ve üyelerinin gerekli düzenlemeler yapılarak acilen
salıverilmeleri gerekmektedir.
Bugüne
kadarki süreçte yasal düzenlemelerde olmasına rağmen uygulamada yer verilmeyen
hükümlere uygun davranılması ve imzalamış olmakla birlikte Anayasa 90’ıncı
madde gereğince artık bir iç hukuk normu hâline gelmiş bulunan uluslararası
sözleşme hükümlerinin uygulanması gerekmektedir. Böylelikle tanık olduğumuz
haksızlığın, hukuksuzluğun, adaletsizliğin giderilmesi, toplumun her kesiminin
içine sinen ve kişiler arasındaki eşitsizliği giderici, toplumsal normalleşmeye
katkı sağlayan adımların atılmasını talep ediyoruz.” 
(Mikrofon
otomatik cihaz tarafından kapatıldı)
BAŞKAN
– Toparlıyor muyuz Sayın Kaya?
HÜDA
KAYA (Devamla) – Hemen bitiriyorum.
78’liler
Vakfından Celalettin Can ve Nimet Tanrıkulu’nun da içlerinde olduğu Ahmet
Çakmak, Abdulbaki Erdoğmuş, Ahmet Faruk Ünsal, Baskın Oran, Eşber Yağmurdereli,
Fatma Bostan Ünsal, Nesrin Sungur Çakmak, Nesrin Nas, Şadi Özdemir, Şebnem
Korur Fincancı, Tarık Ziya Ekinci, Tahsin Yeşildere ve Ümit Biçer gibi
şahsiyetlerin de arasında olduğu bir grup sivil girişim bu metni kamuoyuna
açıklamıştır. Dikkatinize sunuyorum. 
Teşekkür
ediyorum Başkan. (HDP sıralarından alkışlar)
BAŞKAN
- Önergeyi oylarınıza sunuyorum: Kabul edenler… Etmeyenler… Önerge kabul
edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 105 sıra sayılı Ceza Muhakemesi Kanunu ve Bazı Kanunlarda Değişiklik
Yapılmasına Dair Kanun Teklifi'nin 9'uncu maddesinde yer alan “düzenlenmiştir”
ibaresinin “düzenlenmiş ve (k) bendi aşağıdaki şekilde değiştirilmiştir.”
şeklinde değiştirilmesini ve maddeye aşağıdaki (k) bendinin eklenmesini arz ve
talep ederiz.
“k)
Avukatlık mesleğinden adaylığa geçmek isteyenler için; yukarıdaki (ı) bendi
hariç diğer şartları taşımakla birlikte, mesleklerinde fiilen en az beş yıl
çalışmış, giriş sınavının yapıldığı yılın ocak ayının birinci
günü itibariyle kırk beş yaşını doldurmamış ve kendi aralarında yapılacak olan
yazılı yarışma sınavında ve mülâkatta başarılı olmak,”
 Turan
Aydoğan Zeynel Emre Sibel
Özdemir
 İstanbul İstanbul İstanbul
 Aydın
Özer Orhan Sümer Alpay
Antmen
 Antalya Adana Mersin
 Süleyman
Bülbül  Mustafa Sezgin Tanrıkulu Rafet
Zeybek
 Aydın İstanbul Antalya
BAŞKAN
– Komisyon önergeye katılıyor mu? 
ADALET
KOMİSYONU SÖZCÜSÜ ABDULLAH GÜLER (İstanbul) – Katılmıyoruz Sayın Başkanım. 
BAŞKAN
– Önerge üzerinde söz isteyen İstanbul Milletvekilimiz Sayın Sezgin Tanrıkulu.
(CHP sıralarından alkışlar) 
Süreniz
beş dakika Sayın Tanrıkulu.
MUSTAFA
SEZGİN TANRIKULU (İstanbul) – Sayın Başkan, değerli milletvekilleri; hepinizi
saygıyla selamlıyorum. 
Yargı
reformunu konuşuyoruz. Ben çoğunuzun bilgi sahibi olmadığı birkaç davadan söz
edeceğim. Siyaset ve yargı mühendisliğiyle insanlara nasıl zulmediliyor onları
anlatmaya çalışacağım. Bu hafta iki dava vardı değerli dostlarım, Osman
Kavala’nın yargılandığı Gezi dosyası, Ahmet Altan ve Nazlı Ilıcak’ın
yargılandığı başka bir dava, Mehmet Altan’la beraber. İlk önce bunları
söyleyeceğim. 
Bakın,
Osman Kavala 15 Ekim 2017 tarihinde gözaltına alındı. Tam on beş gün gözaltında
kaldı. En son güne kadar, on beş gün boyunca kendisine hiçbir soru sorulmadı. 1
Kasımda tutuklandı. Savcı ifadesi alınmadan tutuklandı. Sonra ne oldu? Tam on
altı ay boyunca hiçbir iddianame yazılmadan, hâkim karşısında kalmadan tutuklu
kaldı değerli arkadaşlar, tam on altı ay boyunca. Ne zaman davası açıldı,
iddianamesi ne zaman mahkemeye verildi? 21 Şubat 2019 tarihinde, tam on altı ay
sonra. Bu tarih neye tekabül ediyordu biliyor musunuz? Osman Kavala’nın
avukatları Avrupa İnsan Hakları Mahkemesine başvurmuş, Avrupa İnsan Hakları
Mahkemesi Türkiye’den savunma istemiş, savunma süresine dönülmemiş, ek süre
istenmiş, ek sürenin son günü 21 Şubat saat 16.00’da İstanbul Basın Savcılığı
bu davanın açıldığını söyledi ve Hükûmet aynı saatlerde Avrupa İnsan Hakları
Mahkemesine on altı ay sonra savunmayı bildirdi. Yani AİHM olmasa iddianame
yine yazılmayacaktı. Sonra ne oldu? İddianamenin kabul süresi on beş gün.
Mahkeme birinci gün değil, ikinci gün değil tam on beş gün sonra mart ayının
6’sında iddianameyi kabul etti. Duruşmayı en son güne attı, dört ay sonrasına.
Dört ay sonrasına, bakın, kişi tutuklu. Üçüncü duruşması ancak yapılabildi. Ne
zaman? Önceki gün. Ne oldu biliyor musunuz? 
Sayın
Grup Başkan Vekili, size söylüyorum, bakın, bilin. Bakın size söylüyorum
özellikle.
BÜLENT
TURAN (Çanakkale) – Herkese söyleyin. Bana niye söylüyorsunuz?
MUSTAFA
SEZGİN TANRIKULU (Devamla) – 30. Ağır Ceza Mahkemesinde bir heyet var. Ne
zamana kadar? Osman Kavala’nın 3’üncü duruşmasına kadar, Gezi duruşması. Ne
yaptınız biliyor musunuz Adalet Bakanıyla beraber? Size de söylüyorum,
Bakanlık. Oraya 2’nci bir heyet atadınız, Osman Kavala’ya tahliye isteyen
mahkeme başkanı vardı, muhalefet ediyordu tutuklanmasına. Normalde ne olur Bülent
Turan? Şerefine söyle ve namusuna söyle… 
BÜLENT
TURAN (Çanakkale) – Bu nasıl bir üslup ya?
MUSTAFA
SEZGİN TANRIKULU (Devamla) - Bir mahkemeye, bakın, bir mahkemeye yeni heyet
atanırsa…
BÜLENT
TURAN (Çanakkale) - Sayın Başkan, bu nasıl bir üslup? Sen şerefine söyle,
namusuna söyle. 
BAŞKAN
– Sayın Tanrıkulu…
MUSTAFA
SEZGİN TANRIKULU (Devamla) – Bakın, bir saniye… Dinleyin, dinleyin. O yüzden
söylüyorum. Dinlemiyorsun. Dinle, dinle…
BAŞKAN
– Sayın Tanrıkulu… Sayın Tanrıkulu…
MUSTAFA
SEZGİN TANRIKULU (Devamla) – Bir mahkemeye yeni heyet atanırsa ne yapılır?
BAŞKAN
– Sayın Tanrıkulu daha temiz bir dil kullanalım Sayın Grup Başkan Vekiline.
MUSTAFA
SEZGİN TANRIKULU (Devamla) – O heyete yeni dosyalar verilir; bir mahkemeye yeni
heyet atanmışsa, iş fazlaysa. Ne oldu biliyor musunuz? Yeni atanan heyete eski
dosyalar verildi yani Osman Kavala’ya tahliye isteyen heyet yeni dosyalara
bakacak, yeni atanan heyet ise eski dosyalara bakacak. Dün duruşmasıydı biliyor
musunuz? Tahliyesine oy birliğiyle ret. Ya, böyle bir gelenek yok, böyle bir
teamül yok. İnsana göre, bakın, davaya göre heyet atıyorsunuz ya; hangi yargı
reformundan bahsediyorsunuz? Bakın, bir dava var, o davaya bakan heyet var,
heyeti değiştiriyorsunuz, tahliye isteyen başkanı ve tahliye isteyen üyeyi yeni
dosyalara alıyorsunuz, başka bir heyet atıyorsunuz. Böyle bir düzen yok ve
duruşmayı ne zamana verdi biliyor musunuz? Ta 24 Aralığa.
BÜLENT
TURAN (Çanakkale) – Ya, bunu HSK yapıyor, niye bize söylüyorsun sadece?
MUSTAFA
SEZGİN TANRIKULU (Devamla) – Bakın, bununla yargı olmaz, haberiniz yok
bunlardan. O yüzden söylüyorum, haberin olsa sen de karşı çıkarsın, haberin
yok. Yeni heyet atanır mı ya bir mahkemeye, bir dava dosyasına? Bakın, yeni
heyet yeni dosyaya atanır, eski dosyaya atanmaz. Yeni heyet yeni dosyaya
atanır, bu kadar açık.
İkinci
olarak, Ahmet Altan, Nazlı Ilıcak… Yargıtay bozmuş, demiş ki: “Müebbet olmaz,
olsa olsa örgüte yardım olur.” Örgüte yardımın cezası ne? Alt sınırı beş yıl.
Yasa ne diyor? “Üçte 1’e kadar indirilir.” diyor yani “Bir yıl sekiz aya kadar
indirilir.” diyor. Kaç yıldır hapisteler? Üç yıl.
YILMAZ
TUNÇ (Bartın) – Yargıya müdahale mi edelim?
MUSTAFA
SEZGİN TANRIKULU (Devamla) – Üç yıldır hapisteler. Bakın, alt sınırdan mahkeme
ceza verse, üçte 1 de indirse, yarı da indirse, indirmese, beş yıl verse cezası
tamamlanmış. Mahkeme ne yapıyor? “Devam.” diyor. Ya, bu ne? Böyle heyetlerle
çalışıyorsunuz, bakın. 
(Mikrofon
otomatik cihaz tarafından kapatıldı) 
BAŞKAN
– Sayın Tanrıkulu, tamamlayalım.
MUSTAFA
SEZGİN TANRIKULU (Devamla) – Tamamlayacağım Sayın Başkan.
Eren
Erdem davası: Ya, mahkeme tahliye kararı verdi. Bakın, mahkeme tahliye kararı
verdi, dedi ki: “Kaçma şüphesi yok, deliller toplanmıştır.” Tahliye kararı
verdi, bırakmadılar, savcı itiraz etti, bir sonraki mahkeme tutukladı, içeriden
çıkamadı. Sonra aynı mahkeme bir celse sonra ceza verdi, tahliye etmedi. Şimdi,
bunu siyaseten nasıl açıklayacaksınız? 
Demirtaş’ın
davası: Ya, soruşturması olan bir dosyadan dolayı denetimli serbestliğe
başvurduğu gün Ankara Cumhuriyet Başsavcılığı bir soruşturmaya ekledi, olmayan
bir soruşturmaya ekledi, tutuklama istedi yahu ve mahkeme tutuklama kararı
verdi arkadaşlar. Bakın, böyle bir şey olmaz. Bunları Avrupa görüyor, dünya
görüyor, burada ne yaparsak yapalım, nasıl yaparsak yapalım herkes görüyor.
Çağdaş Avukatlar Derneği, avukat arkadaşlarımız… 37. Ağır Ceza Mahkemesinin
Canan Kaftancıoğlu davasında uyguladığı zulüm. Bakın, o davalarda duruşmayı üç
gün sonraya bırakıyordu, beş gün sonrasına bırakıyordu, aynı mahkeme…
(Mikrofon
otomatik cihaz tarafından kapatıldı) 
BAŞKAN
– Lütfen tamamlayın Sayın Tanrıkulu
MUSTAFA
SEZGİN TANRIKULU (Devamla) – Bakın, aynı mahkeme -duruşmaları izliyorum- beş
gün sonrasına bıraktı, savunma için süre vermedi, dört gün sonrasına bıraktı
ceza vermek için; dokuz yıl sekiz ay yirmi gün ceza verdi altı yıl, yedi yıl
önceki 5 ayrı ceza maddesinden, “tweet”lerinden dolayı. Aynı mahkemeyi
izliyorum, Anayasa Mahkemesi barış akademisyenleri için karar vermiş,
mütalaanın değişmesi lazım, Anayasa Mahkemesi kararı bağlayıcı, mahkeme başkanı
savcıya soruyor, diyor ki: “Mütalaanda değişiklik var mı?” Diyor ki: “Anayasa
Mahkemesi kararını okumadım, bana süre ver.” Ne zaman diyor bunu? 6 Eylülde.
Mahkeme duruşmayı ne zamana erteliyor biliyor musunuz? 20 Ocağa erteliyor barış
akademisyenleri beraat etmesin diye. Zar zor, kavga gürültü 15 Kasıma
erteliyor. Birisine ceza vermek için yarına duruşma, diğerinin beraat etmemesi
için dört ay sonrasına duruşma. Değerli arkadaşlar, bakın, ortam bu. 
BAŞKAN
– Selamlayalım Sayın Tanrıkulu. 
MUSTAFA
SEZGİN TANRIKULU (Devamla) – Bakın, bu yargıçlar bu hukuksuzluklarla bu
kürsülerde duruyor. Hangi reformu yaparsak yapalım… Bakın, ben objektif
konuşuyorum, objektif. 
(Mikrofon
otomatik cihaz tarafından kapatıldı) 
MUSTAFA
SEZGİN TANRIKULU (Devamla) – Yirmi beş yıl avukatlık yaptım, Baro Başkanlığı
yaptım, böyle bir yargı zihniyeti görmedim, siyasetle ortaklaşan bir düzen
görmedim. Bunu görün, çok açık hukuksuzluk var; bunu görmezden gelemezsiniz.
Osman Kavala dosyasını, Demirtaş dosyasını, Eren Erdem dosyasını, Canan
Kaftancıoğlu dosyasını, barış akademisyenleri dosyasını görmezden gelemezsiniz.
Bakın, barış akademisyenleri için…
BAŞKAN
– Sayın Tanrıkulu… 
MUSTAFA
SEZGİN TANRIKULU (Devamla) – Sayın Başkan…
BAŞKAN
– Tam üç dakika ek süre verdim size.
MUSTAFA
SEZGİN TANRIKULU (Devamla) – Barış akademisyenleri için bakın, 800 barış
akademisyeni için…
BAŞKAN
– Rica ediyorum. 
ŞAHİN
TİN (Denizli) – Parmağını bize göstererek ne yapıyorsun?
MUSTAFA
SEZGİN TANRIKULU (Devamla) – Sallıyorum, sallıyorum. 
BAŞKAN
– Sayın Tanrıkulu…
ŞAHİN
TİN (Denizli) – Kahvede mi konuşuyorsun? Adaleti konuşuyorsun yahu!
MUSTAFA
SEZGİN TANRIKULU (Devamla) – Ben adalet için sallıyorum, adalet için
sallıyorum. 
Barış
akademisyenleri için bizim cebimizden çıkacak avukatlık ücreti ne kadar,
biliyor musunuz? 5 milyon lira, 5 milyon.
BAŞKAN
– Teşekkür ederiz Sayın Tanrıkulu, teşekkür ederiz, sağ olun.
MUSTAFA
SEZGİN TANRIKULU (Devamla) – 5 milyon, 5 milyon. (CHP sıralarından alkışlar) 
BAŞKAN
– Teşekkür ederiz Sayın Tanrıkulu, lütfen.
MUSTAFA
SEZGİN TANRIKULU (Devamla) – Bakın, vicdanınıza sesleniyorum, bunları görün.
Burada reform yapmak yetmez, bu zihniyetin değişmesi lazım. 
ŞAHİN
TİN (Denizli) – Teröristseverlerin hepsi de masum olacaktı burada.
MUSTAFA
SEZGİN TANRIKULU (Devamla) – Son sözüm şu Sayın Başkanım.
BAŞKAN
– Tam dört dakikayı geçtiniz Sayın Tanrıkulu, lütfen.
MUSTAFA
SEZGİN TANRIKULU (Devamla) – Son söz Sayın Başkanım, son dakika.
BAŞKAN
– Lütfen ama… 
Söyleyin
siz.
MUSTAFA
SEZGİN TANRIKULU (Devamla) – Son sözüm şu: Bugün 10 Ekim, barış ve demokrasi
mücadelesinde yaşamını yitirenlerin anısı önünde eğiliyorum. Onlar barış için
oradalardı. Ben de burada son söz olarak “Savaşa hayır.” diyorum. (HDP
sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum… (AK PARTİ ve CHP sıralarından gürültüler)
Değerli
arkadaşlar, önerge okutuyorum.
Türkiye Büyük Millet Meclisi Başkanlığına
Görüşülmekte
olan Ceza Muhakemesi Kanunu ve Bazı Kanunlarda Değişiklik Yapılmasına Dair
Kanun Teklifi'nin 9’uncu maddesinde yer alan “(e) Hukuk Mesleklerine Giriş
Sınavı veya İdari Yargı Ön Sınavında başarılı olmak” ibaresinin “(e) Hukuk
Mesleklerine Giriş Sınavı veya İdari Yargı Ön Sınavını kazanmak” ibaresiyle değiştirilmesini
arz ve teklif ederiz.
 Dursun
Ataş Mehmet Metanet Çulhaoğlu Fahrettin
Yokuş
 Kayseri Adana Konya
 Hayrettin
Nuhoğlu  Feridun
Bahşi
 İstanbul  Antalya
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ORHAN KIRCALI (Samsun) – Katılmıyoruz Sayın Başkanım.
BAŞKAN
– Önerge üzerinde söz isteyen Antalya Milletvekilimiz Sayın Feridun Bahşi. (İYİ
PARTİ sıralarından alkışlar)
Süreniz
beş dakika Sayın Bahşi.
FERİDUN
BAHŞİ (Antalya) – Teşekkür ederim Sayın Başkan.
Sayın
Başkan, değerli milletvekilleri; 105 sıra sayılı Kanun Teklifi’nin 9’uncu
maddesi üzerine söz aldım. Hepinizi saygıyla selamlıyorum.
Değerli
milletvekilleri, öncelikle, yargının günümüzde sorunlu hâle gelmesindeki sürece
kısaca değinmek istiyorum. 2002 yılında AK PARTİ’nin iktidara gelmesiyle, daha
önce devletin her kademesine girmeye çalışan o zamanki adıyla cemaat rahat bir
ortam kazandı. 12 Eylül 2010 referandumuna kadar cemaat ve AK PARTİ iş birliği
içinde uygun ortam hazırlanıp referandumda da “evet” çıkmasıyla birlikte özellikle
HSYK seçimleri sonrasında pervasızca yargıyı kontrolleri altına aldılar.
Sonunda 17-25 Aralık ve 15 Temmuz yaşandı. 17-25 Aralık sonrasında örgütün
tasfiyesi, hele de 15 Temmuz sonrasında kesin tasfiyeye çalışılması bizi
sevindirdi ve mücadeleyi destekledik. Ancak boşalan bu kadrolara AK PARTİ
yöneticileri ile bunların yakınlarının hâkim ve savcı olarak atanması yargıda
hukuksuz ve adaletsiz düzenin devam etmesi sonucunu doğurdu. FETÖ’yle mücadele
yeteri kadar yapılmadığı gibi başka tehlikeli cemaatlere de yargıda yol açıldı.
Geçtiğimiz günlerde Sayın Bakanın basın yasağı sözleri de bu hususu
doğrulamaktadır. FETÖ’yle mücadelede 17-25 Aralık öncesinde işlenen fiillerle
ilgili özellikle de devlet yöneticileri bakımından aldatılıp kandırılma gerekçeleriyle
bir cezasızlık hâli varmış gibi algı yaratılarak soruşturma açılmadı.
(Uğultular)
FERİDUN
BAHŞİ (Devamla) – Sayın Başkan, gürültü biraz fazla gibi sanki.
BAŞKAN
– Değerli arkadaşlar, biraz sessiz olalım lütfen.
FERİDUN
BAHŞİ (Devamla) – Türk Ceza Kanunu maddelerinde aldatılma ve kandırılma
cezasızlık hâli olarak düzenlenmemiştir. Bu tür suçlar genel zaman aşımına
tabidir ve bu suçlarda zaman aşımı otuz yıldır. Günü gelip hukukun üstünlüğü
tekrar tesis edildiğinde anayasal düzende, hukuk ortamında bunların hesabı
sorulacaktır.
Değerli
milletvekilleri, ekonomik, siyasi, sosyal ve kültürel hayatı altüst edecek
yasal düzenlemelerin öngörülebilir olmaması bireylerin hukuka olan güveninin de
tükendiğini göstermektedir. Esasen hukuk güvenliğini sağlayacak olan unsurlar,
bağımsızlık ve tarafsızlık sorunu çözülmüş olan yargı organları ile yasama ve
yürütme organları arasındaki denge ve denetleme sistemidir. Hukuk devletinin
temel direği olan yargı aynı zamanda devletin vicdanıdır. Bu vicdanın siyasi ve
ideolojik vesayet odaklarının işgaline uğratılması, toplum hayatına verilen
zararların acı örnekleri hafızalardan silinmemiştir. İşgal devam ettiği sürece
de bunları yaşamaya devam edeceğiz. Yargının vicdanını işgal edenlerin kimliği,
düşüncesi ya da kusurları ne olursa olsun bu sonuç değişmeyecektir. Bugün
itibarıyla bırakınız ceza davalarını, en basit alacak davasına ilişkin kararlar
bile tartışmaya açılmakta, yargıya olan güven çok ağır yara almaktadır.
Hatalarınızdan dönmenizi tavsiye ediyoruz. Hukuk devletini tahrip etmekten
artık vazgeçin.
Değerli
milletvekilleri, elbette ki çağın gerekleri doğrultusunda bu kurumların
ihtiyaçlarına uygun yasal düzenlemeler yapılabilir ama ne yazık ki iktidarınız
döneminde yapılan çoğu yasal düzenleme, kurumların bağımsızlıklarını ellerinden
almak ve iktidarın emrinde kurumlar yaratmak amacına hizmet etmenin ötesine
gidememiştir. İktidarınızın bu hukuk tanımaz yürütme usulü, hukuki bir yürütme
usulü değildir. Milletin oyuyla gelmekle övünen iktidarınız ne yazık ki
milletten aldığı destekle Anayasa’nın dışına çıkmıştır. Bu taşkın, önüne
milletimizi almış ve uçuruma doğru sürüklemektedir. Bu taşkın, milletimizin
umutlarını söndürmektedir. Bu taşkın, devletin dengesini bozmaktadır. 
Bu
mukaddes çatı altında AK PARTİ iktidarını bir kez daha uyarıyoruz: Hukuk
devletini daha fazla zedelemeyin, yargıdan elinizi çekin, yargının
bağımsızlığına dokunmayın. Çünkü ne yazık ki Türk yargısı iktidarınızda
itibarını tamamıyla bitirmiştir.
Değerli
milletvekilleri, kanun teklifinin 9’ncu maddesinde hukuk fakültesi mezunu
olmayanların hâkim yapılması söz konusudur, düzenleme bu yöndedir. 
(Mikrofon
otomatik cihaz tarafından kapatıldı)
BAŞKAN
– Devam edin, toparlayın.
FERİDUN
BAHŞİ (Devamla) – Bu, kabul edilebilir değildir. İdari yargı hâkimliği için hukuk
mezunu olmayanlara da hâkim olma yolunun açık tutulması ve Fransa gibi bazı
ülkeleri örnek göstermeleri ülkemiz açısından doğru bir uygulama olmayacaktır.
Bu ülkelerde hukuk fakültelerini bitirmiş kişilerin özellikle idari yargı
hâkimliğini tercih etmedikleri gerçeğinden yola çıkarak ve ülkemizde de 150
civarında hukuk fakültesi olduğunu, her yıl binlerce mezun verdiğini hatta
hukuk mezunları enflasyonu sebebiyle avukatlığa bile sınav getirildiğini
düşünürsek hukuk fakültesi mezunu olmayan, yeterli hukuk eğitimi almayan
kişilerin hâkim olarak istihdam edilmesinin uygun olmadığı açıkça ortaya
çıkmaktadır. 
Ayrıca,
Hukuk Mesleklerine Giriş Sınavı’nın nasıl yapılacağı, tüm hukukçuların hukuk
mesleğine girişte aynı sınava mı tabi tutulacağı açıklıkla dile getirilmemiştir.
Bu kanunun yönetmelikle düzenlenebileceği de yazılmamıştır. Bu sınavın toplu
yapılması doğru değildir. Hâkim ve Savcılık Sınavı’nın uygulaması farklı
olmalıdır. 
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Bahşi. 
FERİDUN
BAHŞİ (Devamla) – Verdiğimiz önerge doğrultusunda bu maddenin tekliften
çıkarılmasına hepinizden destek istiyorum arkadaşlar. 
Gazi
Meclisi sevgi ve saygıyla selamlıyorum, iyi akşamlar diliyorum. (İYİ PARTİ
sıralarından alkışlar) 
BAŞKAN
– Önergeyi kabul edenler… Kabul etmeyenler… Önerge kabul edilmemiştir. 
9’uncu
maddeyi oylarınıza sunuyorum: Kabul edenler… Kabul etmeyenler… 9’uncu madde
kabul edilmiştir. 
10’uncu
madde üzerinde 3 önerge vardır. Önergeleri aykırılık sırasına göre okutup işleme
alıyorum. 
Türkiye Büyük Millet Meclisi Başkanlığına
Görüşülmekte
olan 105 sıra sayılı Ceza Muhakemesi Kanunu ve Bazı Kanunlarda Değişiklik
Yapılmasına Dair Kanun Teklifi’nin 10’uncu maddesinin teklif metninden
çıkarılmasını arz ve teklif ederiz. 
 Salihe
Aydeniz Meral Danış Beştaş Hüda
Kaya
 Diyarbakır Siirt İstanbul
 Erol
Katırcıoğlu Ömer Faruk Gergerlioğlu Erdal
Aydemir
 İstanbul Kocaeli Bingöl
  Mahmut
Celadet Gaydalı
  Bitlis
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ORHAN KIRCALI (Samsun) – Katılmıyoruz Sayın Başkanım. 
BAŞKAN
– Önerge üzerinde söz isteyen Sayın Meral Danış Beştaş.
Buyurun
Sayın Beştaş. (HDP sıralarından alkışlar) 
Süreniz
beş dakika. 
MERAL
DANIŞ BEŞTAŞ (Siirt) – Sayın Başkan, değerli milletvekilleri; yargı paketi
hakkında birkaç hususa ben de değinmek istiyorum. 
Evet,
burada ben de söylemiş olayım, bu bir reform değil; bir aldatmaca, bir
oyalamaca ama biz burada, bunu konuşurken dışarıda yargı -tırnak içinde- bugün
hiç boş durmadı, biliyor musunuz? Savaşa karşı çıkan herkesi gözaltına alarak
ya da haklarında soruşturma açarak İstanbul, Ankara, İzmir, Van, Diyarbakır ve
daha birçok başsavcılık “Sosyal medya hesaplarını incelemeye aldık, Barış
Pınarı Harekâtı’na karşı propaganda yapanlara yani savaşı istemeyenlere yönelik
soruşturmalar başladı." dedi. Yine, bizim eş genel başkanlarımız hakkında
bugün bir soruşturma yapıldı, Anadolu Ajansı ve bütün yandaş medyada böyle
çarşaf çarşaf servisler yapıldı, Diyarbakır’da savaşı protesto etmek isteyen
partililerimize sert müdahaleler yapıldı, İl Eş Başkanımız gözaltına alındı.
Van’da, Mardin’de ve daha birçok ilde bu manzara var. Neymiş? Efendim, yargı
paketi konuşuyormuşuz, efendim, yargı düzelecekmiş. Geçin bunları ya. Yargı
taraflı ve bağımlı olduğu müddetçe, iktidarın her söylediğini halka dikte
ettirme isteği ve iradesi olduğu müddetçe yargı paketi falan hikâyedir. Şu anda
yaşadığımız nedir? İktidar aleyhine, iktidarın sözünün aksine söylenen her söz
-tırnak içinde söylüyorum- suçtur. Yani Erdoğan ya da bir AKP yetkilisi,
iktidar yetkilisi bir şey söylediğinde, onu eleştirdiğinizde, onun aksine bir
şey söylediğinizde yasalarda olup olmaması önemli değil, asla değil, yasada ne
yazılmış önemli değil; eleştiri mi yapmış, haber mi vermiş, önemli değil.
Yargıç onu emir telakki etmek zorunda ve derhâl soruşturma açmak zorunda.
Şimdi, bu nedenle bu paket maalesef hiçbir şeye yaramayacak. 
TMK
7/2; bu –saydım- 6’ncı değişiklik. Ya, bir iktidar bir maddeyi 6 kere
değiştirir mi ya? El insaf yani. Bir kere yapalım bitirelim. Düşünce ve ifade
özgürlüğünü sağlayalım. Gerekçesine bakıyorum, Avrupa İnsan Hakları
Mahkemesinin kararları. Avrupa İnsan Hakları Mahkemesinin kararlarını
göstermelik yerine getirmeyin. Gerçekten yapalım bu maddeyi. Ne ekliyormuşuz?
Haber verme sınırlarını aşmayan veya eleştiri amacıyla yapılan düşünce
açıklamaları suç değilmiş. E, zaten değil, şu anki TMK’ye göre de değil, şu
anki Türk Ceza Kanunu’na göre de değil, şu anki Avrupa İnsan Hakları
Sözleşmesi’ne göre de değil ama siz yargıyı öyle bir hâle dönüştürdünüz ki
yargıçlar, savcılar iktidarın sözünün aksine işlem yapamıyor, yapamadığı için
bu durumdayız. Bu nedenle, bu yargı paketi hikâyedir.
Şimdi,
biz öyle bir yargı mekanizması içindeyiz ki “tweet” atan tutuklanıyor ama
1996’da 11 hükümlü ve tutukluyu canice katleden 76 kişi beraat ediyor, yirmi
yıldan sonra -ben davanın avukatlığını yaptım- dava zaman aşımından
düşürülüyor. Muş’ta -Vartinis katliamı- bir aile diri diri yakıldı, beraat
kararı veriliyor. Cemal Temizöz beraat ediyor ama Ahmet Altan, işte, Osman
Kavala içeride. Yargı yok; artık, yargı tarafsız ve bağımsız diyemiyorum, yok
çünkü. 
Şimdi
“tweet” atmak suç, açıklama suç ama insan öldürmek suç değil. İnsan öldürme,
katliam davalarından beraat kararları veriliyor arkadaşlar. Bu konuda size
yüzlerce dava dosyası verebilirim.
Tabii,
ne oldu? Son olarak, çok önemli bir düzenlemeyi sizinle paylaşmak istiyorum.
Ondan önce de şunu söylemek isterim: Şu anda bu pakette pasaportlara ilişkin
“verilebilir” meselesi var ya, o yine kesinlikle ve kesinlikle bir göz boyama.
Ya, şimdi, pasaport almak için memur mu olmak lazım? KHK’yle ihraç edilmeyen,
düz vatandaş ya, düz, normal, hiçbir görevi olmayan bir vatandaş yurt dışına
çıkamaz mı? Seyahat etme hakkı yok mu bunların? Onu geçtim, burada deniliyor
ki: Polislerin araştırma sonucuna göre pasaport verilebilir. Böyle bir
düzenleme keyfiyetin sınırlarını korkunç derecede genişletecektir. Burada
“verilir” denilir eğer bir düzenleme yapılacaksa. Zaten haksızlık var.
(Mikrofon
otomatik cihaz tarafından kapatıldı)
BAŞKAN
– Buyurun. 
MERAL
DANIŞ BEŞTAŞ (Devamla) – Bu düzenlemeyi yapmasanız zaten otomatik olarak
verilecek.
Tutukluluk
süresine ilişkin bir şey söyleyeyim: Bir kandırmaca da orada var. Soruşturmada
bir yıl altı ay gibi süre uzatılıyor, kovuşturmada da beş yıl var, alın size,
dörtte 1 oranında tutukluluk süresi artırılıyor fakat kamuoyuna “Tutukluluk
süresini azaltıyoruz.” diyorlar. 
Değerli
milletvekilleri, iki gündür burada savaş konusunda konuşmalar yapılıyor. Size
bir şey söyleyeyim mi: HDP Grubu haricindeki herkes çok büyük bir suç işledi
biliyor musunuz? Size kötü bir haberim var. Nedir o, biliyor musunuz?
Türkiye'nin taraf olduğu bir sözleşme. Nedir? 2000 yılında imzalamışız, 2003
yılında, burada Mecliste, dönemin Cumhurbaşkanı tarafından onaylanmış, Birleşmiş
Milletler Medenî ve Siyasî Haklar Uluslararası Sözleşmesi’nin 20’nci maddesini
dikkatinize sunmak istiyorum. Savaş propagandası ve düşmanlığı savunma yasağını
içermiş ve şunu söylüyor: “Her türlü savaş propagandası…” 
(Mikrofon
otomatik cihaz tarafından kapatıldı) 
MERAL
DANIŞ BEŞTAŞ (Devamla) – Çok önemli Başkan. 
BAŞKAN
– Peki, toparlayın. 
MERAL
DANIŞ BEŞTAŞ (Devamla) – Tekrar ediyorum: “Her türlü savaş propagandası hukuk
tarafından yasaklanır.” Burada savaş propagandası yapılıyor. Öyle bir hâle geldik
ki bütün televizyonlar, bütün yayınlar savaşı övmek zorunda ve herkes suç
işliyor. Bu iktidar, kendisiyle birlikte başta sizlere olmak üzere bütün ülkeye
suç işletiyor. Savaş savunulmaz, savaşa karşı olunur, ölüme karşı olunur,
yaşamdan yana olunur. Bu sözleşmeye Anayasa’mıza göre tarafız ve bu taraf
olmanın yükümlülüklerini yerine getirmek zorundayız. Yasayla düzenlenmek
zorundadır ve dediğim gibi, lütfen, şu andan itibaren hepiniz barış tarafına
geçin çünkü savaş kötüdür, savaş kötülük içerir ve bu savaş en çok gerçekleri
öldürdü. Şu anda Nadira Kadirova’ya ne olduğunu soramıyoruz işte. İnsanlar
açlıktan ölürken bunları konuşamıyoruz. 
(Mikrofon
otomatik cihaz tarafından kapatıldı) 
BAŞKAN
– Son sözlerinizi alalım. 
ŞAHİN
TİN (Denizli) – Onu PKK’ya soracaksınız. 
MERAL
DANIŞ BEŞTAŞ (Devamla) – Kadınlar öldürülüyor, bir şey diyemiyoruz. 
ŞAHİN
TİN (Denizli) – Aynı şeyi ona da söyleyeceksiniz. 
MERAL
DANIŞ BEŞTAŞ (Devamla) - Kadınlar eşleri, babaları ya da başka birileri
tarafından öldürülüyor; bunu soramıyoruz, sesimiz çıkmıyor.
ŞAHİN
TİN (Denizli) – Ama onu PKK’ya söyle. 
MERAL
DANIŞ BEŞTAŞ (Devamla) - İnsanların hepsi hizaya dizilmiş vaziyette, “Savaşı
savunmak zorundasınız, bu nakaratı söylemek zorundasınız.” durumuna mecbur
kılınıyor. Lütfen, bu suçu işlemeyin, bu suça ortak olmayın. Savaşa karşı olmak
ulusal üstü sözleşmelerin gereğidir diyorum.
Teşekkür
ediyorum. (HDP sıralarından alkışlar)
ŞAHİN
TİN (Denizli) – PKK’ya da söylesene aynı şeyleri.
BÜLENT
TURAN (Çanakkale) – Teröre karşıyız, operasyona devam edeceğiz.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Kabul
edilmemiştir.
ŞİRİN
ÜNAL (İstanbul) – Sayın Başkan…
BAŞKAN
– Yerinizden buyurun Sayın Ünal.
ŞİRİN
ÜNAL (İstanbul) – Kürsüden yapabilir miyim?
BAŞKAN
– Efendim?
ŞİRİN
ÜNAL (İstanbul) – Kürsüden?
BAŞKAN
- Siz açıklamanızı yapın, ben yetmezse bakarım duruma.
Buyurun.
V.- AÇIKLAMALAR (Devam)
58.- İstanbul Milletvekili Şirin Ünal’ın, 23 Eylülde konutunda yaşanan
olaya ilişkin açıklaması
ŞİRİN
ÜNAL (İstanbul) – Sayın Başkan, değerli milletvekilleri; maalesef iki hafta
önce konutumuzda tatsız bir olay yaşandı. Sözlerimin başında merhumeye
Allah’tan rahmet diliyorum. 
O
kızcağız ocak ayından beri, yirmi senedir hasta olan, MS hastası olan ve şu
anda yatalak durumundaki eşime bakan 2 yardımcıdan biriydi. Son iki üç aydır
psikolojik yapısındaki bozulmaları fark edince ikinci elemanı aldık, onu
gönderemeden kendisini gönderdi, Allah rahmet eylesin. 
Olayın
5’inci dakikasında polisimiz, ambulansımız ve itfaiyemiz geldi. Biz, onlar
gelene kadar beş dakika içerisinde, küçük kızımla beraber, kendisini kilitleyip
intihar ettiği odanın kapısını kırmaya çalıştık -omzum hâlâ ağrıyor- ama
başarılı olamadık maalesef. 3-4 polisimiz oda kapısına yüklenip kapıyı açtılar,
hemen sedyeye koyup hastaneye kaldırdılar. Yarım saat sonra Ankara Emniyet
Müdürümüz yanımızdaydı, birkaç dakika sonra da nöbetçi savcımız yanımızdaydı.
Ben her ikisine de ne gerekiyorsa elimden gelen bütün kolaylığı göstereceğimi
söyledim. Dolayısıyla tüm aile fertlerimiz, yatalak olan eşim dâhil, ikinci
çalışan kızcağız dâhil o gece, gece yarısına kadar polislerimize ifadelerimizi
verdik. Savcımıza on beş dakika süreyle olayı baştan sona, size anlattığım gibi
anlattım. Ondan sonra, savcımız hastaneye geçti hastanedeki işlemleri takip
etmek üzere. Yani ondan sonraki bütün işlemler emniyetin ve savcılığın
talimatları doğrultusunda devam etti. Hatta o gece ben milletvekili
dokunulmazlığını bir kenara bırakarak bu “swab” işlemleri denilen -ben de bu
kelimeyi yeni öğrendim, iki hafta önce- parmak izleri falan filan, işte, barut
izi var mı falan, bunların tamamını verdim. 
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın. 
ŞİRİN
ÜNAL (İstanbul) – Dolayısıyla, değerli kardeşlerim, değerli arkadaşlarım; ben
milletvekili dokunulmazlığını bir kenara bırakarak polisimize ve savcımıza bu
olayla ilgili tüm bildiklerimi, gördüklerimi anlatmaya çalıştım, anlattım. 
Allah
hiçbirimizin başına böyle tatsız bir olayı vermesin, sizlere de vermesin, bana
da vermesin. Tabii, bazı çevreler, benim geçmişte Türk Silahlı Kuvvetlerinde ve
Türkiye Büyük Millet Meclisinde yaptığım çalışmalardan hoşnutsuz olanlar,
huzursuz olanlar bunu fırsata çevirip beni ve ailemi yerin dibine kadar
soktular. Allah bu duruma hiçbirinizi düşürmesin. 
Şu
anda savcılığımızın soruşturması devam ediyor. Bana düşen her türlü görevi ben
yaparım, ne lazımsa yaparım diyorum, hepinize saygılarımı sunuyorum. 
MERAL
DANIŞ BEŞTAŞ (Siirt) – Sayın Başkan, yerimden sadece otuz saniye söz istiyorum.
Sadece bir katkı… 
BAŞKAN
– Bu konuyla ilgili mi? 
MERAL
DANIŞ BEŞTAŞ (Siirt) – Tabii, tabii. Sonuçta bir milletvekilimiz bir açıklama
yaptı. 
HABİBE
ÖÇAL (Kahramanmaraş) – Ne sataşıyorsun? 
MERAL
DANIŞ BEŞTAŞ (Siirt) – Sataşma yok. 
BAŞKAN
– Sayın Beştaş, lütfen bir tartışma yaratmadan... 
MERAL
DANIŞ BEŞTAŞ (Siirt) – Hayır, bana sataşmadı zaten, ben bir şey söyleyeceğim. 
BAŞKAN
– Buyurun. 
59.- Siirt Milletvekili Meral Danış Beştaş’ın, vefat eden Nadira
Kadirova’nın ailesine başsağlığı dilediğine ve olayın adil bir şekilde
soruşturulması gerektiğine ilişkin açıklaması
MERAL
DANIŞ BEŞTAŞ (Siirt) – Sayın Başkan, tabii ki ben de Nadira Kadirova’nın
ailesine öncelikle başsağlığı diliyorum ve bu meseleyi söylerkenki amacımız, bu
cinayetse, intiharsa, her neyse adil bir şekilde soruşturulması ve tümüyle bu
olayın açığa çıkmasıdır. Bir Parlamento üyesinin -hani burada başka bir amaçla
onu söylemedim- bunun tartışılması… Ailesi ısrarla bu meseleyi gündemde
tutuyor. Yani bu konuda kamuoyuna şu ana kadar açıklama yapmış olmasını biz de
isterdik çünkü bu önemli bir mesele, bir kadının hayatı söz konusu.
Açıklamaları için de teşekkür ediyorum, sağ olun. 
BAŞKAN
– Sayın İslam, siz de bu konuyu dile getirdiniz. Siz de çok kısa bir açıklamada
bulunun. 
60.- İstanbul Milletvekili Nazır Cihangir İslam’ın, kötü hukuk düzeninin
suçun üstünü örtebileceği gibi masumiyeti de gölgeleyebileceğine, vefat eden
Nadira Kadirova’ya Allah’tan rahmet dilediğine ilişkin açıklaması
NAZIR
CİHANGİR İSLAM (İstanbul) – Teşekkür ederim Sayın Başkan. 
Öncelikle
sayın milletvekilimize hem gelip bana şahsen açıklama yaptıkları için -ki ben
bunu beklemiyordum, beklentim bu değildi- hem de Meclisimize şu açıklamayı
yaptığı için teşekkür ediyorum. 
Söylemek
istediğim sadece şuydu: İnanın, bu olayda bütün gözler size negatif bakarken
ben sizin yanınızda olmayı… Çünkü aynı bir uçak kazası gibi, birtakım düşük
ihtimalli olayların üst üste binmesi sonucunda sıradışı olayların
yaşanabileceğini meslek hayatımda da gördüm. Mesele sadece hakikatin ortaya
çıkması. Ama şuna emin olunuz ki siz konuştukça, inanın bana, kamuoyu da sizin
samimi açıklamalarınızdan mutlaka ve mutlaka nasibini alacaktır.
Benim
söylemek isteğim şuydu: Bu kötü hukuk düzeni suçun da üstünü örter,
masumiyetleri de gölgeler. 
(Mikrofon
otomatik cihaz tarafından kapatıldı) 
NAZIR
CİHANGİR İSLAM (İstanbul) – İşgüzarlık, yukarıya yaranma gibi kaygılar ne yazık
ki masumiyeti de gölgeler.
Ben
bu açıklamadan dolayı kendilerine teşekkür ediyorum. Nadira Kadirova’ya da
Allah’tan rahmet diliyorum, ailesine başsağlığı diliyorum.
Sağ
olun.
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Afyonkarahisar Milletvekili Ali Özkaya ve Adalet ve Kalkınma Partisi
Grup Başkanvekilleri İstanbul Milletvekili Mehmet Muş, Çanakkale Milletvekili
Bülent Turan, Tokat Milletvekili Özlem Zengin, Çankırı Milletvekili Muhammet
Emin Akbaşoğlu ve Denizli Milletvekili Cahit Özkan ile 62 Milletvekilinin Ceza
Muhakemesi Kanunu ve Bazı Kanunlarda Değişiklik Yapılmasına Dair Kanun Teklifi (2/2215)
ve Adalet Komisyonu Raporu (S. Sayısı: 105) (Devam)
BAŞKAN
– Diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 105 sıra sayılı Ceza Muhakemesi Kanunu ve Bazı Kanunlarda Değişiklik
Yapılmasına Dair Kanun Teklifi'nin 10'uncu maddesinin aşağıdaki şekilde
değiştirilmesini arz ve teklif ederiz.
"MADDE
10- 2802 sayılı Kanunun 9/A maddesinin altıncı fıkrası aşağıdaki şekilde
değiştirilmiş ve mülga 8 inci fıkrası "Mülakat görsel ve sözlü kayıt
altına alınır. ” şeklinde yeniden düzenlenmiştir.
'Mülâkat
Kurulu; Hâkimler ve Savcılar Kurulunun belirleyeceği Yüksek Öğretim Kurumu'nun,
Sosyoloji, Psikoloji bölümlerinde görevli akademisyenlerden birer kişi ile
hukuk fakültelerinde hukuk felsefesi öğrenimi vermekle görevli bir akademisyen,
Yargıtay'dan bir üye, Danıştay'dan bir üye, Anayasa Mahkemesinden bir üye,
Hâkimler ve Savcılar Kurulu Teftiş Kurulundan bir üye olmak üzere 7 kişiden
oluşur.’”
 Turan
Aydoğan Zeynel Emre Rafet
Zeybek
 İstanbul İstanbul Antalya
 Alpay
Antmen Orhan Sümer Süleyman
Bülbül
 Mersin Adana Aydın
 Sibel
Özdemir  Aydın
Özer
 İstanbul  Antalya
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ORHAN KIRCALI (Samsun) – Katılmıyoruz Sayın Başkanım. 
BAŞKAN
– Önerge üzerinde söz isteyen Antalya Milletvekilimiz Sayın Rafet Zeybek. (CHP sıralarından
alkışlar)
Süreniz
beş dakika Sayın Zeybek.
RAFET
ZEYBEK (Antalya) – Sayın Başkan, değerli milletvekilleri; Genel Kurulumuzu
saygıyla selamlıyorum. 
Değerli
milletvekilleri “herkese adalet” diyorsak, hak ve özgürlüklerin
genişletilmesini istiyorsak, yargıya güvenin artırılmasını düşünüyorsak, buna
inanıyorsak asla vazgeçilmez olan bağımsız ve tarafsız bir yargıdır. Eğer
yargının bağımsızlığını ve tarafsızlığını sağlayamazsak ne kadar yasal
düzenleme yaparsak yapalım asla adalete, yargıya güveni sağlayamayız, adalet
dağıtamayız. Bunun için yapmamız gereken iki temel şey vardır: Biri, evet
“herkese adalet”e inanacağız ve bu konuda samimi olacağız. Bir diğeri de tabii
ki yasal düzenlemeler; gerek anayasal gerek yasal düzenlemeleri yapmak. 
Değerli
arkadaşlar, şimdi “Yargıya güveni nasıl sağlayıp tarafsızlığını nasıl
başaracağız?” derseniz -o birinci söylediğim- önce biz kendimiz bu yargının
bağımsız olmasına, tarafsız olmasına inanacağız. 
Geçen
hafta Meclis açılışında Sayın Cumhurbaşkanı, kuvvetler ayrılığıyla ilgili
“Kuvvetler ayrılığı, kuvvetlerin uyumlu çalışmasını gerektirir.” dedi. Biz
kavga etsin demiyoruz tabii. Ama yargı eğer yürütmenin istediklerini yapma
noktasına geldiyse bu kadar uyumlu çalışma çok tehlikelidir, o zaman iç içe
geçer yani bu kadar uyumlu olmaz. Biz de kavga etmesinler diyoruz ama
yürütmenin her istediğini de yargı yapmasın istiyoruz, bu çok önemlidir. (CHP
sıralarından alkışlar) 
Yine,
ben geçen Komisyonda da dile getirdim, bazı arkadaşlar tepki gösterdiler ama
sarayda eğer hâlâ hâkim, savcıların kurası çekiliyorsa ve bu kura töreninde
Sayın Cumhurbaşkanı konuşma yapıp muhalefeti hakaret derecesine varacak şekilde
eleştiriyorsa, yine adli yıl açılışları sarayda yapılıyor ve Cumhurbaşkanı
konuşuyorsa bu yargının tarafsızlığını ve bağımsızlığını sağlayamazsınız.
Bunları yapmayacağız, belki şeklî şeyler ama değerli arkadaşlarım, Çankaya
Köşkü’nde görev yapan Cumhurbaşkanlarının hiçbirinin aklına kuraları Çankaya
Köşkü’nde çektirmek, adli yıl açılışını Çankaya Köşkü’nde yaptırmak
gelmemiştir. (CHP sıralarından alkışlar) 
OSMAN
NURİ GÜLAÇAR (Van) – Halkın seçtiği Cumhurbaşkanı, halkın seçtiği. 
RAFET
ZEYBEK (Devamla) – Ama bir partinin de Genel Başkanı. 
OSMAN
NURİ GÜLAÇAR (Van) – Alışın, alışın. 
RAFET
ZEYBEK (Devamla) – Değerli arkadaşlar, alışmayacağız, eğer adalet istiyorsak
alışmayacağız. (CHP sıralarından alkışlar) Yoksa “Yargı hâkimiyetimiz altında.”
diyorsanız alışırız. 
MUSTAFA
AÇIKGÖZ (Nevşehir) – Milletin istediğine siz de alışacaksınız. 
RAFET
ZEYBEK (Devamla) – Değerli arkadaşlarım, bakın, yine, yasal olarak eğer
Hâkimler ve Savcılar Kurulunun yapısını değiştiremezseniz, değiştiremezsek
yargıyı asla bağımsız ve tarafsız yapamayız. Bunu değiştirmek zorundayız,
anayasal bir değişiklik gerekiyor, bunu yapmak zorundayız.
Değerli
arkadaşlarım, hâkim, savcının mesleğe alımında eğer mülakatı yürütmenin
etkisindeki kişilere yaptırıyorsanız yargıyı asla tarafsız ve bağımsız
yapamazsınız. Bunu değiştireceğiz, önergemiz bunun içindir. Yani orada,
mülakatı yapacak heyette, biz öneriyoruz, akademisyenler olsun, Yargıtaydan
olsun, Danıştaydan olsun, Anayasa Mahkemesinden olsun, Hâkimler ve Savcılar
Kurulundan olsun ama sadece Bakanlıktan 5 kişi, bu yeni 2 eklemeler...
Arkadaşlar, onlar da bürokrat ya, onların atamalarını kimlerin yaptığını
biliyorsunuz. Yani onunla siz yargıyı asla bağımsız ve tarafsız yapamazsınız. 
Yine,
değerli arkadaşlarım, çok önemli olan bu hâkimlik teminatını sağlamak
zorundasınız. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Zeybek.
RAFET
ZEYBEK (Devamla) – Yani siz, bugün verdiği karar nedeniyle yarın o hâkimi bir
başka yere sürüyorsanız tarafsız ve bağımsız yargı elde edemezsiniz; sürülüyor.
Değerli arkadaşlarım, içinde bulunduğum için biliyorum; hâkim, savcılar karar
verirken korkuyor. Korkan bir hâkim, savcı adalet dağıtmaz. (CHP ve İYİ PARTİ
sıralarından alkışlar) Türkiye'nin gerçeği budur. Eğer bunları görmezsek ne
kadar yasal değişiklik yaparsanız yapın… Bugün gelenlerin birçoğuna biz de
destek oluyoruz ama bunun hiçbiri yargıyı tarafsız ve bağımsız kılmaz. Gelin,
herkese adalet anlayışı içerisinde hem Anayasa değişikliğini hem yasal
değişiklikleri hep birlikte yapalım. Biz hazırlıklarımızı yaptık. 
Bu
düşüncelerle hepinize saygılarımı sunuyorum. (CHP ve İYİ PARTİ sıralarından
alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Ceza Muhakemesi Kanunu ve Bazı Kanunlarda Değişiklik Yapılmasına Dair
Kanun Teklifi'nin 10’uncu maddesiyle değiştirilmekte olan 2802 sayılı Kanunun
9/A maddesinin mülga yedinci maddesinde yapılan değişiklikle eklenen
"Türkiye Adalet Akademisi Danışma Kurulunda; a) Yargıtay veya Danıştay
mensubunun birden fazla olması hâlinde bu kişiler arasından,” ibaresinin,
“Türkiye Adalet Akademisi Danışma Kurulunda; a) Yargıtay ve Danıştay mensubunun
birden fazla olması hâlinde bu kişiler içerisinden,” ibaresi olarak
değiştirilmesini arz ve teklif ederiz.
 Dursun
Ataş Fahrettin Yokuş Ayhan
Erel
 Kayseri
 Konya Aksaray
 Hayrettin
Nuhoğlu  Mehmet
Metanet Çulhaoğlu
 İstanbul  Adana
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ORHAN KIRCALI (Samsun) – Katılmıyoruz Sayın Başkanım.
BAŞKAN
– Önerge üzerinde söz isteyen Adana Milletvekilimiz Sayın Mehmet Metanet
Çulhaoğlu. (İYİ PARTİ sıralarından alkışlar)
Süreniz
beş dakika Sayın Çulhaoğlu.
MEHMET
METANET ÇULHAOĞLU (Adana) – Sayın Başkan, değerli milletvekilleri; 105 sıra sayılı
Ceza Muhakemesi Kanunu ve Bazı Kanunlarda Değişiklik Yapılmasına Dair Kanun
Teklifi’nin 10’uncu maddesi üzerinde İYİ PARTİ Grubu adına söz aldım. Yüce
heyetinizi saygılarımla selamlıyorum. 
Öncelikle,
kahraman Türk Silahlı Kuvvetlerimizin, ulusal güvenliğimizi korumak, terör
koridorunu ortadan kaldırmak, PKK/PYD, IŞİD terör örgütlerinin özgürlüklerini
yok ettiği Arap, Kürt, Türkmen kardeşlerimizin tekrar özgür yaşamalarını
amaçlayarak yaptığı Barış Pınarı Harekâtı’nı desteklediğimizi ifade ediyorum. Kahraman
ordumuzun başarıları daim olsun, ayaklarına taş değmesin, Cenab-ı Allah
muzaffer kılsın dileklerimi iletiyorum. 
Sayın
Başkan, değerli milletvekilleri; evet, teklif edilen maddeyle hâkimler ve
savcılar sınav konularına iş hukukunun da eklenmesi, Adalet Bakanının
görevlendireceği Bakan Yardımcısı başkanlığında, Teftiş Kurulu Başkanı, Ceza
İşleri, Hukuk İşleri ve Personel Genel Müdürleri olmak üzere 5 kişiden oluşan
mülakat kuruluna Hakimler ve Savcılar Kurulu Genel Sekreteri ile Türkiye Adalet
Akademisi Danışma Kurulundan seçilen 1 kişi eklenerek 7 kişiye çıkarılması,
mülga madde yerine eklenen hükümle Türkiye Adalet Akademisi Danışma Kurulundan
mülakat kuruluna nasıl üye seçileceği teklif edilmektedir. 
Sayın
Başkan, değerli milletvekilleri; Anayasa’mızda var olan eşitlik ilkesi ve
Avrupa İnsan Hakları Sözleşmesi’nin 14’üncü maddesi kayırmacılığı
yasaklamıştır. Yine, Anayasa’mız da şu 3 ilke üzerine kurulmuştur: Yasama,
yürütme, yargı. Kuvvetler ayrılığı ilkesine bağlı olmamız devletimizi güçlü
kılar. Siyasetten arındırılmış bağımsız yargı, iyi dizayn edilmiş adalet,
normlarına uygun hukuk kuralları vazgeçilmezimizdir. Hukuk ve adalet yabancı
yatırımcılar ve yerli girişimcilerin olmazsa olmazıdır ama bugün olduğu gibi
hukukun işletilmediği, yandaşlık ve kayırmacılığın tavan yaptığı bir ortamda ne
yabancı ne de yerli müteşebbis yatırım yapar. Bunu herkes bilir, bu değişmez
kuraldır. “Kendine adalet” anlayışından vazgeçilmediği müddetçe yatırımcı
beklemek hayal olacaktır. Kendinden olmayanları da eşit vatandaş olarak gören
ve bu doğrultuda hareket eden zihniyeti yerleştirmek gerekir. İYİ PARTİ Grubu
milletvekilleri olarak bizler, maddi ve manevi büyük fedakârlıklarla
çocuklarını hukuk fakültelerinde okutan ailelerin emekleriyle, mezun olmak için
gecesini gündüzüne katan gençlerimizin hâkimlik savcılık yazılı sınavlarında
başarı göstermelerine rağmen mülakatlarda elenmelerine hep karşı olduk, olmaya
da devam edeceğiz. 
Değerli
arkadaşlar, hâkim ve savcı adaylarından birçoğunun yazılı sınavlarda başarı
göstermelerine, hatta derece yapmalarına rağmen mülakatta elenmeleriyle
birlikte ortaya atılan “mülakatlar üzerinden kadrolaşma” iddiaları, son dönemde
en çok tartışılan konular arasında yer almıştır ve almaya da devam etmektedir.
Bu adaylardan biri, TV ekranlarında “Siz liyakate dayalı alım yapmazsanız
yargıyı nasıl düzelteceksiniz?” diye sormuştu. Evet, doğru söylüyor, aslolan
liyakat olmalı. Yazılı sınav niçin yapılıyor? Adayın meslek bilgisini ölçmek
için. Peki, sözlü sınav niçin yapılır? Mesleki ve sosyolojik değer arasında
ilişki kurabilme yeteneğini ve algılama yeteneklerinin olup olmadığını anlamak
için. Bunu yapmayarak sadece belirli bir zümrenin kazandırılmasının son bulması
lazım artık. 
Tüm
bu olumsuzlukları ortadan kaldırmak ve kamu vicdanını rahatlatmak,
haksızlıkların önüne geçilmesi ve buna bir son verilmesi için sınav puanlarının
göz önünde bulundurulması ve mülakatların mutlaka video kaydına alınması
gerekir. Türkiye Barolar Birliğinden seçilen bir üye de bu mülakatlarda
görevlendirilmelidir. Böylece, itirazlarda değerlendirme daha güvenli, şeffaf
ve objektif bir şekilde yapılabilir.
Bu
duygu ve düşüncelerle yüce heyetinizi saygıyla selamlıyorum. (İYİ PARTİ
sıralarından alkışla)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
10’uncu
maddeyi oylarınıza sunuyorum: Kabul edenler… Kabul etmeyenler… 10’uncu madde
kabul edilmiştir.
Sayın
Güzelmansur, 60’a göre bir söz talebiniz vardı, az önce, ara vermeden önce sizi
aradık ama yoktunuz.
Buyurun.
V.- AÇIKLAMALAR (Devam)
61.- Hatay Milletvekili Mehmet Güzelmansur’un, Afrin zeytinyağının iç
piyasaya sürülmesinin yerli zeytinyağı üreticilerini zor durumda bıraktığına
ilişkin açıklaması
MEHMET
GÜZELMANSUR (Hatay) – Teşekkürler Başkan.
Değerli
Başkan ve sevgili milletvekili arkadaşlarım; geçtiğimiz yıl ekim ayında Afrin
zeytinyağlarının ülkemize ihraç kaydıyla getirilmesi kararı alınmıştı. Bunun
için Tarım Kredi Kooperatiflerine 5 bin tonluk görev yazıldığı söylenmişti
ancak geldiğimiz noktada, Afrin’den Türkiye’ye getirilen zeytinyağlarının
miktarı 24 bin-26 bin ton civarındadır. Biz o zaman, bu zeytinyağlarının, yerli
zeytinyağı üreticileri için yaratacağı sıkıntıları dile getirmiştik, kimse bizi
dinlemedi. Ancak bakanlık düzeyinde yapılan açıklamada bu zeytinyağlarının iç
piyasaya kesinlikle girmeyeceği, dolayısıyla yerli üreticiyi etkilemeyeceği
söylenmişti. Ancak özellikle son bir ayda bu yağların yoğun bir şekilde iç
piyasaya sürüldüğü görülmektedir. Gelinen noktada, iç piyasaya sürülen Afrin
zeytinyağları nedeniyle alıcılar yerli zeytinyağı alımını durdurmuş, yerli
zeytinyağı fiyatı ise 3-4 lira düşmüştür. Bu durumda, Afrin zeytinyağı…
(Mikrofon
otomatik cihaz tarafından kapatıldı)
BAŞKAN
– Sayın Köksal, sizin de bir değerlendirmenizi alalım.
62.- Afyonkarahisar Milletvekili Burcu Köksal’ın, haşhaş üreticilerinin
mağduriyetine ilişkin açıklaması
BURCU
KÖKSAL (Afyonkarahisar) – Teşekkür ediyorum Sayın Başkan.
Haşhaş
üreticileri dertli. ÇKS zorunluluğu ve kota azaltılmasıyla ilgili yaşadıkları
mağduriyete ilişkin geçtiğimiz hafta bakanlığa önerge verip bugün de basın
toplantısı düzenledim ancak ısrarla onların mağduriyetini görmezden gelip
kotanın azaltılmadığını iddia eden AKP’ye karşı Toprak Mahsulleri Ofisinden,
Bilgi Edinme Yasası’na göre kota rakamlarını istedik. Gelen cevapta kotanın
azaltıldığı belirtiliyor. Şimdi “Kota azaltılmadı.” diyen AKP, bu soruna ne
diyecek? Buğday, patates, hububat para etmiyor. Şeker fabrikaları satıldığından
beri pancarcı zarar ediyor. Çiftçinin elinde kala kala bir haşhaş kalmıştı, onu
da ÇKS kaydı zaruretiyle, kota azaltılması mağduriyetiyle çiftçinin elinden
almak istiyorlar. Yapmak istedikleri ne? Afyonlu çiftçi para kazanmasın mı bu
ülkede? (CHP sıralarından alkışlar)
BAŞKAN
– Değerli milletvekilleri, lütfen yerlerimizden ayrılmayalım, bir Danışma
Kurulunu önerisini oylatacağım. 
Birleşime
beş dakika ara veriyorum.
Kapanma Saati: 21.05
ÜÇÜNCÜ OTURUM
Açılma Saati: 21.08
BAŞKAN: Başkan Vekili Levent GÖK
KÂTİP ÜYELER: Bayram ÖZÇELİK (Burdur), Burcu KÖKSAL
(Afyonkarahisar)
---0---
BAŞKAN
– Türkiye Büyük Millet Meclisinin 5’inci Birleşiminin Üçüncü Oturumunu
açıyorum. 
Danışma
Kurulunun bir önerisi vardır, okutup oylarınıza sunacağım.
VI.- ÖNERİLER (Devam)
B) Danışma Kurulu Önerileri
1.- Danışma Kurulunun, Genel Kurulun daha önceden çalışılması
kararlaştırılan 11/10/2019 Cuma günü toplanmamasına ilişkin önerisi
Danışma Kurulu Önerisi
Tarih: 10/10/2019
Danışma
Kurulunun 10/10/2019 Perşembe günü (bugün) yaptığı toplantıda aşağıdaki
önerilerin Genel Kurulun onayına sunulması uygun görülmüştür.
 Mustafa
Şentop
 Türkiye
Büyük Millet Meclisi 
 Başkanı

 Bülent Turan  Engin
Özkoç 
 Adalet ve Kalkınma
Partisi  Cumhuriyet Halk
Partisi 
 Grubu Başkan Vekili
 Grubu Başkan Vekili
 Hakkı Saruhan Oluç
 Muhammed Levent Bülbül 
 Halkların Demokratik
Partisi  Milliyetçi Hareket
Partisi 
 Grubu Başkan Vekili
 Grubu Başkan Vekili
 Lütfü
Türkkan
 İYİ
PARTİ Grubu Başkan Vekili
Öneri:
Genel
Kurulun daha önceden çalışılması kararlaştırılan 11/10/2019 Cuma günü
toplanmaması önerilmiştir.
BAŞKAN
– Danışma Kurulu önerisini oylarınıza sunuyorum: Kabul edenler… Kabul
etmeyenler… Kabul edilmiştir. 
105
sıra sayılı Kanun Teklifi’nin görüşmelerine devam ediyoruz.
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Afyonkarahisar Milletvekili Ali Özkaya ve Adalet ve Kalkınma Partisi
Grup Başkanvekilleri İstanbul Milletvekili Mehmet Muş, Çanakkale Milletvekili
Bülent Turan, Tokat Milletvekili Özlem Zengin, Çankırı Milletvekili Muhammet
Emin Akbaşoğlu ve Denizli Milletvekili Cahit Özkan ile 62 Milletvekilinin Ceza
Muhakemesi Kanunu ve Bazı Kanunlarda Değişiklik Yapılmasına Dair Kanun Teklifi
(2/2215) ve Adalet Komisyonu Raporu (S. Sayısı: 105) (Devam)
BAŞKAN
– Komisyon? Yok.
Ertelenmiştir.

Gündemimizde
başka bir iş bulunmadığından, alınan karar gereğince kanun teklifleri ile
komisyonlardan gelen diğer işleri sırasıyla görüşmek için 15 Ekim 2019 Salı
günü saat 15.00’te toplanmak üzere birleşimi kapatıyorum. 
Kapanma Saati: 21.11




(x) )
105 S. Sayılı Basmayazı 9/10/2019 tarihli 4’üncü Birleşim Tutanağı’na
eklidir.




