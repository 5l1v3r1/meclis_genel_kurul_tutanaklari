



TBMM Tutanak Müdürlüðü





TÜRKİYE BÜYÜK MİLLET MECLİSİ
TUTANAK DERGİSİ

32’nci Birleşim
14 Aralık 2018 Cuma

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- KANUN TEKLİFLERİ İLE KOMİSYONLARDAN GELEN DİĞER
İŞLER
A) Kanun Teklifleri 
1.- 2019 Yılı Merkezi Yönetim Bütçe Kanun Teklifi
(1/276) ile Plan ve Bütçe Komisyonu Raporu (S.Sayısı: 10)
2.- 2017 Yılı Merkezi Yönetim Kesin Hesap Kanunu
Tasarısı (1/275), 2017 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan, 2017 Yılı Genel Uygunluk Bildiriminin Sunulduğuna
Dair Sayıştay Başkanlığı Tezkeresi (3/38); 6085 Sayılı Sayıştay Kanunu Uyarınca
Hazırlanan 2017 Yılı Dış Denetim Genel Değerlendirme Raporu, 2017 Yılı Faaliyet
Genel Değerlendirme Raporu ve 2017 Yılı Mali İstatistikleri Değerlendirme
Raporunun Sunulduğuna Dair Sayıştay Başkanlığı Tezkeresi (3/39); 6085 Sayılı
Sayıştay Kanunu Uyarınca Hazırlanan 2017 Yılı Kalkınma Ajansları Genel Denetim
Raporunun Sunulduğuna Dair Sayıştay Başkanlığı Tezkeresi (3/41); 5018 Sayılı
Kamu Mali Yönetimi ve Kontrol Kanunu ile 6085 Sayılı Sayıştay Kanunu Uyarınca
Hazırlanan 183 Adedi Merkezi Yönetim Kapsamındaki Kamu İdarelerine, 2 Adedi
Sosyal Güvenlik Kurumlarına ve 10 Adedi Diğer Kamu İdarelerine Ait Olmak Üzere
Toplam 195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11)
A) KÜLTÜR VE TURİZM BAKANLIĞI
1) Kültür ve Turizm Bakanlığı 2019 Yılı Merkezî Yönetim
Bütçesi
2) Kültür ve Turizm Bakanlığı 2017 Yılı Merkezî Yönetim
Kesin Hesabı
B) RADYO VE TELEVİZYON ÜST KURULU
1) Radyo ve Televizyon Üst Kurulu 2019 Yılı Merkezî
Yönetim Bütçesi
2) Radyo ve Televizyon Üst Kurulu 2017 Yılı Merkezî
Yönetim Kesin Hesabı
C) DEVLET OPERA VE BALESİ GENEL MÜDÜRLÜĞÜ
1) Devlet Opera ve Balesi Genel Müdürlüğü 2019 Yılı
Merkezî Yönetim Bütçesi
2) Devlet Opera ve Balesi Genel Müdürlüğü 2017 Yılı
Merkezî Yönetim Kesin Hesabı
Ç) DEVLET TİYATROLARI GENEL MÜDÜRLÜĞÜ
1) Devlet Tiyatroları Genel Müdürlüğü 2019 Yılı Merkezî
Yönetim Bütçesi
2) Devlet Tiyatroları Genel Müdürlüğü 2017 Yılı Merkezî
Yönetim Kesin Hesabı
D) TÜRKİYE YAZMA ESERLER KURUMU BAŞKANLIĞI
1) Türkiye Yazma Eserler Kurumu Başkanlığı 2019 Yılı
Merkezî Yönetim Bütçesi
2) Türkiye Yazma Eserler Kurumu Başkanlığı 2017 Yılı
Merkezî Yönetim Kesin Hesabı
E) VAKIFLAR GENEL MÜDÜRLÜĞÜ
1) Vakıflar Genel Müdürlüğü 2019 Yılı Merkezî Yönetim
Bütçesi
2) Vakıflar Genel Müdürlüğü 2017 Yılı Merkezî Yönetim
Kesin Hesabı
F) TÜRK İŞBİRLİĞİ VE KOORDİNASYON AJANSI BAŞKANLIĞI
1) Türk İşbirliği ve Koordinasyon Ajansı Başkanlığı
2019 Yılı Merkezî Yönetim Bütçesi
2) Türk İşbirliği ve Koordinasyon Ajansı Başkanlığı
2017 Yılı Merkezî Yönetim Kesin Hesabı
G) YURTDIŞI TÜRKLER VE AKRABA TOPLULUKLAR BAŞKANLIĞI
1) Yurtdışı Türkler ve Akraba Topluluklar Başkanlığı
2019 Yılı Merkezî Yönetim Bütçesi
2) Yurtdışı Türkler ve Akraba Topluluklar Başkanlığı
2017 Yılı Merkezî Yönetim Kesin
Ğ) ATATÜRK KÜLTÜR, DİL VE TARİH YÜKSEK KURUMU
1) Atatürk Kültür, Dil ve Tarih Yüksek Kurumu 2019 Yılı
Merkezî Yönetim Bütçesi
2) Atatürk Kültür, Dil ve Tarih Yüksek Kurumu 2017 Yılı
Merkezî Yönetim Kesin Hesabı
H) ATATÜRK KÜLTÜR MERKEZİ
1) Atatürk Kültür Merkezi 2019 Yılı Merkezî Yönetim
Bütçesi
2) Atatürk Kültür Merkezi 2017 Yılı Merkezî Yönetim
Kesin Hesabı
I) ATATÜRK ARAŞTIRMA MERKEZİ
1) Atatürk Araştırma Merkezi 2019 Yılı Merkezî Yönetim
Bütçesi
2) Atatürk Araştırma Merkezi 2017 Yılı Merkezî Yönetim
Kesin Hesabı
İ) TÜRK DİL KURUMU
1) Türk Dil Kurumu 2019 Yılı Merkezî Yönetim Bütçesi
2) Türk Dil Kurumu 2017 Yılı Merkezî Yönetim Kesin
Hesabı
J) TÜRK TARİH KURUMU
1) Türk Tarih Kurumu 2019 Yılı Merkezî Yönetim Bütçesi
2) Türk Tarih Kurumu 2017 Yılı Merkezî Yönetim Kesin
Hesabı
K) GENÇLİK VE SPOR BAKANLIĞI 
1) Gençlik ve Spor Bakanlığı 2019 Yılı Merkezî Yönetim
Bütçesi
2) Gençlik ve Spor Bakanlığı 2017 Yılı Merkezî Yönetim
Kesin Hesabı
L) SPOR GENEL MÜDÜRLÜĞÜ
1) Spor Genel Müdürlüğü 2017 Yılı Merkezî Yönetim Kesin
Hesabı
M) YÜKSEKÖĞRENİM KREDİ VE YURTLAR KURUMU
1) Yükseköğrenim Kredi ve Yurtlar Kurumu 2017 Yılı
Merkezî Yönetim Kesin Hesabı

IV.- AÇIKLAMALAR
1.- Manisa Milletvekili Özgür Özel’in, tiyatronun
sorunları olduğuna ve çözüm beklediğine ilişkin açıklaması
2.- Manisa Milletvekili Özgür Özel’in, rejime kasteden
Anayasa değişikliği olmasaydı hızlı tren kazasının Ulaştırma Bakanından
soruluyor olacağına ilişkin açıklaması
3.- Çankırı Milletvekili Muhammet Emin Akbaşoğlu’nun,
hızlı tren kazasının yaşandığı gün açıklamaların yapıldığına, gündemin farklı
olduğuna, Cumhurbaşkanlığı hükûmet sisteminin millet iradesiyle yürürlüğe
girdiğine ve rejim değişikliği gibi hakikat dışı yaklaşımların kabul
edilemeyeceğine ilişkin açıklaması
4.- Manisa Milletvekili Özgür Özel’in, Çankırı
Milletvekili Muhammet Emin Akbaşoğlu’nun yaptığı açıklamasındaki bazı ifadelerine
ilişkin açıklaması
5.- Kars Milletvekili Ayhan Bilgen’in, Sincan-Ankara
arasında sinyalizasyon sisteminin olup olmadığı sorusunun cevabını alamadıklarına
ve Recep Tayyip Erdoğan’ın İslam İşbirliği Teşkilatı Yargı Konferansı’ndaki
ifadelerine ilişkin açıklaması
6.- Çankırı Milletvekili Muhammet Emin Akbaşoğlu’nun,
hızlı tren kazasında hayatını kaybedenlere Allah’tan rahmet, yaralılara şifa
dilediklerine ve ilgili bakanların konuyu yakından takip ettiklerine ilişkin
açıklaması
7.- Kars Milletvekili Ahmet Arslan’ın, hızlı tren
kazasında hayatını kaybedenlere Allah’tan rahmet dilediğine ve kazayla ilgili
suçlu her kimse gereğinin yapılacağına ilişkin açıklaması
8.- İstanbul Milletvekili Yavuz Ağıralioğlu’nun,
devleti mazeret bulurken, bahane üretirken değil, hesap verirken de görmek istediklerine
ve istifa mekanizmasının çalıştırılması gerektiğine ilişkin açıklaması
9.- Çankırı Milletvekili Muhammet Emin Akbaşoğlu’nun,
hızlı tren kazasıyla ilgili Hükûmetin ve Bakanlığın idari tahkikat, savcılığın
da adli tahkikat başlattığına ilişkin açıklaması
10.- Çankırı Milletvekili Muhammet Emin Akbaşoğlu’nun,
Bursa Milletvekili Yüksel Özkan’ın 10 sıra sayılı 2019 Yılı Bütçe Kanun Teklifi
ile 11 sıra sayılı 2017 Yılı Kesin Hesap Kanunu Tasarısı’nın dördüncü tur
görüşmelerinde CHP Grubu adına yaptığı konuşmasındaki bazı ifadelerine ilişkin
açıklaması
11.- Bursa Milletvekili Yüksel Özkan’ın, Çankırı
Milletvekili Muhammet Emin Akbaşoğlu’nun yaptığı açıklamasındaki bazı ifadelerine
ilişkin açıklaması
12.- Çankırı Milletvekili Muhammet Emin Akbaşoğlu’nun,
Balkanlardan veya Kafkaslardan gelen soydaşların coğrafi olarak nereden
geldiğini söylemenin problem teşkil etmeyeceğine ilişkin açıklaması
13.- Çankırı Milletvekili Muhammet Emin Akbaşoğlu’nun,
gardırop Atatürkçülük ile gerçek Atatürkçülüğün farklı olduğuna ilişkin
açıklaması
14.- Manisa Milletvekili Özgür Özel’in, Çankırı
Milletvekili Muhammet Emin Akbaşoğlu’nun yaptığı açıklamasındaki bazı ifadelerine
ilişkin açıklaması
15.- Çankırı Milletvekili Muhammet Emin Akbaşoğlu’nun,
Manisa Milletvekili Özgür Özel’in yaptığı açıklamasındaki bazı ifadelerine
ilişkin açıklaması
16.- Manisa Milletvekili Özgür Özel’in, Çankırı
Milletvekili Muhammet Emin Akbaşoğlu’nun yerinden sarfettiği bazı ifadelerine
ilişkin tekraren açıklaması
17.- Çankırı Milletvekili Muhammet Emin Akbaşoğlu’nun,
Atatürk Orman Çiftliği’nde hiçbir ağacın kesilmediğine ve Cumhurbaşkanının
Atatürk’ün vasiyetine karşı çıkıcı bir davranış içerisinde olmadığına ilişkin
açıklaması
18.- Manisa Milletvekili Özgür Özel’in, Atatürk Orman
Çiftliği’nde 15 bin ağacın kesildiğini her türlü resmî bilgi, belgenin doğruladığına
ve Çankırı Milletvekili Muhammet Emin Akbaşoğlu’nun yaptığı açıklamasındaki
bazı ifadelerine ilişkin açıklaması
19.- Çankırı Milletvekili Muhammet Emin Akbaşoğlu’nun,
Manisa Milletvekili Özgür Özel’in yaptığı açıklamasındaki bazı ifadelerine
ilişkin açıklaması
20.- Manisa Milletvekili Özgür Özel’in, fesli deli
Kadir’i de, sahip çıkanları da, İnönü’ye dil uzatanları da kınadıklarına
ilişkin açıklaması
21.- Çankırı Milletvekili Muhammet Emin Akbaşoğlu’nun,
bir yalanı devamlı söylemekle gerçeğe ve doğruya dönüşmeyeceğine ilişkin
açıklaması
22.- Çankırı Milletvekili Muhammet Emin Akbaşoğlu’nun,
Kırşehir Milletvekili Metin İlhan’ın 10 sıra sayılı 2019 Yılı Bütçe Kanun
Teklifi ile 11 sıra sayılı 2017 Yılı Kesin Hesap Kanunu Tasarısı’nın dördüncü
tur görüşmelerinde CHP Grubu adına yaptığı konuşmasındaki bazı ifadelerine
ilişkin açıklaması
23.- Kars Milletvekili Ayhan Bilgen’in, her
konuşmacıdan sonra yeni bir tartışma yapmanın çalışmanın verimliliği açısından
sıkıntı doğurduğuna, hem Orta Doğu’da hem de ülkede en büyük ihtiyacın barış
olduğuna ilişkin açıklaması
24.- Manisa Milletvekili Özgür Özel’in, Türk futbolunun
sorunlarının araştırılıp çözüm önerilerinin sunulacağı bir araştırma komisyonunun
kurulmasının yerinde olacağına, Mecliste görev yapan basın mensupları ile
Başbakanlıktan gelen personelin sorunlarına ilişkin açıklaması
25.- Manisa Milletvekili Erkan Akçay’ın, Türk sporunda
yaşanan sorunlar, alınması gereken tedbirler ile uluslararası alanda başarı
elde etmek için yapılması gerekenlere yönelik çalışmanın MHP Grubu tarafından
yürütüldüğüne ilişkin açıklaması
26.- Çankırı Milletvekili Muhammet Emin Akbaşoğlu’nun,
Ankara Milletvekili Şenol Bal’ın 10 sıra sayılı 2019 Yılı Bütçe Kanun Teklifi
ile 11 sıra sayılı 2017 Yılı Kesin Hesap Kanunu Tasarısı’nın dördüncü tur
görüşmelerinde İYİ PARTİ Grubu adına yaptığı konuşmasındaki bazı ifadelerine
ilişkin açıklaması
27.- Manisa Milletvekili Erkan Akçay’ın, ülkücülerin
bugüne kadar hiçbir karanlık işin ve faaliyetin içerisinde olmadıklarına
ilişkin açıklaması
28.- Kars Milletvekili Ayhan Bilgen’in, sporun hangi
niyetle ve nasıl bir işlev göreceğine karar vermenin önemli bir tercih olduğuna,
Mahmur Kampı amacı dışında kullanılıyor ve Türkiye’ye yönelik tehdit içeriyorsa
diplomatik yollarla önüne geçilmesi gerektiğine ilişkin açıklaması
29.- Çankırı Milletvekili Muhammet Emin Akbaşoğlu’nun,
Millî Savunma Bakanlığının hava harekâtıyla ilgili yapmış olduğu açıklamaya
ilişkin açıklaması
30.- Çankırı Milletvekili Muhammet Emin Akbaşoğlu’nun,
İzmir Milletvekili Dursun Müsavat Dervişoğlu’nun 10 sıra sayılı 2019 Yılı Bütçe
Kanun Teklifi ile 11 sıra sayılı 2017 Yılı Kesin Hesap Kanunu Tasarısı’nın
dördüncü tur görüşmelerinde İYİ PARTİ Grubu adına yaptığı konuşmasındaki bazı
ifadelerine ilişkin açıklaması
31.- Manisa Milletvekili Erkan Akçay’ın, İzmir
Milletvekili Dursun Müsavat Dervişoğlu’nun 10 sıra sayılı 2019 Yılı Bütçe Kanun
Teklifi ile 11 sıra sayılı 2017 Yılı Kesin Hesap Kanunu Tasarısı’nın dördüncü
tur görüşmelerinde İYİ PARTİ Grubu adına yaptığı konuşmasındaki bazı
ifadelerine ilişkin açıklaması
32.- İstanbul Milletvekili Yavuz Ağıralioğlu’nun,
siyasetin hatıralardan ve aidiyetten bağımsız yapılamayacağına ilişkin
açıklaması
33.- Sakarya Milletvekili Muhammed Levent Bülbül’ün,
Milliyetçi Hareket Partisinin Türk milliyetçiliğini hedef ve ülkü edinmiş bir
siyasi hareket olduğuna ilişkin açıklaması
34.- Manisa Milletvekili Özgür Özel’in, Meclis
çalışanlarının sorunlarına ve Gediz Elektrik Dağıtım AŞ’nin tarımsal sulama
abonelerine “güvence bedeli” adı altında yaşattığı mağduriyete ilişkin açıklaması
35.- Kars Milletvekili Ayhan Bilgen’in, bu coğrafyada
hiçbir kültürün dışlanmaması ve hiçbir toplumun insanlık dışı muameleye maruz
kalmaması dileğiyle Ezidilerin Ezi Bayramı’nı kutladığına ilişkin açıklaması
36.- Manisa Milletvekili Özgür Özel’in, Hatay
Milletvekili Hüseyin Yayman’ın 10 sıra sayılı 2019 Yılı Bütçe Kanun Teklifi ile
11 sıra sayılı 2017 Yılı Kesin Hesap Kanunu Tasarısı’nın dördüncü tur görüşmelerinde
AK PARTİ Grubu adına yaptığı konuşmasındaki bazı ifadelerine ilişkin açıklaması
37.- Çankırı Milletvekili Muhammet Emin Akbaşoğlu’nun,
Manisa Milletvekili Özgür Özel’in yaptığı açıklamasındaki bazı ifadelerine
ilişkin açıklaması
38.- Çankırı Milletvekili Muhammet Emin Akbaşoğlu’nun,
hiçbir tartışmayı ve müzakereyi bağlamından koparmamak gerektiğine ilişkin
açıklaması
39.- Manisa Milletvekili Özgür Özel’in, Çankırı
Milletvekili Muhammet Emin Akbaşoğlu’nun yaptığı açıklamasındaki bazı ifadelerine
ilişkin açıklaması
40.- İstanbul Milletvekili Yavuz Ağıralioğlu’nun,
insanların çocuğuna bir şey alamadığı için intihar ettiği bir ortamda Peygamber
ümmetine mihmandarlık edecek bir kadronun, günlük masrafları mübalağalı olan
bir yeri vatanı savunuyormuş gibi savunmasını doğru bulmadıklarına ilişkin
açıklaması
41.- Çankırı Milletvekili Muhammet Emin Akbaşoğlu’nun,
Beştepe Cumhurbaşkanlığı Külliyesi’nin kaçak olduğu iddialarına yönelik
belgeleri istediğine ilişkin açıklaması
42.- Afyonkarahisar Milletvekili Burcu Köksal’ın,
Afyonkarahisar’da İlim Yayma Cemiyeti Yükseköğretim Erkek Öğrenci Yurdunda
kalanlara karşılıksız para yardımı yapılacağı ilanına ilişkin açıklaması
43.- Ordu Milletvekili Cemal Enginyurt’un, Altınordu
ilçesinde gerçekleştirilen doğa katliamına ilişkin açıklaması
44.- Kocaeli Milletvekili Saffet Sancaklı’nın, sporun
iyi durumda olmadığı kabul edildiğine göre nasıl düzeltileceğinin konuşulması
gerektiğine ilişkin açıklaması
45.- Çankırı Milletvekili Muhammet Emin Akbaşoğlu’nun,
birlikte yaşama tecrübesini kültürel çoğulculuk içerisinde devam ettirdiklerine
ilişkin açıklaması
46.- Manisa Milletvekili Erkan Akçay’ın, Türk
kimliğinin farklı soydan, farklı inançtan olan ve farklı dili konuşan Türkiye
Cumhuriyeti vatandaşlarının tümünü içine alan bir kavram olduğuna ilişkin
açıklaması
47.- İstanbul Milletvekili Yavuz Ağıralioğlu’nun, bu
topraklarda yaşama iradesini ve bu bayrağın altında var olma iradesini gösteren
herkesin Türk olduğuna ilişkin açıklaması
48.- Diyarbakır Miletvekili Garo Paylan’ın, Manisa
Milletvekili Erkan Akçay ve İstanbul Milletvekili Yavuz Ağıralioğlu’nun yaptığı
açıklamalarındaki bazı ifadelerine ilişkin açıklaması
49.- Kars Milletvekili Ayhan Bilgen’in, başka dillerin,
kimliklerin varlığı Türk diline, Türk kültürüne, Türk kimliğine tehdit olarak
algılanırsa burasının diller, kimlikler, kültürler mezarlığı hâline geleceğine
ilişkin açıklaması
50.- Çankırı Milletvekili Muhammet Emin Akbaşoğlu’nun,
devletin adının Türkiye Cumhuriyeti devleti olduğuna, kurumlarının isminin de
Anayasal olarak belli olduğuna ilişkin açıklaması
51.- Manisa Milletvekili Erkan Akçay’ın, hiçbir dili,
kültürü Türklüğe, Türk milletine tehdit olarak görmediklerine ilişkin açıklaması
52.- Çankırı Milletvekili Muhammet Emin Akbaşoğlu’nun,
Türkiye Cumhuriyeti devletinin bir hukuk devleti olduğuna, bağımsız yargıya
intikal etmiş ve karara bağlanmış hükümlerin herkes için bağlayıcı olduğuna
ilişkin açıklaması
53.- Manisa Milletvekili Erkan Akçay’ın, Antalya
Milletvekili Kemal Bülbül’ün 10 sıra sayılı 2019 Yılı Bütçe Kanun Teklifi ile
11 sıra sayılı 2017 Yılı Kesin Hesap Kanunu Tasarısı’nın dördüncü tur
görüşmelerinde HDP Grubu adına yaptığı konuşmasındaki bazı ifadelerine ilişkin
açıklaması
54.- Kars Milletvekili Ayhan Bilgen’in, Diyarbakır
Milletvekili Oya Eronat’ın yerinden sarfettiği bazı ifadelerine ilişkin
açıklaması
55.- Ankara Milletvekili Mehmet Naci Bostancı’nın,
kimsenin kimseyi ikna etmek zorunda olmadığına, değerlendirecek olanın millet
olduğuna, müzakerelere ilişkin kimi kavramları kullanmama konusunda ortak bir
hassasiyet gösterilecekse AK PARTİ Grubunun destekleyeceğine ilişkin açıklaması
56.- Kars Milletvekili Ayhan Bilgen’in, Diyarbakır
Milletvekili Oya Eronat’ın yerinden sarfettiği “Yalana alışmışlar.” ibaresinin
bütün grubu ilzam ettiğine ve özür dilenmesi gerektiğine ilişkin açıklaması
57.- Ankara Milletvekili Mehmet Naci Bostancı’nın, Kars
Milletvekili Ayhan Bilgen’in yaptığı açıklamasındaki bazı ifadelerine ilişkin
açıklaması
58.- Kars Milletvekili Ayhan Bilgen’in, “Yalana
alışmışlar.” ibaresini sıradanlaştırmanın siyasetçi kimliğini, siyasete olan
güveni ayaklar altına almak demek olduğuna ilişkin açıklaması
59.- Ankara Milletvekili Mehmet Naci Bostancı’nın,
eleştirilerin bir sınırının olması gerektiğine ve o sınırın da Meclisin genel
adabı ile demokratik müzakere usulleri olduğuna ilişkin açıklaması
60.- Çankırı Milletvekili Muhammet Emin Akbaşoğlu’nun,
TİKA’nın yurt dışındaki soydaşlara, dindaşlara ve bütün insanlığa hizmet eden
bir kuruluş olduğuna ilişkin açıklaması
61.- Kars Milletvekili Ayhan Bilgen’in, Kültür ve
Turizm Bakanlığının internet sitesinde Bakanın bir şirketin yönetim kurulu başkanı
olarak görünmesi konusunda AK PARTİ Grubunun ne düşündüğünü öğrenmek istediğine
ilişkin açıklaması
62.- Ankara Milletvekili Mehmet Naci Bostancı’nın,
devletin gençleri desteklediğine ama devletin imkânlarının da bir sınırı olduğuna
ilişkin açıklaması
63.- Kars Milletvekili Ayhan Bilgen’in, Türkiye’de
uyuşturucu ticaretinin ve uyuşturucunun bu kadar yaygınlaşmasının sebeplerinin
yanlış yerde arandığına ilişkin açıklaması
64.- Konya Milletvekili Abdulkadir Karaduman’ın,
meselenin faiz oranlarını düşürmek değil, faizle topyekûn mücadele etmek olması
gerektiğine ilişkin açıklaması
65.- Şanlıurfa Milletvekili İbrahim Özyavuz’un,
Şanlıurfa ilinde yaşanan elektrik kesintilerinin yarattığı mağduriyete ilişkin
açıklaması
66.- İstanbul Milletvekili Emine Gülizar Emecan’ın,
İstanbul ili Güngören ilçesindeki spor kompleksinin ne zaman bitirileceğini
Gençlik ve Spor Bakanından öğrenmek istediğine ilişkin açıklaması
67.- Manisa Milletvekili Özgür Özel’in, Kültür ve
Turizm Bakanının bir şirketin yönetim kurulu başkanı olarak görünmesi hususunun
açıklanması gerektiğine, Kültür Bakanlığı ile Gençlik ve Spor Bakanlığına
yeniden değerleme oranının altında bütçe öngörüldüğüne ilişkin açıklaması
68.- Adıyaman Milletvekili Abdurrahman Tutdere’nin, sit
alanı sınırları içerisinde kalan Örenli Mahallesi sakinlerinin yaşadığı
mağduriyete ve Örenli Mahallesi’yle ilgili kamulaştırma çalışması ile Perre
Antik Kenti’nin turizme kazandırılması çalışmasının olup olmadığını öğrenmek
istediğine ilişkin açıklaması
69.- İstanbul Milletvekili Arzu Erdem’in, geleceğin
nesillerini yetiştirme yönünde kültür ve eğitim odaklı planlamanın yapılıp yapılmadığını,
Millî Eğitim Bakanlığıyla eğitim müfredatı hususunda koordineli çalışmanın olup
olmadığını, yerli turistin yabancı turiste göre yüksek bedelle tatil yapması
hususunda düzenlemenin yapılıp yapılmayacağını Kültür ve Turizm Bakanından
öğrenmek istediğine ilişkin açıklaması
70.- Aksaray Milletvekili Ayhan Erel’in, Ihlara
Vadisi’ne asansör veya seyir terası yapılmasının mümkün olup olmadığını öğrenmek
istediğine ilişkin açıklaması
71.- Isparta Milletvekili Aylin Cesur’un, Eğirdir
Gölü’ndeki kirlenme ve su çekilmesi sorununa ilişkin açıklaması
72.- Malatya Milletvekili Mehmet Celal Fendoğlu’nun,
Malatya ilinin Turizm Kentleri Projesi kapsamı içinde yer alıp almadığını
öğrenmek istediğine ve Malatya Stadı’nda millî maç yapılmasını talep
ettiklerine ilişkin açıklaması
73.- Manisa Milletvekili Özgür Özel’in, bakanların
cevaplayamadıkları sorulara ilişkin açıklaması

V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Celal Adan’ın,
hızlı tren kazasında hayatını kaybedenlere Allah’tan rahmet dilediğine ve
meselenin en doğru şekilde ortaya konulması gerektiğine ilişkin konuşması
2.- Oturum Başkanı TBMM Başkan Vekili Celal Adan’ın,
hiç kimsenin Balkan Türkleri üzerinden siyaset yapamayacağına ilişkin konuşması
3.- Oturum Başkanı TBMM Başkan Vekili Celal Adan’ın,
Suriye’nin Afrin Bölgesi’nde çıkan çatışmada şehit düşen Topçu Üsteğmen
Muhammed Ali Kalo’ya Allah’tan rahmet dilediğine ilişkin konuşması
4.- Oturum Başkanı TBMM Başkan Vekili Celal Adan’ın,
yeryüzünde Türk milleti kadar haksızlığa uğramış bir millet olmadığı gibi Türk
milletinin ırk sabıkasının da olmadığına ilişkin konuşması

VI.- SATAŞMALARA İLİŞKİN KONUŞMALAR
1.- Ankara Milletvekili Tekin Bingöl’ün, Kars
Milletvekili Ahmet Arslan’ın yaptığı açıklamasında CHP Grubuna sataşması nedeniyle
konuşması
2.- Hatay Milletvekili Hüseyin Yayman’ın, Manisa
Milletvekili Özgür Özel’in yaptığı açıklamasında şahsına sataşması nedeniyle
konuşması
3.- Manisa Milletvekili Özgür Özel’in, Çankırı
Milletvekili Muhammet Emin Akbaşoğlu’nun yaptığı konuşmasında Cumhuriyet Halk
Partisine ve şahsına sataşması nedeniyle konuşması

VII.- YAZILI SORULAR VE CEVAPLARI
1.- Denizli Milletvekili Yasin Öztürk’ün, soru
önergelerinin cevaplandırılmasına ilişkin sorusu ve Türkiye Büyük Millet
Meclisi Başkanvekili Mustafa Şentop’un cevabı (7/6354)
2.- İstanbul Milletvekili Mahmut Tanal’ın, kavas
kadrosuna atandığı iddia edilen bir personele ilişkin sorusu ve Türkiye Büyük
Millet Meclisi Başkanvekili Mustafa Şentop’un cevabı (7/6356)
14 Aralık 2018 Cuma
BİRİNCİ OTURUM
Açılma Saati: 11.00
BAŞKAN: Başkan Vekili Celal ADAN
KÂTİP ÜYELER: Bayram ÖZÇELİK (Burdur), Mustafa AÇIKGÖZ (Nevşehir)
-----0-----
BAŞKAN
– Türkiye Büyük Millet Meclisinin 32’nci Birleşimini açıyorum.
Toplantı
yeter sayısı vardır, görüşmelere başlıyoruz. 
Sayın
milletvekilleri, gündemimize göre 2019 Yılı Merkezî Yönetim Bütçe Kanun Teklifi
ile 2017 Yılı Merkezî Yönetim Kesin Hesap Kanunu Tasarısı üzerindeki
görüşmelere devam edeceğiz.
Program
uyarınca bugün dördüncü turdaki görüşmeleri yapacağız.
Dördüncü
turda bütçe ve kesin hesapları yer alan kurumları okutuyorum:
Kültür
ve Turizm Bakanlığı, Radyo ve Televizyon Üst Kurulu, Devlet Opera ve Balesi
Genel Müdürlüğü, Devlet Tiyatroları Genel Müdürlüğü, Türkiye Yazma Eserler
Kurumu Başkanlığı, Vakıflar Genel Müdürlüğü, Türk İşbirliği ve Koordinasyon
Ajansı Başkanlığı, Yurtdışı Türkler ve Akraba Topluluklar Başkanlığı, Atatürk
Kültür, Dil ve Tarih Yüksek Kurumu, Atatürk Kültür Merkezi, Atatürk Araştırma
Merkezi, Türk Dil Kurumu, Türk Tarih Kurumu, Gençlik ve Spor Bakanlığı, Spor
Genel Müdürlüğü, Yükseköğrenim Kredi ve Yurtlar Kurumu.
III.- KANUN TEKLİFLERİ İLE KOMİSYONLARDAN GELEN DİĞER
İŞLER
A) Kanun Teklifleri 
1.- 2019 Yılı Merkezi Yönetim Bütçe Kanun Teklifi
(1/276) ile Plan ve Bütçe Komisyonu Raporu (S.Sayısı: 10) (x)
2.- 2017 Yılı Merkezi Yönetim Kesin Hesap Kanunu
Tasarısı (1/275), 2017 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan, 2017 Yılı Genel Uygunluk Bildiriminin Sunulduğuna
Dair Sayıştay Başkanlığı Tezkeresi (3/38); 6085 Sayılı Sayıştay Kanunu Uyarınca
Hazırlanan 2017 Yılı Dış Denetim Genel Değerlendirme Raporu, 2017 Yılı Faaliyet
Genel Değerlendirme Raporu ve 2017 Yılı Mali İstatistikleri Değerlendirme
Raporunun Sunulduğuna Dair Sayıştay Başkanlığı Tezkeresi (3/39); 6085 Sayılı
Sayıştay Kanunu Uyarınca Hazırlanan 2017 Yılı Kalkınma Ajansları Genel Denetim
Raporunun Sunulduğuna Dair Sayıştay Başkanlığı Tezkeresi (3/41); 5018 Sayılı
Kamu Mali Yönetimi ve Kontrol Kanunu ile 6085 Sayılı Sayıştay Kanunu Uyarınca
Hazırlanan 183 Adedi Merkezi Yönetim Kapsamındaki Kamu İdarelerine, 2 Adedi
Sosyal Güvenlik Kurumlarına ve 10 Adedi Diğer Kamu İdarelerine Ait Olmak Üzere
Toplam 195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (x)
A) KÜLTÜR VE TURİZM BAKANLIĞI
1) Kültür ve Turizm Bakanlığı 2019 Yılı Merkezî Yönetim
Bütçesi
2) Kültür ve Turizm Bakanlığı 2017 Yılı Merkezî Yönetim
Kesin Hesabı
B) RADYO VE TELEVİZYON ÜST KURULU
1) Radyo ve Televizyon Üst Kurulu 2019 Yılı Merkezî
Yönetim Bütçesi
2) Radyo ve Televizyon Üst Kurulu 2017 Yılı Merkezî
Yönetim Kesin Hesabı
C) DEVLET OPERA VE BALESİ GENEL MÜDÜRLÜĞÜ
1) Devlet Opera ve Balesi Genel Müdürlüğü 2019 Yılı
Merkezî Yönetim Bütçesi
2) Devlet Opera ve Balesi Genel Müdürlüğü 2017 Yılı
Merkezî Yönetim Kesin Hesabı
Ç) DEVLET TİYATROLARI GENEL MÜDÜRLÜĞÜ
1) Devlet Tiyatroları Genel Müdürlüğü 2019 Yılı Merkezî
Yönetim Bütçesi
2) Devlet Tiyatroları Genel Müdürlüğü 2017 Yılı Merkezî
Yönetim Kesin Hesabı
D) TÜRKİYE YAZMA ESERLER KURUMU BAŞKANLIĞI
1) Türkiye Yazma Eserler Kurumu Başkanlığı 2019 Yılı
Merkezî Yönetim Bütçesi
2) Türkiye Yazma Eserler Kurumu Başkanlığı 2017 Yılı
Merkezî Yönetim Kesin Hesabı
E) VAKIFLAR GENEL MÜDÜRLÜĞÜ
1) Vakıflar Genel Müdürlüğü 2019 Yılı Merkezî Yönetim
Bütçesi
2) Vakıflar Genel Müdürlüğü 2017 Yılı Merkezî Yönetim
Kesin Hesabı
F) TÜRK İŞBİRLİĞİ VE KOORDİNASYON AJANSI BAŞKANLIĞI
1) Türk İşbirliği ve Koordinasyon Ajansı Başkanlığı
2019 Yılı Merkezî Yönetim Bütçesi
2) Türk İşbirliği ve Koordinasyon Ajansı Başkanlığı
2017 Yılı Merkezî Yönetim Kesin Hesabı
G) YURTDIŞI TÜRKLER VE AKRABA TOPLULUKLAR BAŞKANLIĞI
1) Yurtdışı Türkler ve Akraba Topluluklar Başkanlığı
2019 Yılı Merkezî Yönetim Bütçesi
2) Yurtdışı Türkler ve Akraba Topluluklar Başkanlığı
2017 Yılı Merkezî Yönetim Kesin
Ğ) ATATÜRK KÜLTÜR, DİL VE TARİH YÜKSEK KURUMU
1) Atatürk Kültür, Dil ve Tarih Yüksek Kurumu 2019 Yılı
Merkezî Yönetim Bütçesi
2) Atatürk Kültür, Dil ve Tarih Yüksek Kurumu 2017 Yılı
Merkezî Yönetim Kesin Hesabı
H) ATATÜRK KÜLTÜR MERKEZİ
1) Atatürk Kültür Merkezi 2019 Yılı Merkezî Yönetim
Bütçesi
2) Atatürk Kültür Merkezi 2017 Yılı Merkezî Yönetim
Kesin Hesabı
I) ATATÜRK ARAŞTIRMA MERKEZİ
1) Atatürk Araştırma Merkezi 2019 Yılı Merkezî Yönetim
Bütçesi
2) Atatürk Araştırma Merkezi 2017 Yılı Merkezî Yönetim
Kesin Hesabı
İ) TÜRK DİL KURUMU
1) Türk Dil Kurumu 2019 Yılı Merkezî Yönetim Bütçesi
2) Türk Dil Kurumu 2017 Yılı Merkezî Yönetim Kesin
Hesabı
J) TÜRK TARİH KURUMU
1) Türk Tarih Kurumu 2019 Yılı Merkezî Yönetim Bütçesi
2) Türk Tarih Kurumu 2017 Yılı Merkezî Yönetim Kesin
Hesabı
K) GENÇLİK VE SPOR BAKANLIĞI 
1) Gençlik ve Spor Bakanlığı 2019 Yılı Merkezî Yönetim
Bütçesi
2) Gençlik ve Spor Bakanlığı 2017 Yılı Merkezî Yönetim
Kesin Hesabı
L) SPOR GENEL MÜDÜRLÜĞÜ
1) Spor Genel Müdürlüğü 2017 Yılı Merkezî Yönetim Kesin
Hesabı
M) YÜKSEKÖĞRENİM KREDİ VE YURTLAR KURUMU
1) Yükseköğrenim Kredi ve Yurtlar Kurumu 2017 Yılı
Merkezî Yönetim Kesin Hesabı
BAŞKAN
– Komisyon? Yerinde.
Sayın
milletvekilleri, alınan karar gereğince, tur üzerindeki görüşmelerde siyasi
parti gruplarına ve İç Tüzük’ün 62’nci maddesi gereğince istemi hâlinde
görüşlerini bildirmek üzere yürütmeye yetmişer dakika söz verilecek. Bu süreler
birden fazla konuşmacı tarafından kullanılabilecek. Şahsı adına yapılacak
konuşmaların süresi ise beşer dakika olacaktır. Ayrıca, konuşmalar tamamlanınca
soru-cevap işlemi on dakika soru, on dakika cevap olarak yapılacak ve sorular
gerekçesiz olarak yerinden sorulacaktır.
Bilgilerinize
sunulur.
Dördüncü
turda siyasi parti grupları, yürütme ve şahıslar adına söz alanların adlarını
sırasıyla okutuyorum: 
CHP
Grubu adına konuşmacılar: Antalya Milletvekili Cavit Arı, Antalya Milletvekili
Aydın Özer, Bursa Milletvekili Nurhayat Altaca Kayışoğlu, İstanbul Milletvekili
Saliha Sera Kadıgil Sütlü, Muğla Milletvekili Mürsel Alban, İstanbul
Milletvekili Kadri Enis Berberoğlu, Muğla Milletvekili Burak Erbay, Bursa
Milletvekili Yüksel Özkan, İzmir Milletvekili Sevda Erdan Kılıç, Amasya
Milletvekili Mustafa Tuncer, Bartın Milletvekili Aysu Bankoğlu, Kırşehir
Milletvekili Metin İlhan, Yalova Milletvekili Özcan Özel.
MHP
Grubu adına konuşmacılar: Kütahya Milletvekili Ahmet Erbaş, İstanbul
Milletvekili Cemal Çetin, Kayseri Milletvekili İsmail Özdemir, Mersin
Milletvekili Olcay Kılavuz, Kocaeli Milletvekili Saffet Sancaklı.
İYİ
PARTİ Grubu adına konuşmacılar: İstanbul Milletvekili Yavuz Ağıralioğlu, Ankara
Milletvekili Şenol Bal, Kayseri Milletvekili Dursun Ataş, İzmir Milletvekili
Dursun Müsavat Dervişoğlu, Denizli Milletvekili Yasin Öztürk. 
AK
PARTİ Grubu adına konuşmacılar: Muğla Milletvekili Yelda Erol Gökcan, Hatay
Milletvekili Hüseyin Yayman, Balıkesir Milletvekili Mustafa Canbey, İstanbul
Milletvekili Ravza Kavakcı Kan, İstanbul Milletvekili İsmet Uçma, İzmir
Milletvekili Ceyda Bölünmez Çankırı, Tokat Milletvekili Yusuf Beyazıt, İstanbul
Milletvekili Mustafa Yeneroğlu, Konya Milletvekili Leyla Şahin Usta, Erzurum
Milletvekili İbrahim Aydemir, Sakarya Milletvekili Recep Uncuoğlu, Siirt
Milletvekili Osman Ören, İzmir Milletvekili Fehmi Alpay Özalan, Sakarya
Milletvekili Kenan Sofuoğlu. 
HDP
Grubu adına konuşmacılar: Diyarbakır Milletvekili Garo Paylan, Antalya
Milletvekili Kemal Bülbül, İstanbul Milletvekili Oya Ersoy, Mardin Milletvekili
Tuma Çelik, Adana Milletvekili Tulay Hatımoğulları Oruç, Diyarbakır
Milletvekili Dersim Dağ. 
Şahıslar
adına: Lehinde Ağrı Milletvekili Ekrem Çelebi, aleyhinde Yozgat Milletvekili
İbrahim Ethem Sedef. 
BAŞKAN
- Şimdi, Cumhuriyet Halk Partisi Grubu adına ilk söz Antalya Milletvekili Cavit
Arı’ya aittir. 
Buyurun
Sayın Arı. (CHP sıralarından alkışlar) 
Süreniz
on dakika. 
CHP
GRUBU ADINA CAVİT ARI (Antalya) – Sayın Başkanım, değerli milletvekilleri;
hepinizi öncelikle saygıyla sevgiyle selamlıyorum. 
Öncelikle,
dün meydana gelen tren kazasında ölen vatandaşlarımıza Allah’tan rahmet,
yaralılara bir an evvel acil şifalar diliyorum. Ülkemizde çok sıkça yaşanan bu
kazalar bir idari sorundur. Yani neredeyse yönetenler “Bu, işin fıtratında
var.” diyecekler ama bu, bir yönetimsel sorundur değerli arkadaşlar. Yani
buralarda liyakatle ilgili yeterli derecede personel bulundurulmaması ve de
daha altyapı sistemlerinin oluşturulmadan hizmete açılmış olması bu kazaların
en önemli sebebidir. Bu sebeple bu işin idari, hukuki ve cezai sorumluluğu bu
ülkeyi yönetenlerindir.
Değerli
arkadaşlar, bugün Kültür ve Turizm Bakanlığı ve Gençlik ve Spor Bakanlığı
bütçeleri görüşülmekte. Öncelikle turizm yönünden konuyu ele alır isek başta
ilim Antalya olmak üzere Türkiye açısından turizm ülkemizin gelişimi ve
ekonomisi açısından en önemli sektörlerden birisidir ancak hâlâ turizmle ilgili
ciddi sorunlar bulunmaktadır. Bugün “Ülkede turizm gelişti.” derken tek
değerlendirme kıstası neredeyse sadece ülkeye gelen turist sayısıyla ölçülmekte
ancak bu değerlendirme çok doğru değildir; önemli olan turizmdeki kalitedir,
tesislerin kalitesidir; alternatif turizm imkânlarının sağlanıp sağlanmadığıdır
ve tesislerdeki yapılanma sorunudur en önemli konular. 
Bakın
değerli arkadaşlar, örneğin Antalya’da yüz binlerce çalışan işçimiz, emekçimiz
var. Bu çalışan gençlerimiz 31 Ekim geldiğinde beş aylık askı süresine tabi
tutulmakta yani geçici olarak iş akitleri askıya alınmakta. Ya, bu gençler, bu
insanlar beş ay süreyle ne yiyip ne içecekler? Yani işsiz kalmaktalar kısacası,
kış sezonu olduğu için de iş bulamamaktalar. Yani böyle bir sorunla karşı
karşıyayız ve hâlâ bu beş aya tekabül eden askı süreciyle ilgili çözüm
geliştirilemedi.
Değerli
arkadaşlar, ülkemizde turizm kadar kültürel değerlerimiz de çok önemli. Öyle ki
bu topraklarımızın neredeyse her metrekaresinde çok önemli kültürel varlıklara
sahip bulunmaktayız. Kazdıkça yeni eserler ortaya çıkmakta ancak en önemli
sorun, bu değerlerimize sahip çıkamamaktayız, o kültürel varlıklarımızı
koruyamamaktayız. Özellikle de “restorasyon” adı altında bu tarihî eserlerimiz
gerçekten orijinalliğini ciddi şekilde kaybetmekte.
Bakın,
Komisyonda da benzeri eleştiriler yapılmıştı. Bu tarihî eserlerin
restorasyonlarıyla ilgili eleştiriler yapıldığında, verilen cevapta Bakanlık
“Efendim, bize haksızlık yapılmakta, haksız eleştirilere maruz kalmaktayız.
Oysaki biz bu restorasyonları uluslararası restorasyon kriterlerine göre yapmaktayız.”
şeklinde bir cevap vermiş.
Şimdi
ben size şunu göstermek istiyorum değerli arkadaşlar. Bakın, bu ülkede
“restorasyon” adı altında orijinalliği hızlı bir şekilde kaybettirilen eserler
var. Örneğin Antalya’da iki bin yıllık Aspendos Tiyatrosu’nda, bakın, mutfakta
kullanılan mermerler kullanıldı. Yani böyle bir rezalet olabilir mi değerli
arkadaşlar? Şuraya bakın, iki bin yıllık merdivenlerin bulunduğu yer mutfakta
kullanılan mermerlerle işte böyle, bu hâle getirildi.
Değerli
arkadaşlar, yine, Antalya Korkuteli ilçesi Alaaddin Mahallesi’nde, yine ismi
Alaaddin Camisi olan Selçuklulardan kalma sekiz yüz yıllık kapı, orijinali bu.
Bu kapı UNESCO’nun korunmaya değer görülen eserleri arasındaydı ama
restorasyona bakın, şu hâle bakın değerli arkadaşlar. Bu kapı -Sayın Bakan,
daha önce de gösterdim- şu orijinalliğinden bu yıkılan hâle getirildi ve o
kadar mücadele ettik, en son -bu şekilde- kapının yeni mermerlerle getirildiği
hâle bakın. Bu sekiz yüz yıllık Selçuklu kapısına yapılan ihanet, camisine
yapılan ihanet. (CHP sıralarından alkışlar)
Değerli
arkadaşlar, bu konuda birkaç örnek vereyim. Şunu söyleyeyim: Bakın, Van
Gevaş’ta Melik İzzettin tarafından kızı Halime Hatun için yaptırılan Halime
Hatun Kümbeti. Bu kümbet sekiz yüz yıllık. Ne bilsin Melik İzzettin sekiz yüz
yıl sonra gelip de TOKİ’nin oraya inşaat yapacağını. Niye böyle bir şey yaptın
Melik İzzettin, TOKİ gelip oraya inşaat yapacaktı, niye kümbeti oraya yaptın?
Yani böyle, tarihin katledildiği yerler var. 
Bakın,
İstanbul Şile’de Cenevizlilerden kalma iki bin yıllık Ocaklı Ada Kalesi
restorasyonu. Bu, restorasyon mu, Sünger Bob mu, kale mi, nedir? (CHP
sıralarından alkışlar) Değerli arkadaşlar, şu rezalete bakın. Yani böyle bir
restorasyon… 
Sizlerden
ricam, Sayın Bakan sizlerden ricam, lütfen iktidardan gidinceye kadar bu tarihî
eserlere el sürmeyin, hiç olmazsa böyle korunsun, kalsın. (CHP sıralarından
alkışlar)
Değerli
arkadaşlar, ülkemizde bir de gençlerimize sahip çıkması gereken ve de özellikle
gençlerimizin sportif yönüyle de sahip çıkılması gereken Spor Bakanlığı bütçesi
de bugün görüşülmekte. Bizler gençlerimizle gurur duyuyoruz. Ülkemiz genç bir
nüfusa sahiptir ve de bu gençlerimizin potansiyeli bizim geleceğimizin en
önemli değeridir ve bu anlamda da biz gençlerimizin kendini geliştirmiş,
yetiştirmiş, dünyaya entegre olmuş, dünyala barışık gençler olmasını istiyoruz.
Bu anlamda da gençlerimizin sorunlarına çareler üretilmeli. Ama gelin görün ki,
ülkemizde gençlerin sorunları hâlâ çığ gibi büyümekte. 
Özellikle,
bakın, üniversitede okuyan gençlerimizin en önemli sorunlarından biri yurt
sorunu. Hep söylüyoruz bunu. Bakın, bu gençlerimiz, yurt sorunları çözülmezse,
kötü amaçları, emelleri olanların eline itilir. İşte, geçtiğimiz dönemlerde bu
ülkede yaşanan felaketlerin altında yine bu ihmaller yatmakta. Bakın, 2002
yılında üniversite gençlerimizin yurttan yararlanma oranı yüzde 9,5. Hani, AKP
iktidarına mensup arkadaşlar bu ülkede bir değerlendirme yapacaklarında milat
olarak 2002’yi alır ya, ben de oradan alıyorum. Evet, 2002 yılında bu ülkede
üniversitede okuyan öğrencilerimizin yurtta kalma, barınma oranı yüzde 9,5.
2017’de kaç değerli arkadaşlar? 7,6; 2018’de ise 8,8. Hani bu konudaki
başarınız? İşte, oranlar bunu ortaya koymakta. Gençlerimize sahip çıkalım, yurt
sorununu özellikle çözmeye gayret gösterelim değerli arkadaşlar. 
Bugün,
neredeyse, çocuk yaştan gençliğe kadar her aşamada gençlerimiz madde
bağımlılığı tehdidi altında bulunmakta. Bugün ilkokullara kadar inen sigara ve
kötü alışkanlıklar gençlerimizi tehdit etmekte. Bu konu hukuki boyutuyla,
Emniyet boyutuyla, aileyi ilgilendiren boyutuyla hâlâ ciddi bir sorundur. Bu
sorunun üzerine gitmek zorundayız; gençlerimizi, çocuklarımızı bu tehditlerden
kurtarmak zorundayız. 
Değerli
arkadaşlar, gençliğimizle övünüyoruz ama, bakın, ben size şunu söyleyeyim: OECD
ülkeleri arasında ve AB ülkeleri arasında gençlerin işsizlik oranı, bakın,
Türkiye’de 2 kat. Bugün Türkiye’de üniversitede okuyan ve çalışanların dışında
genç işsizlik oranı yüzde 27,2; bu oran, ifade ettiğim gibi, OECD ülkeleri ve
AB ülkelerinin 2 katı. Evet, iktidarsanız öncelikle gençlerin iş sorununu
çözmek zorundasınız. On altı yıldır bu ülkede işsizlik had safhadadır ve
özellikle de gençlerimiz daha fazla işsizlik tehlikesi altında bulunmaktadır.
Komisyonda
sordum, “Sayın Bakan, son beş yıl içerisinde bu ülkede ana spor dalları
üzerinde bir başarımız var mı, söyleyin.” dedim. Evet, teşekkür ediyorum
kendilerine, yazılı cevap vermişler ama sorunun cevabı değil. Sorumuz “son beş
yıl içerisinde”ydi ama ana spor dalları üzerinde çok da, böyle,
söyleyebilecekleri bir başarı yok çünkü sporumuz yerli ve millî olmaktan
çıkarıldı değerli arkadaşlar. 
(Mikrofon
otomatik cihaz tarafından kapatıldı) 
CAVİT
ARI (Devamla) – Sayın Başkan, toparlıyorum.
BAŞKAN
– Toparlayın Sayın Milletvekili.
CAVİT
ARI (Devamla) – Bugün Türk takımlarına bakıyoruz, 11 kişilik bir futbol takımı
var, 10’u yabancı değerli arkadaşlar; yani, takım sahaya çıktığında İstiklal
Marşı’nı okuyacak, neredeyse, sporcu yok değerli arkadaşlar. Böyle millîlik
olur mu değerli arkadaşlarım? (CHP sıralarından “Bravo” sesleri, alkışlar)
Böyle, sporda başarılı olabilir miyiz? Değerli arkadaşlarım, bu nedenle de
millî hiçbir başarımız yok.
Bakın,
“Beş yıl süreyle başarımız var mı?” diye sordum; 2008’de başarıyla ilgili ne
olmuş? Futbolda Avrupa’da 3’üncü olmuşuz. Efendim, 2008’den 2018’e on sene
geçmiş; ben beş seneyi sordum. Yani, spordaki en son başarımız on sene önce
olmuş. On sene önce Basketbol Millî Takımı’mız yine Dünya Şampiyonası’nda
3’üncü olmuş.
Değerli
arkadaşlar, yani birkaç tane 3’üncülüklerimiz dışında bugün sporda başarımız
kalmamış. İşte, bu da iktidarın genel anlamda ülke yönetimine bakış açısıyla
ilgilidir. Sporda da yerli ve millîlikten uzaklaştığımız müddetçe millî hiçbir
başarımız olmaz. 
(Mikrofon
otomatik cihaz tarafından kapatıldı) 
CAVİT
ARI (Devamla) - Sayın Başkanım, bitiriyorum.
O
nedenledir ki değerli arkadaşlar, özümüze dönelim ve gençlerimizi spora
özendirelim ve tekrar, yine Türk Bayrağı’nı o göklerde dalgalandırmaya hep
beraber çalışalım diyorum.
Bütçe,
turizmde ve sporda ülkenin sorunlarını çözmeye yeterli değildir. O nedenle de
“hayır” diyoruz bu bütçeye. 
Çok
teşekkür ederim. (CHP sıralarından alkışlar)
ÖMER
FETHİ GÜRER (Niğde) – Zaten bütçe de yok.
BAŞKAN
– Söz sırası Antalya Milletvekili Sayın Aydın Özer’e ait.
Buyurun
Aydın Bey. (CHP sıralarından alkışlar)
Süreniz
beş dakika.
CHP
GRUBU ADINA AYDIN ÖZER (Antalya) – Sayın Başkan, değerli milletvekilleri;
Cumhuriyet Halk Partisi Grubum adına Kültür ve Turizm Bakanlığı bütçesi üzerine
söz almış bulunuyorum. 
Sözlerime
başlamadan önce, dün sabah Ankara’da meydana gelen tren kazasında hayatını
kaybeden vatandaşlarımıza Allah’tan rahmet diliyorum, kederli ailelerine
başsağlığı diliyorum ve yaralılarımıza acil şifalar diliyorum.
Sayın
Kültür ve Turizm Bakanı, Komisyondaki bütçe sunuşunda icracı, hızlı, hizmet
odaklı bir yönetim anlayışıyla kültür ve sanat turizmi değerlerimize ilişkin
millî bilincin artırılması yönündeki çalışmaların hızla anlam kazanacağını
ifade etmişti. Bu ifadesi nedeniyle, bir Antalya Milletvekili olarak, turizmle
ilgili sorunların çözümüne dair verdikleri sözü yerine getirmelerini
bekliyorum. 
Bilindiği
üzere, Antalya deyince akla gelen sektörlerden ilki turizm. Yine bilindiği
üzere, birkaç yıldır turizmden yeterli gelir elde edilemiyor. Son verilere göre
bu yıl kentimize gelen turist sayısı 12 milyonu geçti. Bu sayıya rağmen turizm
merkezinde ve Antalya’da esnaf neredeyse bundan hiç fayda sağlayamadı çünkü her
şey dâhil sistemi Antalya esnafının ekmek kazanmasının önünde büyük engel. Her
şey dâhil sistemiyle ucuzcu turist bağlayan, dolayısıyla esnafın kepenk
kapatmasına yol açan bir turizm anlayışından derhâl vazgeçilmelidir; millî
bilinç bunu gerektirir. Sayın Bakana hızlı çözüm yolunu derhâl yerine getirmesi
yakışır. 
Değerli
milletvekilleri, Antalya deyince, turizmle birlikte akla gelen diğer sektör
tarımdır. Müsaadenizle, hem bir Antalyalı hem de çiftçi bir milletvekili olarak
nihayetinde bağlı olduğum toprak kültürüne ilişkin birkaç söz söylemek
istiyorum. 
Dün
Tarım Bakanlığı bütçesi görüşülürken değinilmişti; 2006 yılında yürürlüğe giren
Tarım Kanunu’na göre “Millî gelirin en az yüzde 1’i tarıma direkt destek olarak
verilir.” denilmiş. Bugüne kadar bu oran hiç gerçekleşmedi. 2006’dan bu yana
çiftçinin ülkeyi yönetenlerden alacağı destek 150 milyar lira, eski parayla 150
katrilyon lira. Yani AK PARTİ hükûmetleri çiftçiyi yok saydı, çiftçiyi yokluğa
mahkûm etti. Şimdi, 2019 yılı için planlanan millî gelir toplamda yaklaşık 4,5
katrilyon ve buna göre tarımsal desteklemeye ayrılması gereken miktarın 45
milyar lira olması gerekirken ayrılan miktar sadece 16 milyar lira. Yani bu yıl
da önümüzdeki yıl da çiftçinin 29 milyar lirasını iç ettiniz. 
Bakınız,
dediğim gibi, ben bir çiftçiyim, ben iktisatçı değilim ama şurası gayet net:
Paranın değerini söylem gücü değil o ülkenin üretim gücü belirler. Paranın
değerini Cumhurbaşkanı belirlemez, paranın değerini yüzde 100 oyla gelmiş
olsanız bile iktidar belirlemez, paranın değerini üretim gücü belirler. Siz
üreticinin kolunu kanadını kırarsanız, ki kırdınız, üreticiyi üretemez duruma
getirirsiniz ki getirdiniz. Mecburen ne yapıyorsunuz? Borç para karşılığında
mal ithal ediyorsunuz. İktisatçı buna ne diyor biliyor musunuz? Borca
çalışıyorsun diyor. Peki, bu yük kimin sırtında? Üreticinin sırtında. Şimdi,
siz üreticiyi yoksullaştırırsanız, batırırsanız, paranın değeri düştükçe düşer,
ki düşüyor.
Değerli
milletvekilleri, sizler çiftçi olmak durumunda değilsiniz ama imar sevdası
toprağı küstürdü, ithalat sevdası üreticiyi küstürdü, hibrit tohum sevdası yerli
tohumu, yerli tarımı küstürdü. Şimdi şirketleşme sevdası karşımızda. Yeni bir
yasayla komisyonculuğu yani kabzımallığı kaldırmak istiyorsunuz, yaş meyve ve
sebze hallerini belediyelerden alarak özel şirketlere devretmek istiyorsunuz,
mal alım satımını tamamen tüccara bırakmayı planlıyorsunuz. Buradan uyaralım,
yeni hal yasasıyla var olan küskünlükleri bitiremezsiniz. Tam tersine,
küstürdüklerinizi kendinizden tamamen uzaklaştırırsınız, küçük çiftçiyi yok
edersiniz; tohumu, fideyi ve tüm üretimi şirketlerin kontrolüne verirsiniz;
Türkiye'de gıda bağımsızlığını sona erdirirsiniz, ki erdiriyorsunuz. 
Tarımın
başkenti Antalya’yı temsil eden bir çiftçi milletvekili olarak Tarım Bakanına
çağrıda bulunuyorum. Buyurun, Antalya’ya gelin Sayın Bakan. Tamam, hep geliyorsunuz
ama havalimanından otele geçiyorsunuz, program sonrası tekrar geriye
dönüyorsunuz. Benim davetlim olun, size sahayı gezdireyim. Tarım Bakanının öve
öve bitiremediği şu yeni hal yasasındaki yanlışlıkları kendi gözlerinizle
görün, kulaklarınızla duyun. Çiftçinin fıtratında çok çok çalışıp az az
kazanmak olmamalı. Buna aslında sizin yönetiminizin sebep olduğunu, emin olun
daha iyi anlayacaksınız.
Çok
teşekkür ederim. (CHP sıralarından alkışlar) 
BAŞKAN
– Söz sırası Bursa Milletvekili Nurhayat Altaca Kayışoğlu’nda. 
Buyurun
Sayın Kayışoğlu. (CHP sıralarından alkışlar) 
Süreniz
beş dakikadır.
CHP
GRUBU ADINA NURHAYAT ALTACA KAYIŞOĞLU (Bursa) – Teşekkür ediyorum Sayın
Başkanım.
“Vazgeçtim
bu dünyadan, tek ölüm paklar beni,
Değmez
bu yangın yeri, avuç açmaya değmez.
Değil
mi ki çiğnenmiş inancın en seçkini,
Değil
mi ki yoksullar mutluluktan habersiz, 
Değil
mi ki ayaklar altında insan onuru,
O
kız oğlan kız erdem dağlara kaldırılmış,
Ezilmiş,
hor görülmüş el emeği, göz nuru. 
Ödlekler
geçmiş başa, derken mertlik bozulmuş, 
Değil
mi ki korkudan dili bağlı sanatın, 
Değil
mi ki çılgınlık sahip çıkmış düzene, 
Doğruya
doğru derken eğriye çıkmış adın.” 
HÜSEYİN
YAYMAN (Hatay) – Taciz etmeyelim lütfen, sataşma olmasın.
NURHAYAT
ALTACA KAYIŞOĞLU (Devamla) – “Değil mi ki kötüler kadı olmuş Yemen' e, 
Vazgeçtim
bu dünyadan, dünyamdan geçtim ama, 
Seni
yalnız koymak var, o koyuyor adama.” (CHP sıralarından alkışlar) 
Ben
bunu okurken yandan “Sataşma var." dediler. Niye üzerinize alınıyorsunuz?
Tam beş yüz yıl önce Shakespeare bunu İngiltere’de söylemiş ve kadim sanat olan
tiyatronun misyonu bu, bunu anlatmak istedim sizlere. Tiyatronun amacı,
sanatçının amacı iktidarları eleştirmek, doğruyu göstermek, iyiliği yaymak,
doğruları haykırmak. Bakın, beş yüz yıl önce İngiltere’de de sanatın dili
bağlanmış, kötüler iktidara gelmiş ama bugün onları hatırlayan yok. Bugün bu
tirat beş yüz yıldır dünyanın her yerinde biliniyor, söyleniyor ve söylenmeye
devam edilecek.
Yine,
yüz yıl önce bir Fransız yazar, oyun yazarı şöyle diyor: “Ne yapmak gerek peki?
Sağlam bir arka mı bulmalıyım? Onu mu bellemeliyim? Bir ağaç gövdesine dolanan
sarmaşık gibi, önünde eğilerek efendimiz sanmak mı? Bilek gücü yerine, dolanla
tırmanmak mı? İstemem! Herkesin yaptığı şeyleri mi yapmalıyım Le Bret? Sonradan
görmelere övgüler mi düzmeliyim? Bir bakanın yüzünü güldürmek için biraz
şaklabanlık edip taklalar mı atmalıyım?” Sizin taklacı bakandan yüz yıl önce
söylemiş bunu. (CHP sıralarından alkışlar) “İstemem, eksik olsun! Her sabah
kahvaltıda kurbağa mı yemeli?” Muhtemelen o dönemde ejder meyvesi yoktu. 
BAKİ
ŞİMŞEK (Mersin) – Ya, bu ejder meyvesinden ne istiyorsunuz kardeşim? Dün ejder
meyvesi, ilk gün ejder meyvesi, bugün ejder meyvesi... Ne istiyorsunuz kardeşim
ya? Rahat bırakın, şu Mersin çiftçisinin cebine üç kuruş para girecek. Yapmayın
ya!
NURHAYAT
ALTACA KAYIŞOĞLU (Devamla) – “Başarıyı alnının teriyle elde edebilmek... Demek
istediğim, asalak bir sarmaşık olma sakın. Varsın boyun olmasın bir söğüdünki
kadar. Yaprakların bulutlara erişmezse bir zararın mı var?” demiş. Bu da
Fransa’dan bir örnek.
Tam
dört yüz yıl önce Amerika’da Salem’de bir yazar cadı avına karşı kahramanına
şöyle haykırtıyordu: “İftira yasa olmuş Salem’de, iftira yasa olmuş.” Evet, tam
dört yüz yıl sonra bu topraklarda, Ergenekon ve Balyoz’da olduğu gibi, daha dün
Emin Çölaşan, Necati Doğru’ya yapıldığı gibi, iftira yasa olmuş. (CHP
sıralarından alkışlar) Ve dört yüz yıl sonra bu Meclis çatısı altında,
maalesef, kadın tiyatroculara cadı muamelesi yapıldı.
Evet,
bu evrensel sanatın ülkemizdeki duayeni Muhsin Ertuğrul bir röportajında şöyle
diyor: “Rejim bu, Meclis yanlış karar verebilir. Bu karar belki de bir süre
uygulanır ama kararlara uymayan tek şey tarihin akışıdır. Siyasal barajlar bu
akışın önüne geçemez. Düşünceye kelepçe, fikirlere pranga vurulamaz. Nerede ve
ne zaman olursa olsun özgürlüğe baskı yenilgiyle biter. İşte İspanya’da da bu
olmuştur.” Yine üzerinize alınmayın, bunu İspanya için söylüyor. “Tiyatro
ruhların şifa kaynağıdır, bir şehrin ocakbaşıdır. Tiyatro olmazsa bacalar
tütmez, ateş ısıtmaz.” diyor. 
Bunları
niye anlattım? Bugünkü yöneticilerimiz eleştirilen ilk ve tek yöneticiler
değil. Yüzyıllardır dünyanın her yerinde sanatçılar, tiyatrocular iktidarları
eleştirmiş, başkaldırmış, isyan etmiş, haykırmış. O yüzden korkmayın
tiyatrodan, o yüzden tiyatrocuları rahat bırakın, hemen herkesi “terörist” diye
yaftalamayın.
Bugün
bu topraklarda nereyi kazsanız altından antik tiyatro çıkar, binyıllardır
yaşayan bu sanatı siz yok edemezsiniz. En azından tarihe böyle kötü bir şekilde,
böyle sanat eserleriyle geçmeyin; tiyatroyu desteklemiş, özgürlük vermiş, önünü
açmış bir iktidar olarak geçin diyorum yöneticilere. Size demiyorum tabii, siz
sonuçta Meclisin birinci grup milletvekillerisiniz.
Tiyatroyla
ilgili, tam iki yıl önce, 5 Nisan 2016’da bu kürsüden sorunları tek tek
anlatmışım; döndüm baktım, hiçbiri çözülmemiş. Tek bir gelişme var, sözleşmeli
çalışan tiyatrocular o gün 72 lira alırken günlük yevmiye, 48 lira zam
yapılmış, 120 lira olmuş. Yazık günah, bunu konuşmak bile çok acı maalesef.
Yasaklanan oyunlar, maalesef, tiyatrocular üzerindeki baskılar 20 Temmuzdan
sonra çok fazla devam etmiş, artmış da artmış. 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Milletvekili. 
NURHAYAT
ALTACA KAYIŞOĞLU (Devamla) – Bu yüzden bu sorunları tekrar anlatma gereği
duymadım, hepsi tutanaklarda var, hepsi biliniyor. Sizlere tiyatronun diliyle
seslenerek yüreğinizin pası silinsin istedim. Eğer tiyatrolara özgürlük
vermezseniz, eğer liyakati burada da uygulamazsanız, hak ettikleri ekonomik
gücü vermezseniz ve tiyatrocuların önünü kesmezseniz desteklerdik ama maalesef
bugüne kadar bunu yapmadınız, yine yapmaya niyetiniz yok, o yüzden biz bu
bütçeye “hayır” diyoruz. 
Genel
Kurulu saygıyla selamlıyorum. (CHP sıralarından alkışlar)
ÖZGÜR
ÖZEL (Manisa) – Sayın Başkan…
BAŞKAN
– Buyurun. 
IV.- AÇIKLAMALAR
1.- Manisa Milletvekili Özgür Özel’in, tiyatronun
sorunları olduğuna ve çözüm beklediğine ilişkin açıklaması
ÖZGÜR
ÖZEL (Manisa) – Sayın Başkan, milletvekilimiz tiyatrolarla ilgili çok önemli
bir konuşma yaptı, tiyatronun sorunlarını anlattı. Tiyatroda bir büyük sorun
var, Sayın Bakana aktarıldı ve kendisi tarafından verilen cevapla da tescil
edildi ama bu sorun da çözüm bekliyor. 
Tiyatroda
bir grup çalışan var, biz sayısını 650 diye biliyorduk, Sayın Bakan 695 kişi
olduğunu söyledi. Tiyatrolarda “süreli sözleşmeli personel” diye geçiyor adı.
Yirmi yıl çalışmasına rağmen yılda üç yüz gün üzerinden sigortalı yapılıyorlar.
Yıllık ücretli izinleri yok, tazminat birikmiyor, kıdem tazminatları
birikmiyor, mesai almıyorlar, sosyal haklardan yararlanmıyorlar ve sahne
düzenini yapan, kostümleri hazırlayan, tiyatroyu tiyatrodan önce gelip tiyatro
kapandıktan çok sonra terk eden bu personel inanılmaz bir emek sömürüsüyle
karşı karşıya. Bu sorunu anlattığımızda, Sayın Bakan, topu Hazine ve Maliye
Bakanlığı tarafından çıkarılmış olan bir yönetmeliğe atmış cevabında. Burada
elbette ki idarenin bütünlüğünden bahsetmek lazım. “Güçlü Hükûmet, güçlü
Meclis” deniyor, bu güçlü Mecliste, maalesef, iktidar değil ama 1’inci partinin
durumu ortada şu anda görüşmeler yapılırken ama Sayın Bakandan, bir Bakanlar
Kurulu toplantısı yapılmıyorsa da Cumhurbaşkanı Recep Tayyip Erdoğan
aracılığıyla mı olur, Whatsapp grubu varsa bakanların arasında -Bakanlar Kurulunun
bir araya gelmediğini biliyoruz ama- “Whatsapp” grubundan mı yazışırlar, bu
sorunun çözülmesi lazım. Oradaki insanlar çocuk okutuyorlar, ev
geçindiriyorlar, emekleri sömürülüyor ve kıdem tazminatları birikmiyor, tam
çalıştıkları hâlde de devlet eliyle eksik sigortalı yapılıyorlar. Bu konuya
dikkat çekmek istedim.
Teşekkür
ederim Sayın Başkanım. (CHP sıralarından alkışlar) 
BAŞKAN
– Teşekkür ederim. 
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi
(1/276) ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu
Tasarısı (1/275), 2017 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan, 2017 Yılı Genel Uygunluk Bildiriminin Sunulduğuna
Dair Sayıştay Başkanlığı Tezkeresi (3/38); 6085 Sayılı Sayıştay Kanunu Uyarınca
Hazırlanan 2017 Yılı Dış Denetim Genel Değerlendirme Raporu, 2017 Yılı Faaliyet
Genel Değerlendirme Raporu ve 2017 Yılı Mali İstatistikleri Değerlendirme
Raporunun Sunulduğuna Dair Sayıştay Başkanlığı Tezkeresi (3/39); 6085 Sayılı
Sayıştay Kanunu Uyarınca Hazırlanan 2017 Yılı Kalkınma Ajansları Genel Denetim
Raporunun Sunulduğuna Dair Sayıştay Başkanlığı Tezkeresi (3/41); 5018 Sayılı
Kamu Mali Yönetimi ve Kontrol Kanunu ile 6085 Sayılı Sayıştay Kanunu Uyarınca
Hazırlanan 183 Adedi Merkezi Yönetim Kapsamındaki Kamu İdarelerine, 2 Adedi
Sosyal Güvenlik Kurumlarına ve 10 Adedi Diğer Kamu İdarelerine Ait Olmak Üzere
Toplam 195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) KÜLTÜR VE TURİZM BAKANLIĞI (Devam)
1) Kültür ve Turizm Bakanlığı 2019 Yılı Merkezî Yönetim
Bütçesi
2) Kültür ve Turizm Bakanlığı 2017 Yılı Merkezî Yönetim
Kesin Hesabı
B) RADYO VE TELEVİZYON ÜST KURULU (Devam)
1) Radyo ve Televizyon Üst Kurulu 2019 Yılı Merkezî
Yönetim Bütçesi
2) Radyo ve Televizyon Üst Kurulu 2017 Yılı Merkezî
Yönetim Kesin Hesabı
C) DEVLET OPERA VE BALESİ GENEL MÜDÜRLÜĞÜ (Devam) 
1) Devlet Opera ve Balesi Genel Müdürlüğü 2019 Yılı
Merkezî Yönetim Bütçesi
2) Devlet Opera ve Balesi Genel Müdürlüğü 2017 Yılı
Merkezî Yönetim Kesin Hesabı
Ç) DEVLET TİYATROLARI GENEL MÜDÜRLÜĞÜ (Devam)
1) Devlet Tiyatroları Genel Müdürlüğü 2019 Yılı Merkezî
Yönetim Bütçesi
2) Devlet Tiyatroları Genel Müdürlüğü 2017 Yılı Merkezî
Yönetim Kesin Hesabı
D) TÜRKİYE YAZMA ESERLER KURUMU BAŞKANLIĞI (Devam)
1) Türkiye Yazma Eserler Kurumu Başkanlığı 2019 Yılı
Merkezî Yönetim Bütçesi
2) Türkiye Yazma Eserler Kurumu Başkanlığı 2017 Yılı
Merkezî Yönetim Kesin Hesabı
E) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü 2019 Yılı Merkezî Yönetim
Bütçesi
2) Vakıflar Genel Müdürlüğü 2017 Yılı Merkezî Yönetim
Kesin Hesabı
F) TÜRK İŞBİRLİĞİ VE KOORDİNASYON AJANSI BAŞKANLIĞI
(Devam)
1) Türk İşbirliği ve Koordinasyon Ajansı Başkanlığı
2019 Yılı Merkezî Yönetim Bütçesi
2) Türk İşbirliği ve Koordinasyon Ajansı Başkanlığı
2017 Yılı Merkezî Yönetim Kesin Hesabı
G) YURTDIŞI TÜRKLER VE AKRABA TOPLULUKLAR BAŞKANLIĞI
(Devam)
1) Yurtdışı Türkler ve Akraba Topluluklar Başkanlığı
2019 Yılı Merkezî Yönetim Bütçesi
2) Yurtdışı Türkler ve Akraba Topluluklar Başkanlığı
2017 Yılı Merkezî Yönetim Kesin
Ğ) ATATÜRK KÜLTÜR, DİL VE TARİH YÜKSEK KURUMU (Devam)
1) Atatürk Kültür, Dil ve Tarih Yüksek Kurumu 2019 Yılı
Merkezî Yönetim Bütçesi
2) Atatürk Kültür, Dil ve Tarih Yüksek Kurumu 2017 Yılı
Merkezî Yönetim Kesin Hesabı
H) ATATÜRK KÜLTÜR MERKEZİ (Devam)
1) Atatürk Kültür Merkezi 2019 Yılı Merkezî Yönetim
Bütçesi
2) Atatürk Kültür Merkezi 2017 Yılı Merkezî Yönetim
Kesin Hesabı
I) ATATÜRK ARAŞTIRMA MERKEZİ (Devam)
1) Atatürk Araştırma Merkezi 2019 Yılı Merkezî Yönetim
Bütçesi
2) Atatürk Araştırma Merkezi 2017 Yılı Merkezî Yönetim
Kesin Hesabı
İ) TÜRK DİL KURUMU (Devam)
1) Türk Dil Kurumu 2019 Yılı Merkezî Yönetim Bütçesi
2) Türk Dil Kurumu 2017 Yılı Merkezî Yönetim Kesin
Hesabı
J) TÜRK TARİH KURUMU (Devam)
1) Türk Tarih Kurumu 2019 Yılı Merkezî Yönetim Bütçesi
2) Türk Tarih Kurumu 2017 Yılı Merkezî Yönetim Kesin
Hesabı
K) GENÇLİK VE SPOR BAKANLIĞI (Devam) 
1) Gençlik ve Spor Bakanlığı 2019 Yılı Merkezî Yönetim
Bütçesi
2) Gençlik ve Spor Bakanlığı 2017 Yılı Merkezî Yönetim
Kesin Hesabı
L) SPOR GENEL MÜDÜRLÜĞÜ (Devam)
1) Spor Genel Müdürlüğü 2017 Yılı Merkezî Yönetim Kesin
Hesabı
M) YÜKSEKÖĞRENİM KREDİ VE YURTLAR KURUMU (Devam)
1) Yükseköğrenim Kredi ve Yurtlar Kurumu 2017 Yılı
Merkezî Yönetim Kesin Hesabı
BAŞKAN
– Söz sırası İstanbul Milletvekili Sera Kadıgil’e aittir. (CHP sıralarından
alkışlar) 
Süreniz
beş dakika. 
CHP
GRUBU ADINA SALİHA SERA KADIGİL SÜTLÜ (İstanbul) – Sayın Başkan, değerli
milletvekilleri; Devlet Opera ve Balesi Genel Müdürlüğü üzerine söz almış
bulunuyor, bu vesileyle Gazi Meclisimizi saygıyla selamlıyorum.
1913’te
Sofya Askerî Ataşeliğine atanan Binbaşı Mustafa Kemal, bir gece Bulgar Ulusal
Operasında Carmen’i izler ve gördüklerinden çok etkilenir. Döner dostlarına
“Adamların Balkan Savaşı’nı niye kazandıklarını şimdi anladım. Bunca yetişmiş
müzisyenleri, sanatkârları, opera binaları bile var. Biz de bugünleri
görebilecek miyiz?” diye dert yanar. Çünkü bir milletin gelişmişlik seviyesinin
ancak sanatının geldiği noktayla ölçülebileceğinin o gün dahi farkındadır.
İşte, Atatürk’ün 1913 yılında çizdiği bu vizyon, gencecik bir cumhuriyette onca
yokluk içerisinde filizlenip büyümüştür. Ancak bizler bugün, 2018 yılında
koskoca devlet operamıza ait tek bir bina kalmasının utancı içerisinde yaşamak
durumunda bırakıldık. 
Bu
salonların en kıymetlisinin, Atatürk Kültür Merkezinin yıkılmasının cumhuriyetin
kültür, sanat hafızasını yok etme çabalarından sadece biri olduğunu da gayet
iyi biliyoruz. Nereden mi biliyoruz? Her yıl değiştirmekten yorulmadığınız
Kültür Bakanlığınızın her bütçede buraya gelip “AKM’yi şöyle güzel yapacağız,
böyle şahane açacağız.” demelerine karşın, Genel Başkanınızın kendini tutamayıp
bir konuşmasında “İstediğiniz kadar bağırın, çatlayın, patlayın, yıktık.”
diyebilmesinden. (CHP sıralarından alkışlar) 
Şimdi
getirdiğiniz bütçeye bakıyorum opera ve balede bir gelişme görebilecek miyiz
diye. Gelgelelim 2019 yılında bu kuruma reva gördüğünüz bütçe, sarayın bir
aylık masrafına dahi tekabül etmiyor. 
Bu
bütçe, sanata bakışınızın da açık bir izdüşümü esasen. Bu kadar komik bir
bütçeyle ne kimsesiz bırakılan Anadolu’nun ücra köşelerine sanat götürebilir ne
bin bir emekle hazırladıkları eserleri sergileyecek salon bile bulamayan opera
ve bale sanatçılarına hak ettikleri haklarını teslim edebilir ne de ayda bin
liraya başrol oynamalarına rağmen, sayın grup başkan vekilimin de belirttiği gibi,
sözleşmeli adı altında sömürülen sanatçıların dertlerine derman olabilirsiniz.
Kaldı ki biz ne dersek diyelim, el kaldır, el indirle bütçe geçirmeyi marifet
sayan bu zihniyeti terk etmediğiniz sürece teknik detaylarda boğulmanın da
belli ki bir manası olmayacak. Üstelik sadece opera ve bale çalışanları değil
çile çeken, açık yasa hükmüne rağmen denetimsizlikle kaçak ya da usulsüz
çalışmaya mahkûm edilen ve hiçbir sosyal güvencesi olmadığı için açlıktan
bağırsakları düğümlenen sinema emekçilerini anlatabilirim size. Ya da dünyaya
satılıyor diye caka sattığınız dizilerden bir kuruş telif alamayan sanatçıların
haklarının nasıl gasbedildiğinden de saatlerce söz edebilirim, bir karşılığı
olacağını bilsem. 
Emsali
darbe dönemlerinde dahi görülmemiş sansür ve baskılar yüzünden yazamayan, yazsa
da basacak kâğıt bulamayan yazarlarımızdan, yayıncılarımızdan, neredeyse günah
ilan edilecek resimden, içine tükürmekten bahsedilebilecek kadar seviyeyi
düşürdüğünüz heykellerden ya da örgüt üyesi ilan ederek mezarında ters
döndürdüğünüz Camus veya Spinoza’dan bahsetmek de beyhude bir çaba olacaktır.
(CHP sıralarından alkışlar) Ama ne yaparsanız yapın işte, sanat susmuyor,
susmayacak. 
Biliyorum
çok istiyorsunuz, her yerde olduğu gibi kültür, sanat camiasında da
kadrolaşmak, paşa gönlünüzün istediği gibi davranacak, akıllı, uslu sanatçılar
yaratmak. Yıllardır uğraşıyorsunuz ama nedense bir türlü olduramıyorsunuz.
Çünkü sizler için üzülerek söylemeliyim ki her alanda yandaşınızı
yaratabilirsiniz ama bu alanda olmaz, olmayacak. Çünkü sanat özgür düşünce ve
özgür bir ortam ister. Kese doldurmaktan gayrı derdi olmayanların altından
kalkamayacağı kadar önemli ve ciddi bir iştir. Çünkü toplumu dönüştürmek ve her
daim ileri götürmek gibi büyük ve bazıları için korkutucu bir amacı vardır.
Çünkü bu ülkenin ezeli ve ebedi tek Başkomutanının da dediği gibi milletvekili,
bakan, cumhurbaşkanı dahi olabilirsiniz ama sanatçı olamazsınız. (CHP
sıralarından alkışlar) Çünkü sanatçı kimdir biliyor musunuz? Saray sofralarında
el pençe divan duranlar değil, eve ekmek götürememek pahasına alnı açık, başı
dik duranlardır. Yüz yıllık Darülbedayide maaşlarını almak için Bank Asyada
hesap açmaya zorlanan, karşı çıkınca işten atılmakla tehdit edilen, sonra da
OHAL darbesiyle FETÖ’cü ilan edilip sorgusuz sualsiz kovulan oyunculardır. Sırf
Gezi’de yaralanan çocuklara tiyatrolarının kapılarını açtı diye Bakanlık
teşvikinden mahrum bırakılan yine de Ali İsmail’e atılan o son tekmeyi
unutmayanlardır. (CHP sıralarından alkışlar) Borç harç kredilerle tiyatrolarını
ayakta tutanlar, akşam el emeği dekorlarda başrol oynayıp oyun çıkışı salonun
tuvaletlerini yine elleriyle temizlemekten kocunmayanlardır. Tüm dünyada ayakta
alkışlanırken kendi ülkesinde, kendi insanına konser vermekten mahrum bırakılan
Fazıl Saylar, her devirde susturmaya çalışıp bir türlü baş edemediğiniz Genco
Erkallar, bin türlü iftirayla evinden, yurdundan sürdüğünüz yetmiyormuş gibi
bir de seçim yatırımı niyetine tutuklamaya çalıştığınız Mehmet Ali
Alaboralardır. (CHP sıralarından alkışlar) 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Milletvekili.
SALİHA
SERA KADIGİL SÜTLÜ (Devamla) – Evet, gittikçe koyulaşan bir karanlık içindeyiz
ama karanlığın en gülünç yanı nedir bilir misiniz? En küçük parıltıyla bile bir
anda yok olur gider. İşte, bu ülkenin tüm baskılara inat onurla direnen gerçek
sanatçıları ülkeyi içine sürüklemek istediğiniz karanlığın sönmez, söndürülemez
parıltılarıdır. Hepsine bir kez daha ayrı ayrı teşekkür ediyor, önlerinde
saygıyla eğiliyorum. (CHP sıralarından alkışlar) 
MUHAMMET
EMİN AKBAŞOĞLU (Çankırı) – Sayın Başkan...
BAŞKAN
– Söz sırası Muğla Milletvekili Sayın Mürsel Alban’ın.
Buyurun
Sayın Alban. (CHP sıralarından alkışlar) 
CHP
GRUBU ADINA MÜRSEL ALBAN (Muğla) – Sayın Başkan, değerli milletvekilleri; 2019
yılı Devlet Opera ve Balesi Genel Müdürlüğü, Devlet Tiyatroları Genel
Müdürlüğü, Türkiye Yazma Eserler Kurumu Başkanlığı bütçeleri üzerinde CHP Grubu
adına söz aldım. Yüce Meclisi saygıyla selamlıyorum.
Konuyla
ilgili konuşmama başlamadan önce, bundan tam otuz sekiz yıl önce faşist 12
Eylül cuntası tarafından yaşı büyütülerek idam edilen Erdal Eren’i saygıyla
anıyorum. Özgürlük, demokrasi, tam bağımsızlık uğruna vermiş olduğu mücadeleyi
ve gözlerindeki son bakışı unutmadık. Mücadelen, mücadelemizdir Erdal Eren.
(CHP sıralarından alkışlar) 
Sayın
Başkan, değerli milletvekilleri; kültürün, sanatın olmadığı yerde hayat da
olmaz. Sanatsız kalan bir milletin hayat damarlarından biri kopmuştur. Türkiye
AKP iktidarında, sanata ve sanatçıya bakış açısı nedeniyle bitkisel hayattadır.
2002’den beri uygulanan kültür değil, kültürsüzlük politikasıdır; Türkiye’yi
bakın nereye getirdi: Ülkenin yüzde 50’si yani yarısı hayatında hiç sinemaya
gitmemiş, yüzde 70’i hiç tiyatroya gitmemiş, yüzde 40’ı hiç kitap okumuyor,
yüzde 70’i kültürel etkinliklere hiç katılmamış. AKP iktidarı döneminde halkın
yüzde 85’i ise televizyon izliyor yani siz Türkiye’yi televizyona mahkûm
ettiniz. Baleyi belden aşağı sanat olarak gören, “ucube” diye heykel yıktıran,
kadının şarkı söylemesini günah sayan bir zihniyetten Türkiye’yi sanat ve
kültür ülkesi yapması zaten beklenemezdi. 
Köprü
yapmakla, yol yaptırmakla övünen AKP iktidarına soruyorum: On altı yıldır tek
başınıza iktidardasınız, kaç tiyatro salonu açtınız? Ben söyleyeyim: Açmak yerine,
onları ya sattınız ya da kapattınız. Fakat merak etmeyin, AKP iktidarının
halkımıza yapamadığı kültür, sanat hizmetlerini CHP’li belediyeler yapıyor.
CHP’li belediyeler yurttaşlarımızı tiyatroyla, festivalle, sanatla, kültür
etkinlikleriyle buluşturuyor. Örnek mi istiyorsunuz, işte size örnek:
Büyükşehir Belediyemiz Muğla’mızda düzenlenen pek çok ulusal, uluslararası
festivallere destek oluyor, tiyatro topluluklarını, müzisyen ve sanatçıları
yurttaşlarımızla buluşturuyor. Biz, Cumhuriyet Halk Partililer olarak karanlığa
inat, AKP’ye inat yaşasın sanat diyoruz. (CHP sıralarından alkışlar) 
Değerli
Başkan, değerli milletvekilleri; şimdi sizlere göstereceğim resimdeki, AKP
iktidarının yazlık sarayıdır. Okluk Koyu’nda yapılan, şu resimde gördüğünüz,
300 odalı yazlık saray ülke turizmine ne katkıda bulunuyor, bunu soruyorum. 
RAMAZAN
CAN (Kırıkkale) – Ne zaman yapılmış o? 
ÖZKAN
YALIM (Uşak) – Saraya bakın, saraya. 
MÜRSEL
ALBAN (Devamla) – Saraya bakın, saraya. Asgari ücretli inim inim inlerken,
babalar çocuklarına harçlık veremezken, mutfaklarda tencerede yemek değil, dert
pişerken bu yazlık sarayı yapmaktan utanmıyor musunuz? (CHP sıralarından
alkışlar) Üstelik, bu yazlık sarayı yapmakla kalmadınız, şimdi de çevresindeki
arazilere göz diktiniz. Gözünüz doysun, gözünüz. Bu işte, bu belge bunları
anlatıyor.
Bakın,
şu belgeye dikkatli bakın arkadaşlar, bu belge Marmaris Millî Emlak Müdürlüğü
tarafından vatandaşlara gönderilmiş, konusu kamulaştırma, pazarlık
görüşmeleridir. Özetle diyor ki: “Ey vatandaş, yazlık saraya komşu bahçen,
tarlan varmış. Biz senin arazini yazlık saraya katacağız. Ya bunu güzellikle
ver kurtul ya da burayı zorla ‘kamulaştırma’ altı altında senden alacağız.”
Yazının özeti bu. Yazlık sarayı yaptınız, şimdi de milletin bağına bahçesine mi
göz diktiniz? Vatandaşın malını zorla elinden alan bir devlet olur mu? Yahu,
sizde hiç mi insaf, hiç mi vicdan kalmadı?
Değerli
arkadaşlarım, şimdi sizleri fotoğraflarla bir Türkiye gezisine çıkarmak
istiyorum. AKP Türkiyesinde vatandaş mazot parasını protesto için traktörün
altına yatıyor, bakın, traktörün altına. AKP Türkiyesinin yönetiminde 200
kişilik işe 5 bin kişi başvuruyor. AKP’nin yönettiği Türkiye’de asgari ücret
çaya, simide bile yetmiyor. AKP’nin yönettiği Türkiye’de pazarda patatesin,
soğanın yanına bile yaklaşılmıyor, 7 TL. AKP’nin yönettiği Türkiye’de Sözcü
gazetesinin 2 Atatürkçü yazarına iftira atılıyor, FETÖ’cü ilan ediliyor.
Ayıptır, yahu ayıptır! Sizde hiç mi vicdan kalmadı? Bunlar FETÖ’cü ise “Beraber
yürüdük bu yollarda.” diyenler necidir, size soruyorum? (CHP sıralarından
alkışlar)
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Milletvekili. 
MÜRSEL
ALBAN (Devamla) – Toparlıyorum Sayın Başkan. 
Hazırladığınız
bu bütçe emekçiyi, emekliyi, çiftçiyi, işçiyi diri diri toprağa gömüyor. Bu
bütçe halkın değil, sarayın ve yandaşlarının bütçesidir. Bu bütçeye grubum
adına “hayır” diyoruz. Bu bütçe… Direnin gençler, direnin emekçiler, direnin
ezilenler, direnin emekliler, direnin alın teriyle üretenler, direnin köylüler,
direnin işçiler. 
Cumhuriyet
Halk Partisinin iktidarında aydınlık günler yakındır diyor, yüce Meclisi
saygıyla selamlıyorum. (CHP sıralarından alkışlar) 
BAŞKAN
- Söz sırası, İstanbul Milletvekili Kadri Enis Berberoğlu’nda. (CHP
sıralarından alkışlar)
Süreniz
beş dakika. 
CHP
GRUBU ADINA KADRİ ENİS BERBEROĞLU (İstanbul) – Sayın Başkan, değerli
milletvekilleri; Radyo ve Televizyon Üst Kurulu bütçesi üzerinde grubum adına
görüşlerimi açıklamak istiyorum. 
Eski
mesleğimden hatırladığım kadarıyla, usta TV sunucuları dakikaya 60 kelime kadar
sığdırır. Dolayısıyla benim gibi emekli ve daha yaşlıları muhtemelen daha yavaş
konuşur. Bu hesapta yaklaşık olarak 300 kelimelik bir hakkım ve stokum var ve
şu ana kadar da zaten bunun onda 1’ini harcamış bulunuyorum huzurunuzda.
Dolayısıyla RTÜK’ün çoğumuzun bildiği, iktidarın biraz kendince utanarak
demeyeyim de mahcupça kabullendiği hatalarını, aksaklıklarını tekrara düşmemek
adına söylemeyeceğim yani 400 kişilik bir kadroya adaletsiz, liyakatsiz, keyfî
birtakım atamaları isim isim sayabilirdim, ne süre yeter ne de gerek var. Ya da
daha üç ay önce yapılan seçimde iktidar lehine TRT’de 5 kat, merkez TV
kanallarında 10 kat, bu ölçüde adaletsiz ekran paylaşımını da söylemeyeceğim
çünkü kimse şaşırmayacak muhtemelen. Ya da muhalif kanallara ceza yağarken
muhalefete edep dışı birtakım ifadelerle saldıran kanalların yayınlarının
görmezden gelinmesi de sürpriz olmadığı için bu konuya da değinmeyeceğim.
Süremi daha güncel bir konuya ayırmak istiyorum izninizle. 
Dün,
Radyo ve Televizyon Üst Kurulu, bence hayırlı bir gelişmeyle, Etik İlkeleri
uzlaşısını yayınladı. TV kanallarının imza attığı bu uzlaşı iyi bir gelişmedir,
dört beş yıl önce ilki yapılırken bende aktif haberciydim ve bu vesileyle de
bir kamuoyu araştırması yayınladı RTÜK. Buna göre Türk halkı, Türk halkı, Türk
milleti, TV izleme alışkanlığı araştırmasına göre, günde ortalama 334 dakika
televizyon karşısında oturuyor. Geçen yıl bu rakam 330’du ve dünya rekoruydu.
Sanırım bu rekor yenilenecek, daha kıyaslama imkânı olmadığı için belli değil
ama diğer ülkelerde bu ölçüde televizyon izlenildiğini kişisel olarak
düşünmüyorum. 
Peki,
milletimiz ekranda izlediklerinden memnun mu yani RTÜK bir anlamda işini
yapabiliyor mu? RTÜK’ün kibarca “kuşak programları” olarak andığı işte kadın,
yemek, evlilik, izdivaç gibi programların izleyici nezdindeki itibarı yüzde
50’nin altında yani RTÜK’e gelen şikâyetlerin yarısı bu programlar üzerine.
Övündüğümüz, ihracat rekorları kırdığımız diziler dahi beşte 1 oranında şikâyet
konusu RTÜK nezdinde. Buna karşılık, eski mesleğimin yüzünü ağartan bir gelişme
var, o da televizyon haberciliğine güven yüzde 69,2, tekrar ediyorum, yüzde
69,2; RTÜK tarafından ilan edilen araştırmaya binaen söylüyorum. Bu oran,
takdir edersiniz ki son kamuoyu araştırmalarında gözüktüğü üzere, siyasetin,
adaletin çok üstünde bir güvene işaret ediyor. Dolayısıyla eski mesleğimi hâlâ
cesaretle icra eden habercileri huzurunuzda, inanç, taraf farkı gözetmeden
kutluyorum. Ne var ki bunu söylerken bir gerçeğin de farkındayım. Bu haberciliğin
neşet ettiği alan, bu rakamları yaratan kanallar, genellikle, çoğunlukla, henüz
doğruya doğru, yanlışa yanlış diyebilen, diyebilecek cesareti gösteren kanallar
ve bu sebeple de bu kanallar demin izah ettiğim cezaların birinci derecede
hedefi. Bu sebeple, konuşmamı tamamlarken gerçekten yapıcı bir amaçla bir
uyarıda bulunmak istiyorum. Dün imzalanan Etik İlkeleri anlaşması bir öz
denetim anlaşmasıdır ve uzlaşısıdır. Bunu otosansüre dönüştürmek gerçekten yeni
bir habercilik imha operasyonu anlamına gelir. Haberciliğin bir şekilde
otosansürle kendini sınırlaması da RTÜK rakamlarından da görebileceğimiz
şekilde ancak “kuşak programı” diye andığımız izdivaç programlarının, yemek
programlarının kanallardaki ekran sürelerini artırmaya yol açar, başka bir işe
yol açmaz. Bu şekilde…
(Mikrofon
otomatik cihaz tarafından kapatıldı) 
KADRİ
ENİS BERBEROĞLU (Devamla) – Tamamlayabilir miyim Başkanım?
BAŞKAN
– Toparlayın Sayın Milletvekili.
KADRİ
ENİS BERBEROĞLU (Devamla) – Bu sebeple, yazılı medyada başlayan haberci
kıyımının TV ekranlarına da sirayet etmemesi temennisiyle ve bu mesleğe otuz
yıldan fazla süre ayırmış bir taze siyasetçi sıfatıyla, sözlerimin sadece ve
sadece yapıcı bir eleştiri olarak algılanması temennisiyle hepinizi saygıyla
selamlarım. (CHP ve İYİ PARTİ sıralarından alkışlar)
BAŞKAN
– Söz sırası, Muğla Milletvekili Burak Erbay’dadır.
Buyurun
Sayın Erbay. (CHP sıralarından alkışlar)
CHP
GRUBU ADINA BURAK ERBAY (Muğla) – Sayın Başkan, değerli milletvekilleri;
Vakıflar Genel Müdürlüğü bütçesi üzerine, CHP Grubu adına söz almış
bulunuyorum. Genel Kurulu saygıyla selamlıyorum.
Çok
değerli vekiller, avukatlık mesleğim süresince, ülkemin çağdaş ve evrensel
hukuk kurallarıyla yönetilebilmesi için mücadele verdim ve hâlen de mücadele
vermeye devam ediyorum ancak bu hafta içerisinde yaşadığımız bir olay gösterdi
ki maalesef, ülke olarak gerçek bir hukuk devleti olma yolunda bir arpa boyu
yol almamışız ve yaşanan olumsuzluklardan ders çıkarmamışız. Yıllarını FETÖ’yle
mücadeleye adamış usta gazeteci Emin Çölaşan ve Necati Doğru hakkında
takipsizlik kararı veren savcı üç gün sonra, her nedense, kendi kararına itiraz
etmiş, itiraz üzerine bu 2 usta gazeteci ve Sözcü gazetesi yöneticileri
hakkında, FETÖ’ye yardım ettikleri gerekçesiyle dava açılmıştır. Bu durum göstermektedir
ki artık bu ülkede 81 milyonun hiçbir hukuki güvencesi kalmamıştır. Bu tür
proje davaların ülkeye büyük zararlar verdiği kısa bir süre önce açık, net bir
şekilde görülmüştü. Bu tür hatalara tekrar düşülmemesi için tüm yetkilileri bu
kürsüden bir kez daha uyarıyoruz.
Değerli
milletvekilleri, AKP Hükûmeti on altı yıldır bütçe yapıyor. Daha önce yaptığı
bütçelerin sonucu ortadadır. Halk borç batağında; kredi kartı, kredi borcu
olmayan insanımız yok denecek kadar az. En önemlisi, insanlarımız mutsuz. Bir
ülkenin itibarını belirleyen, sarayda yanan ampulün sayısı değil, halkının ne
kadar refah içerisinde yaşadığıdır. Yine, görüyoruz ki bu bütçe halkın değil,
sarayın bütçesidir. 
Değerli
milletvekilleri, 15 Temmuz darbe girişiminden sonra 161 vakıf kapatıldı. Bu
vakıflara ait yurt, okul, bina, arsa gibi 2.117 taşınmaz Vakıflar Genel
Müdürlüğüne devredildi. El konulan bu taşınmazların değeri yaklaşık 10 milyar
lira. Peki, el konulan bu taşınmazlar ne oldu biliyor musunuz? Bu taşınmazların
kaç tanesi satıldı ya da kiraya verildi? Bu taşınmazlardan ne kadar gelir elde
edildi? Bu gelirler nereye harcandı? Birçok ilde çocuklarımız kalacak yurt
bulamazken el konulan bu yurtlar hangi cemaatlere, hangi tarikatlara
devredildi? Türkiye'nin dört bir yanındaki bu taşınmazlar ne oldu biliyor
musunuz? AKP’nin yandaşlarına yok pahasına peşkeş çekildi hatta bazıları
bedelsiz olarak TÜRGEV gibi sarayın vakıflarına devredildi. Bu peşkeşe ve
yağmaya karşı çıkan namuslu bürokratlar da baskı gördü, “FETÖ’cü müsünüz?”
denilerek, “İhraç ederiz.” denilerek tehdit edildi. Yani anlayacağınız,
Vakıflar Genel Müdürlüğü yanlış olan bu düzenin bir parçası hâline geldi. Dün
vakıf malları FETÖ’ye verilmişti, şimdi FETÖ gerekçesiyle el konan mallar
AKP’ye veriliyor. 
Çok
değerli vekiller, Vakıflar Genel Müdürlüğünün görevi, ecdat yadigârı tarihsel
ve kültürel varlıkları korumak, mimari ve tarihî değerlere sahip eski eserleri
muhafaza etmektir; böyle alengirli işlerle uğraşmak değildir. Benim seçim
bölgem Muğla’da, Vakıflar Genel Müdürlüğüne ait camiler, hamamlar, çeşitli
taşınmaz tarlalar ve araziler bulunmaktadır. Menteşe ilçemizde dünyaca ünlü
Karabağlar Yaylası’nda, Osmanlı’dan kalan, Vakıflar Genel Müdürlüğüne bağlı en
önemli kültürel miraslarımızdan biri olan tarihî kahvehane maalesef atıl
durumdadır. 
Yine,
Muğla Menteşe ilçemizde Kurşunlu Camisi ve hemen yanındaki meydan restorasyonu,
tarihî Saat Kulesi çevresi ile tarihî hamamın restorasyonu için Menteşe
Belediyemiz tarafından, Vakıflar Genel Müdürlüğüyle beraber, ortak bir proje
yapılması önerilmiş ancak Vakıflar bu öneriyi reddetmiştir. Bu nedenle
restorasyon ve çevre düzenlemesi gerektiği gibi yapılamamıştır. Bu araziler ve
tarlalar tarıma, turizme kazandırıldığı ya da toplumun menfaati için
kullanıldığı takdirde kentimizin gelişimine önemli katkılar sağlayacaktır. 
Muğla
ilimiz, Aydın ve Denizli’yle birlikte Aydın Vakıflar Bölge Müdürlüğüne
bağlıdır. Bu müdürlüğün üç ille ilgili karar mercisi olması nedeniyle vakıf
varlıkları tam olarak değerlendirilememekte, bu taşınmazlardan gerekli verim
alınamamaktadır. Vatandaşlar, vakıf hissedarı olduğu arsa ve tarlalarla ilgili
yapmak istedikleri her türlü işlem için Aydın’a gitmek zorunda kalmakta ve bu
durum vatandaşlar açısından hem zaman hem emek hem de maddi kayba neden
olmaktadır. 
Son
olarak şunu söylemek isterim ki bütçe görüşmeleri başladığı günden itibaren
çıkarılan yüzeysel tartışmalarla bu bütçenin içeriği gizlenmeye çalışılmış… 
(Mikrofon
otomatik cihaz tarafından kapatıldı)
BAŞKAN
– Toparlayın Sayın Milletvekili…
BURAK
ERBAY (Devamla) - …gerçeklerin ortaya çıkması engellenmek istenmiş, bu bütçenin
bir saray bütçesi olduğu gerçeği halktan saklanmaya çalışılmıştır. Ancak ne
kadar çırpınırsanız çırpının bu bütçenin çarşı pazardaki yangına derman
olmadığını, işçiye, emekçiye bir şey vermediğini, bu bütçenin halkın değil
sarayın ve yandaşlarının bütçesi olduğunu gizleyemezsiniz. 
Siz
3Y’yle; yolsuzluk, yoksulluk ve yasaklarla mücadele edeceğiz diye iktidara
geldiniz ama bırakın bu 3Y’yi ortadan kaldırmayı bunların yanına 3Y daha;
yandaşlık, yağmacılık ve yozlaşmayı eklediniz. İşte bu yüzden 31 Martta, bu
bütçede yer verilmeyen işçiler, köylüler, emekçiler, atanamayan öğretmenler,
EYT’liler, öğrenciler, esnaflar, işsizler, kadınlar, gençler size gereken
cevabı verecektir diyorum Genel Kurulu saygıyla selamlıyorum. (CHP sıralarından
alkışlar) 
ÖZGÜR
ÖZEL (Manisa) – Sayın Başkan…
BAŞKAN
– Buyurun Sayın Özel.
IV.- AÇIKLAMALAR (Devam)
2.- Manisa Milletvekili Özgür Özel’in, rejime kasteden
Anayasa değişikliği olmasaydı hızlı tren kazasının Ulaştırma Bakanından
soruluyor olacağına ilişkin açıklaması
ÖZGÜR
ÖZEL (Manisa) - Sayın Başkan, rejime kasteden Anayasa değişikliği olmamış
olsaydı, bugün herhâlde, bu toplantıya Ulaştırma Bakanının Meclise bilgi
vereceğinden haberdar olarak ve İç Tüzük 59’un ikinci fıkrasına göre üzerine de
onar dakika gruplar değerlendirme yaparak ya da gelmiyorsa yine, kendisine
buradan sizin aracılığınızla bir çağrı yaparak başlardık ve Ulaştırma Bakanına,
Devlet Demiryolları Genel Müdürünün KİT Komisyonuna yapmış olduğu “Bütün tren
yolları kamera sistemiyle izlenmektedir, her türlü tedbir alınmıştır.”
açıklamalarından birkaç hafta sonra yaşanan bu faciadaki sorumluluğu sorardık.
Derdik ki: Sayın Bakan, cep telefonuyla haberleşiyorlarmış. Sayın Bakan,
aceleye getirmişsiniz ve Nisanın 12’sinde açmışsınız. Bu aceleye getirme
yüzünden sinyalizasyon sistemi kurulmamış, ihalesi yapılmamış. Bakım yapacak
şirket sinyalizasyon olmadığı için bakım anlaşmasını yerine getirememiş,
topyekûn anlaşma… Bunları sorardık. 
Bu
sistemde öyle bir bakan yok ama karşımda, geçmiş dönemlerde bu görevi yapmış
Ulaştırma Bakanı ile Devlet Demiryolları Genel Müdürünü, Müsteşarı kafa kafaya
vermiş ve biraz da ağızlarını kapatarak sohbet ederken görünce dedim ki onlara
sataşayım, dedim ki cevap versinler, dedim ki haberdar olalım, dedim ki
Parlamento bu faciaya kör, sağır, dilsiz gibi davranamasın, dedim ki keşke bu
Meclis, Meclis olmaktan çıkmasaydı. Sataşıyorum ikinize de. Sizin yüzünüzden mi
oldu bu kaza? Olmadıysa hangi sorumluluğu yerine getirmiştiniz? Lütfen, çıkıp
cevap verin. (CHP sıralarından alkışlar) İkinize de sataşıyoruz CHP Grubu
olarak. Sorumluluğunuz var mı, yok mu cevap verin.
SALİH
CORA (Trabzon) – Hadi oradan! Hadi oradan!
TÜLAY
KAYNARCA (İstanbul) – Hadi oradan! Böyle bir üslup yok yani.
SALİH
CORA (Trabzon) – Provokatör açıklama ya! Provokatör söz alıyor ya! Provoke
ediyorsun!
ÖZGÜR
ÖZEL (Manisa) – Hayır hayır, sataşıyorum.
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Buyurun Sayın Grup Başkan Vekili.
3.- Çankırı Milletvekili Muhammet Emin Akbaşoğlu’nun,
hızlı tren kazasının yaşandığı gün açıklamaların yapıldığına, gündemin farklı
olduğuna, Cumhurbaşkanlığı hükûmet sisteminin millet iradesiyle yürürlüğe
girdiğine ve rejim değişikliği gibi hakikat dışı yaklaşımların kabul edilemeyeceğine
ilişkin açıklaması
MUHAMMET
EMİN AKBAŞOĞLU (Çankırı) – Çok teşekkür ederim Sayın Başkanım.
Değerli
milletvekilleri, tabii, açıkça, durup dururken, farklı bir gündemle giderken…
ÖMER
FETHİ GÜRER (Niğde) – “Durup dururken” olur mu, 9 kişi öldü, kanları daha yerde
duruyor ya, yazıktır!
İLHAMİ
ÖZCAN AYGUN (Tekirdağ) – Daha beş ay önce Çorlu’da 25, dün Ankara’da 9! Hani
çağ atlıyorsunuz ya!
MUHAMMET
EMİN AKBAŞOĞLU (Çankırı) – Arkadaşlara söz verir misiniz. Ben feragat edeyim,
buyurun siz konuşun.
BAŞKAN
– Değerli milletvekilleri, dinleyelim Sayın Grup Başkan Vekilimizi.
Buyurun
Sayın Grup Başkan Vekili, dinliyoruz.
MUHAMMET
EMİN AKBAŞOĞLU (Çankırı) – Arkadaşlar, biz buradayız, olup bitenlerin de
farkındayız.
Şimdi,
grup başkan vekiliniz bir şey söyledi, ben de ona cevap veriyorum. Önce
dinleyeceğiz, biz dinledik, dinlemesini iyi biliriz, konuşmasını da iyi biliriz
ama biz konuşmayız, eylem yaparız, icraat yaparız, milletin sorunlarını çözeriz
ama önce niyetlerimizi tashih edeceğiz ve niyetlerimizi hakikate odaklayacağız,
hakikat dışı konuşmayacağız. 
Gündem
farklı, dün bu husus, burada gerek Kabine tarafından, Hükûmet tarafından
gerekse ilgili arkadaşlar tarafından gündeme getirildi ve bu konuyla ilgili,
malum, hem Ulaştırma Bakanımızın hem Adalet Bakanımızın konuya nezaret etmek
suretiyle idari soruşturmayla beraber adli tahkikatın başlatıldığı herkesin
malumu, herkesin malumu. Bununla beraber bu süreç devam ederken ve Kültür
Bakanlığı ile Gençlik ve Spor Bakanlığının bütçesi konuşulurken gündem değiştirmeye
yönelik, provokasyona yönelik âdeta, sadece burada iki arkadaşımızı görerek
“Sataşıyorum.” diyerek başka bir makas açmak acaba nasıl izah edilebilir?
(Mikrofon
otomatik cihaz tarafından kapatıldı) 
BAŞKAN
– Buyurun, devam edin.
MUHAMMET
EMİN AKBAŞOĞLU (Çankırı) – Şimdi, bakınız, CHP’nin 8 değerli milletvekili
konuşmalarını yaptı. Doğru-yanlış; haklı-haksız birtakım eleştiriler, hakikat
olmayan bazı yaklaşımlar ortaya konuldu. Biz sabırla dinledik, medeni bir
şekilde dinledik. Gerçek dışı beyanlar var. Yunus ne güzel demiş: “Yerden göğe
küp dizseler/ Birbirine bent etseler/ Aralarından birin çekseler/ Seyreyle sen
gümbürtüyü.”
Hakikat
küpünü çekince, ortaya sadece gürültü çıkıyor, o kadar. (AK PARTİ sıralarından
alkışlar) 
Sonuç
itibarıyla değerli arkadaşlar, bütün bu konuşmalardan hareketle şunu
söyleyeceğim: Evet, bu komisyonlarda uzun uzadıya değerli bakanlarımız da
milletvekillerimiz de katkılarını ortaya koydular. 
(Mikrofon
otomatik cihaz tarafından kapatıldı) 
MUHAMMET
EMİN AKBAŞOĞLU (Çankırı) – Toparlayacağım. 
ALİ
ÖZTUNÇ (Kahramanmaraş) – Çok gürültü çıkıyor (!) Çok gürültü geliyor (!)
BAŞKAN
– Toparlayın Sayın Milletvekili. 
MUHAMMET
EMİN AKBAŞOĞLU (Çankırı) – Yürütme burada, kendilerine tahsis edilen konuşma
esnasında her iki sayın bakanımız da bu eleştirilere cevaplarını verecektir ama
sayın grup başkan vekilinin “rejime kasteden Anayasa değişikliği” şeklindeki
ithafı hepimizi bağlıyor. Bu, Meclisi bağlıyor, Türk milletini bağlıyor. Bu,
rejim değişikliği değildir; bu, sistem değişikliğidir.
Türkiye
Cumhuriyeti devleti ilelebet payidar olacaktır. Cumhuriyet rejimimiz yerli
yerinde, sapasağlamdır. Bu Cumhuriyet rejimimizi, millet iradesiyle,
egemenliğin kayıtsız şartsız kendisine ait olduğunu ifade ettiğimiz milletin
iradesiyle, Parlamenter hükûmet sistemiyle mi, yoksa Cumhurbaşkanlığı hükûmet
sistemiyle mi yöneteceğiz? Mesele budur. Ve bu değişikliği Meclis iradesiyle,
hep beraber…
(Mikrofon
otomatik cihaz tarafından kapatıldı) 
MUHAMMET
EMİN AKBAŞOĞLU (Çankırı) – Son olarak, evet. 
ÖZGÜR
ÖZEL (Manisa) – 6 kere konuşulur mu ya? Bir dakikaya altı dakika cevap
veriyorsunuz, dediğime bir kelime cevap vermiyorsunuz. 
BAŞKAN
– Toparlayalım Sayın Milletvekili. 
MUHAMMET
EMİN AKBAŞOĞLU (Çankırı) – Evet, şimdi, 8 kişi konuştu, o kadar şey söyledi,
sizinle beraber 10 kere konuştunuz. 
ÖZGÜR
ÖZEL (Manisa) – Söz alsaydın. 
MUHAMMET
EMİN AKBAŞOĞLU (Çankırı) – Bağlam dışında, gündem dışına çıkıyorsunuz, ben
gündeme cevap veriyorum. İlerleyen saatlerde de bunlara mutlaka cevap
vereceğiz.
ÖMER
FETHİ GÜRER (Niğde) – Gündem dışı olur mu ya? 9 kişi ölmüş, başka ülkede yas
ilan edilir ya!
MUHAMMET
EMİN AKBAŞOĞLU (Çankırı) – Ama şunu söyleyeyim değerli milletvekilleri, Değerli
Başkanım; sonuç itibarıyla bu Cumhurbaşkanlığı hükûmet sistemi 16 Nisanda
millet iradesiyle yürürlüğe girmiştir. Millet iradesine herkes saygı göstermek
mecburiyetindedir. (AK PARTİ sıralarından alkışlar) Bu sorgulanamaz, millet
iradesi sorgulanamaz. Dolayısıyla rejim değişikliği gibi ithaflar ve hakikat
dışı yaklaşımlar, bu millete, millet iradesine bühtandır, asla kabul edilemez.
(AK PARTİ sıralarından alkışlar) 
BAŞKAN
– Teşekkür ederim Sayın Milletvekili. 
MUHAMMET
EMİN AKBAŞOĞLU (Çankırı) – Bunun dışında, değerli arkadaşlar, kendi
çerçevesinde giden bu konuşmaları, görüşmeleri lütfen rayından ve kendi
sistematiğinden çıkarmayalım. 
Teşekkür
ederim. 
ALİ
ÖZTUNÇ (Kahramanmaraş) – Konuşmanın başı farklı, sonu farklı… Hiçbir şey
anlatmadın ki sen de ya. 
ÖZGÜR
ÖZEL (Manisa) – Sayın Başkan…
AHMET
ARSLAN (Kars) – Sayın Başkanım…
ÖZGÜR
ÖZEL (Manisa) – Ha, tabii, tabii, bekliyoruz onu ama önce bir grup başkan
vekilinin ifadelerine…
BAŞKAN
– Grup başkan vekili söz istedi. 
Özgür
Bey siz söz istiyor musunuz? 
ÖZGÜR
ÖZEL (Manisa) – Evet. 
BAŞKAN
– Buyurun.
TÜLAY
KAYNARCA (İstanbul) – Ya, lütfen ya.
SALİH
CORA (Trabzon) – Ya, konu nereden nereye geldi Sayın Başkan. Gerek var mıydı?
Gündem nereden nereye saptı?
4.- Manisa Milletvekili Özgür Özel’in, Çankırı
Milletvekili Muhammet Emin Akbaşoğlu’nun yaptığı açıklamasındaki bazı
ifadelerine ilişkin açıklaması
ÖZGÜR
ÖZEL (Manisa) – Sayın Başkan, bir dakika konuştum, altı dakika dinledik, bir
kelime dişe dokunur bir şey yok. Ne diyor? Bir kafa var ki muhalefetin
eleştirilerinin içinden hakikati çekerse, gürültü… Muhalefetin sesini gürültü
olarak duyan bir 1’inci grubun grup başkan vekili. 
RAMAZAN
CAN (Kırıkkale) – Anlayamamışsınız, doğru anlamamışsınız.
TÜLAY
KAYNARCA (İstanbul) – Gene anlamamışsınız. 
ÖZGÜR
ÖZEL (Manisa) – Genel Başkanının da vekili değil çünkü getirdiği sistem
gereğince Genel Başkanı grubunun da başkanı değil ama esas mesele şu: Duyduğun
sese gürültü diyorsan, senin duyman gereken ses -dünkü kazada 9 kişiyi
kaybettik- anaların, bacıların, evlatların haykırış sesidir be kardeşim.
Yazıklar olsun ya! (CHP sıralarından alkışlar) 
Ben
onu gündeme getiriyorum, sen gidiyorsun altı dakika alakasız laflarla… Bir de
diyor ki gündem saptıracakmışım. Senin gündeminde tren kazası yoksa yazıklar
olsun sana! (CHP sıralarından alkışlar)
BAŞKAN
– Ayhan Bey epeydir söz istiyor. 
Ayhan
Bey, buyurun. 
TÜLAY
KAYNARCA (İstanbul) – Ya, acılar üzerinden siyaset yapıyorsunuz. Acılar
üzerinden yapmayın ya. Hepsi bizim kardeşimiz. 
SALİH
CORA (Trabzon) – Acılar üzerinden siyaset yapıyorsunuz ya, yazık!
ÖZGÜR
ÖZEL (Manisa) – Yapma ya!
5.- Kars Milletvekili Ayhan Bilgen’in, Sincan-Ankara
arasında sinyalizasyon sisteminin olup olmadığı sorusunun cevabını
alamadıklarına ve Recep Tayyip Erdoğan’ın İslam İşbirliği Teşkilatı Yargı
Konferansı’ndaki ifadelerine ilişkin açıklaması
AYHAN
BİLGEN (Kars) – Sayın Başkan, dün bu olayın hemen ilk saatlerinde bir tek şeyi
sorduk burada, dedik ki: Bu kaza, önceki kazalarla ilgili, hem Pamukova hem
Çorlu’yla ilgili etkin, ciddi bir soruşturma ve yargılama süreci
gerçekleşmemesiyle bağlantılıdır. Pamukova’yla ilgili… Anayasa Mahkemesi,
yargılama süreci gerçekten kabul edilemez bir -zaman aşımı da dâhil olmak
üzere- boyuta ulaştığında Pamukova’yla ilgili kendisi karar verdi. Ve dün dedik
ki, bakın, bize burada açıklama yaparken diyorsunuz ki: “En ileri teknoloji
vardı.” ama hem Makine Mühendisleri Odası Başkanı hem Birleşik Taşımacılar
Sendikası Başkanı diyor ki: “Sincan-Ankara arasında sinyalizasyon sistemi yok,
ihalesi de henüz yapılmış değil.” Şimdi, bu, çok somut, çok net bir soru, dün
bir kez daha tekrar sorduk bunu: Bu sinyalizasyon sistemi var mı, yoksa eski
sistem “TMİ” denilen telsizle mi haberleşme yapılıyor? Bu kadar basit bir
sorunun dün itibarıyla cevabını alamadık.
Sayın
Başkan, iki konuyu daha izninizle paylaşmak istiyorum. 
Bugün
sabaha karşı Filistinli milletvekillerinin ikisi İsrail tarafından evlerine
baskın düzenlenerek gözaltına alındı. Burada her seferinde söylüyoruz, dünyada
milletvekillerine -tırnak içerisinde ifade ediyorum- terörist muamelesi yapan,
gözaltına alan, tutuklayan birkaç ülke var, İsrail de bunlardan biri. Şimdi bugün
en azından bir miktar, İsrail kaynaklı İngilizce yayın yapan sitelere baktığım
kadarıyla gerekçeler neredeyse Türkiye'dekilerle motamot aynı. Hamas terör
örgütüyle -tırnak içinde ifade ediyorum yine- ilişkili oldukları iddiasıyla bu
gözaltılar gerçekleşmiş. 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Bilgen.
AYHAN
BİLGEN (Kars) – Sayın Başkan, bakın, biraz önce, Sayın Erdoğan yargıyla ilgili
bir konferansta konuşma yapıyor. “Tarih bize adalet çizgisinden sapan
devletlerin yıkılışının kaçınılmaz olduğunu gösteriyor. Geçmişte dünyanın
önemli bir bölümünde hükümran olmayı başarmış nice güçlü liderin ardından inşa
ettiği her şeyin yıkılıp gitmesinin sırrı, adalete dayalı bir düzen kuramamış
olmasıdır.” diyor Sayın Erdoğan. Herhâlde bu çatı altında bu cümlelerin altına
imza atmayacak hiç kimse yok, tarihî hakikati ortaya koyuyor, evrensel
gerçekliğe dikkat çekiyor. Ama dün Adalet Bakanı bize cezaevleriyle ilgili
burada son derece iyi bir tablo çizdi. Tek davaya dikkat çekip süreyi suistimal
etmeden bitireceğim. Fatma Güler, 71 yaşında, 2012 yılında Hozat’ta hayvan
otlatırken orada bir çatışma gerçekleşiyor; oradaki güvenlik güçleri hayvan
otlatan bu 71 yaşındaki Fatma Güler’i gözaltına alıyor, diyor ki: “Çatışmalarla
ilgili bilgin var mı?”
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Milletvekili. 
AYHAN
BİLGEN (Kars) – Sayın Başkanım, teşekkür ediyorum. 
O
da hiçbir bilgisi olmadığını ifade ediyor ve sonra serbest bırakılıyor. Ama
arkasından gelen durum gerçekten içler acısı. Sonra şu gerekçeyle, aynen
iddianamedeki ifadeyi okuyorum: “Hayvan otlatırken çıkardığı seslerle aslında
örgüt üyelerini bilgilendirdiği…” Tırnak içinde bu ifadeler. Bu nedenle, altı
yıl süren bir yargılama süreci gerçekleşiyor ve beş yıl üç ay hapis cezasına
çarptırılıyor. 31 Ekim 2018’de de Aydın E Tipi Cezaevine tek kişilik odaya
konuluyor. Cezaevi kapasitesi çok yüksek olduğu için de o tarihten bu yana tek
kişilik odada ama sünger yatak üzerinde yatıyor. 
Şimdi,
bunu ne kapasiteyle izah edebilirsiniz ne bu yargılamanın adaletinden söz
edebilirsiniz ne de bugün yaptığınız adaletle ilgili son derece değerli mesajla
bu pratiği izah edebilirsiniz. 
Genel
Kurulu saygıyla selamlıyorum. 
V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Celal Adan’ın,
hızlı tren kazasında hayatını kaybedenlere Allah’tan rahmet dilediğine ve
meselenin en doğru şekilde ortaya konulması gerektiğine ilişkin konuşması
BAŞKAN
– Değerli milletvekilleri, özellikle bütün milletimizi üzüntüye boğan tren
kazası önemli. Millet acılarını yaşıyor, milletimizin başı sağ olsun. Ölenlere
rahmet diliyorum.
Bu
mesele mutlaka en doğru şekilde, sebepleriyle ortaya konulmak
mecburiyetindedir, Türkiye’nin böyle bir gücü vardır. Bu meseleyi daha fazla
tartışmayı doğru bulmuyorum, millet cenazelerini kaldırmak üzeredir. 
O
bakımdan, dilerim ki yöneticiler en sağlıklı, herkesin tatmin olduğu açıklamayı
yapacaklardır. Bu şeyi fazla uzatmayalım. 
Buyurun
Sayın Grup Başkan Vekili. 
MUHAMMET
EMİN AKBAŞOĞLU (Çankırı) – Sayın grup başkan vekilinin…
BAŞKAN
– Karşılıklı cevapları durduralım isterseniz.
MUHAMMET
EMİN AKBAŞOĞLU (Çankırı) – Tabii.
BAŞKAN
– Yani, mesele… Zaman zaman bazı grup başkan vekillerinin yaptığı açıklamalar
var. 
Ben
iki konuyu sizinle paylaşmak istiyorum izninizle. Bir tanesi şu: Eskiden beri
politika yapan bir arkadaşınız olarak, bir kere süresinde biten konuşma kamuoyu
tarafından çok takdir topluyor, onu söyleyeyim yani beş dakikayla sınırlıysa
“Helal olsun, beş dakikada bitirdi.” diye puan topluyor. Ayrıca, beş dakikada
anlatılmayan şey, altıncı ve yedinci dakikada da tam anlatılamıyor. O bakımdan,
süreye dikkat edelim. 
Bir
de, bizi acıya boğan, inanıyorum ki her siyasi parti milletvekilinin üzüntü
duyduğu hadiseler de gerçekçi, altı doldurulur açıklamalara, izahlara muhtaç.
Bunun üzerinden hiçbiriniz, ne Özgür Bey ne diğer arkadaşlarınız… Buradaki her
milletvekilinin derdi bir daha böyle kazaların olmaması, varsa sebep olanın da
cezalandırılması. O bakımdan, bu konuyu kapatalım izin verirseniz. 
Buyurun.

IV.- AÇIKLAMALAR (Devam)
6.- Çankırı Milletvekili Muhammet Emin Akbaşoğlu’nun,
hızlı tren kazasında hayatını kaybedenlere Allah’tan rahmet, yaralılara şifa
dilediklerine ve ilgili bakanların konuyu yakından takip ettiklerine ilişkin
açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkan. 
Doğrusu,
gerekli açıklamaları yaptınız, aynen iştirak ediyorum bu güzel yaklaşımınıza.
Bu güzel yaklaşım dün de burada hem yetkili grup başkan vekili arkadaşlarımız,
AK PARTİ milletvekillerimiz ve bakanlarımız tarafından bu şekliyle ortaya
konulmuştu ve hakikaten, bu elim kazada hayatını kaybedenlere tekrar Cenab-ı
Hak’tan rahmet ve mağfiret, yaralılara da acil şifalar diliyoruz. Bu konuda
ilgili bakanlarımız, bakanlıklarımız da konuyu yakından takip etmektedir, şu
anda burada bulunan bakanlarımız da konuyu takip etmektedir.
Bununla
beraber, böyle bir acı olay üzerinden tamamen ve kendi ifadesiyle, sataşma
yapmak ve olayı polemiğe dönüştürmek ve buradan başka birtakım çıkarsamalarda
bulunmaya yönelik yaklaşım bize “Yazıklar olsun.” gibi bir sözün aslında aynaya
bakmak…
(Mikrofon
otomatik cihaz tarafından kapatıldı)
BAŞKAN
– Toparlayın Sayın Milletvekilim, Sayın Bakana söz vereceğim. 
MUHAMMET
EMİN AKBAŞOĞLU (Çankırı) – Bitiriyorum efendim. 
Bize
söylediği sözü kendisine söylemesi lazım. Böyle acı bir olayı polemik konusu
yapanlara asıl yazıklar olsun diyorum. 
Teşekkür
ediyorum, sağ olun. 
HÜDA
KAYA (İstanbul) – Çok ayıp bir şey ya, acıların konuşulması lazım. Acılar nasıl
konuşulmaz? 
ÖZGÜR
ÖZEL (Manisa) – Sayın Başkan, Sayın Başkan…
HÜDA
KAYA (İstanbul) – Niye “Yazıklar olsun.” diyorsunuz? Çok ayıp bir şey ya. 
MUHAMMET
EMİN AKBAŞOĞLU (Çankırı) – “Yazıklar olsun.” sözünü iade ettim bak, oraya bir
şey söyleyin, oraya. 
ÖZGÜR
ÖZEL (Manisa) – Sayın Başkan…
BAŞKAN
– Özgür Bey… 
ÖZGÜR
ÖZEL (Manisa) – Efendim, bir ifadeye…
BAŞKAN
– Buyurun Sayın Bakan. (AK PARTİ sıralarından alkışlar)
7.- Kars Milletvekili Ahmet Arslan’ın, hızlı tren
kazasında hayatını kaybedenlere Allah’tan rahmet dilediğine ve kazayla ilgili
suçlu her kimse gereğinin yapılacağına ilişkin açıklaması
AHMET
ARSLAN (Kars) – Saygıdeğer Başkanım, değerli milletvekilleri; hepinizi saygıyla
selamlıyorum. 
Özellikle
dünkü kazada hayatını kaybedenlere Allah’tan rahmet, ailelerine ve ülkemize başsağlığı
diliyorum. 
Elbette
ki Meclis çatısı altında değerli milletvekilleri olarak biz birbirimizle
konuşacağız. Birbirimizle konuşacakken birilerinden izin alacak hâlimiz yok. 
Değerli
Grup Başkan Vekilim, hakkınızı helal edin. Aslında siz konuştuktan sonra bizim
çıkıp konuşmamızın AK PARTİ Grubunun bugüne kadar ortaya koyduğu tavırla
örtüşmediğini biliyorum. O yüzden affınıza sığınıyorum. 
Birincisi,
biz müfettiş değiliz, biz savcı değiliz, biz hâkim değiliz.
ÖMER
FETHİ GÜRER (Niğde) – Yapılmayanı yapılmış gibi anlatansın. Ballandıra
ballandıra anlatıyorsun. 
BAŞKAN
– Hatibi dinleyelim Sayın Milletvekili.
AHMET
ARSLAN (Devamla) – Değerli milletvekilleri, bildiğimiz bir şey var ki yüz
yıldır bu ülkede tren yolunun ne kadar önemli olduğu hep vurgulanır “Demir
ağlarla ördük.” diye övünülür ancak 1950’den sonra demir yolları kaderine terk
edilmiş, AK PARTİ hükûmetleri döneminde tekrar devlet politikası hâline
gelmiştir; bu bir gerçek. 
ÖMER
FETHİ GÜRER (Niğde) – Bırak onları bırak, ölenlere gel! Bırak, masal anlatma!
Görevinizi doğru yapsaydınız bu ölümler olmazdı. Sinyalizasyon olmayan yola,
tren yoluna izin veriyorsunuz. 
BAŞKAN
– Sayın Milletvekili…
AHMET
ARSLAN (Devamla) – Dönelim kaza olayına. Değerli arkadaşlar, kaza hepimizi
üzmüştür, ülkemizi üzmüştür, buna hiç şüphe yok. Ancak bunun üzerinden siyaset
devşirmek, bunun üzerinden bir şeyler yapmak doğrusu burada emeği olanlara
haksızlıktır. 
ÖMER
FETHİ GÜRER (Niğde) – Vicdanınız hiç mi sızlamıyor? Hâlâ masal anlatıyor. Hiç
mi sorumluluğun yok?
AHMET
ARSLAN (Devamla) – Ancak bir gerçek var ki: Eksik bilgilerle, yarım bilgilerle
sanki bir işin uzmanıymış gibi burada kararlar ortaya koyarsak, hükümler ortaya
koyarsak yanlış olur. 
ÖMER
FETHİ GÜRER (Niğde) – Evet, uzmanıyız, uzmanıyız. Daha geçen hafta Genel Müdürün
“Kameralarla izliyoruz." dedi.
Yalan
söylüyorsun halka. Oy alacağım diye insanları kandırıyorsun. 
AHMET
ARSLAN (Devamla) – Dolayısıyla müfettişler incelemesini yapacak, Bakanlık
incelemesini yapacak, savcılar incelemesini yapacak ve her kim ki suçluysa
gereği yapılacaktır, bundan hiç kimsenin şüphesi olmasın.
Saygılar
sunuyorum. (AK PARTİ sıralarından alkışlar) 
HAYDAR
AKAR (Kocaeli) – Suçlu sensin Bakan, suçlu! Sensin suçlu!
BAŞKAN
– Sayın milletvekilleri…
ÖZGÜR
ÖZEL (Manisa) – Sayın Başkan…
BAŞKAN
– Özgür Bey…
HAYDAR
AKAR (Kocaeli) – O yol bitmedi, hâlâ bitmedi. İstanbul-Ankara’da daha büyük
hatalar var. Hâlâ bitmedi. Suçlu sensin, sensin suçlu!
BAŞKAN
– Arkadaşlar, sayın grup başkan vekiliniz söz istiyor Haydar Bey…
AHMET
ARSLAN (Kars) – Ya, boşuna konuşma! Ben kürsü adabına uygun davranıyorum, senin
gibi haddimi bilmeden konuşmuyorum. (CHP sıralarından gürültüler)
ÖMER
FETHİ GÜRER (Niğde) – Hep yalan, hep yalan!
HAYDAR
AKAR (Kocaeli) – Suçlu sensin. Bütün vebal senin üzerine!
AHMET
ARSLAN (Kars) – Konuşma ya! Hele sen yok musun Haydar Bey, sen hiç konuşma!
MUHARREM
ERKEK (Çanakkale) – Müfettişi, savcısı, siyasetçisi sorumlu mu, onun cevabını
ver.
BAŞKAN
– Sayın milletvekilleri… Haydar Bey… 
SALİH
CORA (Trabzon) - Haydar, yeter ya, yeter artık konuşma. Böyle bağırmayla sorun
çözülmez, niye bağırıyorsun? 
BAŞKAN
– Değerli milletvekilleri, grup başkan vekilimiz söz istiyor arkadaşlar. 
SALİH
CORA (Trabzon) – Ama niye bağırıyor ya?
MEHMET
DOĞAN KUBAT (İstanbul) – Az önce sen de bağırdın, aynı şeyi sen de yaptın. 
BAŞKAN
– Buyurun Sayın Özel…
ÖZGÜR
ÖZEL (Manisa) – Sayın Başkan…
SALİH
CORA (Trabzon) – Ya, bağırmasın ya, bağırmasın böyle. 
BAŞKAN
– Arkadaşlar…
SALİH
CORA (Trabzon) – Adam kürsüye davet ediyor ya, bağırıyor ya, niye bağırarak
konuşuyorlar ya?
ÖZGÜR
ÖZEL (Manisa) – Arkadaşlar, bir müsaade edecek misiniz, lütfen, Allah aşkına
ya.
SALİH
CORA (Trabzon) – Böyle bağırarak konuşmak olur mu ya? Ayıp ya! Biz de bağırarak
konuşacağız.
BAŞKAN
– Özgür Bey, buyurun.
SALİH
CORA (Trabzon) – Biz de grup başkan vekili konuşurken bağıracağız.
BAŞKAN
– Arkadaşlar, beyler; müsaade eder misiniz.
SALİH
CORA (Trabzon) – Böyle bir şey olur mu ama ya? Böyle bir üslup olur mu ya?
MEHMET
DOĞAN KUBAT (İstanbul) – Salih…
BAŞKAN
– Sayın milletvekilleri…
Buyurun.
SALİH
CORA (Trabzon) – Tamam, aynısı biz de yapalım bu sefer.
ÖZGÜR
ÖZEL (Manisa) – Yap o zaman, bekliyorum hadi.
ÖMER
FETHİ GÜRER (Niğde) – Vicdanın sızlamıyorsa çıkma!
SALİH
CORA (Trabzon) – Allah Allah, ayıptır ya!
ÖMER
FETHİ GÜRER (Niğde) – Vicdanın sızlamıyor mu?
SALİH
CORA (Trabzon) – Otur ya, milletvekili gibi davran ya, otur yerine ya! 
ÖMER
FETHİ GÜRER (Niğde) – Daha geçen hafta “Kamera var burada, kamera.” diyen Genel
Müdürü alın görevden! 
SALİH
CORA (Trabzon) – Otur ya, ayıp ya!
ÖMER
FETHİ GÜRER (Niğde) - Allah korkusu olsa bunları konuşmazsın.
SALİH
CORA (Trabzon) – Konuşma, şov yapma!
ÖMER
FETHİ GÜRER (Niğde) – Ne şovu, Allah’tan kork, vicdansızlık etme!
SALİH
CORA (Trabzon) – Şov yapma, artistlik yapma, senden mi korkuyoruz ya! Artistlik
yapma burada ya.
MUHAMMET
EMİN AKBAŞOĞLU (Çankırı) – Salih, bana bak, arkaya geç sen. 
SALİH
CORA (Trabzon) – Ayıp ama, yeter artık ya!
BAŞKAN
– Özgür Bey, söz istemiştiniz, buyurun.
SALİH
CORA (Trabzon) – Ama aynısını bize yapıyorlar.
MEHMET
DOĞAN KUBAT (İstanbul) – Sakin ol. 
ÖZGÜR
ÖZEL (Manisa) – Peki, Salih, o zaman böyle devam edelim.
SALİH
CORA (Trabzon) – Ama Sayın Başkanım, aynısını yaptılar.
ÖZGÜR
ÖZEL (Manisa) – Hayır, bitmiş işi başlatıyorsun ya.
SALİH
CORA (Trabzon) – Sayın Başkanım, biz konuşurken konuşturtmuyorsunuz, biz de
konuşturmayalım, olur mu öyle ya?
TÜLAY
KAYNARCA (İstanbul) – Sen başlattın, sen. 
MUHAMMET
EMİN AKBAŞOĞLU (Çankırı) – Sen başlattın Özgür Bey ya.
ÖZGÜR
ÖZEL (Manisa) – Ben neyi başlattığımın farkındayım.
Sayın
Başkan, burası millî iradenin tecelligâhı. Buraya bizi yollayan insanlar
onların hakkını, hukukunu koruyalım diye, acısı varsa buraya taşıyalım diye,
bir daha tekrarlanmamasını sağlayalım diye yolladı. Bu Meclis dünkü acıdan
sonra bu yeni rejimin getirdiği bu sıkıntılardan ötürü sanki hiçbir şey olmamış
gibi devam ediyordu. Bir yandan içimiz sızlıyor ama bir baktık karışımızda
geçmişte yaptıkları görevler tam da dünkü faciayı doğuran sebepleri, iş görüş
biçimlerini yaptıkları şekliyle sorumlu tutulması gereken Ulaştırma Bakanı ile
yanında dönemin Devlet Demiryolları Genel Müdürü, Müsteşarı aralarında
konuşuyorlar. Benim imkânım yok bugünkü Ulaştırma Bakanını buraya çekmeye,
sözlü soru sormaya “Sinyalizasyon sistemi olmadan cep telefonuyla, akıl almaz,
dünyada görülmemiş bir yöntemle insanları nasıl ölüme götürdünüz?” demeye.
Benim elimdeki imkân bu. Bu imkânla sorumu sordum, sorumlu bir cevap bekledim,
yok, bizi istismar etmekle… Dönemlerinde 1.561 kişi ölmüş tren kazalarında.
Bunlarla ilgili bir eleştiri, öz eleştiri… Binali Yıldırım açılış töreninde
konuşmuş, diyor ki: “Mucize sürede bitirdiler, tebrik ediyorum Kolin İnşaatı.” 
Şimdi,
bunlar varken bizi bu meseleye duyarsız kalmakla, bunu istismar etmekle
suçlamaya kimsenin hakkı da yok, haddi de yok. 
Bu
sataşmaya grubumuz adına cevap hakkını kullanmak istiyoruz kürsüden. 
Ankara
Milletvekilimiz Tekin Bingöl, müsaadenizle… 
SALİH
CORA (Trabzon) – Çıktı, dinlemediniz. 
TÜLAY
KARACA (Trabzon) – Çıktı, dinlemediniz. 
AHMET
ARSLAN (Kars) – Ben özellikle sataşmadım Başkanım, özellikle sataşmadım. 
RAMAZAN
CAN (Kırıkkale) – Üç dakika konuştu, ne sataşması daha!
RECEP
ÖZEL (Isparta) – Adam çıktı, konuştu, dinlemediniz. 
BAŞKAN
– Değerli milletvekilleri..
Özgür
Bey, mesajınızı tam verdiniz. 
ÖZGÜR
ÖZEL (Manisa) – Sayın Başkanım… 
BAŞKAN
– Hayır, hayır. Ben bir şey söyleyeyim: Baştan beri dikkat ettiğim bir hadise
var. İlk zamanlarda da söyledim, buraya hiç kimse tesadüfen gelmiyor, hiç kimse
tesadüfen grup başkan vekili de olmuyor. Ben buna saygı duyuyorum ama
mesajınızı çok net bir şekilde ortaya koydunuz. 
ÖZGÜR
ÖZEL (Manisa) – Sayın Başkanım, ilimin milletvekili konuyla ilgili… 
BAŞKAN
– Hayhay. Peki. 
Bir
sataşmaya izin vermeden bir değerlendirme yapın Sayın Milletvekili. 
Buyurun.
(CHP sıralarından alkışlar)
VI.- SATAŞMALARA İLİŞKİN KONUŞMALAR
1.- Ankara Milletvekili Tekin Bingöl’ün, Kars
Milletvekili Ahmet Arslan’ın yaptığı açıklamasında CHP Grubuna sataşması
nedeniyle konuşması
TEKİN
BİNGÖL (Ankara) – Sayın Başkan, değerli milletvekilleri; hepinize saygılar
sunuyorum. 
Meclis
bütçe görüşmelerinde elbette uzun soluklu görüşmeler gerçekleşiyor, bu tür
gerginlikler olabiliyor. Önemli olan, birbirimizi anlayışla karşılamak. 
Bakın,
dün sabahın altısında, Yenimahalle’de hızlı trene binip seyahat etmek isteyen
yurttaşlarımız vardı. Bunlar, tıpkı madene inip ekmek parasını kazanmaya
çalışan madencilerimiz gibi, tıpkı kara yollarına çıkıp seyahat etmeye çalışan
yurttaşlarımız gibi devletine güveniyordu, devletinin kurumlarına güveniyordu,
devletinin yönetenlerinin açıklamalarına güveniyordu. O anlayışla, huzur içinde
o trene bindiler. 
Bakın
değerli arkadaşlar, Adalet ve Kalkınma Partisi iktidarı döneminde 1.623
yurttaşımız tren kazalarında hayatını kaybetti. Adına ne deniyor biliyor
musunuz: “Fıtrat.” Bu kazalar fıtratla açıklanırsa daha çok bu kazaları
yaşarız, daha çok bu cinayetlerle ülkemiz yüzleşir. On altı yıllık AKP
iktidarında 95 bin yurttaşımız trafik kazalarında, maden cinayetlerinde, tren
cinayetlerinde hayatını kaybetti. Bunlar konuşulmasın mı, bunlar incelenmesin
mi, bunların sonuç alınması adına bu Parlamento gerekli işlemleri yapmasın mı
değerli arkadaşlarım? Burada huzursuzluk yaşanması doğal çünkü sizin
iktidarınız döneminde bu olumsuzluklar yaşanıyor çünkü insan hakları
ihlallerinin temelini oluşturan yaşam hakkını ortadan kaldırdınız, bunu
söylemek istiyoruz.
Gelin,
birlikte el ele verelim…
(Mikrofon
otomatik cihaz tarafından kapatıldı)
TEKİN
BİNGÖL (Devamla) – …bu yurttaşlarımızın acılarını sonlandıralım; derdimiz bu,
başka bir derdimiz yok, bizi anlayışla karşılayın.
BAŞKAN
– Teşekkür ederim.
TEKİN
BİNGÖL (Devamla) – Laf atarak, büyüterek sorun çözülmez, iş birliğiyle,
diyalogla çözülür diyorum.
Saygılar
sunuyorum. (CHP sıralarından alkışlar) 
BAŞKAN
– Teşekkür ederim.
AHMET
ARSLAN (Kars) – Sayın Başkanım, sadece bir şeyin kayda geçmesini istiyorum.
BAŞKAN
– Grup başkan vekilimiz söz istiyorlar.
Buyurun
Yavuz Bey. 
AHMET
ARSLAN (Kars) – Başkanım, bir şey kayda geçsin çünkü “1.561 veya 1.623 kişi
tren kazalarında hayatını kaybetti.” deniyor. Tren kazası değil, sinyal var,
yol kapalı, araç “Ben geçerim.” diyor, trenin önüne atlıyor ve hayatını
kaybediyor. 
ALİ
ŞEKER (İstanbul) – Trenlerin yol açtığı kazalar!
AHMET
ARSLAN (Kars) - Onları getirip tren kazasında hayatını kaybedenlerle bir
tutmamak gerekiyor. (CHP sıralarından gürültüler)
BAŞKAN
– Peki, zapta geçti Sayın Bakanım.
Yavuz
Bey, buyurun.
YAVUZ
AĞIRALİOĞLU (İstanbul) – Sayın Başkan, değerli milletvekilleri… 
BAŞKAN
– Sayın milletvekilleri…
ÖZKAN
YALIM (Uşak) – Sinyalizasyon yok.
BAŞKAN
– Değerli milletvekilleri…
ÖZKAN
YALIM (Uşak) – Ondan sonra sinyalizasyonu bitirmeden tren yolu açıyorsunuz, 9
vatandaşı öldürüyorsun. Yazıklar olsun!
BAŞKAN
– Yavuz Bey, buyurun.
AHMET
ARSLAN (Kars) – Eksik bilgiyle konuşma, sana yazıklar olsun! Eksik bilgiyle
konuşma! (CHP sıralarından gürültüler)
BAŞKAN
- Değerli milletvekilleri…
HAYDAR
AKAR (Kocaeli) – Asıl bitiren sensin Sayın Bakan.
BAŞKAN
– Haydar Bey…
ÖMER
FETHİ GÜRER (Niğde) – Ben olsam uyuyamam Sayın Bakan, ben olsam uyuyamam.
AHMET
ARSLAN (Kars) – Senin iş yapmak gibi bir derdin yok ki bir de uyumak gibi bir
derdin olsun.
HAYDAR
AKAR (Kocaeli) – Tabii, senin var(!)
BAŞKAN
– Sayın milletvekilleri, grup başkan vekilimiz söz istedi.
Buyurun
Sayın Başkan Vekili.
IV.- AÇIKLAMALAR (Devam)
8.- İstanbul Milletvekili Yavuz Ağıralioğlu’nun,
devleti mazeret bulurken, bahane üretirken değil, hesap verirken de görmek
istediklerine ve istifa mekanizmasının çalıştırılması gerektiğine ilişkin
açıklaması
YAVUZ
AĞIRALİOĞLU (İstanbul) – Sayın Başkan, değerli milletvekilleri; bu meseleyle
alakalı Çorlu dâhil verdiğimiz araştırma önergelerinde Hükûmet, evvelen
Hükûmet, sonrasında da Meclisin 1’inci grubunun meseleyle alakalı sorumluluk
mevkisinde kullanmış olduğu siyasi dil. Hesap vermek zorunda olanların
-Türkiye’de böyle bir usul gelişmedi maalesef- istifa mekanizması ve hesap
vermesi üzerine geliştirilemedi devlet yönetme sorumluluğu. Ben Çorlu kazası
üzerine Hükûmet grubu adına -Demiryollarında bürokraside de çalışmış bir
arkadaşınızım- Meclis kürsüsünde durumu izah etmeye çalışırken kullanmış olduğu
açıklamalar serisinden şöyle bir sonuca varmıştım, onu da o zaman arkadaşlara,
grup başkan vekillerimize de sitem olarak arz etmiştim: “Sinyalizasyon” doğru,
“raylar” doğru, “menfezler” doğru, “makinist” doğru, “Kendisinden önce 5 tane
yük treni geçmiş, onların tamamını kaldırmış raylar.” doğru; ana teması bu olan
bir savunma mekanizması iktidarın savunma sicilini bozduğu için şöyle bir yere
getiriyor bizi: “Yani bu raylar müstakil olarak yapılıp dururken birtakım
yolcular münasebetsizce lokomotifi olan bir cihazın içine binip bu tren
raylarının üstünde yolculuk yapmak gibi bir münasebetsizliğe kalktılar.” sonucu
çıkıyor yani konuşmanızın ana temasından şöyle bir şey çıkıyor: “Ya, ne güzel
raylar burada duruyor, ne gerek var yani durduk yere şimdi bir tane makinenin içine,
buharın, neyse, teknolojinin verdiği imkânla hareket imkânı kazanmış bir
cihazın içine doluşup siz bir yerden bir yere niye yolculuk etmeye
çalışıyorsunuz?” gibi bir mekanizma gelişiyor. (CHP sıralarından alkışlar)
Dolayısıyla biz devletimizi hesap sorarken de görmekten mutsuz değiliz ama
devleti bazen hesap verirken de görmek istiyoruz.
(Mikrofon
otomatik cihaz tarafından kapatıldı) 
YAVUZ
AĞIRALİOĞLU (İstanbul) – Başkanım, tamamlayayım.
BAŞKAN
– Buyurun.
YAVUZ
AĞIRALİOĞLU (İstanbul) – Dün Adalet Bakanımız belli mevzularda bizim
sitemlerimize cevap verirken “Sizinle beraber yapacağız, bunları beraber
denetleyeceğiz ve size bilgi arz edeceğiz.” dedi. Hiç değilse 1’inci grubumuzun
ya da Hükûmetimizin bu mevzuda münhasıran şöyle bir sicile ihtiyacı olduğunu
düşünüyorum: Araştırdık soruşturduk… Ki bu tür soruşturmalarda toplum
sükûnetini sağlamanın yolu da soruşturmaya nezaret eden kadronun başına
muhalefetten bazı insanların dizayn edilerek konulmasıdır. Bu, sağlıklı bir
mekanizma hâline gelebilirse kazadan sonra doğan acıların toplumsal paylaşım
alanının mutabakata dönmesine imkân verir; aksi hâlde, Hükûmet kapatmaya,
muhalefet de buradan maraza çıkarmaya dönük cümleler kuruyormuş gibi algılanır.
Bunu bir âdet hâline getirebilirsek vallahi bahtiyar olacağız. Yani biz
çıldıracağız, birkaç ay önce konuştuğumuz işle alakalı sadece basit bir soru
yani elimizde denetim imkân olan şey sadece şu: Efendim, bu mevzuda bize o
ilgili bürokrasiden ya da ilgili çalışan arkadaşlardan, ilgili mahfillerden
şöyle sorular geliyor, şöyle endişeler geliyor; “Bu, bundan oldu.”
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Ağıralioğlu.
YAVUZ
AĞIRALİOĞLU (İstanbul) – Dolayısıyla ricamız, devletimizi bu tür mevzularda
mazeret bulurken, bahane üretirken değil, hesap verirken görelim. 
Bir
de “muasır medeniyetler” falan cümleleri kuruyoruz; bu mevzuyu halletmiş bütün
ülkelerde istifa mekanizması var arkadaşlar, en azından soruşturmanın selameti
açısından bitene kadar istifa mekanizması var. Dolayısıyla, bunu, 1’inci
grubumuzun ve Hükûmetimizin ciddiye alması gerektiğini düşünüyorum.
Teşekkür
ediyorum.
BAŞKAN
– Bir sataşmaya meydan vermeden buyurun Sayın Grup Başkan Vekili.
9.- Çankırı Milletvekili Muhammet Emin Akbaşoğlu’nun,
hızlı tren kazasıyla ilgili Hükûmetin ve Bakanlığın idari tahkikat, savcılığın
da adli tahkikat başlattığına ilişkin açıklaması
MUHAMMET
EMİN AKBAŞOĞLU (Çankırı) – Sayın Başkanım, teşekkür ederim.
Değerli
milletvekilleri, biraz evvel de ifade ettiğimiz gibi, bu konuyla ilgili idari
tahkikatı Hükûmetimiz, Kabinemiz, Bakanlığımız başlatmıştır, savcılığımız da
adli tahkikatı başlatmıştır. Bu konuyla ilgili 3 kişi tutuklanmış ve süreç
devam etmektedir. Bununla ilgili, inşallah, en son ne aşamada olduğuyla ilgili
Bakanlığımızla da irtibat hâlindeyiz, bu bilgi paylaşımını da sizlerle mutlaka
yapacağız. Şunu ifade edeyim ki gerek idari gerek hukuki ve cezai, ne
gerekiyorsa sonuna kadar takip edilecek, biz de Meclis grubu olarak bunun
takibinde olacağız ve ilgili bu süreci doğru bir şekilde inşallah
sonuçlandıracağız.
Teşekkür
ederim.
BAŞKAN
– Çok teşekkür ederiz, sağ olun.
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi
(1/276) ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu
Tasarısı (1/275), 2017 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan, 2017 Yılı Genel Uygunluk Bildiriminin Sunulduğuna
Dair Sayıştay Başkanlığı Tezkeresi (3/38); 6085 Sayılı Sayıştay Kanunu Uyarınca
Hazırlanan 2017 Yılı Dış Denetim Genel Değerlendirme Raporu, 2017 Yılı Faaliyet
Genel Değerlendirme Raporu ve 2017 Yılı Mali İstatistikleri Değerlendirme
Raporunun Sunulduğuna Dair Sayıştay Başkanlığı Tezkeresi (3/39); 6085 Sayılı
Sayıştay Kanunu Uyarınca Hazırlanan 2017 Yılı Kalkınma Ajansları Genel Denetim
Raporunun Sunulduğuna Dair Sayıştay Başkanlığı Tezkeresi (3/41); 5018 Sayılı
Kamu Mali Yönetimi ve Kontrol Kanunu ile 6085 Sayılı Sayıştay Kanunu Uyarınca
Hazırlanan 183 Adedi Merkezi Yönetim Kapsamındaki Kamu İdarelerine, 2 Adedi
Sosyal Güvenlik Kurumlarına ve 10 Adedi Diğer Kamu İdarelerine Ait Olmak Üzere
Toplam 195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) KÜLTÜR VE TURİZM BAKANLIĞI (Devam)
1) Kültür ve Turizm Bakanlığı 2019 Yılı Merkezî Yönetim
Bütçesi
2) Kültür ve Turizm Bakanlığı 2017 Yılı Merkezî Yönetim
Kesin Hesabı
B) RADYO VE TELEVİZYON ÜST KURULU (Devam)
1) Radyo ve Televizyon Üst Kurulu 2019 Yılı Merkezî
Yönetim Bütçesi
2) Radyo ve Televizyon Üst Kurulu 2017 Yılı Merkezî
Yönetim Kesin Hesabı
C) DEVLET OPERA VE BALESİ GENEL MÜDÜRLÜĞÜ (Devam) 
1) Devlet Opera ve Balesi Genel Müdürlüğü 2019 Yılı
Merkezî Yönetim Bütçesi
2) Devlet Opera ve Balesi Genel Müdürlüğü 2017 Yılı
Merkezî Yönetim Kesin Hesabı
Ç) DEVLET TİYATROLARI GENEL MÜDÜRLÜĞÜ (Devam)
1) Devlet Tiyatroları Genel Müdürlüğü 2019 Yılı Merkezî
Yönetim Bütçesi
2) Devlet Tiyatroları Genel Müdürlüğü 2017 Yılı Merkezî
Yönetim Kesin Hesabı
D) TÜRKİYE YAZMA ESERLER KURUMU BAŞKANLIĞI (Devam)
1) Türkiye Yazma Eserler Kurumu Başkanlığı 2019 Yılı
Merkezî Yönetim Bütçesi
2) Türkiye Yazma Eserler Kurumu Başkanlığı 2017 Yılı
Merkezî Yönetim Kesin Hesabı
E) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü 2019 Yılı Merkezî Yönetim
Bütçesi
2) Vakıflar Genel Müdürlüğü 2017 Yılı Merkezî Yönetim
Kesin Hesabı
F) TÜRK İŞBİRLİĞİ VE KOORDİNASYON AJANSI BAŞKANLIĞI
(Devam)
1) Türk İşbirliği ve Koordinasyon Ajansı Başkanlığı
2019 Yılı Merkezî Yönetim Bütçesi
2) Türk İşbirliği ve Koordinasyon Ajansı Başkanlığı
2017 Yılı Merkezî Yönetim Kesin Hesabı
G) YURTDIŞI TÜRKLER VE AKRABA TOPLULUKLAR BAŞKANLIĞI
(Devam)
1) Yurtdışı Türkler ve Akraba Topluluklar Başkanlığı
2019 Yılı Merkezî Yönetim Bütçesi
2) Yurtdışı Türkler ve Akraba Topluluklar Başkanlığı
2017 Yılı Merkezî Yönetim Kesin
Ğ) ATATÜRK KÜLTÜR, DİL VE TARİH YÜKSEK KURUMU (Devam)
1) Atatürk Kültür, Dil ve Tarih Yüksek Kurumu 2019 Yılı
Merkezî Yönetim Bütçesi
2) Atatürk Kültür, Dil ve Tarih Yüksek Kurumu 2017 Yılı
Merkezî Yönetim Kesin Hesabı
H) ATATÜRK KÜLTÜR MERKEZİ (Devam)
1) Atatürk Kültür Merkezi 2019 Yılı Merkezî Yönetim
Bütçesi
2) Atatürk Kültür Merkezi 2017 Yılı Merkezî Yönetim
Kesin Hesabı
I) ATATÜRK ARAŞTIRMA MERKEZİ (Devam)
1) Atatürk Araştırma Merkezi 2019 Yılı Merkezî Yönetim
Bütçesi
2) Atatürk Araştırma Merkezi 2017 Yılı Merkezî Yönetim
Kesin Hesabı
İ) TÜRK DİL KURUMU (Devam)
1) Türk Dil Kurumu 2019 Yılı Merkezî Yönetim Bütçesi
2) Türk Dil Kurumu 2017 Yılı Merkezî Yönetim Kesin
Hesabı
J) TÜRK TARİH KURUMU (Devam)
1) Türk Tarih Kurumu 2019 Yılı Merkezî Yönetim Bütçesi
2) Türk Tarih Kurumu 2017 Yılı Merkezî Yönetim Kesin
Hesabı
K) GENÇLİK VE SPOR BAKANLIĞI (Devam) 
1) Gençlik ve Spor Bakanlığı 2019 Yılı Merkezî Yönetim
Bütçesi
2) Gençlik ve Spor Bakanlığı 2017 Yılı Merkezî Yönetim
Kesin Hesabı
L) SPOR GENEL MÜDÜRLÜĞÜ (Devam)
1) Spor Genel Müdürlüğü 2017 Yılı Merkezî Yönetim Kesin
Hesabı
M) YÜKSEKÖĞRENİM KREDİ VE YURTLAR KURUMU (Devam)
1) Yükseköğrenim Kredi ve Yurtlar Kurumu 2017 Yılı
Merkezî Yönetim Kesin Hesabı
BAŞKAN
– Bursa Milletvekilimiz Yüksel Özkan Bey.
Buyurun
Sayın Özkan. (CHP sıralarından alkışlar)
CHP
GRUBU ADINA YÜKSEL ÖZKAN (Bursa) – Sayın Başkan, değerli milletvekilleri; yüce
Meclisi ve ekranları başında bizleri izleyen saygıdeğer yurttaşlarımızı
sevgiyle, saygıyla selamlıyorum.
Kısa
adı TİKA olan Türk İşbirliği ve Koordinasyon Ajansı ve yine kısa adı YTB olan
Yurtdışı Türkler ve Akraba Topluluklar Başkanlığının 2019 bütçesi üzerinde
Cumhuriyet Halk Partisi Grubu adına söz almış bulunmaktayım.
Yüksek
hızlı tren kazasında hayatını kaybeden vatandaşlarımıza, Afrin’de şehit düşen
askerimize, Mersin’de trafik kazasında şehit olan polisimize Allah’tan rahmet
diliyorum. 
Bütün
büyük devletler yurt dışındaki “diaspora” olarak adlandırılan güçlerini en iyi
şekilde kullanmak için bu tür kurum ve kuruluşlar aracılığıyla kendilerine
hareket alanı yaratırlar. Sizler ise diaspora yaratmak ve dış politikada bundan
yararlanmak yerine sadece bir kesim kişiyi zengin etme konusunda partizanca
kaynaklarımızı -bütçeden TİKA’ya ve YTB’ye ayrılan kaynakları- harcıyorsunuz.
Planlanan bütçeden TİKA’ya 465 milyon 450 bin TL, YTB’ye ise 321 milyon 46 bin
TL ayrılmıştır. 
Bütçe
şeffaflık gerektirir, bütçe hesap vermek demektir. Ancak bu kaynakların doğru
yerlere harcanıp harcanmadığı maalesef soru işaretleri taşımaktadır. Bu
kuruluşların bütçe ve faaliyetleri incelendiğinde, bütün kurumlarda görülen
bazı grupların, AKP’yle irtibatlı ve iltisaklı dernek ve vakıfların isimleri
göze çarpmaktadır. Örneğin kurucularının AKP milletvekilleri olduğu birçok
vakfın sitelerinde TİKA ve YTB’yle iş birliği içinde oldukları
belirtilmektedir. 
Değerli
milletvekilleri, tüm kurumlarda liyakate sürekli vurgu yapmaktayız. Bu kurumlarımızın
Türkiye’de ve yurt dışında birçok ülkede bulunan ofislerini daha önce FETÖ ve
şimdi de yandaş cemaatler ve başka yapılanmalara iş imkânı sağlayan kurumlar
olarak kullanıyorsunuz. Kalifiye personel olmaması nedeniyle bu ofislerin
faaliyetleri yetersiz kalmakta ve kime hizmet ettiği belirsiz diğer vakıf ve
derneklerle yürütülmeye çalışılmaktadır. Bu da takdir edersiniz ki yurt dışında
yaşayan soydaşlarımızı ve vatandaşlarımızı cemaat ve tarikatların kucağına
itmektedir. 2017 yılı Sayıştay raporları kurumun program koordinasyon ofisleri
tarafından yurt dışında gerçekleştirilen mal ve hizmet ihalelerinde nakdî
teminatların ve teminat mektuplarının muhasebe kayıtlarında yer almadığı
vurgulanmış. Bu tespitler kurumlar tarafından kabul edilmiş ve düzeltileceği
konusunda cevap yazılmış ancak gelinen noktada yine 2017 Sayıştay raporlarında
yer aldığı gibi muhasebe kayıtlarında hiçbir şey yok.
Değerli
milletvekilleri, yurt dışında bulunan soydaşlar ve akraba toplulukları her
zaman ve her anlamda büyük önem taşımaktadır. Onlar evladıfatihan, onlar özbeöz
Anadolu Türkleridir. Fakat ne yazık ki bazı siyasilerin milletin bu kürsüsünden
soydaşlarımıza “Bulgar Türkü, Yunan Türkü, Makedon Türkü” demeleri, bu
kişilerin tarihî bilgilerden ne kadar yoksun olduklarını göstermektedir. Bu da
sizin vizyonunuzun bir göstergesidir.
AKP
hükûmetleri döneminde Pensilvanya güdümlü bazı yandaş medya mensuplarının
özellikle Balkanlarda yaşayan soydaşları ötekileştirici yazılarına sessiz
kaldınız ve bunları tasdik ettiniz. Ülkemizde olduğu gibi Balkanlarda da
izlediğiniz ayrıştırıcı politikalar sonucu bugün Balkanlarda kardeşi kardeşe
düşman ettiniz, ciddi bir siyasi parçalanmaya sebebiyet verdiniz. Bunun
neticesinde soydaşların ana vatana güveni giderek azaldı ve ana vatandan uzaklaşıyorlar.
Değerli
milletvekilleri, bu iki kurum aslında ülkemizin dış politikasının birer
enstrümanıdır.
(Mikrofon
otomatik cihaz tarafından kapatıldı)
BAŞKAN
– Toparlayın Sayın Özkan.
YÜKSEL
ÖZKAN (Devamla) – Saha gözleminiz eksik olursa, saha temasınız ve tespitiniz
yanlış olursa, bölgedeki yaşayan insanların tarihini bilmez iseniz; bölgelerin
yapısını, reflekslerini bilmez iseniz; “Bizim gibi düşünmüyorsunuz, bizden
değilsiniz.” gibi yaklaşımlarda bulunursanız tarihinize ihanet etmiş olursunuz.
Değerli
milletvekilleri, on altı yılda ülkemizi Adalet ve Kalkınma Partisinin getirdiği
noktada, önce sizleri tarihî bilince davet ediyorum, sizleri liyakate davet
ediyorum, sizleri vicdana davet ediyorum, sizleri adalete davet ediyorum; daha
sonra da diyorum ki: Bu bütçeye hayır!
Genel
Kurulu saygıyla selamlıyorum. (CHP ve İYİ PARTİ sıralarından alkışlar) 
MUHAMMET
EMİN AKBAŞOĞLU (Çankırı) – Sayın Başkanım…
BAŞKAN
– Buyurun Sayın Grup Başkan Vekili. 
IV.- AÇIKLAMALAR (Devam)
10.- Çankırı Milletvekili Muhammet Emin Akbaşoğlu’nun,
Bursa Milletvekili Yüksel Özkan’ın 10 sıra sayılı 2019 Yılı Bütçe Kanun Teklifi
ile 11 sıra sayılı 2017 Yılı Kesin Hesap Kanunu Tasarısı’nın dördüncü tur
görüşmelerinde CHP Grubu adına yaptığı konuşmasındaki bazı ifadelerine ilişkin
açıklaması
MUHAMMET
EMİN AKBAŞOĞLU (Çankırı) – Sayın Başkanım, teşekkür ederim. 
Biraz
evvel konuşan hatip yurt dışında bulunan soydaşlarımızla ilgili “Kardeşi
kardeşe kırdırıyorsunuz.” gibi hakikaten gerçek dışı birtakım ithamlarda
bulundu. Bunu kabul etmek mümkün değil. Biz Türkiye’de de yurt dışında da
Bakanlığımız bünyesinde gerek Yunus Emre Enstitüsüyle gerek TİKA’yla yurt
dışındaki akraba topluluklarına, kardeş topluluklarına muazzam bir ilgi ve
alaka ve bugüne kadar cumhuriyet tarihinde olmamış eserleri kazandırma
noktasında hakikaten önemli adımlar atmış ve önemli eserleri hayata geçirmiş
bir ekibiz, bir grubuz. Yurt içinde 5 binin üzerinde eseri ihya etmişiz; yurt
dışında da şu anda TİKA bünyesinde Çin’den Balkanlar’a kadar, Orta Asya’dan
Kafkaslar’a, Avrupa’ya, Afrika’ya kadar her alanda 2 bine yakın proje ihya ve
inşa ediliyor. Biz kökü mazide olan ati olduğumuz için bu tarih şuuruyla
hareket ediyoruz. 
Teşekkür
ederim. 
BAŞKAN
– Teşekkür ederim. 
ÖZGÜR
ÖZEL (Manisa) – Sayın Başkan, sataşma olarak da değerlendirilebilir ama
milletvekilimiz İç Tüzük 60’a göre yerinden kısa bir açıklama yapmak istiyor.
MUHAMMET
EMİN AKBAŞOĞLU (Çankırı) – Sataşma yok, açıklama var. 
BAŞKAN
– Buyurun Sayın Özkan. 
11.- Bursa Milletvekili Yüksel Özkan’ın, Çankırı
Milletvekili Muhammet Emin Akbaşoğlu’nun yaptığı açıklamasındaki bazı
ifadelerine ilişkin açıklaması
YÜKSEL
ÖZKAN (Bursa) – Sayın Başkan, değerli milletvekilleri…
Sayın
Grup Başkan Vekili, sizi dikkatlice dinledim. Ben devlet terbiyesi almış bir
insanım ve dolayısıyla neyi nerede, nasıl söyleyeceğimi çok iyi bilirim. 
Size
örnek vermek istiyorum: Meclis kayıtlarına bakabilirsiniz, geçmişte -isim
kesinlikle zikretmeyeceğim- İçişleri Bakanımız “Ana vatan Türkiye’ye şu kadar
Bulgar göç etti.” dedi. Dinleyin lütfen ve kayıtlara da bakabilirsiniz. Bunlara
itiraz edildi ve Türkiye Büyük Millet Meclisinin kayıtlarından bunlar
çıkartıldı. Kimse unutmasın ki Balkanlardaki insanlar bizim öz evlatlarımız,
Balkanlarda yaşayan Türkler özbeöz Anadolu Türkü.
Diğer
bir nokta, tarihe bir bakalım; yazılı medya ortada, Balkan Türklerine saldırı…
Ve dolayısıyla farklı bir algı oluşturulmak istenmektedir.
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Milletvekili.
YÜKSEL
ÖZKAN (Bursa) – Hemen toparlıyorum.
Bunu
FETÖ medya mensupları mı yaptı, bunu sorgulamak lazım. Ama gelinen noktada, o
bölgelere kaç defa gittiniz, o bölgeleri kaç defa ziyaret ettiniz, o bölgelerin
yapısını ne kadar biliyorsunuz? Balkanlar sadece bir bölgeden ibaret değildir.
Dolayısıyla bu söylediklerimin altına imza atıyorum ve diyorum ki inanın, bugün
gelinen noktada -ülke ismi vermek istemiyorum- 3 tane Balkan ülkesinde, yanlış
politikalar sonucu kardeşi kardeşe düşman ettiniz, o bölgelerde üçer tane ayrı
parti oluştu. Bu mu birleştiriciliğiniz?
Teşekkür
ediyorum. (CHP ve İYİ PARTİ sıralarından alkışlar)
V.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Celal Adan’ın,
hiç kimsenin Balkan Türkleri üzerinden siyaset yapamayacağına ilişkin konuşması
BAŞKAN
– Bir kere, öncelikle, Balkanlara, Balkan Türklerine kimse dil uzatamaz, hiç
kimse Balkan Türkleri üzerinden siyaset yapamaz. Balkanlar bizim oksijen
alanımız Sayın Milletvekilim, önce o tespiti yapalım. (MHP sıralarından
alkışlar) 
Buyurun
Sayın Grup Başkan Vekili.
IV.- AÇIKLAMALAR (Devam)
12.- Çankırı Milletvekili Muhammet Emin Akbaşoğlu’nun,
Balkanlardan veya Kafkaslardan gelen soydaşların coğrafi olarak nereden
geldiğini söylemenin problem teşkil etmeyeceğine ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim.
Biraz
evvel sayın milletvekilinin ifade ettiği hususlar aslında kürsüde tekrarladığı
hususlar oldu. Kendisi de konuşurken “Balkan Türkleri” kavramsallaştırmasında
bulundu. İsmini vermediği bakana atfen, grubumuza atfen konuşmasında eleştirdiği
hususu kendisi de beyan etmiş oldu. Şöyle: Balkanlardan veya Kafkaslardan gelen
soydaşlarımızın coğrafi olarak nereden geldiğini belli etmek ve söylemek bir
problem teşkil etmez. Hep beraber biz bu milletin hem içeride hem dışarıda hak
ve hukukunu gözeten, koruyan; güçlü ve büyük Türkiye'nin öncülüğünde onların
hakkına her zaman sahip çıkan politikaları kültür politikalarıyla, dış politik
yaklaşımlarla ortaya koyduk ve koyacağız, o konuda herkes müsterih olsun.
Teşekkür
ederim. (AK PARTİ sıralarından alkışlar) 
YÜKSEL
ÖZKAN (Bursa) – Sayın Başkan…
BAŞKAN
– Sayın Milletvekilim, siz, amacınızı gayet güzel ortaya koydunuz, grup başkan
vekili cevap verdi. Balkanlar hepimizi ilgilendiren bir bölgedir. Oralar Türk
devletinin inşasına öncülük yapmış, özbeöz Türk evlatlarıdır. Dolayısıyla bu
konuyu fazla uzatmayalım izin verirseniz.
YÜKSEL
ÖZKAN (Bursa) – Uzatma değil de tespit…
BAŞKAN
– Özgür Bey…
ÖZGÜR
ÖZEL (Manisa) - Tutanağa geçsin, bir cümle söylesin.
YÜKSEL
ÖZKAN (Bursa) – Kayıtlara geçmesi için bir şey söylemek istiyorum.
RECEP
ÖZEL (Isparta) – Aynı… Yeter!
RAMAZAN
CAN (Kırıkkale) – Beş dakikalık konuşma, on beş dakika şeye neden oluyor. Böyle
bir şey olur mu ya? Böyle bütçe çalışması mı olur?
BAŞKAN
– Buyurun Sayın Özkan.
YÜKSEL
ÖZKAN (Bursa) – Değerli milletvekilleri, soydaşlar söz konusu olursa bir dakika
değil burada biz üç yüz altmış beş gün konuşuruz. Dolayısıyla biraz lütfen
sabırlı olun, sizden rica ediyorum.
RAMAZAN
CAN (Kırıkkale) – Ama burada zamanla yarışıyoruz.
RECEP
ÖZEL (Isparta) – Başka konular da var. Polemik yapıyorsunuz ya.
YÜKSEL
ÖZKAN (Bursa) – Bakın, kavramları lütfen karıştırmayın. 
RECEP
ÖZEL (Isparta) – Sen karıştırma.
YÜKSEL
ÖZKAN (Bursa) – Balkan bir coğrafyadır. 
RECEP
ÖZEL (Isparta) – Evet, biliyoruz.
YÜKSEL
ÖZKAN (Bursa) – Balkan bir coğrafyadır.
RAMAZAN
CAN (Kırıkkale) – Karşı mı çıkıyoruz biz?
YÜKSEL
ÖZKAN (Bursa) – “Bulgar” demek bir etnik yapı demek, “Bulgar Türkü” diye bir
şey olamaz. 
BAŞKAN
– Evet, onu kim söylemişse…
YÜKSEL
ÖZKAN (Bursa) – Altını çiziyorum, “Balkan Türkü” diyebilirsiniz o coğrafyada
yaşayanlara. İkisi çok farklı şey. 
RECEP
ÖZEL (Isparta) – Tamam, düzelttin, teşekkür ederiz.
YÜKSEL
ÖZKAN (Bursa) – Kavram kargaşası lütfen yaratmayın, bilmiyorsanız tekrar tarih
okuyun. (CHP sıralarından alkışlar)
RAMAZAN
CAN (Kırıkkale) – Ne alakası var ya?
BAŞKAN
– Ben de söylüyorum buradan açıkça. Buraya “Bulgar” demek talihsizliktir. Kim
söylemişse Türkiye'nin en talihsiz insanıdır. Bizim kabullenmemiz mümkün
değildir. (CHP ve MHP sıralarından alkışlar) 
V.- OTURUM BAŞKANLARININ KONUŞMALARI (Devam)
3.- Oturum Başkanı TBMM Başkan Vekili Celal Adan’ın,
Suriye’nin Afrin Bölgesi’nde çıkan çatışmada şehit düşen Topçu Üsteğmen
Muhammed Ali Kalo’ya Allah’tan rahmet dilediğine ilişkin konuşması
BAŞKAN
– Suriye’nin Afrin bölgesinde çıkan çatışmada -sabahleyin izledim ben- şehit
düşen Topçu Üsteğmen Muhammed Ali Kalo’ya Allah rahmet etsin, milletimizin başı
sağ olsun. 
Ama
buradan söylüyorum, bunları şehit edenler çok kısa bir zamanda döktükleri kanda
boğulacaklardır. (AK PARTİ, CHP, MHP, İYİ PARTİ sıralarından alkışlar) 
Birleşime
13.30’a kadar ara veriyorum.
Kapanma Saati: 12.42
İKİNCİ OTURUM
Açılma Saati: 13.34
BAŞKAN: Başkan Vekili Celal ADAN
KÂTİP ÜYELER: Bayram
ÖZÇELİK(Burdur), Mustafa AÇIKGÖZ (Nevşehir)
-----0-----
BAŞKAN
– Türkiye Büyük Millet Meclisinin 32’nci Birleşiminin İkinci Oturumunu
açıyorum.
2019
Yılı Merkezi Yönetim Bütçe Kanunu Teklifi ile 2017 Yılı Merkezi Yönetim Kesin
Hesap Kanunu Tasarısı’nın görüşmelerine devam ediyoruz.
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi
(1/276) ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu
Tasarısı (1/275), 2017 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan, 2017 Yılı Genel Uygunluk Bildiriminin Sunulduğuna
Dair Sayıştay Başkanlığı Tezkeresi (3/38); 6085 Sayılı Sayıştay Kanunu Uyarınca
Hazırlanan 2017 Yılı Dış Denetim Genel Değerlendirme Raporu, 2017 Yılı Faaliyet
Genel Değerlendirme Raporu ve 2017 Yılı Mali İstatistikleri Değerlendirme
Raporunun Sunulduğuna Dair Sayıştay Başkanlığı Tezkeresi (3/39); 6085 Sayılı
Sayıştay Kanunu Uyarınca Hazırlanan 2017 Yılı Kalkınma Ajansları Genel Denetim
Raporunun Sunulduğuna Dair Sayıştay Başkanlığı Tezkeresi (3/41); 5018 Sayılı
Kamu Mali Yönetimi ve Kontrol Kanunu ile 6085 Sayılı Sayıştay Kanunu Uyarınca
Hazırlanan 183 Adedi Merkezi Yönetim Kapsamındaki Kamu İdarelerine, 2 Adedi
Sosyal Güvenlik Kurumlarına ve 10 Adedi Diğer Kamu İdarelerine Ait Olmak Üzere
Toplam 195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) KÜLTÜR VE TURİZM BAKANLIĞI (Devam)
1) Kültür ve Turizm Bakanlığı 2019 Yılı Merkezî Yönetim
Bütçesi
2) Kültür ve Turizm Bakanlığı 2017 Yılı Merkezî Yönetim
Kesin Hesabı
B) RADYO VE TELEVİZYON ÜST KURULU (Devam)
1) Radyo ve Televizyon Üst Kurulu 2019 Yılı Merkezî
Yönetim Bütçesi
2) Radyo ve Televizyon Üst Kurulu 2017 Yılı Merkezî
Yönetim Kesin Hesabı
C) DEVLET OPERA VE BALESİ GENEL MÜDÜRLÜĞÜ (Devam) 
1) Devlet Opera ve Balesi Genel Müdürlüğü 2019 Yılı
Merkezî Yönetim Bütçesi
2) Devlet Opera ve Balesi Genel Müdürlüğü 2017 Yılı
Merkezî Yönetim Kesin Hesabı
Ç) DEVLET TİYATROLARI GENEL MÜDÜRLÜĞÜ (Devam)
1) Devlet Tiyatroları Genel Müdürlüğü 2019 Yılı Merkezî
Yönetim Bütçesi
2) Devlet Tiyatroları Genel Müdürlüğü 2017 Yılı Merkezî
Yönetim Kesin Hesabı
D) TÜRKİYE YAZMA ESERLER KURUMU BAŞKANLIĞI (Devam)
1) Türkiye Yazma Eserler Kurumu Başkanlığı 2019 Yılı
Merkezî Yönetim Bütçesi
2) Türkiye Yazma Eserler Kurumu Başkanlığı 2017 Yılı
Merkezî Yönetim Kesin Hesabı
E) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü 2019 Yılı Merkezî Yönetim
Bütçesi
2) Vakıflar Genel Müdürlüğü 2017 Yılı Merkezî Yönetim
Kesin Hesabı
F) TÜRK İŞBİRLİĞİ VE KOORDİNASYON AJANSI BAŞKANLIĞI
(Devam)
1) Türk İşbirliği ve Koordinasyon Ajansı Başkanlığı
2019 Yılı Merkezî Yönetim Bütçesi
2) Türk İşbirliği ve Koordinasyon Ajansı Başkanlığı
2017 Yılı Merkezî Yönetim Kesin Hesabı
G) YURTDIŞI TÜRKLER VE AKRABA TOPLULUKLAR BAŞKANLIĞI
(Devam)
1) Yurtdışı Türkler ve Akraba Topluluklar Başkanlığı
2019 Yılı Merkezî Yönetim Bütçesi
2) Yurtdışı Türkler ve Akraba Topluluklar Başkanlığı
2017 Yılı Merkezî Yönetim Kesin
Ğ) ATATÜRK KÜLTÜR, DİL VE TARİH YÜKSEK KURUMU (Devam)
1) Atatürk Kültür, Dil ve Tarih Yüksek Kurumu 2019 Yılı
Merkezî Yönetim Bütçesi
2) Atatürk Kültür, Dil ve Tarih Yüksek Kurumu 2017 Yılı
Merkezî Yönetim Kesin Hesabı
H) ATATÜRK KÜLTÜR MERKEZİ (Devam)
1) Atatürk Kültür Merkezi 2019 Yılı Merkezî Yönetim
Bütçesi
2) Atatürk Kültür Merkezi 2017 Yılı Merkezî Yönetim
Kesin Hesabı
I) ATATÜRK ARAŞTIRMA MERKEZİ (Devam)
1) Atatürk Araştırma Merkezi 2019 Yılı Merkezî Yönetim
Bütçesi
2) Atatürk Araştırma Merkezi 2017 Yılı Merkezî Yönetim
Kesin Hesabı
İ) TÜRK DİL KURUMU (Devam)
1) Türk Dil Kurumu 2019 Yılı Merkezî Yönetim Bütçesi
2) Türk Dil Kurumu 2017 Yılı Merkezî Yönetim Kesin
Hesabı
J) TÜRK TARİH KURUMU (Devam)
1) Türk Tarih Kurumu 2019 Yılı Merkezî Yönetim Bütçesi
2) Türk Tarih Kurumu 2017 Yılı Merkezî Yönetim Kesin
Hesabı
K) GENÇLİK VE SPOR BAKANLIĞI (Devam) 
1) Gençlik ve Spor Bakanlığı 2019 Yılı Merkezî Yönetim
Bütçesi
2) Gençlik ve Spor Bakanlığı 2017 Yılı Merkezî Yönetim
Kesin Hesabı
L) SPOR GENEL MÜDÜRLÜĞÜ (Devam)
1) Spor Genel Müdürlüğü 2017 Yılı Merkezî Yönetim Kesin
Hesabı
M) YÜKSEKÖĞRENİM KREDİ VE YURTLAR KURUMU (Devam)
1) Yükseköğrenim Kredi ve Yurtlar Kurumu 2017 Yılı
Merkezî Yönetim Kesin Hesabı
BAŞKAN
- Komisyon yerinde.
Şimdi
söz sırası Cumhuriyet Halk Partisi Grubu adına İzmir Milletvekili Sevda Erdan
Kılıç’a aittir. 
Buyurun
Sayın Kılıç. (CHP sıralarından alkışlar) 
CHP
GRUBU ADINA SEVDA ERDAN KILIÇ (İzmir) – Sayın Başkan, değerli milletvekilleri;
Atatürk Kültür, Dil ve Tarih Yüksek Kurumu ve bünyesinde bulunan Atatürk Kültür
Merkezi ile Atatürk Araştırma Merkezinin bütçeleri üzerinde söz almış
bulunmaktayım. Bu vesileyle yüce heyetinizi saygıyla selamlıyorum.
Değerli
milletvekilleri, Atatürk Kültür, Dil ve Tarih Yüksek Kurumunun görevi, kendi
internet sitelerinde de yer aldığı üzere, sosyal ve beşerî bilimler bütünlüğü
içinde Türk dili, tarihi ve kültürü ile Atatürk ve eseri üzerinde özgün
bilimsel araştırmalar yapmak ve bu doğrultuda kurumlar arası eş güdümü
sağlamaktır. Kurum, görev ve hedef anlamında, ülke ve toplum olarak geçmişi
deneyimleyen ve geleceğimizi belirleme açısından bizlere yol gösterici bir rol
üstlenen son derece önemli bir kurumdur.
Değerli
milletvekilleri, iç ve dış siyasetin etkisiyle ve gerekse ülkemizin jeopolitik
ve sosyolojik gerçekliğiyle büyük bir savrulmanın içinde bulunduğumuz bir
dönemdeyiz. İçinde bulunduğumuz bu dönem kavramların altüst edildiği, değer ve
normların yozlaştırıldığı, bilimin aydınlığının reddedildiği bir dönemdir. Bu
dönem, vatandaşları kutuplaştırarak toplumun bir arada yaşama kültüründen
uzaklaştırıldığı bir dönemdir. Bu dönem, Atatürk’e saldırmanın dayanılmaz
hafifliğinin zirve yaptığı bir dönemdir. (CHP sıralarından alkışlar)
RECEP
ÖZEL (Isparta) - Hiç de alakası yok.
SEVDA
ERDAN KILIÇ (Devamla) – Bu dönem, Atatürk ve devrimlerini değersizleştirmenin
prim yaptığı, değersizleştirme çabasında olanların ise makam ve mevkiyle
ödüllendirildiği bir dönemdir. Bu dönem, Kurtuluş Savaşı’nın ve bu savaşta
şehit olanların yok sayıldığı, ülkemizin ve cumhuriyetimizin tapusu olan
Lozan’ın bile birinci ağızdan tartışmaya açıldığı bir dönemdir ve bu dönem,
siyaset cambazlarının ve sahte demokrasi kahramanlarının toplum mühendisliğine
soyunduğu bir dönemdir. (CHP sıralarından alkışlar)
Peki,
bütün bunlar oluyorken ülkede, adında “Atatürk” olan bu kurumlarımız ne
yapmaktadır? Bu yalanlara, yanlışlara ve bu çarpıtmalara karşı hangi
faaliyetleri yürütmektedir? Kurtuluş Savaşı, cumhuriyetimizin kuruluşu, Mustafa
Kemal Atatürk ve devrimleriyle ilgili yerli ve yabancı onca kaynak varken,
toplumu doğru bilgilendirmek ve tarih bilincini oluşturmak adına hangi
çalışmaları yapmaktadır? Ve en önemlisi, adında “Atatürk” olan bu kurumlar
Atatürk ve cumhuriyete yönelik bunca saldırı varken neden sessiz kalarak
kendilerini ve makamlarını yok saymaktadırlar. Bunun iki cevabı vardır diye
düşünüyorum: Ya bu saldırıyı yapanlarla aynı görüşteler ya da zamanın ruhuna
uygun olarak yani güçten yana pozisyon alarak gücün nimetlerinden yararlanmak
peşindeler. 
Değerli
milletvekilleri, buradan Atatürk’ün bir sözünü hatırlatmak istiyorum. Atatürk
diyor ki: “Ben manevi miras olarak hiçbir ayet, hiçbir dogma, hiçbir donmuş ve
kalıplaşmış kural bırakmıyorum. Benden sonra beni benimsemek isteyenler, bu
temel eksen üzerinde akıl ve ilmin rehberliğini kabul ederlerse manevi
mirasçılarım olurlar.” (CHP sıralarından alkışlar)
Bizler,
aklımızla ve bilimin ışığıyla yaşayanlar Atatürk’ün manevi mirasçılarıyız.
Sizler, kurum yöneticileri, eğer adında “Atatürk” olan bu kurumları temsilen o
koltuklarda oturuyorsanız ya Atatürk’ü ve devrimlerini doğru anlatın ya da
Atatürk’ün adını taşıyan bu kurumlardaki koltukları derhâl boşaltın. (CHP
sıralarından “Bravo!” sesleri, alkışlar)
Bugünün
güç sahipleri, sizler, resmî kurumlardan, stadyumlardan, meydanlardan, kültür
merkezlerinden Atatürk’ün adını silebilirsiniz.
RECEP
ÖZEL (Isparta) – Nereden silmişiz ya?
SEVDA
ERDAN KILIÇ (Devamla) – Ancak bizler var oldukça bu halkın kalbinden,
gönlünden, yüreğinden Atatürk’ü silemezsiniz, silemeyeceksiniz. (CHP
sıralarından “Bravo!” sesleri, alkışlar)
Bu
düşüncelerle, saray bütçesine “hayır” diyor, yüce Meclise saygılar sunuyorum.
(CHP sıralarından alkışlar)
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Buyurun.
IV.- AÇIKLAMALAR (Devam)
13.- Çankırı Milletvekili Muhammet Emin Akbaşoğlu’nun,
gardırop Atatürkçülük ile gerçek Atatürkçülüğün farklı olduğuna ilişkin
açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkan. 
Biraz
evvel hatibi dinledik. Tabii, gerçek Atatürkçülük ile gardırop Atatürkçülüğü
farklıdır, onu ilk önce ifade edelim; bir. (AK PARTİ sıralarından alkışlar)
“Atatürk’e
saldırının zirve yaptığı dönem” dedi; tam tersine, Atatürk’ün “İstikbal
göklerdedir.” sözünü 29 Ekim 2018’de dünyanın en büyük havalimanını açarak
gerçekleştiren AK PARTİ’dir, AK PARTİ. (AK PARTİ sıralarından alkışlar, CHP
sıralarından gürültüler)
SALİHA
SERA KADIGİL SÜTLÜ (İstanbul) – Adını niye “Atatürk” koymuyorsunuz o
havalimanının?
KEMAL
ZEYBEK (Samsun) – Adını söyle, adını!
MUHAMMET
EMİN AKBAŞOĞLU (Çankırı) – Biz sözle değil icraatla konuşuruz. Dolayısıyla,
Atatürk Kültür Merkezini de Taksim’e inşallah şubat ayında temellerini atmak
suretiyle en güzel eserlerle ortaya koyacağız. Söylenenlere bu şekilde
cevabımızdır.
Teşekkür
ederim. (AK PARTİ sıralarından alkışlar)
ALİ
ÖZTUNÇ (Kahramanmaraş) – Çok boş konuşuyorsunuz; vallahi, çok boş konuşuyorsun
ya!
ÖZGÜR
ÖZEL (Manisa) – Sayın Başkan…
BAŞKAN
– Özgür Bey, buyurun.
14.- Manisa Milletvekili Özgür Özel’in, Çankırı
Milletvekili Muhammet Emin Akbaşoğlu’nun yaptığı açıklamasındaki bazı
ifadelerine ilişkin açıklaması
ÖZGÜR
ÖZEL (Manisa) – Sayın Grup Başkan Vekilini suçluların telaşı içinde gördüm ses
tonundan ve yaklaşımından. (CHP sıralarından alkışlar)
RECEP
ÖZEL (Isparta) – Ne suçlusu ya!
ÖZGÜR
ÖZEL (Manisa) – Bir havalimanından bahsediyor ya, Türkiye'nin bütün dünyaya
açılan havalimanının adı “Atatürk Havalimanı”ydı. “Daha iyisini yapacağız, daha
yenisini yapacağız, daha büyüğünü yapacağız.” dediler -yapılış sürecine,
ihalesindeki pisliklere ve doğa katliamına koyduğumuz şerhlerin altını tekrar
imzalayarak- o havalimanını yaptılar -havalimanı inşaatında ölen işçilerin
ahlarını da yüreğimizde hissederek- ama o havalimanının adını “Atatürk
Havalimanı” koyamadılar. Atatürk Havalimanı devreden çıktıktan sonra fiilen
Atatürk’ün adını dünyadaki bütün uçuş tabelalarından silme pahasına bunu
yaptılar. Buradan sonra söz alınca Atatürk meselesinde, aklına gökler, havalar
gelince, laf havalimanına gelince bir telaş sardı, suçluların telaşını gördüm
sesinizde.
Teşekkür
ederim. (CHP sıralarından alkışlar)
KEMAL
ÇELİK (Antalya) – Senin tansiyonun yükseldi, tansiyonun, sakin ol. 
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Buyurun Sayın Akbaşoğlu.
15.- Çankırı Milletvekili Muhammet Emin Akbaşoğlu’nun,
Manisa Milletvekili Özgür Özel’in yaptığı açıklamasındaki bazı ifadelerine
ilişkin açıklaması
MUHAMMET
EMİN AKBAŞOĞLU (Çankırı) – Şöyle: Biz gür sesimizle hakkı haykırıyoruz.
Herhangi bir suçluluk psikolojisi içerisinde olan varsa bunu bu şekilde
psikolojik olarak yansıtanlarda bu var. Niye? Çünkü bu icraatları biz yaptık
arkadaşlar, biz. Dünyada 10 büyük projenin 6 tanesi Türkiye’de, Avrasya’sıyla,
Marmaray’ıyla, Osman Gazi Köprüsü’yle, Yavuz Sultan Selim Köprüsü’yle ve
dünyanın en büyük havalimanıyla. Evet, öyle, ucuz, Atatürkçülük üzerinden
geçinmeyi lütfen bırakın, Atatürk’ün hedeflerine sahip çıkın. Biz, Atatürk’ün
ortaya koyduğu hedefleri, muasır medeniyetler seviyesinin üstüne çıkma
hedeflerini yaptığımız…
(Mikrofon
otomatik cihaz tarafından kapatıldı) 
MUHAMMET
EMİN AKBAŞOĞLU (Çankırı) - …icraatlarla ispatlamış ve millet tarafından da
takdir görmüş bir Hükûmetiz ve grubuz. Bunun böyle bilinmesini istiyorum.
Teşekkür
ederim.
KEMAL
ZEYBEK (Samsun) – Sizin o verdiğiniz paralarla üç tane havaalanı yapılıyordu.
RECEP
ÖZEL (Isparta) – Hadi oradan!
KEMAL
ZEYBEK (Samsun) – O paralarla üç tane üçüncü havaalanı yapılıyordu.
BAŞKAN
– Türk devletinin kuruluş iradesinin öncüsü Mustafa Kemal Atatürk devletimizi
kurmuş. İyi ki Atatürk’ümüz var, iyi ki Atatürk’ü minnetle, şükranla anıyoruz
değerli milletvekilleri. (CHP, MHP ve İYİ PARTİ sıralarından alkışlar)
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi
(1/276) ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu
Tasarısı (1/275), 2017 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan, 2017 Yılı Genel Uygunluk Bildiriminin Sunulduğuna
Dair Sayıştay Başkanlığı Tezkeresi (3/38); 6085 Sayılı Sayıştay Kanunu Uyarınca
Hazırlanan 2017 Yılı Dış Denetim Genel Değerlendirme Raporu, 2017 Yılı Faaliyet
Genel Değerlendirme Raporu ve 2017 Yılı Mali İstatistikleri Değerlendirme
Raporunun Sunulduğuna Dair Sayıştay Başkanlığı Tezkeresi (3/39); 6085 Sayılı
Sayıştay Kanunu Uyarınca Hazırlanan 2017 Yılı Kalkınma Ajansları Genel Denetim
Raporunun Sunulduğuna Dair Sayıştay Başkanlığı Tezkeresi (3/41); 5018 Sayılı
Kamu Mali Yönetimi ve Kontrol Kanunu ile 6085 Sayılı Sayıştay Kanunu Uyarınca
Hazırlanan 183 Adedi Merkezi Yönetim Kapsamındaki Kamu İdarelerine, 2 Adedi
Sosyal Güvenlik Kurumlarına ve 10 Adedi Diğer Kamu İdarelerine Ait Olmak Üzere
Toplam 195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) KÜLTÜR VE TURİZM BAKANLIĞI (Devam)
1) Kültür ve Turizm Bakanlığı 2019 Yılı Merkezî Yönetim
Bütçesi
2) Kültür ve Turizm Bakanlığı 2017 Yılı Merkezî Yönetim
Kesin Hesabı
B) RADYO VE TELEVİZYON ÜST KURULU (Devam)
1) Radyo ve Televizyon Üst Kurulu 2019 Yılı Merkezî
Yönetim Bütçesi
2) Radyo ve Televizyon Üst Kurulu 2017 Yılı Merkezî
Yönetim Kesin Hesabı
C) DEVLET OPERA VE BALESİ GENEL MÜDÜRLÜĞÜ (Devam) 
1) Devlet Opera ve Balesi Genel Müdürlüğü 2019 Yılı
Merkezî Yönetim Bütçesi
2) Devlet Opera ve Balesi Genel Müdürlüğü 2017 Yılı
Merkezî Yönetim Kesin Hesabı
Ç) DEVLET TİYATROLARI GENEL MÜDÜRLÜĞÜ (Devam)
1) Devlet Tiyatroları Genel Müdürlüğü 2019 Yılı Merkezî
Yönetim Bütçesi
2) Devlet Tiyatroları Genel Müdürlüğü 2017 Yılı Merkezî
Yönetim Kesin Hesabı
D) TÜRKİYE YAZMA ESERLER KURUMU BAŞKANLIĞI (Devam)
1) Türkiye Yazma Eserler Kurumu Başkanlığı 2019 Yılı
Merkezî Yönetim Bütçesi
2) Türkiye Yazma Eserler Kurumu Başkanlığı 2017 Yılı
Merkezî Yönetim Kesin Hesabı
E) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü 2019 Yılı Merkezî Yönetim
Bütçesi
2) Vakıflar Genel Müdürlüğü 2017 Yılı Merkezî Yönetim
Kesin Hesabı
F) TÜRK İŞBİRLİĞİ VE KOORDİNASYON AJANSI BAŞKANLIĞI
(Devam)
1) Türk İşbirliği ve Koordinasyon Ajansı Başkanlığı
2019 Yılı Merkezî Yönetim Bütçesi
2) Türk İşbirliği ve Koordinasyon Ajansı Başkanlığı
2017 Yılı Merkezî Yönetim Kesin Hesabı
G) YURTDIŞI TÜRKLER VE AKRABA TOPLULUKLAR BAŞKANLIĞI
(Devam)
1) Yurtdışı Türkler ve Akraba Topluluklar Başkanlığı
2019 Yılı Merkezî Yönetim Bütçesi
2) Yurtdışı Türkler ve Akraba Topluluklar Başkanlığı
2017 Yılı Merkezî Yönetim Kesin
Ğ) ATATÜRK KÜLTÜR, DİL VE TARİH YÜKSEK KURUMU (Devam)
1) Atatürk Kültür, Dil ve Tarih Yüksek Kurumu 2019 Yılı
Merkezî Yönetim Bütçesi
2) Atatürk Kültür, Dil ve Tarih Yüksek Kurumu 2017 Yılı
Merkezî Yönetim Kesin Hesabı
H) ATATÜRK KÜLTÜR MERKEZİ (Devam)
1) Atatürk Kültür Merkezi 2019 Yılı Merkezî Yönetim
Bütçesi
2) Atatürk Kültür Merkezi 2017 Yılı Merkezî Yönetim
Kesin Hesabı
I) ATATÜRK ARAŞTIRMA MERKEZİ (Devam)
1) Atatürk Araştırma Merkezi 2019 Yılı Merkezî Yönetim
Bütçesi
2) Atatürk Araştırma Merkezi 2017 Yılı Merkezî Yönetim
Kesin Hesabı
İ) TÜRK DİL KURUMU (Devam)
1) Türk Dil Kurumu 2019 Yılı Merkezî Yönetim Bütçesi
2) Türk Dil Kurumu 2017 Yılı Merkezî Yönetim Kesin
Hesabı
J) TÜRK TARİH KURUMU (Devam)
1) Türk Tarih Kurumu 2019 Yılı Merkezî Yönetim Bütçesi
2) Türk Tarih Kurumu 2017 Yılı Merkezî Yönetim Kesin
Hesabı
K) GENÇLİK VE SPOR BAKANLIĞI (Devam) 
1) Gençlik ve Spor Bakanlığı 2019 Yılı Merkezî Yönetim
Bütçesi
2) Gençlik ve Spor Bakanlığı 2017 Yılı Merkezî Yönetim
Kesin Hesabı
L) SPOR GENEL MÜDÜRLÜĞÜ (Devam)
1) Spor Genel Müdürlüğü 2017 Yılı Merkezî Yönetim Kesin
Hesabı
M) YÜKSEKÖĞRENİM KREDİ VE YURTLAR KURUMU (Devam)
1) Yükseköğrenim Kredi ve Yurtlar Kurumu 2017 Yılı
Merkezî Yönetim Kesin Hesabı
BAŞKAN
– Şimdi söz sırası Amasya Milletvekili Mustafa Tuncer Bey’de.
Buyurun
Sayın Tuncer. (CHP sıralarından alkışlar)
CHP
GRUBU ADINA MUSTAFA TUNCER (Amasya) – Sayın Başkan, değerli milletvekilleri;
bütçe görüşmeleri kapsamında 2019 Yılı Merkezi Yönetim Bütçe Kanun Teklifi’nin
Türk Dil Kurumu ve Türk Tarih Kurumu bütçeleri üzerinde Cumhuriyet Halk Partisi
Grubu adına söz almış bulunmaktayım. Yüce heyeti saygıyla selamlıyorum.
Silahlı
saldırı sonucu şehit düşen Rize Emniyet Müdürü Altuğ Verdi ile Ankara’daki tren
kazasında vefat eden yurttaşlarımıza Allah’tan rahmet, yaralılarımıza acil
şifalar diliyorum.
Değerli
milletvekilleri, bir yılın daha sonuna geldik. 2018’den umudu olanlar bu
umutlarını 2019 yılına ertelemek zorunda kaldılar. 2019 yılına da yine yüz
binlerce atanamayan öğretmenlerle, sağlıkçılarla giriyoruz. Aldığı maaşla ay
sonunu getiremeyen emeklilerle, asgari ücretin yoksulluk sınırının dahi altında
olduğu işçi kardeşlerimizle, hakları teslim edilmeyen emeklilikte yaşa
takılanlarla, 3.600 göstergesi verilmeyen memurlarımızla giriyoruz. Kanuni
hakkı olan yüzde 1’lik tarım desteğini alamayan ama mazotu yat sahibinden 2 kat
pahalıya alan çiftçilerimizle giriyoruz. Maalesef 2019 yılında da bu sorunların
çözümü bütçede görünmüyor. 2019 yılı bütçesi yatırım ve iyileştirme üzerine
yapılmış bir bütçe olmayıp borç ve faiz ödemesi için yapılmış bir bütçedir.
(CHP sıralarından alkışlar) 
Değerli
milletvekilleri, Türk Dil Kurumu ve Türk Tarih Kurumu ülkemizin önemli iki
kuruluşu. Büyük Önder Atatürk’ün Türk milletine mirası ve vasiyetidir. Türk
Tarih Kurumu ülkemizde bizzat Atatürk’ün direktifleriyle kurulan kurumların
başında gelmektedir. Atatürk özellikle Avrupa devletlerinin ders kitaplarında
yer alan Türkler hakkındaki olumsuz iddialara ve “barbar” deyimi kullanılarak
bir istilacı kavim şeklinde gösterilmelerine karşılık, bunun böyle olmadığının,
cihan tarihinde en eski çağlardan beri hakiki yerinin ne olduğunun ve
medeniyete ne gibi hizmetlerinin bulunduğunun araştırılması amacıyla işbu
kurumu kurdurmuştur. Zaman Atatürk’ün haklılığını ortaya çıkarmış ve Türk ulusu
gerçek tarihiyle dünyadaki hak ettiği yerini almıştır.
Atatürk
devriminin tek amacı sadece çağdaş anlamda bir yaşam biçimini getirmek değil
düşünce alanında da akla ve bilime dayalı değerleri kökleştirebilmektir. Bu
sebeple de Türk dili üzerindeki yerli ve yabancı araştırmaları bizzat
inceleyerek dönemindeki bilginleri Türk dili üzerinde araştırmalar yapmaya
yönlendirmiştir. Nitekim Türk dilinin en eski anıtları olan Göktürk yazılı
metinlerinin ilk iki cildi Atatürk’ün sağlığında yayımlanmış, 1940’larda yayın
hayatına çıkabilen, Dîvânu Lugâti’t-Türk, Kutadgu Bilig gibi eserler üzerinde
de de yine Atatürk’ün sağlığında çalışılmaya başlanmıştır. Büyük Atatürk
hayatının son dönemlerine kadar bu iki kurumun çalışmalarıyla yakından
ilgilenmiş, birçok toplantıya bizzat katılmıştır. Atatürk’ün bu kuruma verdiği
önemin en büyük göstergesi vasiyetnamesidir. Atatürk 5 Eylül 1938’de düzenlediği
vasiyetnameyle Türkiye İş Bankasındaki hisselerinden her yıl gelecek nemaların
eşit olarak bu iki kurum arasında tahsis edilmesini istemiş ve bu hususun
takibini de iki büyük eserinden biri olan Cumhuriyet Halk Partisine vermiştir.
Cumhuriyet Halk Partisi olarak bu görevimizi ilelebet eksiksiz yerine
getireceğimizden kimsenin şüphesi olmasın. (CHP sıralarından alkışlar) 
Peki,
Atatürk’ün kurduğu bu kurumlar hakkında AK PARTİ’nin tavrı ne olmuştur? Kendini
cemaat olarak niteleyen FETÖ terör örgütü tarafından on yıl süreyle Türkiye’nin
dört bir yanında “Türkçe olimpiyatları” adı altında organizasyonlar yapılmış,
bu organizasyonlara AK PARTİ’nin temsilcileri üst düzeyde katılmış, AK PARTİ’li
belediyeler sonsuz destek vermiştir. Türk Dil Kurumunun yetki ve görevlerini
âdeta elinden alan bu cemaatin işbu organizasyonlarına Türk Dil Kurumu Başkanı
itiraz etmemiş, sessiz kalmış hatta kendisine verilen plaketi büyük bir keyifle
kabul etmiştir. 
Yine
Atatürk’ten bu yana tüm cumhurbaşkanları büyük bir onurla bu iki kurumun
koruyucu başkanları olurken AK PARTİ Genel Başkanı ve Sayın Cumhurbaşkanı Recep
Tayyip Erdoğan Atatürk’ün vasiyetinin iptalinden söz etmiştir. Öncelikle şunu
belirtmeliyim ki Atatürk’ün vasiyetinin iptalinden bahsetmek onun aziz
hatırasına çok büyük bir saygısızlıktır.
(Mikrofon
otomatik cihaz tarafından kapatıldı) 
MUSTAFA
TUNCER (Devamla) – Sayın Başkan, bitiriyorum.
BAŞKAN
– Toparlayın Sayın Milletvekili.
MUSTAFA
TUNCER (Devamla) – Büyük Atatürk vasiyetiyle Türk tarihinin ve Türk dilinin
geleceğini garanti altına almış ve bu konuda Cumhuriyet Halk Partisi ile Türk
milletine görev yüklemiştir. O yüzden bilinmelidir ki Atatürk’ün vasiyetinin ve
İş Bankası hisselerinin iptal edilmesine hiç kimsenin gücü yetmez. Cumhuriyet
Halk Partisi ve yüce Türk milleti de asla buna müsaade etmez. 
Saygılarımla.
(CHP sıralarından “Bravo” sesleri, alkışlar) 
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Buyurun. 
MUHAMMET
EMİN AKBAŞOĞLU (Çankırı) – Teşekkür ederim Sayın Başkan. 
Öncelikle
şunu ifade etmek isterim ki: Kırk yıl önce devlet sistemine nüfuz eden, oraya
sızan FETÖ’yü temizleyen AK PARTİ iktidarıdır, onunla mücadele eden AK PARTİ
iktidarıdır. Ve Yunus Emre enstitüleriyle, Türk Dil Kurumuyla, Türk Tarih
Kurumuyla, TİKA’sıyla yabancı ülkelerde insanlarımıza, soydaşlarımıza,
kardeşlerimize, akrabalarımıza ve tüm insanlığa Yunus’un mesajını, Türk
milletinin millî kültürünü, örf ve âdetlerini elhamdülillah bugün, Türkiye
Cumhuriyeti devletinin kendi kurumlarıyla götürüyoruz. Bunun kayıtlara
geçmesini istedim. 
Teşekkür
ediyorum. 
BAŞKAN
– Teşekkür ederim. 
ÖZGÜR
ÖZEL (Manisa) – Sayın Başkan…
BAŞKAN
– Buyurun. 
IV.- AÇIKLAMALAR (Devam)
16.- Manisa Milletvekili Özgür Özel’in, Çankırı
Milletvekili Muhammet Emin Akbaşoğlu’nun yerinden sarfettiği bazı ifadelerine
ilişkin tekraren açıklaması
ÖZGÜR
ÖZEL (Manisa) – Sayın Başkan, öncelikle şunu söyleyelim: Bir hatıraya saygılı
olmak için ilk önce bir vasiyete saygılı olmak lazım. Atatürk’ün vasiyetini
tartışmaya açan biz değiliz. Atatürk’ün bıraktığı Orman Çiftliği’ne el koyup
oraya bütün itirazlara ve bütün kanunsuzluğuna rağmen bir kaçak saray inşa eden
biz değiliz. Atatürk bir tane ağaç kesmemek için köşkü kaydırırken binlerce, on
binlerce ağacı kesip kendine yazlık saraylar yaptıran biz değiliz. Atatürk’e
küfredenleri baş tacı eden, Atatürk’e hakaret etmeyi meziyet sayanlara
ziyaretler düzenleyen biz değiliz. O yüzden ya bu konuştuğunuz gibi
davranacaksınız ya davrandığınız gibi konuşacaksınız. 
Şu
kırk yıl önce ülkeye sirayet eden meseleye gelince, kırk yıl önce Bornova’da
bir sivrisinek evin içine girdi, çoğaldı, bazı zamanlar arttı...
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Bitireyim Sayın Başkan. 
…evin
içinde bazı zamanlar arttı, bazı zamanlar pıstı ama hep bir rahatsızlık vardı,
hep biz onunla uğraştık ama geldiniz, evin içini sivrisineklerle dolu bir
bataklığa dönüştürdünüz, bizi de sizi de hepimizi yutacak hâle getirdiniz, üst
işveren taşeron ilişkisindeydiniz, etle tırnak gibiydiniz, ne istediyse
verdiniz, tüm kurumları ele geçirttiniz, şimdi çıkıp da burada “Bunları biz
temizledik.” derseniz, bu yaptığınız iş en hafif ifadeyle samimiyetsizliktir,
en hafif ifadeyle yapılan iş yüce Meclisi ve milletin vekillerini enayi yerine
koymaktır. Sakın buna kalkışmayın. (CHP sıralarından alkışlar)
BAŞKAN
– Buyurun. 
17.- Çankırı Milletvekili Muhammet Emin Akbaşoğlu’nun,
Atatürk Orman Çiftliği’nde hiçbir ağacın kesilmediğine ve Cumhurbaşkanının
Atatürk’ün vasiyetine karşı çıkıcı bir davranış içerisinde olmadığına ilişkin
açıklaması
MUHAMMET
EMİN AKBAŞOĞLU (Çankırı) - Teşekkür ederim Sayın Başkan.
O
sözler kendilerinin ifadesi, biz hiç kimseyi enayi yerine koymuyoruz. Şunu
ifade etmek isterim ki biz bataklığı kurutuyoruz, bataklığı ama bizim
kuruttuğumuz bataklığı yeşertmeye çalışanlar, beraber, kol kola birtakım
operasyonların peşindeler. 
Atatürk
Orman Çiftliği yerindedir, hiçbir ağaç kesilmemiş, İmar Kanunu çerçevesinde
oraya milletin yönetildiği bir makam icra edilmiştir. Nasıl Çankaya Köşkü
Çankaya’ya yapıldıysa şimdi de Beştepe Külliyesi, Cumhurbaşkanlığı Külliyesi
imar kanunları çerçevesinde, meşru kanunlar çerçevesinde inşa edilmiş ve oradan
devlet yönetilmektedir, devlet.
GÜLİZAR
BİÇER KARACA (Denizli) – Mahkeme kararlarını uygulamadınız!
ALİ
ŞEKER (İstanbul) – İmar barışından mı yararlandınız?
MUHAMMET
EMİN AKBAŞOĞLU (Çankırı) - Sonuç itibarıyla, milletin bir mekânını, devletin
bir mekânını bu şekilde bühtan içerisinde bırakmak kimseye yakışmaz. 
Ayrıca
Sayın Cumhurbaşkanımız asla Atatürk’ün vasiyetine karşı çıkıcı bir tutum ve
davranış içerisinde olmamıştır.
(Mikrofon
otomatik cihaz tarafından kapatıldı) 
MUHAMMET
EMİN AKBAŞOĞLU (Çankırı) – Toparlayacağım.
BAŞKAN
– Buyurun. 
MUHAMMET
EMİN AKBAŞOĞLU (Çankırı) – Tek parti döneminde bütün milleti o anda kurumsal
anlamda temsil eden bir yerin bugün itibarıyla, bugün itibarıyla o vasiyetin
millet ve devlet tarafından deruhte edilmesine ilişkin yaklaşım ortaya
konulmuştur ve burada herhangi bir partinin değil devletin garantisi altında bu
vasiyetin yürürlükte olması talep edilmiştir. 
Değerli
arkadaşlar, bunun dışında, şu kısır tartışmaları aşarak şu noktaya gelmemiz
lazım: Biz öyle, resmî dairelerden ve paralardan Atatürk’ün resmini çıkartarak
bugünkü samimiyetsizliklerini kendileri gösteren insanların suçlamalarına
muhatap olacak değil, tam tersine Atatürk’ün “İstikbal göklerdedir.” sözünü…
(AK PARTİ sıralarından alkışlar)
(Mikrofon
otomatik cihaz tarafından kapatıldı)
MUHAMMET
EMİN AKBAŞOĞLU (Devamla) - …kuvveden fiile çıkaran, yerine getiren insanlarız.
(CHP sıralarından gürültüler) Dolayısıyla AK PARTİ en büyük icraatlarını ortaya
koymak suretiyle milletin ve devletin bekası hususunda üzerine düşenleri
hakkıyla ifa etmektedir.
Teşekkür
ederim. 
GÜLİZAR
BİÇER KARACA (Denizli) - 15 Temmuzu siz getirdiniz, FETÖ’nün paralarını
bastınız!
ÖZGÜR
ÖZEL (Manisa) – Sayın Başkan…
BAŞKAN
– Özgür Bey, şöyle bir açıklama yapalım, kimseye söz hakkı vermemek noktasında
güzel bir açıklama yapın.
ÖZGÜR
ÖZEL (Manisa) – Peki. Aslında sataşma olarak değerlendirilir ama kırmayayım
sizi Sayın Başkanım.
18.- Manisa Milletvekili Özgür Özel’in, Atatürk Orman
Çiftliği’nde 15 bin ağacın kesildiğini her türlü resmî bilgi, belgenin
doğruladığına ve Çankırı Milletvekili Muhammet Emin Akbaşoğlu’nun yaptığı
açıklamasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, birincisi şu: Atatürk Orman Çiftliğinde 15 bin
tane ağacın kesildiğini her türlü resmî bilgi, belge doğrularken “Bir tane ağaç
kesilmemiştir.” diyor, 15 bin ağaç kesildi, bu bir. 
İkincisi:
Yürürlükte olan İmar Kanunu’na aykırı inşaat yoksa çıkarılan imar barışından
niye yararlanıldı o bina için, bu iki.
Üçüncüsü:
Siz diyorsunuz ki: “FETÖ’yü yeşertmeye çalışanlar var.” FETÖ iktidara darbe
yaparken bizim nasıl bir çaba içinde olduğumuzu herkes gördü. Ama bakın ben
size bir şey söyleyeyim beyefendi, basın toplantısında söyledim, basın
mensuplarının ağzı açık kaldı, size de söyledim “Tedbir alın bu işe.” diye.
Darbenin ana üssü Akıncı Üssü ya Sayın Başkan, Akıncı’nın adını kaldırdık ya
“Akıncı” ismi, “Mürted” kondu. İkinci 100 Günlük Eylem Planı’nda İHA’nın yeni
sözleşmesi imzalanacak.
(Mikrofon
otomatik cihaz tarafından kapatıldı)
ÖZGÜR
ÖZEL (Devamla) – İkinci 100 Günlük Eylem Planı’ndaki en önemli vaat, “Akıncı”
isimli İHA’nın sözleşmesi imzalanacakmış. Beyefendi, “FETÖ Trump’ın kontrolünde,
vermiyor. Trump PYD’ye sahip çıkıyor.” diyorsunuz. “Terör koridoru oluşturmak
istiyor.” diyorsunuz. Şimdi “Fırat’ın doğusu” diyorsunuz, bilmem ne diyorsunuz.
Bir yandan, yapılan İHA’ya “Akıncı” ismini vererek kimlere, hangi subliminal
mesajı veriliyor, bu FETÖ’yü yeşertmeye çalışanlar “Akıncı” adını bir İHA’ya
koyuyorsa Cumhurbaşkanı da bunu “prompter”dan okuyorsa sen, kim kimi
yeşertiyor, kim nerede morarıyor, bir kere dön, onu düşün. (CHP sıralarından
alkışlar)
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Buyurun. 
19.- Çankırı Milletvekili Muhammet Emin Akbaşoğlu’nun,
Manisa Milletvekili Özgür Özel’in yaptığı açıklamasındaki bazı ifadelerine
ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkan. 
BAŞKAN
– Konuyu kapatalım. 
MUHAMMET
EMİN AKBAŞOĞLU (Çankırı) – Kapatacağım. 
Değerli
milletvekilleri, çevreci bir partiyiz ve sıfır atıkla büyük projeleri hayata
geçiren bir partiyiz, milyonlarca ağaç diken, fidan diken, orman oluşturan bir
partiyiz, bizimle yarışamazsınız, bir. 
İkincisi;
tarih bilmeyenler Akıncı’nın ne manaya geldiğini bilmeyebilirler. Evet, bizim
İHA’mızın ismi Akıncı, niye; çünkü akıncı kuvvetler öncü kuvvetlerdir. Biz
tarihimizden aldığımız bir misyonu “Kökü mazide olan âtiyiz.” dediği gibi Yahya
Kemal’in, ordumuza, Türk ordusuna,
“Şu
kopan fırtına Türk ordusudur yâ Rabbi.
Senin
uğrunda ölen ordu, budur yâ Rabbi.
Tâ
ki yükselsin ezanlarla müeyyed nâmın,
Galip
et, çünkü bu son ordusudur İslâm'ın!” dediği ordumuza hediye ediyoruz
elhamdülillah!
BAŞKAN
– Bartın Milletvekilimiz…
ÖZGÜR
ÖZEL (Manisa) – Sayın Başkan… 
BAŞKAN
– Buyurun. 
20.- Manisa Milletvekili Özgür Özel’in, fesli deli
Kadir’i de, sahip çıkanları da, İnönü’ye dil uzatanları da kınadıklarına
ilişkin açıklaması
ÖZGÜR
ÖZEL (Manisa) – Sayın Başkan, yüksek sesle söylenince yalanlar doğruya
dönüşmez. 
15
bin tane ağaç kesildi. 15 bin ağaç, öyle, altı aylık, bir yıllık, üç yıllık,
sekiz yıllık ağaç değildi, bin yıllık ağaçlar gitti. Onların her biri
Atatürk’ün emanetiydi. Nasıl, vasiyet tartışmasında Atatürk bir sürü malını
hazineye bırakmışken bir çok değerini, CHP’ye bıraktığı hisselerle uğraşacak
kadar Atatürk’ün vasiyetine, manevi şahsiyetine saygısızlarsa, biraz önce de,
bu sefer, ikinci genel başkanımız, Kurtuluş Savaşı’nın muzaffer komutanı
İnönü’ye sataşmayı tercih etti. Hiçbir gerçek demokraside kurucu babalara,
kurucu kadrolara, o ülkenin ortak geçmişine bu kadar ağır saldırılmaz. Fesli
deli Kadir’i de, sahip çıkanları da, İnönü’ye dil uzatanları da kınıyoruz! 
Teşekkür
ederim. (CHP sıralarından alkışlar)
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Sabaha kadar devam edelim arkadaşlar. 
Buyurun.

21.- Çankırı Milletvekili Muhammet Emin Akbaşoğlu’nun,
bir yalanı devamlı söylemekle gerçeğe ve doğruya dönüşmeyeceğine ilişkin açıklaması
MUHAMMET
EMİN AKBAŞOĞLU (Çankırı) – Şunu söyleyeyim: Evet, Hitler’in propaganda bakanı
Goebbels’in bir sözü var… 
ŞENOL
BAL (Ankara) – Yani sizin uyguladığınız. 
MUHAMMET
EMİN AKBAŞOĞLU (Çankırı) - “Bir yalan devamlı söylenmekle gerçeğe ve doğruya
dönüşmez.” 
ALİ
ŞEKER (İstanbul) - Sizin uygulamanız.
MUHAMMET
EMİN AKBAŞOĞLU (Çankırı) - Dönüşmez! (AK PARTİ sıralarından alkışlar)
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi
(1/276) ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu
Tasarısı (1/275), 2017 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan, 2017 Yılı Genel Uygunluk Bildiriminin Sunulduğuna
Dair Sayıştay Başkanlığı Tezkeresi (3/38); 6085 Sayılı Sayıştay Kanunu Uyarınca
Hazırlanan 2017 Yılı Dış Denetim Genel Değerlendirme Raporu, 2017 Yılı Faaliyet
Genel Değerlendirme Raporu ve 2017 Yılı Mali İstatistikleri Değerlendirme
Raporunun Sunulduğuna Dair Sayıştay Başkanlığı Tezkeresi (3/39); 6085 Sayılı
Sayıştay Kanunu Uyarınca Hazırlanan 2017 Yılı Kalkınma Ajansları Genel Denetim
Raporunun Sunulduğuna Dair Sayıştay Başkanlığı Tezkeresi (3/41); 5018 Sayılı
Kamu Mali Yönetimi ve Kontrol Kanunu ile 6085 Sayılı Sayıştay Kanunu Uyarınca
Hazırlanan 183 Adedi Merkezi Yönetim Kapsamındaki Kamu İdarelerine, 2 Adedi
Sosyal Güvenlik Kurumlarına ve 10 Adedi Diğer Kamu İdarelerine Ait Olmak Üzere
Toplam 195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) KÜLTÜR VE TURİZM BAKANLIĞI (Devam)
1) Kültür ve Turizm Bakanlığı 2019 Yılı Merkezî Yönetim
Bütçesi
2) Kültür ve Turizm Bakanlığı 2017 Yılı Merkezî Yönetim
Kesin Hesabı
B) RADYO VE TELEVİZYON ÜST KURULU (Devam)
1) Radyo ve Televizyon Üst Kurulu 2019 Yılı Merkezî
Yönetim Bütçesi
2) Radyo ve Televizyon Üst Kurulu 2017 Yılı Merkezî
Yönetim Kesin Hesabı
C) DEVLET OPERA VE BALESİ GENEL MÜDÜRLÜĞÜ (Devam) 
1) Devlet Opera ve Balesi Genel Müdürlüğü 2019 Yılı
Merkezî Yönetim Bütçesi
2) Devlet Opera ve Balesi Genel Müdürlüğü 2017 Yılı
Merkezî Yönetim Kesin Hesabı
Ç) DEVLET TİYATROLARI GENEL MÜDÜRLÜĞÜ (Devam)
1) Devlet Tiyatroları Genel Müdürlüğü 2019 Yılı Merkezî
Yönetim Bütçesi
2) Devlet Tiyatroları Genel Müdürlüğü 2017 Yılı Merkezî
Yönetim Kesin Hesabı
D) TÜRKİYE YAZMA ESERLER KURUMU BAŞKANLIĞI (Devam)
1) Türkiye Yazma Eserler Kurumu Başkanlığı 2019 Yılı
Merkezî Yönetim Bütçesi
2) Türkiye Yazma Eserler Kurumu Başkanlığı 2017 Yılı
Merkezî Yönetim Kesin Hesabı
E) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü 2019 Yılı Merkezî Yönetim
Bütçesi
2) Vakıflar Genel Müdürlüğü 2017 Yılı Merkezî Yönetim
Kesin Hesabı
F) TÜRK İŞBİRLİĞİ VE KOORDİNASYON AJANSI BAŞKANLIĞI
(Devam)
1) Türk İşbirliği ve Koordinasyon Ajansı Başkanlığı
2019 Yılı Merkezî Yönetim Bütçesi
2) Türk İşbirliği ve Koordinasyon Ajansı Başkanlığı
2017 Yılı Merkezî Yönetim Kesin Hesabı
G) YURTDIŞI TÜRKLER VE AKRABA TOPLULUKLAR BAŞKANLIĞI
(Devam)
1) Yurtdışı Türkler ve Akraba Topluluklar Başkanlığı
2019 Yılı Merkezî Yönetim Bütçesi
2) Yurtdışı Türkler ve Akraba Topluluklar Başkanlığı
2017 Yılı Merkezî Yönetim Kesin
Ğ) ATATÜRK KÜLTÜR, DİL VE TARİH YÜKSEK KURUMU (Devam)
1) Atatürk Kültür, Dil ve Tarih Yüksek Kurumu 2019 Yılı
Merkezî Yönetim Bütçesi
2) Atatürk Kültür, Dil ve Tarih Yüksek Kurumu 2017 Yılı
Merkezî Yönetim Kesin Hesabı
H) ATATÜRK KÜLTÜR MERKEZİ (Devam)
1) Atatürk Kültür Merkezi 2019 Yılı Merkezî Yönetim
Bütçesi
2) Atatürk Kültür Merkezi 2017 Yılı Merkezî Yönetim
Kesin Hesabı
I) ATATÜRK ARAŞTIRMA MERKEZİ (Devam)
1) Atatürk Araştırma Merkezi 2019 Yılı Merkezî Yönetim
Bütçesi
2) Atatürk Araştırma Merkezi 2017 Yılı Merkezî Yönetim
Kesin Hesabı
İ) TÜRK DİL KURUMU (Devam)
1) Türk Dil Kurumu 2019 Yılı Merkezî Yönetim Bütçesi
2) Türk Dil Kurumu 2017 Yılı Merkezî Yönetim Kesin
Hesabı
J) TÜRK TARİH KURUMU (Devam)
1) Türk Tarih Kurumu 2019 Yılı Merkezî Yönetim Bütçesi
2) Türk Tarih Kurumu 2017 Yılı Merkezî Yönetim Kesin
Hesabı
K) GENÇLİK VE SPOR BAKANLIĞI (Devam) 
1) Gençlik ve Spor Bakanlığı 2019 Yılı Merkezî Yönetim
Bütçesi
2) Gençlik ve Spor Bakanlığı 2017 Yılı Merkezî Yönetim
Kesin Hesabı
L) SPOR GENEL MÜDÜRLÜĞÜ (Devam)
1) Spor Genel Müdürlüğü 2017 Yılı Merkezî Yönetim Kesin
Hesabı
M) YÜKSEKÖĞRENİM KREDİ VE YURTLAR KURUMU (Devam)
1) Yükseköğrenim Kredi ve Yurtlar Kurumu 2017 Yılı
Merkezî Yönetim Kesin Hesabı
BAŞKAN
– Bartın Milletvekilimiz Aysu Bankoğlu, buyurun efendim. (CHP sıralarından
alkışlar)
CHP
GRUBU ADINA AYSU BANKOĞLU (Bartın) – Sayın Başkan, değerli milletvekilleri;
2019 yılı Gençlik ve Spor Bakanlığı bütçesi hakkında Cumhuriyet Halk Partisi
Grubum adına söz almış bulunuyorum. Bir genç olarak, AKP sıralarında tam olarak
30 milletvekiliyle birlikte şu anda bütçenizi konuşacağız. İyi ki bizler varız
ki sizin yaptığınız bütçeyi sizin çocuklarınız ve geleceğiniz için bizler
savunacağız şimdi. (CHP sıralarından “Bravo” sesleri, alkışlar) Lütfen iyi
dinleyin.
Bakanlığın
ismi, değerli vekiller, Gençlik ve Spor Bakanlığı ancak görülüyor ki AKP bu
bütçede gençleri yine unutmuştur. “Gençlik ve Spor Bakanlığı” denildiğinde
sizler ağırlıklı olarak işin yalnızca spor kısmını anlıyorsunuz, o yüzden de
birazdan konuşacak konuşmacılarınızın hepsi de zaten eski sporcu
arkadaşlarımız. Ancak sizin bu spor anlayışınız da siyaset mantığınız gibi
aynı: Spor eşittir sadece inşaat tesis etmek. Spora bile bu rantçı bakış
açısıyla yaklaşanlar gençlerin sorunlarını çözemezler! (CHP sıralarından
“Bravo” sesleri, alkışlar) Buradan hareketle sizlere hatırlatmak istiyorum: Şu
anda Türkiye’de tam 13 milyon genç arkadaşım var ve bu, nüfusumuzun yüzde
16’sını oluşturuyor. Peki, bu gençlerin tam 1 milyon 100 bini üniversite mezunu
ve işsiz, biliyor muydunuz? Ve genç işsizliği şu anda yüzde 21’e dayanmış
durumda; kadın gençlerimizin işsizlik oranı da yüzde 26,5’a dayanmış durumda.
Yani, özetle: Genç işsizler ordusu geleceklerinden kaygılıdır değerli vekiller.

Günümüz
dünyasında gençlerle ilgili çok önemli başka bir kavram daha var: Ne eğitimde
ne istihdamda olan gençler. Bu kavramı hiç duymuş muydunuz değerli vekiller?
Yani ülkemizde şu anda gençlerimizin tam yüzde 28’i ne eğitim alabiliyor ne
istihdamdalar ve bu gençlerimiz 15-29 yaş arasındalar. Ve bu rakamla birlikte
de yine Türkiye'yi OECD ülkeleri arasında maalesef 1’inci sıraya ulaştırmış
bulunuyorsunuz. Sizi buradan tebrik ediyorum. (CHP sıralarından alkışlar)
Peki,
“Avrupa’nın en genç nüfusuyuz.” diye övündüğünüz gençlerimize gerekli imkânları
kılabiliyor musunuz, bir de bunlara bakalım. Yine, OECD’nin araştırması, 15
yaşındaki gençler üzerine yapılan Yaşam Memnuniyeti Anketi, 15 yaşındaki
gençler… Bu sıralamada ülkemiz yine mutsuzluk 1’incisi değerli vekiller. Sizi
bir kere daha buradan alkışlıyorum. (CHP sıralarından alkışlar) AKP döneminde
doğan ve büyüyen 15 yaşındaki gençlerimiz mutsuz. Herhâlde bunun faturasını da
bize çıkarmayacaksınız diye düşünüyorum.
Bir
başka şey, tabii, siz toplu konut yapar gibi üniversite yapıyorsunuz. “Dünyada
en çok üniversiteyi yaptık biz on yılda. 99 üniversite yaptık.” diye
övünüyorsunuz. Peki sonra ne oluyor? Az önce de belirttiğim gibi,
üniversiteleri açıyorsunuz, öğrencileri mezun ediyorsunuz, gençlerimizi işsiz
bırakıyorsunuz. Sonra ne oluyor peki? Beyin göçü. Bakın, 2017 yılında
ülkemizden göç eden eğitimli arkadaşlarımın yüzdesi yüzde 63’e ulaşmış durumda
ve bu arkadaşlarımın yüzde 40’ı da 20-34 yaş arasındaki gençler. Sadece bu
verilere bile baktığımda gençlerin gerçek sorunlarını anlayamadığınızı
düşünüyorum, bunu görmek ve duymak istemediğinizi düşünüyorum. 
Bütçenize
baktığımdaysa gençlerin sorunlarını çözmeye yönelik bir yaklaşım göremiyorum.
Neden mi? Çünkü gençlerin ihtiyaçlarından bizim yani Cumhuriyet Halk Partisinin
anladığı, yandaş müteahhitler eliyle gençlik merkezleri adı altında bina
yetiştirilmesi değildir değerli vekiller. Bu yüzden de mevcut hâliyle
bakanlığın fiiliyattaki ismi bize göre “Yok Sayılan Gençlik ve İnşaat
Bakanlığı”dır. (CHP sıralarından alkışlar) 
Biz
gençlerden, 21’inci yüzyılın gençlerinden bahsedeyim biraz size; dilerseniz eve
gittiğinizde çocuklarınıza da sorabilirsiniz, benimle aynı fikirde olduklarına
eminim. Biz özgürlüklerimize düşkünüz, biz merak eder ve sorgulamaktan hiç
vazgeçmeyiz, biz mizahı severiz, adalete inanır, demokrasiyi savunuruz. Biz
Sayın Cumhurbaşkanının söylediği gibi kininin davacısı değil sevgi ve barışın
elçileriyiz değerli vekiller. (CHP sıralarından alkışlar) 
(Mikrofon
otomatik cihaz tarafından kapatıldı) 
AYSU
BANKOĞLU (Devamla) – Bir dakika verir misiniz Sayın Başkan?
BAŞKAN
– Buyurun, toparlayın lütfen. 
AYSU
BANKOĞLU (Devamla) – Tüm bu sebeplerle de, özgürlüklerimize engel olan,
mizahımıza bile tahammül edemeyen, bize adil davranmayan, hele hele
cumhuriyetimizin kurucusu, tek ve gerçek liderimiz Gazi Mustafa Kemal Atatürk’ü
yok sayan, Ulu Önder’in gençlerini tanımayan bir iktidarın bütçesine de “hayır”
diyoruz ve buradan, biber gazına alışmış, TOMA’nın önünde de zevkle durmuş tüm
gençlerimizi de selamlıyorum. 
Teşekkür
ediyorum. (CHP sıralarından alkışlar) 
BAŞKAN
– Söz sırası Kırşehir Milletvekilimiz Metin İlhan Bey’e aittir. 
Buyurun
Sayın Milletvekili. (CHP sıralarından alkışlar)
CHP
GRUBU ADINA METİN İLHAN (Kırşehir) – Sayın Başkan, değerli milletvekilleri;
2019 Yılı Merkezî Yönetim Bütçe Kanunu Teklifi ile 2017 Yılı Merkezî Yönetim
Kesin Hesap Kanunu Tasarısı Gençlik ve Spor Bakanlığı bütçesi üzerine grubum
adına söz almış bulunmaktayım. Hepinizi saygıyla selamlıyorum. 
Kıymetli
arkadaşlarım, ülkeler bütçelerini oluştururken reel yaşamın tüm unsurlarını
planlı bir şekilde dikkate alır çünkü insan yaşamındaki her unsur sosyal açıdan
da ekonomik açıdan da birbiriyle ilintilidir. Durum böyle iken yürütme gücünü
elinde bulunduran iktidar her açıdan çok yönlü bir planlama içinde olmak
zorundadır. Örneğin sağlık giderleri bütçemizin önemli bir bölümünü oluşturmaktadır.
Bu büyük bölümü azaltmak için maalesef Hükûmetin somut, uygulanabilir ve
sürdürülebilir bir strateji ve planlaması yoktur. Hâlbuki sağlık alanında orta
ve uzun vadede en önemli çözümlerden biri de düzenli spor yapmanın bir kültür
hâline gelmesidir. Böylelikle bedenen ve zihnen daha sağlıklı bireyler
yetişecektir. Gelişmiş ülkelere baktığımızda bu gerçeği görmekteyiz. Bunun için
de önemli yatırımların yapılması elbette ki şarttır. Sağlıktaki yanlış
politikaları burada uzun uzadıya anlatmayacağım ama beden ve ruh sağlığı,
düzenli spor yapma ve bunu bir alışkanlık hâline getirmekle çok daha kolay
sağlanabileceği gerçeğini artık görmemiz gerekiyor. Bir doktor olarak çalışma
hayatımda da bu durumdan hep şikâyetçi olmuş ve gerek hastalarım gerekse de
mesai arkadaşlarımla istişarelerde bulunmuşumdur.
Değerli
milletvekilleri, spor sosyal hayatın en önemli alanlarından birini
oluşturmaktadır. Dolayısıyla yürütmenin bu konuda üstüne düşen görevin farkında
olup sporu geliştirmeyi bir devlet politikası hâline getirmesi gerekir.
Profesyonel olmayan bir anlayış sebebiyle maalesef ülkemiz uluslararası spor
müsabakalarında gereken ivmeyi bir türlü sağlayamamaktadır. Bu da bütçeden
spora ayrılan payın verimli kullanılmadığını ortaya koymaktadır. Resmî verilere
baktığımızda lisanslı sporcu sayısının 8 milyon 349 bin 902 olduğunu görüyoruz.
Bunun da 2 milyon 215’ini okul sporlarına bağlı lisanslı öğrenciler
oluşturmaktadır. Bu rakam görünürde fazla olsa da ülke nüfusuna göre oranı
yüzde 10’dur. Yani her 10 kişiden 1’i lisanslı olarak spor yapmaktadır. Bu
oldukça az bir rakamdır. Bunun artırılması için sporda altyapı yatırımlarına
bütçeden gerekli payın mutlaka ayrılması gerekmektedir. Çocuklarımızın ve
gençlerimizin, geleceğimizin teminatı olarak yetiştirilmesi hepimizin sorumluluğudur.
Bu konudaki engelleri kaldırmak ve gereken çalışmaları yapmak birinci dereceden
zaruret arz etmektedir. Okul sporlarına çok önem verdiğini söyleyen Sayın
Bakanın bu durumla ilgili yetersizliği de bir an önce görmesi gerekir.
Sayın
milletvekilleri, Gençlik ve Spor Bakanlığının özellikle Millî Eğitim
Bakanlığıyla iş birliği ve iletişim kanallarını sürekli açık tutması
gerekmektedir. On-on bir yaşındaki bir öğrencinin sabah 08.00’den akşam
17.00’ye kadar okulda bulunması ve sürekli akademik eğitime maruz kalması
inanın derslerdeki başarıyı da olumsuz etkilemektedir. Akademik hayat sosyal
hayatla eş güdümlü yürütülmediği sürece, hayatla barışık olmayan, hareketsiz,
yılgın, içine kapanık, asosyal bireyler yetiştirirsiniz.
Bu
bağlamda, gençlerimizin zararlı alışkanlıklardan uzak durmalarında düzenli bir
spor hayatının varlığı da önemli yer tutmaktadır. Hâl böyleyken, bütçeden en
fazla payı alan Millî Eğitim Bakanlığı ve önemli bir bütçeye sahip Gençlik ve
Spor Bakanlığı bütçelerinin ne kadarının öğrencilerimize kullanıldığını
bilmiyoruz. Maalesef bu, istenen düzeyde değildir. Sporda kulüpleşmenin
artırılması için gereken katkı ve desteğin verilmesi, ayrıca sporun farklı
alanlarının da tanıtılıp desteklenmesi büyük önem arz etmektedir. Bu konularda
her iki bakanlığa da hem ekonomik yatırım hem de gençlerimizdeki potansiyelin
ortaya çıkarılabilmesi adına önemli vazifeler düşmektedir.
Bir
diğer husus, Gençlik ve Spor Bakanlığı üst düzey personelinin liyakat
durumlarıdır. Geçmiş dönemde eski Bakanın da dediği gibi, Bakanlığın alanında
uzman olmayan, yetersiz ve liyakatsiz kişilerden kurtulamaması sorunu da
mevcuttur. Mevcut duruma bakıldığında, Bakanlık kadrolarında köklü
değişikliklerin yapılmadığı görülmektedir. Bunun sonucu olarak gerek
olimpiyatlarda gerekse de diğer uluslararası yarışmalarda bir türlü istenilen
başarıyı sağlayamıyoruz. Bir iş yapılıyor ama ne yazık ki dostlar alışverişte
görsünden öteye gidilememektedir. Sporun yönetimi, verimliliği noktasında da
sıkıntıların bulunduğunu ve bunu kabul etmek lazım geldiğini dile getiren Sayın
Bakan, bu öz eleştiriye istinaden henüz bir adım atmış gözükmemektedir. 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Milletvekili. 
METİN
İLHAN (Devamla) - Yeterli birikime sahip olmayan yöneticilerin varlığı, üst
düzey kadrolarda adamcılığın devam ediyor olması Türk sporunun önündeki en
büyük engel olmaya devam etmektedir. 
Tüm
Genel Kurlu saygıyla selamlıyorum. 
Teşekkürler.
(CHP sıralarından alkışlar) 
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Buyurun Sayın Grup Başkan Vekili. 
IV.- AÇIKLAMALAR (Devam)
22.- Çankırı Milletvekili Muhammet Emin Akbaşoğlu’nun,
Kırşehir Milletvekili Metin İlhan’ın 10 sıra sayılı 2019 Yılı Bütçe Kanun
Teklifi ile 11 sıra sayılı 2017 Yılı Kesin Hesap Kanunu Tasarısı’nın dördüncü
tur görüşmelerinde CHP Grubu adına yaptığı konuşmasındaki bazı ifadelerine
ilişkin açıklaması
MUHAMMET
EMİN AKBAŞOĞLU (Çankırı) – Sayın Milletvekilimizin üslubu, sunumu, konuşması
münasebetiyle ben hakikaten teşekkür ediyorum. Bilgilendirici, aydınlatıcı ve
bazı hususları da sorucu nitelikte güzel bir konuşma yaptı, hakikaten teşekkür
ediyorum. Bununla beraber “Bu konuda aydınlanabilir miyiz, rakamları
bilmiyoruz.” dediği için de rakamlarla ilgili kısaca bilgi vermek istiyorum. 
On
altı yıl öncesine baktığımızda, gençlik merkezi sayısı 9’ken bugün 287. Gençlik
merkezleri üye sayısı 5.120’yken bugün 2 milyon 30 bin. 
ŞENOL
BAL (Ankara) – Bakanlık açıklasın bırakın da. Böyle şey olur mu ya. 
BEDRİ
YAŞAR (Samsun) – Bakan adına mı konuşuyor Sayın Başkan? 
ŞENOL
BAL (Ankara) – Bakan adına mı konuşuyor bu beyefendi?
MUHAMMET
EMİN AKBAŞOĞLU (Çankırı) – Yurt sayısı 190’ken bugün 781; yurt yatak kapasitesi
182 binken bugün 669 bin. KKTC’de yurt bulunmazken bugün 4 tane yurt var.
BEDRİ
YAŞAR (Samsun) – Bakana ayıp oluyor Sayın Başkan. 
ŞENOL
BAL (Ankara) – Yani bakan bilmiyor, o konuşuyor!
MUHAMMET
EMİN AKBAŞOĞLU (Çankırı) – Aylık beslenme yardımını 11 liradan 375 liraya,
kredi ve burs verilen öğrenci sayısını 451 binden 1 milyon 662 bine, yüksek
lisans öğrencisine verilen kredi burs tutarını 90 liradan 940 liraya, doktora
öğrencisine 135 liradan 1.410 liraya çıkardık. 
Teşekkür
ediyorum. 
BAŞKAN
– Teşekkür ederiz Sayın Grup Başkan Vekili.
ŞENOL
BAL (Ankara) – Yer değiştirsin, böyle bir şey olur mu!
ÖZGÜR
ÖZEL (Manisa) – Sayın Başkanım… 
BAŞKAN
– Buyurun. 
ÖZGÜR
ÖZEL (Manisa) – İtirazımız kayda geçsin. Herhâlde aynı kanaatte olduğumuz bir
şeyi ifade edeceğim. 
Şimdi,
buraya yürütme boşuna gelmiyor. Yürütmenin burada olma amacı zaten bu soruya
cevap vermek. Hem yetmiş dakika süre kullanacaklar hem de yirmi dakika sorulara
cevap verecek sayın bakanlar, bunun için buradayız. 
BAŞKAN
– Tamam.
ÖZGÜR
ÖZEL (Manisa) – Gruba bir sataşma olur, partinin temsil niteliğinde olan
kişilerine olur, başımızla beraber. Onu da kullanıyor.
MUHAMMET
EMİN AKBAŞOĞLU (Çankırı) – Sataşmadan değil, açıklama.
ÖZGÜR
ÖZEL (Manisa) – Ya bu açıklama sizin yapmanız gereken bir açıklama değil, bu
doğru değil. 
MUHAMMET
EMİN AKBAŞOĞLU (Çankırı) – Hakikaten güzel bir konuşma nedeniyle teşekkür
ettik. 
ÖZGÜR
ÖZEL (Manisa) – Bakın, bu yaptığınız iş bakanlara da saygısızlık, Meclise de
saygısızlık. 
MUHAMMET
EMİN AKBAŞOĞLU (Çankırı) – Yok, saygısızlık değil, bir bilgi paylaşımı. 
BAŞKAN
– Peki Özgür Bey, teşekkür ediyorum. 
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi
(1/276) ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu
Tasarısı (1/275), 2017 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan, 2017 Yılı Genel Uygunluk Bildiriminin Sunulduğuna
Dair Sayıştay Başkanlığı Tezkeresi (3/38); 6085 Sayılı Sayıştay Kanunu Uyarınca
Hazırlanan 2017 Yılı Dış Denetim Genel Değerlendirme Raporu, 2017 Yılı Faaliyet
Genel Değerlendirme Raporu ve 2017 Yılı Mali İstatistikleri Değerlendirme
Raporunun Sunulduğuna Dair Sayıştay Başkanlığı Tezkeresi (3/39); 6085 Sayılı
Sayıştay Kanunu Uyarınca Hazırlanan 2017 Yılı Kalkınma Ajansları Genel Denetim
Raporunun Sunulduğuna Dair Sayıştay Başkanlığı Tezkeresi (3/41); 5018 Sayılı
Kamu Mali Yönetimi ve Kontrol Kanunu ile 6085 Sayılı Sayıştay Kanunu Uyarınca
Hazırlanan 183 Adedi Merkezi Yönetim Kapsamındaki Kamu İdarelerine, 2 Adedi
Sosyal Güvenlik Kurumlarına ve 10 Adedi Diğer Kamu İdarelerine Ait Olmak Üzere
Toplam 195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) KÜLTÜR VE TURİZM BAKANLIĞI (Devam)
1) Kültür ve Turizm Bakanlığı 2019 Yılı Merkezî Yönetim
Bütçesi
2) Kültür ve Turizm Bakanlığı 2017 Yılı Merkezî Yönetim
Kesin Hesabı
B) RADYO VE TELEVİZYON ÜST KURULU (Devam)
1) Radyo ve Televizyon Üst Kurulu 2019 Yılı Merkezî
Yönetim Bütçesi
2) Radyo ve Televizyon Üst Kurulu 2017 Yılı Merkezî
Yönetim Kesin Hesabı
C) DEVLET OPERA VE BALESİ GENEL MÜDÜRLÜĞÜ (Devam) 
1) Devlet Opera ve Balesi Genel Müdürlüğü 2019 Yılı
Merkezî Yönetim Bütçesi
2) Devlet Opera ve Balesi Genel Müdürlüğü 2017 Yılı
Merkezî Yönetim Kesin Hesabı
Ç) DEVLET TİYATROLARI GENEL MÜDÜRLÜĞÜ (Devam)
1) Devlet Tiyatroları Genel Müdürlüğü 2019 Yılı Merkezî
Yönetim Bütçesi
2) Devlet Tiyatroları Genel Müdürlüğü 2017 Yılı Merkezî
Yönetim Kesin Hesabı
D) TÜRKİYE YAZMA ESERLER KURUMU BAŞKANLIĞI (Devam)
1) Türkiye Yazma Eserler Kurumu Başkanlığı 2019 Yılı
Merkezî Yönetim Bütçesi
2) Türkiye Yazma Eserler Kurumu Başkanlığı 2017 Yılı
Merkezî Yönetim Kesin Hesabı
E) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü 2019 Yılı Merkezî Yönetim
Bütçesi
2) Vakıflar Genel Müdürlüğü 2017 Yılı Merkezî Yönetim
Kesin Hesabı
F) TÜRK İŞBİRLİĞİ VE KOORDİNASYON AJANSI BAŞKANLIĞI
(Devam)
1) Türk İşbirliği ve Koordinasyon Ajansı Başkanlığı
2019 Yılı Merkezî Yönetim Bütçesi
2) Türk İşbirliği ve Koordinasyon Ajansı Başkanlığı
2017 Yılı Merkezî Yönetim Kesin Hesabı
G) YURTDIŞI TÜRKLER VE AKRABA TOPLULUKLAR BAŞKANLIĞI
(Devam)
1) Yurtdışı Türkler ve Akraba Topluluklar Başkanlığı
2019 Yılı Merkezî Yönetim Bütçesi
2) Yurtdışı Türkler ve Akraba Topluluklar Başkanlığı
2017 Yılı Merkezî Yönetim Kesin
Ğ) ATATÜRK KÜLTÜR, DİL VE TARİH YÜKSEK KURUMU (Devam)
1) Atatürk Kültür, Dil ve Tarih Yüksek Kurumu 2019 Yılı
Merkezî Yönetim Bütçesi
2) Atatürk Kültür, Dil ve Tarih Yüksek Kurumu 2017 Yılı
Merkezî Yönetim Kesin Hesabı
H) ATATÜRK KÜLTÜR MERKEZİ (Devam)
1) Atatürk Kültür Merkezi 2019 Yılı Merkezî Yönetim
Bütçesi
2) Atatürk Kültür Merkezi 2017 Yılı Merkezî Yönetim
Kesin Hesabı
I) ATATÜRK ARAŞTIRMA MERKEZİ (Devam)
1) Atatürk Araştırma Merkezi 2019 Yılı Merkezî Yönetim
Bütçesi
2) Atatürk Araştırma Merkezi 2017 Yılı Merkezî Yönetim
Kesin Hesabı
İ) TÜRK DİL KURUMU (Devam)
1) Türk Dil Kurumu 2019 Yılı Merkezî Yönetim Bütçesi
2) Türk Dil Kurumu 2017 Yılı Merkezî Yönetim Kesin
Hesabı
J) TÜRK TARİH KURUMU (Devam)
1) Türk Tarih Kurumu 2019 Yılı Merkezî Yönetim Bütçesi
2) Türk Tarih Kurumu 2017 Yılı Merkezî Yönetim Kesin
Hesabı
K) GENÇLİK VE SPOR BAKANLIĞI (Devam) 
1) Gençlik ve Spor Bakanlığı 2019 Yılı Merkezî Yönetim
Bütçesi
2) Gençlik ve Spor Bakanlığı 2017 Yılı Merkezî Yönetim
Kesin Hesabı
L) SPOR GENEL MÜDÜRLÜĞÜ (Devam)
1) Spor Genel Müdürlüğü 2017 Yılı Merkezî Yönetim Kesin
Hesabı
M) YÜKSEKÖĞRENİM KREDİ VE YURTLAR KURUMU (Devam)
1) Yükseköğrenim Kredi ve Yurtlar Kurumu 2017 Yılı
Merkezî Yönetim Kesin Hesabı
BAŞKAN
– Söz sırası Yalova Milletvekili Özcan Özel Bey’de. 
Buyurun
Sayın Özel. (CHP sıralarından alkışlar)
CHP
GRUBU ADINA ÖZCAN ÖZEL (Yalova) – Sayın Başkan, sayın milletvekilleri;
Cumhurbaşkanlığı hükûmet sisteminin ilk, AKP hükûmetlerinin yaptığı on yedinci
bütçeyi konuşuyoruz. On altı yılın sonunda yoksulluk artıyor, borç artıyor,
enflasyon artıyor; evlatlarımız donarak şehit oluyor; fabrikalar yanıyor,
kapanıyor; döviz kuru yükseliyor, faturamız, paramız değer kaybediyor; tarım
çöküyor, üreticisi olduğumuz ürünlerin ithalatçısı oluyoruz; soğan depoları
basılıyor, ithal soğan müjdesini herkese veriyoruz; hayvancılık çöküyor, et ve
canlı hayvan ithal ediyorsunuz. “Kriz yok.” diyerek krizi yönetemezsiniz. “Kriz
yok.” diyerek krizden çıkışı sağlayamazsınız. “Faizle mücadele ediyoruz.”
dediniz, faizlerin nasıl arttığını hepimiz görüyoruz. “Enflasyonla mücadele
ediyoruz.” dediniz, enflasyon canavarının azdığının farkında mısınız? “Borç
ödüyoruz.” dediniz, hem Türkiye'nin hem yurttaşlarımızın borcunu artırdınız.
“İşsizlikle mücadele ediyoruz.” dediniz, işsizliğe tavan yaptırdınız.
Cumhurbaşkanlığı hükûmet sistemiyle birlikte istikrar gelecek, ekonomi uçacak,
yurttaşlarımız zenginleşecekti. Sayın Cumhurbaşkanı da seçimlerden önce “Ahdim
olsun, faiz düşecek, enflasyon düşecek.” diyordu. Sonuç, enflasyon yükseliyor,
faiz yükseliyor, işsizlik artıyor, genç işsizlik artıyor, üniversite mezunu
gençler iş bulamıyor. 
Sayın
Başkan, değerli milletvekilleri; bu bütçeye bakıyoruz, 117,3 milyar faiz gideri
var. 2018 yılına göre faiz giderlerindeki artış yüzde 63,6. Buna karşın, Yüksek
Öğrenim Kredi ve Yurtlar Kurumunun 2019 yılı bütçesi 2018 yılına göre yüzde
25,34 azalıyor. Şu anda öğrencilerimize ayda 470 lira burs veya kredi
veriyoruz. Öğrencilerimize müjde verdiniz, 500 lira yaptınız, yüzde 6,5 artış.
Yüzde 6,5 artışın müjdesini verdiniz. Enflasyonun yüzde 25, Sayın
Cumhurbaşkanının maaşındaki artışın yüzde 26 olduğu bir dönemde yüzde 6,5
artışın müjde olarak açıklanması sizin adaletinizi göstermektedir. 
Sayın
Cumhurbaşkanı burs alan öğrencilerle ilgili olarak “Burs almayın, kredi alın,
bedavacılığa alışmayın.” demişti. Burs almak bedavacılık değildir. Milletin
sırtından para kazanan, ihale şampiyonu olup vergi rekortmenleri listesinde
olmayanlar varken burs alan öğrencilere “bedavacı” denmesi insafsızlıktır.
Kredi alan öğrencilerimizden de 279 bini icralık durumdadır. 
Üniversiteye
devam eden öğrencilerimizin yurt taleplerinin karşılanması da devletin asli
görevidir. Yükseköğrenimde şu anda açık öğrenim öğrencileri hariç sayımız 3 milyon
900 bindir. Buna karşın Kredi ve Yurtlar Kurumunun toplam yatak kapasitesi 667
bindir. Yani her 6 öğrenciden 1’i Kredi ve Yurtlar Kurumu yurtlarından
yararlanabilmektedir. Bu rakam Yalova’da daha da düşüktür. Yalova’da 14 bin
öğrencimiz varken Kredi ve Yurtlar Kurumunun kapasitesi 1.380’dir. 
Kredi
ve Yurtlar Kurumu yurt ihtiyaçlarını kiralama ve ön protokolle kiralama yoluyla
da karşılamaktadır. Son beş yılda kiralanan yurtlara 741 milyon lira kira
bedeli ödenmiştir. “Bu bütçe tasarruf bütçesi.” diyorsunuz. Bu bütçe halka,
öğrenciye, emekliye, memura, asgari ücretliye tasarruf bütçesi, saray düzeninin
ise israf bütçesidir. “İtibardan tasarruf edilmez.” dediniz, sarayı yaptınız.
Yetmedi, yazlık saray yaptınız. Yetmedi, uçan saray satın aldınız. Saraylar
yapmak için para buldunuz, öğrenciye yurt yapmak için para bulamadınız. Yurt
binalarını kiralıyorsunuz.
(Mikrofon
otomatik cihaz tarafından kapatıldı)
BAŞKAN
– Toparlayın Sayın Milletvekili.
ÖZCAN
ÖZEL (Devamla) – Sayın Başkan, sayın milletvekilleri; 15 Temmuz darbe
girişiminden sonra Türkiye genelinde FETÖ irtibatı nedeniyle 848 özel öğrenci
yurduna el konulmuştur. Bu yurtlardan 93 tanesi Kredi ve Yurtlar Kurumuna
tahsis edilmiş, KYK’ye tahsis edilmeyen diğer yurtlar ne olmuştur, vakıf ve
derneklere mi verilmiştir? Türkiye sosyal devlet olmanın gereksinimlerini
yerine getirmediği için çok ağır bedeller ödemiştir. Devletin yerine
getiremediği hizmetler paralel devlet yapılanmaları tarafından karşılanmış,
öğrencilerimizin, gençlerimizin mağduriyetleri, talepleri istismar edilmiştir.
Buna benzer bir süreci Türkiye’ye yeniden yaşatmayın. FETÖ’ye yaptığınız
yardımları “Biz bunlara araziler verdik, arsalar verdik.” diyerek itiraf
etmişsiniz. Bu yardımlar sayesinde FETÖ, darbe girişiminde bulunacak güce
erişti. Şimdi devletin imkânlarını FETÖ benzeri yapılanmalara vermeyin,
kullanmayın, gençlerimizi de bu yapılara muhtaç etmeyin.
Yüce
Meclisi saygıyla selamlıyorum. (CHP sıralarından alkışlar) 
BAŞKAN
– Ayhan Bey, söz mü istiyorsunuz?
AYHAN
BİLGEN (Kars) – Evet Sayın Başkan.
BAŞKAN
– Buyurun.
IV.- AÇIKLAMALAR (Devam)
23.- Kars Milletvekili Ayhan Bilgen’in, her
konuşmacıdan sonra yeni bir tartışma yapmanın çalışmanın verimliliği açısından
sıkıntı doğurduğuna, hem Orta Doğu’da hem de ülkede en büyük ihtiyacın barış olduğuna
ilişkin açıklaması
AYHAN
BİLGEN (Kars) - Sayın Başkan, birkaç gündür ifade ediyorum bütçe görüşmeleri
boyunca, özellikle burada farklı partileriz ve farklı yaklaşımlarımız,
yorumlarımız var. Her kürsüye çıkan konuşmacıdan sonra yeni bir tartışma yapmak
birbirimizi ikna için zaten anlamsız ama çalışmanın verimliliği açısından da
son derece sıkıntılı.
BAŞKAN
– Doğru.
AYHAN
BİLGEN (Kars) – Bu sabah üçe doğru buradan ayrıldık. Ben, sekiz buçukta bir
toplantım vardı, güne öyle başladım. 
Şimdi,
tabii ki burada her şeyi konuşacağız, tartışacağız ama ben aralarda söz almayı
çok acil bir durum olmadıkça tercih etmemekle birlikte, gayet tabii her grubun
kendi tercihi olarak görüyorum. İzninizle, Genel Kurulun sabrını çok zorlamadan
bugünkü görüşme konusu olan kurumlarla ilgili çok genel birkaç noktaya değinmek
istiyorum. Elbette grubumuzdan arkadaşlarımız kurumlarla ilgili vakit yettikçe
değerlendirme yapacaklar ama bugün bütçesini görüştüğümüz kurumlar,
cumhuriyetin kuruluşunda ortaya çıkan, kurulmuş mekanizmalardır. Bu tip
mekanizmalar elbette ki dondurulmuş, dogmatik bir mantıkla ele alındığında
günün ihtiyaçlarına cevap verme konusunda zorlanır.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Bilgen.
AYHAN
BİLGEN (Kars) – Hem kuruluş amaçlarına uygun bir okuma ve değerlendirme yapmak
hem de günün ihtiyaçlarını, değişen dünyayı, değişen koşulları, toplumsal
talepleri birlikte ele almak gerekir. Burada, 1950’lerde, çok partili hayata
yeni geçtiğimiz dönemdeki gibi eğer “Kim daha Atatürkçü?” yarış ve
tartışmasıyla meşgul olursak o günlerde yine ortaya çıkan ve bir heykele
yönelik, Atatürk heykeline yönelik saldırı üzerine çıkartılan Atatürk’ü Koruma
Yasası’yla tam da bugün eleştirdiğimiz dogmatik ve Atatürk’ün kendi
ilkeleriyle, devrimcilik ilkesiyle en azından çelişen tabloyla bir kez daha
karşı karşıya kalırız. Yani doksan yıl önceyi okumakta da, elli, altmış yıl
önceyi okumakta da en azından asgari koşullarda ortaklaşmamız gerekiyor. 
Bakın,
bugün hem Orta Doğu’da hem ülkede en büyük ihtiyacımız barış ve Orta Doğu büyük
bir çatışmanın, kaosun arifesinde. Mustafa Kemal kucağında bulduğu bir savaşı
asker kimliğine rağmen barışla bitirmenin belki de en dâhiyane örneklerinden
birisidir. Bütün siyasi tarihte örnek gösterilecek isimlerden birisidir. 
(Mikrofon
otomatik cihaz tarafından kapatıldı)
BAŞKAN
– Toparlayın Sayın Bilgen. 
AYHAN
BİLGEN (Kars) – Ama onun hem genel Orta Doğu hem de dünya siyasetinde ortaya
koyduğu bu örnekliğe rağmen bugün Suriye politikasında neredeyse yedi yıldır
bir vesayet savaşının tarafı pozisyonundayız ve ilk gününden itibaren ilk düğme
yanlış iliklendiği için şimdi sonuçlarıyla da ne yazık ki büyük yanlışlarla
karşı karşıyayız. 
Yine,
çok yakın tarihte, 14 Aralık tarihinde -bugün yıl dönümü- Sur, Cizre başta olmak
üzere şehirlerde operasyonlar yapıldı. Bu operasyonlardaki komutanların büyük
kısmı şu anda cezaevinde. Bunun tartışmasını yapmak için söylemiyorum ama bugün
galiba Atatürk
Kültür, Dil ve Tarih Yüksek Kurumu, Tarih Kurumu, Dil Kurumu; bütün bu
kurumlarla ilgili bütçeyi tartışırken “Yurtta barış, dünyada barış.”
anlayışının bölgede de, ülke iç siyasetinde de ne kadar önemli olduğunu yeniden
değerlendirmek, ele almak zorundayız. 
Genel
Kurulu saygıyla selamlıyorum. Sağ olun. (HDP sıralarından alkışlar) 
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi
(1/276) ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu
Tasarısı (1/275), 2017 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan, 2017 Yılı Genel Uygunluk Bildiriminin Sunulduğuna
Dair Sayıştay Başkanlığı Tezkeresi (3/38); 6085 Sayılı Sayıştay Kanunu Uyarınca
Hazırlanan 2017 Yılı Dış Denetim Genel Değerlendirme Raporu, 2017 Yılı Faaliyet
Genel Değerlendirme Raporu ve 2017 Yılı Mali İstatistikleri Değerlendirme
Raporunun Sunulduğuna Dair Sayıştay Başkanlığı Tezkeresi (3/39); 6085 Sayılı
Sayıştay Kanunu Uyarınca Hazırlanan 2017 Yılı Kalkınma Ajansları Genel Denetim
Raporunun Sunulduğuna Dair Sayıştay Başkanlığı Tezkeresi (3/41); 5018 Sayılı
Kamu Mali Yönetimi ve Kontrol Kanunu ile 6085 Sayılı Sayıştay Kanunu Uyarınca
Hazırlanan 183 Adedi Merkezi Yönetim Kapsamındaki Kamu İdarelerine, 2 Adedi
Sosyal Güvenlik Kurumlarına ve 10 Adedi Diğer Kamu İdarelerine Ait Olmak Üzere
Toplam 195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) KÜLTÜR VE TURİZM BAKANLIĞI (Devam)
1) Kültür ve Turizm Bakanlığı 2019 Yılı Merkezî Yönetim
Bütçesi
2) Kültür ve Turizm Bakanlığı 2017 Yılı Merkezî Yönetim
Kesin Hesabı
B) RADYO VE TELEVİZYON ÜST KURULU (Devam)
1) Radyo ve Televizyon Üst Kurulu 2019 Yılı Merkezî
Yönetim Bütçesi
2) Radyo ve Televizyon Üst Kurulu 2017 Yılı Merkezî
Yönetim Kesin Hesabı
C) DEVLET OPERA VE BALESİ GENEL MÜDÜRLÜĞÜ (Devam) 
1) Devlet Opera ve Balesi Genel Müdürlüğü 2019 Yılı
Merkezî Yönetim Bütçesi
2) Devlet Opera ve Balesi Genel Müdürlüğü 2017 Yılı
Merkezî Yönetim Kesin Hesabı
Ç) DEVLET TİYATROLARI GENEL MÜDÜRLÜĞÜ (Devam)
1) Devlet Tiyatroları Genel Müdürlüğü 2019 Yılı Merkezî
Yönetim Bütçesi
2) Devlet Tiyatroları Genel Müdürlüğü 2017 Yılı Merkezî
Yönetim Kesin Hesabı
D) TÜRKİYE YAZMA ESERLER KURUMU BAŞKANLIĞI (Devam)
1) Türkiye Yazma Eserler Kurumu Başkanlığı 2019 Yılı
Merkezî Yönetim Bütçesi
2) Türkiye Yazma Eserler Kurumu Başkanlığı 2017 Yılı
Merkezî Yönetim Kesin Hesabı
E) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü 2019 Yılı Merkezî Yönetim
Bütçesi
2) Vakıflar Genel Müdürlüğü 2017 Yılı Merkezî Yönetim
Kesin Hesabı
F) TÜRK İŞBİRLİĞİ VE KOORDİNASYON AJANSI BAŞKANLIĞI
(Devam)
1) Türk İşbirliği ve Koordinasyon Ajansı Başkanlığı
2019 Yılı Merkezî Yönetim Bütçesi
2) Türk İşbirliği ve Koordinasyon Ajansı Başkanlığı
2017 Yılı Merkezî Yönetim Kesin Hesabı
G) YURTDIŞI TÜRKLER VE AKRABA TOPLULUKLAR BAŞKANLIĞI
(Devam)
1) Yurtdışı Türkler ve Akraba Topluluklar Başkanlığı
2019 Yılı Merkezî Yönetim Bütçesi
2) Yurtdışı Türkler ve Akraba Topluluklar Başkanlığı
2017 Yılı Merkezî Yönetim Kesin
Ğ) ATATÜRK KÜLTÜR, DİL VE TARİH YÜKSEK KURUMU (Devam)
1) Atatürk Kültür, Dil ve Tarih Yüksek Kurumu 2019 Yılı
Merkezî Yönetim Bütçesi
2) Atatürk Kültür, Dil ve Tarih Yüksek Kurumu 2017 Yılı
Merkezî Yönetim Kesin Hesabı
H) ATATÜRK KÜLTÜR MERKEZİ (Devam)
1) Atatürk Kültür Merkezi 2019 Yılı Merkezî Yönetim
Bütçesi
2) Atatürk Kültür Merkezi 2017 Yılı Merkezî Yönetim
Kesin Hesabı
I) ATATÜRK ARAŞTIRMA MERKEZİ (Devam)
1) Atatürk Araştırma Merkezi 2019 Yılı Merkezî Yönetim
Bütçesi
2) Atatürk Araştırma Merkezi 2017 Yılı Merkezî Yönetim
Kesin Hesabı
İ) TÜRK DİL KURUMU (Devam)
1) Türk Dil Kurumu 2019 Yılı Merkezî Yönetim Bütçesi
2) Türk Dil Kurumu 2017 Yılı Merkezî Yönetim Kesin
Hesabı
J) TÜRK TARİH KURUMU (Devam)
1) Türk Tarih Kurumu 2019 Yılı Merkezî Yönetim Bütçesi
2) Türk Tarih Kurumu 2017 Yılı Merkezî Yönetim Kesin
Hesabı
K) GENÇLİK VE SPOR BAKANLIĞI (Devam) 
1) Gençlik ve Spor Bakanlığı 2019 Yılı Merkezî Yönetim
Bütçesi
2) Gençlik ve Spor Bakanlığı 2017 Yılı Merkezî Yönetim
Kesin Hesabı
L) SPOR GENEL MÜDÜRLÜĞÜ (Devam)
1) Spor Genel Müdürlüğü 2017 Yılı Merkezî Yönetim Kesin
Hesabı
M) YÜKSEKÖĞRENİM KREDİ VE YURTLAR KURUMU (Devam)
1) Yükseköğrenim Kredi ve Yurtlar Kurumu 2017 Yılı
Merkezî Yönetim Kesin Hesabı
BAŞKAN
– Değerli milletvekilleri, söz sırası Kütahya Milletvekili Ahmet Erbaş’ta… 
Buyurun
Sayın Erbaş. (MHP Sıralarından alkışlar) 
MHP
GRUBU ADINA AHMET ERBAŞ (Kütahya) – Sayın Başkanım, değerli milletvekili
kardeşlerim; Kültür ve Turizm Bakanlığı bütçesi üzerine Milliyetçi Hareket
Partisi Grubu adına söz almış bulunmaktayım. Yüce heyetinizi saygıyla
selamlıyorum.
Konuşmama
başlamadan önce, Afrin’de şehit olan Üsteğmen Muhammet Ali Kalo kardeşimize
Allah’tan rahmet, yakınlarına ve Türk Silahlı Kuvvetleri camiasına da
başsağlığı diliyorum. 
Yine,
dün Ankara’da meydana gelen elim hızlı tren kazasında hayatını kaybeden
kardeşlerimize Allah’tan rahmet, yaralı kardeşlerimize acil şifalar diliyorum.
Kaza hakkında yürütülen soruşturmanın özenle ve süratle yapılması, şayet ihmali
olanlar var ise aziz milletimizin adalet duygusunu tatmin edecek şekilde
cezalandırılması noktasında konunun takipçisi olacağımızın da bilinmesini
isteriz.
Sayın
Başkanım, değerli milletvekilleri; görevleri ve faaliyetleri açısından önemli
ve etkin bir bakanlık olarak gördüğümüz Kültür ve Turizm Bakanlığını yakından
takip etmekteyiz. Çünkü kültür, sanat ve turizm bir ülkenin en kolay döviz
giriş kaynağı, dış dünyada tanınmasının ve kamuoyu oluşturulmasının en etkili
araçlarıdır. 
Üzerinde
yaşadığımız vatan toprağı âdeta bir kültür cennetidir. Sahip olduğumuz tarihî
birikim ve topraklarımızda yeşermiş büyük medeniyetlerin bıraktığı izler
bizlerin kültürel mirasıdır. 
Kültür
ve Turizm Bakanlığımızın 2018 yılında yapmış olduğu ve bir kısmı hâlâ devam eden
518 arkeolojik kazı, kültürel mirasımıza katılması açısından önemli ve değerli
bir çalışmadır. 
Vaktiyle
yasa dışı yollarla ülkemizden kaçırılan yaklaşık 4.319 tarihî eserin 2018
yılında ülkemize geri getirilmiş olması, değerlerimizin geri kazanılmış olması
yanında, devletimizin bu konudaki dik duruşu ve kararlılığının da önemli bir
göstergesi ve memnuniyet vericidir. İadeleri sağlanan “Çingene Kızı Mozaiği”
başta olmak üzere, “Altın Taç” “Herakles Lahdi” “Dağ Keçisi Figürü” “Cenaze
Mozaiği” gibi kültür varlıkları kültür mirasımızı zenginleştirdiği gibi, kültür
turizmimize de önemli katkıları olmaktadır. 
Yine,
2018 yılında, başta dünyanın bilinen en eski ibadet yeri olan Göbeklitepe olmak
üzere, ülkemizde yedi alanın daha Dünya Miras Listesi’ne eklenmesi ülkemiz için
önemli bir değerdir. Yapılan arkeolojik kazıların, gerek kazı aşamasında
gerekse diğer aşamalarında Türk bilim adamları ve akademisyenlerince yapılması
büyük önem taşımaktadır. Aksi takdirde, hem bugün geri getirme mücadelesini
verdiğimiz birçok eserimiz gibi yurt dışına kaçırılma ihtimalleri olacaktır hem
de ülkemizde yetişen akademisyen ve bilim adamlarımızın kazı tecrübesi
kazanmasına yeterli fırsat tanımamış oluyoruz.
Bakanlık
verilerine göre 2018 yılında 17 müzenin yenilendiğini, müze ve ören yerlerine
gelen ziyaretçi sayısının bir önceki yıla göre arttığını görmek memnuniyet
vericidir. Tarihî zenginliğimizi ve kültürel mirasımızı gelen ziyaretçilere
sunma noktasında ören yerleri ve müzelerin fiziki altyapısını iyileştirme
çalışmalarının 2019 yılında da devam edeceğinden eminiz.
Bilindiği
üzere, Türkiye Cumhuriyeti toprakları dışında farklı ülkelerde çok sayıda
tarihî ve kültür eserlerimiz bulunmaktadır. Bu kültürel varlıklara sahip çıkmak
millî bir görevdir. Ata yadigârımız olan bu kültür varlıklarının bakım ve
onarımları, korunması, sergilenmesi ve tanıtımlarının yapılması millî bir görev
olarak algılanmalıdır.
Sayın
Başkanım ve değerli milletvekilleri, sanat, zihne ve duygulara hitap eden,
milletlerin gelişmesinde önemli rolleri olan bir değerdir. Sanatta ilerlememiş
bir milletin genel olarak kalkınmış ve gelişmiş olmasından bahsedilemez. Sanat
toplumun hayat iksiridir.
Vatandaşlarımızın
son dönemlerde özellikle tiyatro ve sinema festivalleri alanında yerel ve millî
eserlerle buluşma oranı takdir edilecek ölçüde artmıştır. Bugün artık Devlet
Tiyatrolarında çoğunlukla Türk yazarların eserleri oynanmaktadır. Bu yerinde ve
gerekli uygulamadan dolayı Sayın Bakanımıza ve bürokratlarına teşekkür
ediyorum. 
Tarihten
süzülüp eserlerimizin gerek gençlerimize gerekse dünya kamuoyuna tanıtılması
bizler için millî bir görev olmalıdır. Aynı zamanda, günümüz sanatçılarının
uluslararası alanda ses getirecek yeni eserler yaratması için de devlet
tarafından desteklenmesi ve teşvik edilmesi de Kültür ve Turizm Bakanlığının
asli görevlerinden biri olmalıdır diye düşünüyoruz.
Ülkemizde
hayatı boyunca hiç tiyatro, opera ve bale izlememiş illerimiz ve ilçelerimiz
bulunmaktadır. Buralarda yaşayan ve inanıyorum ki sayıları milyonları bulan
vatandaşlarımız da bu sanatsal etkinliklerden mahrum kalmamalıdır.
Bakanlığımızın bu vatandaşları da opera, bale ve tiyatroyla buluşturmak adına
turneler düzenlemesinin önemli ve faydalı bir hizmet olacağına inanıyorum.
Sayın
Başkan ve değerli milletvekilleri; turizm, bilinen en yaygın tabiriyle bacasız
fabrika, en önemli döviz girdisi ve ülkemizin dünyaya tanıtılması açısından da
son derece etkin bir araçtır. 
İstatistiki
verilere baktığımızda, 2018 yılında ülkemize gelen ziyaretçi sayısı bir önceki
yıla göre yüzde 15 artmış, elde edilen gelirimiz ise yine bir önceki yıla göre
yüzde 14 artarak 23 milyar dolar civarına gelmiş, yaklaşık 32 milyon civarında
da bir ziyaretçi, turist gelmiştir. Türkiye pazardan aldığı bu payla
yetinmemelidir. Turizm gelirlerimizi ve dünya turizm pazarından aldığımız payı
artırıcı yatırımlar ve önlemler almak zorundayız.
Turizm
dünyanın en hızlı gelişen sektörlerinden biridir. Bu gelişmeyle beraber rekabet
de artmaktadır. Bu sebeple yeni ürünler, yeni rotalar, turistlerin ilgisini
çekebilecek yeni alanlar oluşturmalıyız. Bakanlığınızın alternatif turizm
alanları oluşturma ve bunların tanıtımını yapması gerekmektedir. Anadolu
topraklarının en önemli özelliklerinden biri, tarih boyunca birçok medeniyete
ev sahipliği yapmış olmasıdır. Gelenek, görenek, örf ve âdetlerimizi pazarlama
ürünlerine dâhil edip ülkemizin güzelliklerini tüm dünyaya sunarak başarılı bir
turizm alanı oluşturabiliriz. Bu anlamda tarih ve kültür turizmi için ülkemiz
son derece zengindir. Yine cennet vatanımız, her köşesinde birbirinden harika
doğal güzelliklere sahiptir. Henüz keşfedilmemiş yörelerimizi ön plana
çıkarmalı, turizm hareketliliğini kıyı ve sahil şeritlerinden iç bölgelere
kaydırmalıyız. Bu anlamda doğa turizminin ülkemiz için uygun olduğunu
düşünüyoruz. 
Son
dönemlerde, dünyada gastronomi turizminin revaçta olduğunu görüyoruz. Binlerce
yıllık medeniyete ev sahipliği yapan Anadolu mutfağını ve lezzetlerini tüm
dünyaya tanıtmalı, ülkemize yeni bir turizm alanı kazandırmalıyız. Bu alana
örnek verecek olursak İspanya en çok turist alan ülkelerden bir tanesidir.
Ülkeye gelen 82 milyon turistin yaklaşık 10 milyonu, yalnızca “paella” adı
verilen bir yemeği yemek için geldiğini beyan etmiştir. Ülkemizde de benzeri
birçok ürün olmasına rağmen yeterli tanıtım ve pazarlama yapılmadığından bu
turizm alanından faydalanamamaktayız.
Yine
son dönemlerde oluşan yeni bir turizm alanı da sinema ve televizyon turizmidir.
Elimizdeki verilere göre, Türkiye dizi ve sinema filmi üretme ve pazarlama
işinde Avrupa’da 2’nci sıradadır. Bu, önemli bir potansiyelin var olduğunun
göstergesidir. Bu alanın üzerine gidilmeli, dizi ve sinema filmlerimizin,
televizyon programlarımızın uluslararası boyutta ve platformlarda çekimlerinin
sağlanmasına yardımcı olunmalıdır. Ayrıca, çekilen sahnelerde, bölgemizde yer
alan tarihî, kültürel ve doğal güzelliklerin yer alması için teşvik edici
önlemler alınmalıdır.
Sayın
Bakanım, burada bir konuyu önemle huzurlarınızda arz etmek istiyorum: Şu anda
bu diziler sayesinde hem ülkemizi tanıtmaktayız hem de çok ciddi bir ekonomik
gelir elde ediyoruz. Fakat bu dizilere can veren, ruh veren bu sektörde çalışan
kardeşlerimizin, emekçilerimizin -bunlar, sanatçı kardeşlerimiz, sesçi
kardeşlerimiz, yönetmenlerimiz, ulaştırmacılarımız- SSK’yle ilgili çok ciddi
sıkıntıları var, bir. İkincisi: Buradan da izninizle Radyo ve Televizyon Üst
Kurulu Başkanına seslenmek istiyorum: Dünyanın hiçbir yerinde haftalık yetmiş
ve doksan dakikalık dizi yok. Bu tip diziler sezonluk 12 bölüm olarak
çekiliyor. Bu kardeşlerimize de, böyle koşturmadan, kanalların reklam payası
olarak görmeden, daha insani şartlarda, daha iyi verim sağlayabilecek bir
ortamı sağlamak zorundayız. Radyo ve Televizyon Üst Kurulu olarak dizi
filmlerinde bir zamanlama kısıtlaması getirmenizi bekliyoruz. 
Sayın
Bakanım, sizlere ve yüce Meclisimize, turizm sektöründe faaliyet gösteren
yatırımcılarımızın yaşadığı bazı sorunları da dile getirmek istiyorum.
Özellikle yaz ve kış turizmine bağlı olarak çalışan işletmelerde sezon sonunda
işçiler işten çıkarılmaya mecbur kalınmaktadır. İşçiler yaklaşık olarak beş ay
işsiz, işletmeler de bu süre zarfında kapalı kalıyor. Bunun önlenmesi amacıyla
yazlık bölgelerde kasım-mart döneminde, kışlık tesislerde ise nisan-kasım
döneminde çalışanlara ödenmesi gereken SSK primlerinin tamamının veya bir
kısmının devletçe karşılanması hem bu tesislerimizin açık kalmasını hem de
çalışanlarımızın belirli bir dönemde işsiz kalmasını önleyecektir.
Bunun
yanı sıra, tur operatörlerine verilen uçak desteği için 400 bin olan getirme
şartının iyileştirilerek 100 bin, 200 bin, 300 bin şeklinde kademeli olarak
değiştirilmesi ve yolcu başı teşvikin uygulaması, özellikle Rus turistlerin
kimlik kartıyla ülkemize giriş yapabilmelerine imkân tanınması, ülkemizin
içinde bulunduğu ekonomik durum da göz önüne alınmak suretiyle sektörün
kullandığı kredilerin yeniden yapılandırılması, özel sektöre ÖTV iadesi
uygulaması getirilmesi, özellikle konaklama sektörünün ihracatçı kapsamına
alınması, Türk Hava Yollarının bölgesel uçuşlarda destek vermesi, konaklama
tesislerinin belgelendirilmesin tek bir merkezden yapılması… 
2013/5265
sayılı Bakanlar Kurulu Kararnamesi’yle getirilen ve turizm tesislerinin enerji
desteği alabilmesi için Çevreye Duyarlı Konaklama Belgesi sahibi olmayı zorunlu
kılan uygulama nedeniyle Türkiye’de mevcut 400 bin turistik tesisin yalnızca
400 tanesi bu enerji desteğini alabilmektedir. Bu ön şartın kaldırılarak eskisi
gibi, Turizm Bakanlığından turistik tesis belgeli tüm işletmelere enerji
desteğinin verilmesi veya buna bir ölçünün getirilmesi sektörün acil olarak
beklediği önlemlerin başında gelmektedir. 
Sayın
Başkanım ve değerli milletvekilleri, konuşmamın bu bölümünde, etle tırnak gibi
ayrılmaz bir parça olarak gördüğümüz Kuzey Kıbrıs Türk Cumhuriyeti’ne değinmek
istiyorum. Bilindiği üzere son dönemlerde gerek Orta Doğu’da yaşananlar,
gerekse Doğu Akdeniz havzasındaki enerji kaynaklarına yönelik sondaj ve
muhtemel enerji nakil hatları projeleri adanın uluslararası boyuttaki stratejik
ve ekonomik önemini tekrar ortaya koymuştur. Bu itibarla, Türkiye’nin
vazgeçilmez önceliklerinden olan Kuzey Kıbrıs Türk Cumhuriyeti ekonomisinin
sağlam temellere dayanması bizim için son derece önemlidir. 
Adanın
ekonomik yapısı ağırlıklı olarak turizme ve üniversitelere dayanmaktadır. Adaya
yıllık 102 bin üniversite öğrencisi ve 1 milyon turist gelmektedir. Bu öğrenci
kardeşlerimiz ve gelen turistler adaya yönelik haksız izolasyonları için
dünyaya duyuran gönüllü elçilerimizdir. 
KKTC
ve oradaki Kıbrıs Türkü kardeşlerimizin her zaman yanında olan Türkiye
Cumhuriyeti’nin bundan sonra da KKTC’nin yanında olacağına, Kıbrıs Türk halkına
yönelik haksızlıklara karşı duracağımıza inancımız tamdır. Kuzey Kıbrıs Türk
Cumhuriyeti’ne özellikle turizm alanında yapılan teşviklerin devam etmesi,
yine, Türkiye Cumhuriyeti olarak uluslararası alanda katıldığımız tanıtım
faaliyetlerinde Kuzey Kıbrıs Türk Cumhuriyeti’nin de mutlaka yanımıza alınması
gerekmektedir. Çünkü Türkiye’siz Kıbrıs, Kıbrıs’sız Türkiye düşünülemez.
Sayın
Başkanım, değerli milletvekilleri; konuşmamın bu bölümünde iç turizm konusuna
değinmek istiyorum. 2017 yılı verilerine göre Türkiye’de seyahat ve konaklama
yapan iç turist sayısı 17 milyondur. Toplam nüfusumuzla oranladığımızda
vatandaşlarımızın yüzde 80’inin iç turizmden yani ülkenin sahip olduğu
tarihsel, kültürel değerlerden ve doğal güzelliklerden faydalanmadığı
görülmektedir. Hem turizm sektörünün gelişmesi hem de vatandaşlarımızın ülkenin
güzelliklerinden faydalanması adına iç turizmi geliştirecek, önünü açacak ve
toplumun geniş kesimlerine yayacak tedbirler alınmalıdır. 
Bu
kapsamda, Sayın Bakanıma, siz değerli milletvekillerine, televizyonları başında
bizi izleyen vatandaşlarımıza bir davette bulunmak istiyorum. Seçim bölgem olan
sevgili Kütahya’mızın eşsiz doğal güzelliklerini, tarihsel ve kültürel
değerlerini, yer altı ve yer üstü zenginliklerini, eşsiz mutfağını ve aziz
Kütahyalıları görmeye davet ediyorum. Sizleri Türkiye’nin ve hatta dünyanın en
özel doğal güzelliklerinden olan Murat Dağı’nda kayak yapmaya, Kütahya
merkezinde Ulu Cami’yi görmeye, yine, Germiyan konaklarını gezip muhteşem bir
kahvaltı yapmaya, milattan önce 900 yıllarında Frig uygarlığı tarafından derin
vadilerle şekillenmiş bir dağlık alanda kurulmuş olan Frig Vadisi’ni gezerek
bölgesinin ve dünyanın en üst düzey medeniyetlerinden birini görmeye, kaya
şehrini görmeye, dünyanın ilk ticaret borsası olan Aizanoi Antik Kenti’ni
görmeye, Simav ilçemizdeki muhteşem Gölcük’ü görmeye, Domaniç ilçemizde bulunan
yeşilin her tonunu görebileceğiniz Sarıkız’ı ve yine, Osmanlı’nın kurucu annesi
olarak kabul ettiğimiz Hayme Ana Türbesi’ni görmeye, Tavşanlı ilçemizde leblebi
yemeye, Gediz’de tarhana içmeye, Pazarlar’da vişne yemeye, Emet ilçemizde bor
sahalarını görmeye, Şaphane ilçemizde Koca Seyfullah Camisi’ni görüp
ecdadımızın namaz kıldığı yerde bir cuma namazı kılmaya, Dumlupınar ilçemizde
Kurtuluş Savaşı’nın şehitliği olarak gördüğümüz Dumlupınar Şehitliği’ni görmeye
davet ediyoruz. Bunun yanında Türkiye’nin en önemli alternatif turizm alanı
olabilecek termal turizmde Ilıca, Yoncalı, Eynal, Çitgöl gibi kaplıcalarımızda
şifa ve huzur bulmaya davet ediyorum. 
(Mikrofon
otomatik cihaz tarafından kapatıldı)
BAŞKAN
– Toparlayın Sayın Milletvekili. 
AHMET
ERBAŞ (Devamla) – Sayın Başkanım, değerli milletvekilleri; Kütahya’mız için,
malumunuz olmak üzere olmazsa olmazımız çinidir. Çini Kütahya’nın başkentidir.
Dünya çapında isim yapmış birçok değerli çini ustalarımız mevcuttur ama
maalesef, birçok alanda olduğu gibi çini sanatında da şehrimizin tanıtıma ve
pazarlamaya ihtiyacı vardır. Aynı zamanda Kütahya, Osmanlı’nın bilinen ilk gelinlik
ve bindallı yapan merkezidir. Tarihin en güzel gelinlik ve bindallıları
Kütahya’da yapılmıştır. 
Sayın
Başkanım, buradan Sayın Cumhurbaşkanımıza ve bakanlarımıza hitap ediyorum:
Lütfen, yurt dışına gittiğinizde veya gelen heyetlere hediye verdiğinizde
mutlaka ve mutlaka Kütahya çinisinden olan ürünleri kullanın. Çünkü bu çiniler
bizim tarihler boyunca gurur duyacağımız ürünlerdir.
Bu
vesileyle, 2019 yılı bütçesinin şimdiden hayırlı, uğurlu olmasını diler,
saygılarımı sunarım yüce heyetinize. (MHP, AK PARTİ ve İYİ PARTİ sıralarından
alkışlar)
BAŞKAN
– Söz sırası İstanbul Milletvekili Cemal Çetin Bey’e aittir. (MHP sıralarından
alkışlar)
MHP
GRUBU ADINA CEMAL ÇETİN (İstanbul) – Sayın Başkan, değerli milletvekilleri;
Vakıflar Genel Müdürlüğü, Türk İşbirliği ve Koordinasyon Ajansı Başkanlığı ve
Yurtdışı Türkler ve Akraba Topluluklar Başkanlığı bütçeleri üzerine Milliyetçi
Hareket Partisi adına söz almış bulunuyorum. Bu vesileyle heyetinizi en derin
saygılarımla selamlıyorum. 
Vakıflar,
ecdadımızın hayır, hasenat, dayanışma ve yardımlaşma işlerindeki duyarlılık
mirasını, kültürel kimliğimizin önemli yapı taşlarından birisi olacak şekilde
yaşatan kuruluşlardır. Vakıflarımızın hukuk düzenimize, geleneklerimize ve kamu
düzenimize uygun faaliyetler yürütmek kaydıyla toplum hayatında etkin rol
üstlenmeleri ana hedefleri olmalıdır. Vakıfların gelişmesi ve toplum hayatında
ön plana çıkması sağlanarak toplumsal ihtiyaçların daha iyi karşılanması,
kamuoyu denetiminin etkinleştirilmesi temin edilmelidir. Kültürel mirasımız
olan eserlere sahip çıkılması, restorasyon ve bakımlarının yapılması elbette
takdir edilecek çalışmalardır. Ancak bu işler yapılırken tarihî dokularını
bozmadan ve işin ehli kişilerce yapılması gerektiğinin altını çizmek istiyorum.
Vakıflar zamanın şartlarında değerlendirilmeli ve amacını gerçekleştirmesi için
de yasal ve sosyal alanda uygun bir zemin hazırlanmalıdır. 
Değerli
milletvekilleri, 2011’de adı değişen ve faaliyet alanı genişleyen Türk
İşbirliği ve Koordinasyon Ajansı Başkanlığı 1991’de Doğu Bloku ve Sovyetler
Birliği’nin dağılmasının ardından kurulmuştur ve bugün Kültür ve Turizm
Bakanlığına bağlıdır. 
TİKA
faaliyetleri devletimizin siyasi, diplomatik ve ekonomik açılımları için son
derece önemlidir. TİKA, bugüne kadar yürüttüğü faaliyetlerle Türk varlığı ve
eserlerinin olduğu ülkelerde kültürel kimliğimizin ve varlığımızın korunmasına
yönelik başarılı işlere imza atmıştır. TİKA’nın imkânlarının, görev alanının
uygun bir verimlilik çerçevesinde kullanılması için özellikle Türkistan,
Kafkasya, Balkanlar gibi Türk kökenli bölgelerde daha çok irtibat ofisi
açılmalı ve faaliyetleri yoğunlaştırılmalıdır. 
Değerli
milletvekilleri, TİKA’nın isim ve amaç değişiklikleriyle beraber, yurt dışında
yaşayan vatandaşlarımızın sorunlarına çözüm üretmek üzere, soydaş ve akraba
topluluklarla ilişkileri güçlendirmek, ekonomik, sosyal ve kültürel olarak daha
yakın ilişkiler tesis edebilmek amacıyla Yurtdışı Türkler ve Akraba Topluluklar
Başkanlığı ile Yunus Emre Enstitüleri de kurulmuştur. 
Bilindiği
üzere, dünyanın her yerinde milyonlarca vatandaşımız yaşamaktadır. Ayrıca,
tarihî ve kültürel bağlarımızın olduğu büyük bir coğrafyada nüfusu 200 milyona
varan soydaş ve akraba topluluklarımız vardır. 
Çalışmalarıyla
gerek yurt dışında yaşayan vatandaşlarımızla gerekse soydaş ve akraba
topluluklarla ekonomik, sosyal ve kültürel olarak daha yakın ilişkiler tesis
etmesi beklenen YTB, personel ve bütçe yetersizliği nedeniyle görevini etkin
bir şekilde yerine getirememektedir. Yurt dışında yaşayan vatandaşlarımız
tarafından YTB yeteri kadar tanınmamakta, faaliyet alanları bilinmemektedir. 
Değerli
milletvekilleri, yurt dışı ve YTB konuşulduğunda sayıları 5 milyonun üzerine
çıkmış, başta Almanya olmak üzere Avrupa’nın çeşitli ülkelerinde yaşayan
Türkler aklımıza gelmektedir. Bu vesileyle Avrupa Türklüğünün temel
sorunlarından bazılarını da burada dile getirmek isterim. 
Bilindiği
gibi, 31 Ekim 1961’de yapılan İşgücü Anlaşması çerçevesinde ülkemizden gruplar
hâlinde, başta Almanya olmak üzere Avrupa’nın çeşitli ülkelerine çalışmak
amacıyla başlayan göç 57’nci yılını geride bırakmıştır. Yaşanan bu göçle
kendilerini dili, dini ve yaşayışları farklı bir kültürün içerisinde bulan
Avrupa Türklüğü geçen elli yedi yılda ayrımcılık, yabancı düşmanlığı,
İslamofobi gibi insani olmayan politikalar nedeniyle giderek daha fazla
sorunlarla karşı karşıya kalmışlardır; “uyum” adı altında yapılan uygulamalarla
toplumdan dışlanmış, ikinci sınıf insan muamelesine tabi tutulmuşlardır. Bugün
yüz yüze kalınan en büyük sorunların başında çocuklarımıza ana dilimizin
unutturulmak istenmesi ve “Euroislam” olarak ifade edilen, İslam’ın yeni
nesillere kendilerinin istediği gibi öğretilmesi girişimleridir. 
Almanya
Türkiye’den öğretmen gelişini engellemektedir. Benzer şekilde, uyumu
engelledikleri gerekçesiyle Türkiye’den gelen din görevlilerine de karşı bir
tutum sergilemektedir. Bu gibi uygulamalarla “entegrasyon” adı altında
kafalarının arka planındaki asimilasyon politikasını uygulamak istemektedirler.
Bu sebeple, onlara göre İslam din dersleri Alman eğitimciler tarafından
verilmeli, yardımcı ders olarak okullarda okutulan Türkçe ana dil dersleri de
kaldırılmalıdır. Nitekim bu dersler kaldırılmaya başlanmıştır. Oysaki dilini ve
dinini ait olduğu kültürünün arka planında uygun şekilde öğrenebilen bir çocuğun
daha sağlıklı bir kişilik geliştireceği, öz saygısı, öz güveni olan, üretken
bir erişkin olarak işlev göreceği uzmanların hemfikir olduğu bir gerçekliktir.
Kimlik bunalımına düşmüş nesiller her türlü yönlendirmeye açık olacaklardır. Bu
noktadan hareketle, kültürel kimliğimiz olan Türk kimliğinin ayrılmaz
parçalarından olan dilimiz ve dinimizi doğru bir şekilde öğretmek ailelerin
olduğu kadar devletimizin de başlıca görevleri arasındadır. Avrupa Türklüğünün
geçmişiyle bağlarının kopmaması ve geleceğini üzerinde yaşadıkları ülkelerde
doğru bir şekilde şekillendirebilmesi için kültürel kimlikleri olan Türk
kimliğinin siyasi iradeyle güvence altına alınması gerekmektedir. Yurt dışında
yaşayan Türklerin, özellikle Avrupa Türklüğünün kültürel kimliği olan Türk kimliğini
koruyabilmesi için ana dilimiz Türkçeye ve yüce dinimiz İslam’ı öğrenebilmesi
için Yurtdışı Türkler ve Akraba Topluluklar Başkanlığının daha etkin çalışmalar
yapması gerekmektedir. Bu sebeple YTB ve Yunus Emre Enstitüleri Türklerin yoğun
olarak yaşadığı ülkelerde çocuklarımıza yönelik dilimizi, dinimizi, tarihimizi
ve kültürümüzü öğretebilecek merkezler oluşturmalı ve bu merkezlere de işin
uzmanı kadrolar görevlendirmelidir. 
Değerli
milletvekilleri, işte Vakıflar Genel Müdürlüğü, TİKA ve Yurtdışı Türkler ve
Akraba Topluluklar Başkanlığının çalışmaları bu gibi nedenlerle son derece
önemli faaliyetlerdir. Bu kurumların gayretleriyle Türklerin yaşadığı her yerde
kültürel altyapı güçlendirilmeli, kültürel etkinlikler yaygınlaştırılmalı,
diğer ülkelerle, özellikle Türk Cumhuriyetleri soydaş ve akraba topluluklarla
kültürel ilişkilerimiz geliştirilmeli. Yurt içi ve yurt dışında bulunan kültür
varlıklarımızın envanteri çıkartılmalı ve restorasyonları yapılmalıdır. Yurt
dışında Türkiye aleyhine yapılan lobi faaliyetlerine karşı siyasi ve sosyal
alanlar itibarıyla tanıtımın artırılması gerekmektedir. Türk devlet ve
topluluklarıyla ilişkiler dilde, fikirde, işte birlik esasına
dayandırılmalıdır. Türkiye dışında yaşayan vatandaşlarımızın yanı sıra
soydaşlarımızın yaşadığı Kıbrıs, Kafkasya, Balkanlar, Orta Doğu ve Orta Asya
ülkeleriyle ilişkiler, başta ekonomik, sosyal, siyasi ve kültürel olmak üzere,
her alanda geliştirilmeli ve derinleştirilmelidir. Türkiye dışındaki soydaş ve
akraba topluluklarla uluslararası hukuk ve devletler arası ilişkilere yön veren
esaslar çerçevesinde yakından ilgilenilmeli ve gerekli kurumsal iş birliği
yapılanması öncelikle oluşturulmalıdır. Türkiye dışında yaşayan vatandaşlarımız
ve Türk dünyasına ilişkin uygulanacak politikaların bir eş güdüm içerisinde
bütüncül bir anlayışla yapılması gerekmektedir. Bu bütüncül yapıyı tamamlayacak
bir üst kuruma ihtiyaç vardır. Her dönemde Milliyetçi Hareket Partisi olarak
ifade ettiğimiz gibi, bu koordinasyon Türk dünyası bakanlığının kurulmasıyla sağlanabilir.
Türkiye Cumhuriyeti devletinin dış politikasıyla uyum içerisinde atılacak tüm
adımlarda TİKA, Yurtdışı Türkler ve Akraba Topluluklar Başkanlığı eksik
kadrolarını en kısa zamanda tamamlaması gerekmektedir. Bölgesel ve yöresel
liderlik hedefi olan Türkiye için TİKA ve YTB bütçelerinin artırılması külfet
olarak görülmemeli; tam tersine, atılması gereken adımlar arasında öncelik ve
zorunlu olarak kabul edilmelidir. Hem Türkiye dışında yaşayan vatandaşlarımızın
hem de soydaş ve akraba topluluklarının, ayrıca, uzanacak yardım elimizi
bekleyen insanların talebi bu yöndedir.
Sözlerime
burada son verirken, görüşülmekte olan 2019 yılı bütçesinin ülkemize ve
milletimize hayırlar getirmesini diliyor, yüce heyetinizi bir kez daha
saygılarımla selamlıyorum. (MHP, AK PARTİ ve İYİ PARTİ sıralarından alkışlar)
BAŞKAN
– Söz sırası Kayseri Milletvekili İsmail Özdemir’in.
Buyurun
Sayın Özdemir. (MHP sıralarından alkışlar)
MHP
GRUBU ADINA İSMAİL ÖZDEMİR (Kayseri) – Sayın Başkan, değerli milletvekilleri;
Türk Dil Kurumu, Türk Tarih Kurumu, Atatürk Araştırma Merkezi, Atatürk Kültür,
Dil ve Tarih Yüksek Kurumu, Atatürk Kültür Merkezi bütçeleri üzerine Milliyetçi
Hareket Partisi Grubu adına söz almış bulunmaktayım. Gazi Meclisimizi en derin
saygılarımla selamlıyorum.
İnsanlık
var olduğu günden bu yana en teşkilatlı ve şuura sahip yapı olarak milletlerin
inşası vuku bulmuştur. Bu inşa süreci her milleti kendi inanışları,
yaşayışları, karşılaştıkları zorluklar, hayat standartları ve en önemlisi de
ülküleri çerçevesinde şekillendirmiştir. Binlerce yılla ifade edilen bu dönem,
neticede, karşımıza medeniyet tasavvurunu çıkarmış, milletleri kendi
değerlerine has özelliklerle günümüze kadar getirmiştir. Hiç şüphe yok ki
insanlık tarihinin en derin, zengin ve büyük değerlerini yansıtan milletlerinin
başındaysa Türk milleti gelir. Tarih sahnesine çıktığı andan itibaren kendi
meziyetini her yönüyle ilan etmiş bulunan milletimiz, inancını daima tek bir
ilah olduğu gerçeğine sabitlemiş ve buna sadık kalmış, töresini devletinin
varlığıyla eş tutup insanı yaşatmayı esas edinmiş ve bu anlayıştan
ayrılmamıştır. Türk milleti, aynı zamanda zulme karşı daima adaletin yanında
olmuş ve adaleti savunmuş bir millettir. Esasta var olan bu değerler Türk
milletinin pek çok milletten önce başarılı bir teşkilatlanmayı hayata
geçirmesine olanak sağlamış, bunun sonucunda başta askerî yapı olmak üzere
toplumun diğer katmanları da Türk milletine özgü uygulamaları görmüştür. Bugün
dahi askerî disiplin ve hiyerarşide kullanılan “onluk sistem” olarak tabir edilen
yapılanmanın sahibi de yine Türk milletinin kendisidir. 
Diğer
yandan, ticari nizamı teşkil eden Ahilik teşkilatından tutun mimarideki estetik
ve muazzamlığa, tüm dünyaya hâlâ ışık tutan bilimsel çalışmalara varıncaya
kadar Türk milleti var olduğu ve özellikle de âlemlere nizam verdiği her
dönemde dünyanın geri kalanıyla mukayese edildiğinde öne çıkmış, örnek olmuş ve
önderlik etmiştir. Nitekim, doğduğumuz coğrafyada kalmayıp kara sathında
Asya’yı aşarak, Acem coğrafyası, Kafkaslar, Anadolu, Orta Doğu, Kuzey, Doğu,
Orta Afrika, Balkanlar ve nihayetinde Avrupa; denizlerde ise Hazar, Karadeniz,
Akdeniz, Kızıldeniz, Hint Okyanusu’nda kesin bir üstünlük sağlamıştır. Dahası,
bu üstünlük vasfı, üstünkörü gelişen olaylar silsilesi şeklinde de
gerçekleşmemiş, aynı yerlerde yüzlerce, hatta binlerce yılı aşan Türk
hâkimiyetiyle bu durumun tesadüfi olmadığı her yönüyle ispat edilmiştir. 
Türk
milleti gittiği her yere hayat götürmüş, daima adaletin yılmaz savunucu,
aranan, beklenen ve özlenen olmuştur. Bugün dahi sorun yaşanan başta Orta Doğu
olmak üzere geçmiş dönemde hâkimiyetimiz altında bulunan coğrafyalarda kimi
zaman hüzünle ancak daha çok özlemle bazı çevrelerce anılıyorsak bu durum
mevzuya bahis olan hususun esasını ispat etmektedir. Hiç şüphe yok ki bizi bu
anlamda eşsiz bir konuma taşıyan en değerli vasfımız millî kültürümüzdür.
Sözlük anlamı itibarıyla “kültür” tarihsel, toplumsal gelişme süreci içerisinde
yaratılan bütün maddi ve manevi değerler ile bunları yaratmada, sonraki
nesillere iletmede kullanılan, insanın doğal ve toplumsal çevresine
egemenliğinin ölçüsünü gösteren araçların bütünüdür.
Ziya
Gökalp’e göreyse kültür, bir milletin dinî, ahlaki, hukuki, entelektüel,
estetik, lisani, iktisadi ve teknik hayatlarının ahenkli mecmuasıdır. Aslına
bakılırsa, fikir dünyamızın en değerli isimlerinden olan merhum Gökalp’ın
yapmış olduğu tanım daha doğru, tutarlı ve makbuldür. O açıdan, hakikati
sorgularsak Türk millî kültürü dünya üzerinde var olan diğerleriyle mukayese
edildiğinde çok üstün meziyetlere sahiptir. Bozkırın zorlu şartlarından
başlayan bir serüvenin tabiatın tüm çetin koşullarına karşı ayakta kalabilen,
akabinde bunu devletleşmeye ve nihayetinde bir medeniyetin inşasına taşıma
erdemi gösteren Türk millî kültürü insanlığın yüz akıdır. Bizim kültürümüz insanidir,
erdemli, hoşgörülü, güzel ve ahlakidir. “Ne olursan ol yine gel.” diyen Mevlâna
da bizimdir, “Gelin canlar, bir olalım.” diyen Hacı Bektaşi Veli de bizimdir,
Alevi de biziz, Sünni de biziz, anasının dili, doğduğu yahut doyduğu yer neresi
olursa olsun biz hep birlikte Türk milletiyiz, hep birlikte Türkiye'yiz. (MHP,
AK PARTİ ve İYİ PARTİ sıralarından alkışlar) 
Diğer
yandan, milletleri ayrıcalıklı kılan kültür ve yaşayışlarında hatta ülkülerinde
etkili olan bir başka unsur ise dildir. Dil, dirliktir; dil, birliktir; dil,
temizliktir, bahtiyarlıktır, teslim olmayan dimağ, taviz vermeyen dik duruştur.
Türklüğün omurgası, ana gövdesi, ana iskeleti, hasılı bütün bedeni de
Türkçe’dir. 
Yüzyıllar
önce bu konuya atıf yaparak günümüze ışık tutan, kendine has yapısıyla Türk
milletinin belki de resmî olmayan anayasası kıymetindeki eser kabul ettiğimiz
Kutadgu Bilig’in yazarı Yusuf Has Hacib’in o dönemki gayretlerinin bugün ne
derecede büyük bir anlama geldiği ortadadır. Bununla birlikte, Dîvânü
Lugati't-Türk eseriyle Türkçenin kıymetini irdeleyen ve üstünlüğünü gösteren
Kâşgarlı Mahmud’un haklılığı da hâlâ geçerliliğini korumaktadır.
Milletimize
çalışmalarıyla çok değerli eserler kazandırmış olan İbrahim Kafesoğlu’na
göreyse çeşitli kültürleri birbirinden ayıran en mühim unsur dildir çünkü dil;
ifade tarzı, mefhumları, söz hazinesi, hatta grameriyle temsil ettiği
topluluğun maneviyatına kaynak vazifesi gören düşünce sistemini âdeta
kadrolamaktadır. Türkçenin tarihiyle uğraşan birçok bilim adamı bu dilin kelime
teşkili ve cümle kuruluşundaki intizamı karşısında duydukları şaşkınlığı
gizleyememişler ve şöyle demişlerdir: “Türkçe sanki daha başlangıçta dilciler
tarafından tertip ve tanzim edilerek konuşulması için millete sunulmuştur.”
Türk dilindeki bu nizam, Türk’ün millet olarak disiplinli ruhu manevi
muvazenesini ortaya koyar. 
Avrupa
tarih literatüründe idealize edilmiş şekliyle bize kadar akseden meşhur “Pax
Romana” yani Roma sulhu, askerî darbeler neticesi zorla Roma’ya bağlanan
yabancı ülkelerde kılıçla tesis edilmiş bir sükûnetten başka bir şey değilken,
Türk hâkimiyetindeki nizam ve asayiş, gönül rızasının sağladığı huzurla kurulan
gerçek sulhun ta kendisiydi. Türk devletinde tebaa, sadece topluluk
menfaatlerinin gerektirdiği ölçüde hükümler ihtiva eden töreye saygı
göstermekle vazifeli bulunuyor fakat kendi geleneklerine, örf ve âdetlerine
müdahale edilmiyor ve insanlar arasında fark tanımayan Türk hukuku herhangi bir
ayrım yapmıyordu. Eski Türk kültürünün özelliklerinden biri olup Batı’da ancak
son yüz yıllarda prensip hâline getiren bu eşitlik anlayışını Roma
İmparatorluğu dâhil İlk ve Orta Çağlarda herhangi bir ülkede aramak beyhudedir.
Aynı Roma, ordularını bir silindir gibi geçirdiği komşu memleketlerde yerli
kültür adına ne varsa yok etmek ve onun yerine Latin diliyle birlikte Latin
kültürünü cebren yerleştirmek pahasına otorite kurabilmiş, Doğu’da ise Emevî
halifeleri bütün İslam ülkelerinde Arapçayı mecburi tutmak suretiyle kendi
kültürlerini hâkim kılabilmişti. Hâlbuki Türklerin zora ve tazyik yollarına
saptıklarını gösteren herhangi bir delile rastlamak mümkün değildir. Bu gibi
hâlleri insan haysiyetine tecavüz sayan Türk hükümdarlarının Kutadgu Bilig’deki
ifadeyle tebaaya hizmet esasından ayrılmaması Türklerin kavimleri idare
bahsinde, başka hiçbir millete nasip olmayan başarıya ulaşmalarında büyük
ölçüde yardım etmiştir. Türkçenin millî bünyede sağladığı bu canlılık bugün de
devam etmektedir ve dilin hiçbir siyasi, coğrafi engel tanımaması yanında,
Balkanlardan Çin’e, Urallardan Afrika’ya uzanan geniş sahalarda kalabalık Türk
nüfusunun mevcudiyeti düşünülürse, Türk dilinin ifade ettiği mana daha iyi
anlaşılacaktır.
Demek
ki Türkçe meselesi, Türkiye'nin resmî sınırlarından çok uzaklara taşan ve
aslında, sanıldığından çok daha önemli olan bir konudur. Türkçenin bu müstesna
durumu, memleketimizdeki dil çalışmalarında takip edilecek yolu kesin şekilde
çizmektedir. Buna göre, dil meselesi, yalnız Türkiye ölçüsünde değil fakat
Türkçenin kendi realitesine de uygun olarak yüz milyonlarca kitlenin konuştuğu
bir bütünlük içerisinde ele alınmalı ve Türkçenin işlenmesinde, onun Türk millî
kültür birliğine şekil veren tarihî seyri de gözlerden uzak tutulmamalıdır.
Sayın
Başkan, değerli milletvekilleri; işte, bunlar dikkate alındığında, devletimizin
kurucusu Ulu Önderimiz Gazi Mustafa Kemal Atatürk’ün kültürün ve dilin önemine
binaen neden bu kuruluşları kurduğu iyi anlaşılmalıdır. Bizler bin yıldır bu
topraklardayız. Bunun ne demek olduğunu Anadolu Medeniyetler Müzesine giderek
görebilmek mümkündür. Bizden önce burada var olanlar artık tarih olmuşken, Türk
milleti yaşama iradesini her yönüyle korumakta ve kararlılığını sürdürmektedir.
Türk milleti, tüm ağır imtihanlardan başarıyla çıkmış, hürriyet ve
istiklalinden asla taviz vermemiş, zulme boyun eğmemiş, yaşama iradesinden
kesinlikle sapmamıştır. Allah’ın izni ve yardımıyla, millî birlik ve
bütünlüğümüzü koruyarak bin yıl daha bu topraklarda var olmaya devam edeceğiz,
bunu her çevrenin iyi idrak etmesi gerekir. Dahası, yardım elimizi bekleyen,
bizden medet umanlara da sırtımızı dönmeyecek, inancımızdan, millî
kültürümüzden ve ecdadımızdan aldığımız ilhamla çok daha fazlasını yapmak üzere
durmayacak, büyük millî ülkülerimizi mutlaka hayata geçireceğiz. 
Dolayısıyla,
bugün, 2019 bütçesi üzerinde durduğumuz ilgili kurumlarımıza büyük görevler
düşmektedir. İçerisinde bulunduğumuz şartlar, dil, tarih ve kültür itibarıyla
sadece geçmişin kaynaklarını araştırıp bulmayı değil, bunları günümüz
şartlarında doğru analiz edip geleceğe dair doğru stratejiler geliştirmeyi de
zorunlu kılmaktadır. Bu kapsamda, netice olarak, Milliyetçi Hareket Partisinin
kültür ve dil konularında sahip olduğu bazı görüşleri Gazi Meclisimizle
paylaşmak istiyorum. 
Milleti
millet yapan temel unsurlardan biri dildir. Dolayısıyla, millî kimliğimizin
vazgeçilmez bir ögesi olarak gördüğümüz Türkçenin her alanda doğru ve güzel
kullanımı esas olmalıdır. 
Her
türlü basın-yayın, reklam, film, tiyatro eserleriyle günlük ve ticari hayatta
kullanımlarda Türkçenin yozlaşmasına ve tahribine yol açan uygulamalara fırsat verilmemelidir.
Türkçenin eğitimde, öğretimde, sanatta, kültürde, bilimde ve medyada doğru
kullanılmasına yönelik çalışmalar yapılmalıdır. 
Türk
dili araştırmalarına önem verilmeli, Türkçenin uluslararası düzeyde bilim,
sanat, ticaret ve tele iletişim dili olarak kullanılabilmesi için çalışmalar
yürütülmelidir. Türkiye Türkçesinin öğretimi ve Türk kültürünün tanıtımı
amacıyla başta Türk cumhuriyetleri ve Avrupa ülkeleri olmak üzere yurt dışında
Türk kültür merkezlerinin yaygınlaştırılması ve etkin bir şekilde hizmet sunumu
sağlanmalıdır. 
Türk
devlet ve topluluklarıyla ilişkiler dilde, fikirde, işte birlik esasına
dayandırılmalıdır. İktisadi ve kültürel iş birliği geliştirmenin temel unsuru
olarak Türkçe konuşan ülke ve topluluklara yönelik dil ve kültür araştırmalarına
önem verilmeli, Türkçenin bütün lehçeleriyle anlaşılabilir ve kullanılabilir
olması için gerekli şartlar olgunlaştırılmalıdır. 
Türk
kültürü ve sanatının yaşatılması, geliştirilmesi, tanıtılması ve
yaygınlaştırılması amacıyla millî kültür endüstrisi mutlaka ama mutlaka
oluşturulmalıdır. Millî kültür değerlerimizin yıpratılması sonucunu doğuran,
kültürel değerler kargaşasına sebebiyet veren, kültür hayatımızla ilgili temel
millî mutabakatları bozan, kayıtsızlık ve düşmanlık örneği uygulamalar önlenmelidir.

Uluslararası
kültürel iş birliği programları geliştirerek Türk kültürünün çevre kültürler
için cazibe merkezi hâline gelmesi sağlanmalıdır. 
Toplumun
tarihi ve kültürel müşterekleri ön plana çıkarılmalı, tarih ve bilimsel
belgeler ve gerçekler kamuoyunun bilgisine sunulmalıdır. Farklılıkların öne
çıkarılması yerine ortak değerlerin bütünleştiriciliğinde millî bir bakış
açısının kamuoyuna yansıtılması, bu kapsamda müşterek değerlerimizin başta din
adamları olmak üzere eğitimciler, sosyologlar, kanaat önderleri, medya
kuruluşları tarafından anlatılması ve işlenmesi sağlanmalıdır. Dış destekli
sivil toplum kuruluşu görünümlü yapılarla aynı amacı taşıyan medya
kuruluşlarının yıkıcı ve ayrıştırıcı faaliyetlerine mani olunmalıdır.
Asırlardan beri millî kültürümüzün temel değeri olma niteliğini koruyan her
sahadaki yazılı eserlerin yok olmasının önüne geçilmeli, bu eserler bugünkü
yazı ve konuşma diliyle toplumumuza kazandırılmalıdır. Osmanlı arşivinin
tasnifi, düzenlenmesi ve tümüyle günümüz literatürüne kazandırılması
sağlanmalıdır. Bilimsel araştırma ve incelemelerin ışığında tarihî gerçeklerin
ortaya çıkarılması ve tarihe ilişkin çarpıtma ve iftiraların önüne
geçilebilmesi amacıyla arşivlerin ilim adamlarınca incelenmesi sağlanmalıdır.
Türk vakıf eserleri ortaya çıkarılmalı, korunmalı ve yaşatılmalı, vakıflar
devletçe desteklenip varoluş amacına uygun hâle getirilmelidir. Kültürel
değerlerimizin yaşanması ve yaşatılması amacıyla kültür merkezleri, bilimsel
araştırma kurumları ve müzeler yaygınlaştırılmalı; daha da önemlisi, bu
birimlere erişimin kolaylaştırılması ve elbette gençlerin müzelerden ücretsiz
yararlanmasının önü mutlaka açılmalıdır.
Bu
vesileyle, ilgili kurumlarımızın bütçelerinin hayırlara vesile olmasını temenni
ediyor, Gazi Meclisimizi en derin saygılarımla selamlıyorum. (MHP sıralarından
alkışlar)
BAŞKAN
– Söz sırası, Kocaeli Milletvekili Saffet Sancaklı’nın.
Buyurun
Sayın Sancaklı. (MHP sıralarından alkışlar)
MHP
GRUBU ADINA SAFFET SANCAKLI (Kocaeli) – Sayın Başkanım, değerli milletvekilleri,
bizi televizyonları başında izleyen büyük Türk milleti; hepinizi saygıyla
selamlıyorum.
Sayın
Kültür ve Turizm Bakanımız ve Spor Bakanımız burada. Sizler de hoş geldiniz
değerli bürokratlarla beraber. 
Ben
Spor Bakanlığı bütçesi arkasında biraz konuşmak istiyorum. Tabii, spor deyince
her ne kadar çok böyle ciddiye almasak da aslında spor öyle bir şey ki dünyada
daha büyük bir sosyal olgunlaşma ve yakınlaşmayı sağlayacak başka bir şey yok.
Özellikle futbola baktığımızda, bugün dünyada milyarlarca insanın en çok
izlediği spor dalı ve insanlar bir maça giderek deşarj olabiliyor,
sakinleşebiliyor, üzülüyor, seviniyor ama neticede orada bir sosyallik
yaşıyorlar ve akşam eve geldiklerinde de bayağı bir rahatlamış geliyorlar. 
Şimdi,
tabii, Türkiye’de yaşanan bir sürü sıkıntı var. Biz bunu spor üzerinden bir
nebze de olsa rahatlatabiliriz. Dün akşam burada, gecenin saat 2’sinde yaşanan
gerginlikte üç beş dakika spor konuşuldu, futbol konuşuldu; bütün
milletvekilleri gülmeye başladı, herkesin stresi alındı. Sporla ilgili üç beş
dakikalık bir konuşmayla milletvekillerinin bile stresini alabiliyorsak demek
ki Türkiye’de de bunu yapabiliriz. 
Arkadaşlar,
maalesef, Türk sporu çok zor durumda. Ben bir tespit yapacağım, ondan sonra hep
beraber bunu nasıl çözeriz diye buna kafa yoralım. 
Eğer
bir ülkenin sporunun genel başarısını ölçmek istiyorsanız… Dört senede bir
olimpiyatlar yapılıyor bildiğiniz gibi. Neden bu olimpiyatlarda belli oluyor
ülkenin spor başarısı? Çünkü her branştan sporcular gidiyor ve olimpiyatın sonunda,
baktığınızda, kaç madalya almışsınız, dünyada kaçıncı sıradasınız, ona göre
belli oluyor sizin başarınız. Türkiye, maalesef, dört senede bir yapılan 3
olimpiyattır Türkiye tarihinin en başarısız olimpiyatlarını yaşıyor, en az
madalya aldığımız olimpiyatlarını ve bu madalyaların da bir kısmı, maalesef, 80
milyonluk ülkede devşirme sporcularla alındı. 
Tabii,
çok vaktimiz olmadığı için ve biraz da güncel olduğu için futbol üzerinden
gideyim daha kolay anlaşılsın diye. 
Türk
futbolu artık uçurumdan çoktan düşmüştür arkadaşlar. Bunu birkaç tane örnekle
ben size anlatayım. Burada hiç kimseyi eleştirmek veya kimseyi suçlamak
manasında konuşmuyorum. Bir suç varsa bu hepimizin zaten. Ha, daha az, daha
fazla ama hepimiz bu işte varız. 
Şimdi,
kulüplerin mali durumları o kadar kötü ki -bu son zamanlarda “konkordato”
denilen moda bir şey var ya- eğer müsaade etsek konkordato ilan etmek
zorundalar çünkü kulüplerin hepsi iflas etmiş vaziyette yani şöyle söyleyeyim:
4 tane büyük kulübün şu andaki borcu 10 milyar lirayı geçti. Net rakamı
söyleyeyim: Fenerbahçe 3,5 milyar, Galatasaray 2,8 milyar, Beşiktaş 2,1 milyar,
Trabzonspor 1,1 milyar ve bu rakamları ödeme ihtimalleri yok. Yani eski parayla
10 katrilyon lira, şimdi 10 milyar lira; yüzde 30-35 faizden yıllık 3,5-4 milyar
lira faiz ödeyecekler. Böyle bir gelirleri de yok bu kulüplerin.
Daha
kötü bir şey söyleyeyim, önümüzdeki senenin gelirlerinin çoğunu, kendi
emlaklarını ve kendi ellerinde bulunan malzemeleri de temlik ettirdiler finans
kuruluşlarına ve birkaç sene sonrası için bile gelen gelirler artık gelmeyecek.
Bu nedir artık? İflas etmiş demektir. 
Tabii
Avrupa da boş durmuyor. UEFA bakıyor “Ne oluyor Türkiye’de?” diye ve bildiğiniz
gibi, birtakım yaptırımlar yaptırabilirler bize. Bunlar nelerdir? Avrupa
kupalarından men edilmek ki biliyorsunuz, son birkaç yıldır büyüklerimizin çoğu
zaten men edildi Avrupa kupalarından; daha sonra eğer düzeltmezsek bu işi, puan
silme ve daha sonra da eğer düzeltmezsek lig düşürme. Şimdi siz düşünebiliyor
musunuz, Galatasaray, Fenerbahçe, Beşiktaş ve Trabzonspor’un küme düştüğünü? O
zaman Türkiye’de futbolu kim seyreder zaten. Tabii, 4 büyükleri söylüyorum da
sadece 4 büyükler değil, hepimizin bildiği Karşıyaka, Bucaspor, Kayseri,
Erciyes, Eskişehirspor, Balıkesirspor, Gaziantep, Mersin İdman Yurdu ve
Manisaspor gibi geçmişinde birçok başarısı olan kulüplerin şu anda puanları
silindi, ya kapanmak üzereler ya amatör kümeye doğru ciddi manada yol
almaktadırlar. 
Şimdi,
tabii, güncel diye Galatasaray’dan örnek vereyim, Türkiye’mizin asırlık
kulüplerinden bir tanesi, benim de şerefle forma giydiğim kulübümüz. Dört yıl
önce Galatasaray UEFA’yla bir anlaşma imzaladı, dedi ki: “Bizi reddetme
Şampiyonlar Ligi’nden, Avrupa’dan, başka bir şey yap bize.” Bir anlaşma
imzaladılar, hatta bundan bir, bir buçuk ay kadar önce Sayın Galatasaray Kulübü
Başkanı gidip geliyor oraya, anlaşmayı tekrar geri aldılar. Neden biliyor
musunuz? Galatasaray’ın imzaladığı bir önceki anlaşmada Galatasaray taahhüt
etmiş “Ben senelik şu kadar zarar edeceğim, şu kadar borçlanacağım.” diye, 4
katı borçlanmış. O yüzden şu anda geri aldı UEFA, kontratı inceliyor. Eğer
iptal ederse Galatasaray’ımız uzun yıllar Avrupa kupalarına gidemeyecek. Ha
“Galatasaray gidemedi, yerine diğer takım gitsin…” Maalesef diğer takımlar da
aynı durumda, diğer takımlar da gidemeyecek. O yüzden bizim bu işe acil bir
çözüm bulmamız lazım.
Sayın
Bakan, ben geçenlerde, yukarıda, komisyonda dedim ki: “Bu başarısız
federasyonlara, özellikle Futbol Federasyonuna kayyum atansın.” Tabii, millet
bunu şaka zannetti de aslında Türkiye Futbol Federasyonuna beş yıl önce kayyum
atandı, UEFA geldi, oturdu: “Galatasaray sen bu kadar harcayacaksın, Beşiktaş
sen bu kadar, Fenerbahçe bu kadar, Trabzon bu kadar, bunun dışında
kıpırdayamazsın, kıpırdarsan puanını silerim, Avrupa’dan men ederim, küme
düşürürüm.” O zaman bizi niye yönetsinler ki İsviçre’den? 80 milyonluk ülkede
bu kadar insanız biz. Yani o kayyum meselesi şaka değil. Ha, kayyum olmaz,
başka bir şey, buna bir çözüm bulalım biz. 2011 senesinde, net rakamı söylüyorum,
UEFA, FIFA mali fair play kriterlerinde bir baktı Avrupa kulüpleri kötüye
gidiyor… Tam 2011 senesinde 1,7 milyar euro Avrupa kulüplerinin zararı var,
tak, kuralları koydular, Türkiye’ye de koydular. 2017 rakamlarını veriyorum,
Avrupalı kulüpler 1,7 milyar euro zarardayken şu an itibarıyla 2017 sonu, 600
milyon euro kâra geçtiler. Aynı kurallar Türkiye’de uygulandı, 2011’de yüzde
41’di bizim kulüplerin zararları, yüzde 41, 2017 sonunda yüzde 200’leri geçti,
5 kat arttı. Sadece büyüklerin, 4 büyük kulübün zararı 1,5 milyar euro.
Kurallar aynı, orada da aynı kurallar işletiliyor, Türkiye’de de aynı kurallar
işletiliyor. Orada zarardan kâra geçildi; peki, bizimkiler nasıl 5 kat daha
fazla zarar ediyor? Bu neyi ortaya çıkarıyor? Kurallar doğru, uygulamalar
yanlış. Peki, bu uygulamayı yapanlar kimler? Bizi yönetenler, futbolu
yönetenler. Demek ki insan faktörü, hangi kuralı koyarsanız koyun, ne
yaparsanız yapın, insan faktörü. Peygamber Efendimiz’in dediği gibi, işi ehline
vermezseniz işte bu durumlara gelir. 
Şeyi
söyleyeyim bir de size, şu anda eğer bu fair play kurallarını biz yerine
getirmezsek bize müdahale edecekler, ondan sonra elimizden bir şey gelmeyecek,
yapamayacağız. Öyle bir federasyonumuz var ki bizim yani şöyle söyleyeyim:
Federasyon başkanı hiçbir maça gidemiyor tepkiden, kulüp başkanları diğer
deplasmanlara gidemiyor tepkiden, aldıkları cezalar altmış gün, doksan gün
falan, neredeyse maça gelemeyecekler kulüp başkanları yıl içerisinde. Esprisini
de yaptım, Allah’tan bu ceza hapis cezası değil, çoğu cezaevinden çıkamazdı
kulüp başkanları bu gidişle. Geçen gün Futbol Federasyonu Profesyonel Disiplin
Kurulu, Trabzonspor Kulübü Başkanı Sayın Ahmet Ağaoğlu’na altmış gün ceza
verdi, iki gün sonra Hukuk Kurulu cezayı iptal etti. Ya, altmış gün ceza
verilen adamın cezası iptal edilir mi? Demek ki haksız ceza verdin o zaman. 
MUHAMMET
BALTA (Trabzon) - Aynen öyle. 
SAFFET
SANCAKLI (Devamla) – Ya bu cezayı verme ya da hadi, indir onu elli güne, kırk
güne; sıfır ne?
MUHAMMET
BALTA (Trabzon) – Haksız ceza verdiler. 
SAFFET
SANCAKLI (Devamla) – İnanılmaz bir federasyonumuz var, inanılmaz kötü
yönetiliyor. 
Millî
Takım’a gelelim, geçen ay Millî Takım’ımız Avrupa Uluslar Ligi’nden küme düştü,
yanılmıyorsam da son 4 maçta gol atamayarak. Şimdi Millî Takım’ımızın
oynayacağı ligi söylüyorum size: Türkiye, Estonya, Ermenistan, Karadağ, Kuzey
İrlanda, Lüksemburg, Litvanya, Cebelitarık, Faroe Adaları, San Marino, Malta, Andorra, Kosova. Çoğunun duymadınız bile
ismini, belki seyretmediniz hayatınız boyunca; Türkiye Millî Takımı, şu anda
burada. Peki, Türkiye Millî Takımı neredeydi? Hepimiz buna şahit olduk biz,
2002 senesinde Japonya’da yapılan Dünya Kupası’nda dünya 3’üncüsü. Peki, şu
anda 2018’de, dünya 38’incisi. Şimdi futbolun geldiği nokta. 
Kulüplere
gidelim, Galatasaray, 2000’de UEFA Kupası’nı almış, bütün devleri yenerek,
bütün devleri yendi. Sonradan da Süper Kupa finalinde Real Madrid’i de yendi,
Arsenal’i de yendi, bütün hepsini yendi ve 2001’de Süper Kupa’yı aldı. Geçen
hafta Galatasaray-Porto maçı oynanıyor İstanbul’da ve Porto, Galatasaray’ı 3-2
yeniyor, Galatasaray Şampiyonlar Ligi’nden eleniyor. Galatasaray’ın üst düzey
bir yöneticisi televizyona çıkmış diyor ki: “Soyunma odasına bir girdim, alkış
tufanı koptu, binlerce insan beni aradı, tebrik etti.” Arkadaş, yanlış soyunma
odasına mı girdin yani? (MHP ve İYİ PARTİ sıralarından alkışlar)
Biz
şu anda ağlanacak halimize gülüyoruz. Koca Galatasaray takımı Porto’ya
yenilmiş, Şampiyonlar Ligi’nden elenmiş; binlerce tebrik telefonu alınmış ve
soyunma odasında alkış varmış. Bu, bir zihniyetin çöküşüdür arkadaşlar. Biz
Dünya Kupası’nda 3’üncü olduk, Süper Kupa aldık, UEFA aldık, bir dünya Avrupa
şampiyonalarına katıldık ama şu andaki durum facia Sayın Bakanım. 
Şimdi,
bunları size ben niye anlatıyorum? Ha, bir şey daha anlatacağım, 2024 senesinde
Avrupa Şampiyonası olacaktı -biliyorsunuz, Almanya ile biz kaldık 2 ülke- ve
bununla ilgili inanılmaz bir kampanya düzenlendi, inanılmaz paralar harcandı,
hem sponsorlar hem devletin imkânları. Sonra ne oldu, biliyor musunuz? Oraya
gittik, 12’ye 4 kaybettik biz, olabilir bu. Ama biz 2016’ya da talip olmuştuk
bundan sekiz sene önce, 1 oyla kaybetmiştik. Şimdi, o kadar kötü yönetiliyor
ki… Tanıtım filmini seyrettiniz mi veya oradaki kampanya nasıl yürütülüyor?
Dünya futbolunda 2’nci adam Şenes Erzik -yirmi sene bizi temsil etti-
kampanyada yok; etçi tuz atıyor, etçiyi koymuşlar kampanyaya, diyorlar ki:
“Türkiye'nin tanıtımı bu.” Siz dalga mı geçiyorsunuz ya?
ORHAN
SÜMER (Adana)- Kaptan, sorumlusu kim, sorumlusu?
SAFFET
SANCAKLI (Devamlı) – Ya, anlatıyorum ortaya. Kim üzerine ne alınıyorsa alınsın.

Şimdi,
o kadar kötü yönetiliyor ki bu Futbol Federasyonu, kendi içlerinde de
birbirlerine girdiler. Sayın Ali Dürüst istifa etti bundan bir on beş, yirmi
gün önce, diyor ki: “Ben Futbol Federasyonundan istifa ediyorum, güvenmiyorum
bu Futbol Federasyonuna.” Ne olduysa iki günde? İki gün sonra “Hayır, ben,
Federasyon Başkanı ve Futbol Federasyonuna güveniyorum, geri dönüyorum
görevimin başına, istifa etmiyorum. Galatasaray’ın haklarını korumak için de
buradayım.” 
Bakın,
arkadaşlar, Futbol Federasyonu yöneticisi, bir kulüp isminin hakları için
oradaymış. Peki, Kayserispor’un, Ankaragücü’nün, Trabzonspor’un -ne bileyim-
Gaziantepspor’un, Eskişehirspor’un haklarını kim koruyacak ya? Siz meydanı boş
mu bulduğunuzu zannediyorsunuz? Kasımpaşa’yı, bütün takımları yani… Böyle bir
rezillik olmaz. Bu rezalete bir son vereceğiz biz. 
Tabii
ki söylenecek daha çok şey var ancak Sayın Bakanım, şimdi size anlatıyorum, ben
bunları anlatırken sizi de suçlamıyorum, sizi de sorumlu tutmuyorum, hepimiz
sorumluyuz. 
On
altı yıldır bu iktidardasınız, tek başınıza yönetiyorsunuz; futbolda bu
başarısızlıklar ve spordaki bu başarısızlıklar ne zaman gelmiş biliyor musunuz?
Türkiye tarihinin en büyük tesislerinin yapıldığı dönemde, Türkiye ekonomisinin
dünyada ilk 20’ye girdiği dönemde. Bu kadar iletişim, bu kadar para, bu kadar
imkân ama 2002’den 2018’e gelinen nokta bu.
Şimdi
şöyle bir şey düşünün, bir hasta düşünün, kanser artık her tarafını sarmış.
Bunu morfinle, Asprin’le, Gripin’le çözmeniz mümkün değil. Gittikçe de bu,
sarıyor ve artık, tamamen sardı; bunu kökünden atacaksınız Sayın Bakanım. 
Burada,
daha önce bakanlık yapan Çağatay Bey var, Osman Aşkın Bak var -sizi yeni
tanıyorum- hiçbirinizin iyi niyetinden şüphem yok ama biraz cesaretli olun.
Bakın, burada Milliyetçi Hareket Partisinin 50 aslanı var vatan aşkıyla
tutuşan, görev aşkıyla tutuşan. (MHP sıralarından alkışlar) Yanınızdayız,
sporla ilgili ne kadar bilgimiz, görgümüz varsa hepsini masaya da koyarız,
geliriz gece gündüz de çalışırız. 
Şimdi,
anlıyorum sizi; bazı dengeler, Spor Bakanlığında klikleşme, şu olmuş, bu olmuş,
Allah önce size kolaylık versin, önce onu söyleyeceğim ama cesaretli olmazsanız
geldiğiniz gibi gidersiniz. Onun için, cesaretli olun. Burada, herkes de bu
futbol konusunda size destek verecektir. 
Bir
şansınız daha var: Millî futbolcu Alpay Özalan burada. Adını altın harflerle
Türk Millî Takımı’na, futbol tarihine yazdırmış. 
Alpay,
sana da söylüyorum, bu sorumluluk en çok da sana düşüyor. Neden? İktidar
partisi milletvekilisin; Bakanınız da burada, Hükûmetiniz de burada, her şey
elinizde. Lütfen, bu sorumluluğu al ve gereğini yap. Bazı çalışmalar yaptığını
da biliyorum, bana da söyledin ama bunlardan geri adım atma. Biz de buradayız.
Hiçbir parti bu söylediklerime karşı çıkmaz. Kim istemez, burada futbol
düzelsin? 
Akşam
burada Beşiktaş maçı var, 2 milletvekili seyrettik maçı on beş dakika,
Beşiktaş’ın maçı, Avrupa’da -elendi hem de- kritik maç, Kahramanmaraş
Milletvekili Ali Bey vardı; Fenerbahçe maçını büyük ihtimalle kimse seyretmedi.
Peki,
ne olacak arkadaşlar? Bizim bir zevkimiz, bir keyfimiz vardı; o da artık
törpülendi. 
Onun
için, Sayın Bakanım, şöyle de bir mazeretiniz olamaz: “Ben yeni bakan oldum
–evet, beş aydır bakansınız- problemleri önce bir tespit edeyim, sonra müdahale
edeceğim.” Öyle bir şansınız da yok. 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Sancaklı.
SAFFET
SANCAKLI (Devamla) – Teşekkür ederim Sayın Başkan. 
Yıllardır
Spor Bakanlığında üst düzey görevde, bürokrat olarak çalıştınız. Başarılı işler
yaptığınızı da biliyoruz, bütün problemleri de biliyorsunuz ama bizim
Türkiye’de bir hastalık var: İşte “Dengeler var.” “onun adamı” “bunun kardeşi”
“Seçim geliyor.” “Seçim bitsin.” “Aman şu darılmasın, bu gücenmesin.” Artık,
buna bizim hakkımız kalmadı arkadaşlar, hepimiz için söylüyorum. Ya bu sporu
düzelteceğiz ya da başta FETÖ terör örgütü olmak üzere futbol üzerinde, futbol
terörü üzerinde ciddi manada çalışma yapılıyor. Başkanların ceza almaları,
antrenörlerin ceza almaları, oyuncular, statlardaki olaylar; hep bir şeyler
körükleniyor. Hep de söylediğim bir şey var, Yugoslavya’daki Sırbistan-Bosna
savaşı statta başladı. 35-40 kişi ölünce ondan sonra bütün ortam hazırlandı ve
ülke de yediye bölündü. Çok dikkatli olmalıyız, bu spor hepimizin ortak
değeridir, partilerüstüdür. Onun için de Sayın Bakanım, cesaretli olun,
adımları atın, biz de arkanızdayız. Lütfen, buraya konuşmaya geldiğinizde
tesisleri anlatmayın, biliyoruz. 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Sancaklı.
SAFFET
SANCAKLI (Devamla) – Teşekkür ederim.
Muhteşem
statlar yapıldı, tesisler yapıldı, her türlü imkânımız var, hiçbir lafımız yok
ona ama bu işleri nasıl çözeceğinizi gelin burada anlatın, biz de burada
sevinelim, bugün bir keyifli gidelim evimize. Öyle mi arkadaşlar?
ALİ
MUHİTTİN TAŞDOĞAN (Gaziantep) – Sporcuların kazanma hırsı yok.
SAFFET
SANCAKLI (Devamla) – Ben teşekkür ediyorum beni dinlediğiniz için.
Sayın
Başkanım, fazladan süre verdiğiniz için size de teşekkür ediyorum.
Sayın
Bakanlarım, size de saygılarımı sunuyorum.
Hepinize
de tekrardan teşekkür ediyorum. (MHP ve AK PARTİ sıralarından alkışlar)
BAŞKAN
– Söz sırası Mersin Milletvekilimiz Olcay Kılavuz’a aittir.
Buyurun
Sayın Kılavuz. (MHP sıralarından alkışlar)
MHP
GRUBU ADINA OLCAY KILAVUZ (Mersin) – Sayın Başkan, değerli milletvekilleri;
hepinizi saygıyla selamlıyorum.
2019
Yılı Merkezi Yönetim Bütçe Kanunu Teklifi ile 2017 Yılı Merkezi Yönetim Kesin
Hesap Kanunu Tasarısı’nın Gençlik ve Spor Bakanlığı bütçesi üzerinde Milliyetçi
Hareket Partisi Grubu adına söz almış bulunuyorum. 
Gençlik
bir milletin atardamarıdır. Gençlik bir milletin direnç kaynağı, gelecek
umududur. Cumhuriyetimizin kurucusu Gazi Mustafa Kemal Atatürk “Bütün ümidim
gençliktedir.” diyerek Türkiye Cumhuriyeti’ni koruyacak ve geliştirecek
olanların Türk gençliği olduğunu ifade etmiştir. Önceliği gençlik olmayan,
gençliğe yeterince yatırım yapmayan ülkelerin gelişmesi de imkânsızdır.
Gençliğin ekonomik ve sosyal hayata hazırlanmasında, eğitimden istihdama her
alanda fırsat eşitliğinin sağlanması, tüm kurum, kural ve uygulamaların fırsat
eşitliği anlayışına uygun olarak şekillendirilmesi gençlerimizin en büyük
beklentisidir. Gençlik sorunlarına yaklaşım, ekonomik, toplumsal, kültürel ve
psikolojik yönlerden bütünlük arz etmelidir. Gençlerin toplumsal hayata aktif
katılımlarını ve sağlıklı bireyler olarak yetişmelerini sağlayacak öz güven ve
toplumsal aidiyet duygularını güçlendirecek hizmetler sunulmalı ve çeşitlendirilmelidir.
Bu amaçla politika ve hizmetler geliştirilmeli ve kurumlar arası eş güdüm
artırılmalıdır. 
Eğitim-istihdam
ilişkileri dinamik bir yapıya kavuşturulmalı, ihtiyaçlara uygun bir insan gücü
planlaması yapılarak diplomalı işsizlik önlenmeli ve iş bulma tesadüflere
bırakılmamalıdır. Gençlerin iş gücüne katılımının düşüklüğü, eğitimden iş gücü
piyasasına geçişte yaşadığı sıkıntılar, işsizlik oranlarının yüksek olması ve
temel becerilerindeki eksiklik sorunları önemini korumaktadır. İşsizlik sorunu,
gençlerimizin önünde duran en büyük sorundur ve birçok başka soruna da
kaynaklık etmektedir. Genç işsizlik oranını düşürmek Hükûmetin temel
hedeflerinden biri olmalıdır. 
Yükseköğrenimde
gençlerimizin barınma sorunları vardır. Üniversitelerde barınma sorunu, artan
öğrenci sayısına bağlı olarak her yıl büyümektedir. Üniversite sayısı artarken
yurt sayısı aynı artışı göstermediği için öğrencilerimiz mağduriyetler
yaşamaktadır. Farklı şehirlerden gelen ve maddi durumu iyi olmayan öğrenciler
sırf bu nedenlerle istismar edilmektedirler. Bunun en bariz örneği, FETÖ’nün
yurt ve evleridir. Bu hain örgütün özellikle üniversite öğrencilerini nasıl
ağlarına düşürdüğünü, onların maddi yoksunluklarından nasıl yararlandığını
milletçe gördük. Bu sebeple devletimiz öğrencilerimizi kimseye muhtaç
etmemelidir. İnsanın en temel ihtiyaçlarından olan barınma ihtiyacı aynı
zamanda istismara da en açık alanlardan biridir. Bu anlamda FETÖ’nün yıllarca
gençleri nasıl zehirlediği unutulmamalıdır. Yurt yerleştirmeleri üniversite kayıtlarıyla
aynı anda yapılmalıdır. Talep eden her öğrenciye yurtlarda barınma imkânı temin
edilmelidir. Yoksul öğrencilerin devlet yurtlarında öncelikli olarak
barınmaları sağlanmalıdır. Öğrencilere ocak ayı itibarıyla verilmeye başlanan
burs ve kredilerin üniversitelerin açıldığı eylül ayından itibaren verilmeye
başlanması muhakkak sağlanmalıdır. Eylülde üniversiteye başlayan bir öğrencinin
ocak ayına kadar dört ay boyunca kredi yahut burs beklentisiyle mağduriyet
içerisinde olduğu da ortaya çıkmaktadır. Bunun yanı sıra öğrencilere verilen
burs ve kredilerin günün şartlarına uygun olarak iyileştirilmesi ve
ihtiyaçlarını karşılayacak şekilde düzenlenmesi de oldukça önemli bir husustur.
Gençler için bu konuda gerekli çalışmaların yapılması önceliğimiz olmalıdır. 
Gençlerin
boş zamanlarını değerlendirebilecekleri, kişisel yeteneklerini
keşfedebilecekleri çeşitli sosyal ve kültürel imkânlardan da bilimsel bir
anlayışla yürütülen rehberlik hizmetlerinden yararlanabilecekleri merkezlere
etkinlik kazandırılmalıdır. 
Gençliğin
millî ve manevi değerlerle donanımlı olarak yetişmeleri sağlanmalıdır. Bu
kapsamda tarihî ve kültürel geziler artırılmalı, Türk tarihi açısından büyük
önem taşıyan bölgelerimizde geziler ve kamplar organize edilmelidir. Böylelikle
gençlerimiz kültürlerinin ve tarihlerinin mihenk taşı olan yerlerin ruhunu ve
estetiğini bizzat müşahede etmek imkânı bulacaktır. 
Gençliği
suça iten sebepler ortadan kaldırılarak suç işlenmiş ve hüküm giymiş gençler
potansiyel suçlu olmaktan çıkarılarak yeniden topluma kazandırılmalıdır.
Sigara, alkol ve her türlü uyuşturucu madde kullanımına, kumar ve benzeri
alışkanlıklara, ahlaki çöküş, anarşi ve teröre karşı gençleri korumak ve
bilinçlendirmek amacıyla aile müessesesinin güçlendirilmesine, gençlerin
kendilerini ifade edebilecekleri sosyal ve kültürel ortamların oluşturulmasına
önem verilmeli, spor ve sosyal faaliyet imkânları geliştirilmelidir. Diğer
yandan, bağımlı çocuk ve gençlerin tıbbi tedavileri ile sosyopsikolojik açıdan
rehabilitasyonlarını ve topluma uyumlarını sağlamaya yönelik kurumsal yapı ve
hizmet modelleri geliştirilerek yaygınlaştırılmalı, bu alanda koruyucu ve
önleyici faaliyetler artırılmalıdır.
Türk
gençliğinin en büyük teşkilatı olan Ülkü Ocakları Eğitim ve Kültür Vakfının
zaruriyetle üzerinde durduğu bir husus olan uyuşturucu ve madde bağımlılığıyla
mücadelenin terörle mücadele kadar önemli olduğunun altını çizmek istiyorum.
Ülkü Ocakları bünyesinde Uyuşturucuyla Mücadele Platformu kurulmuş, bu platform
aracılığıyla yurt genelinde konunun uzmanları tarafından bilgilendirici ve
farkındalık sağlayan seminerler, paneller, dergi, broşür ve kitap çalışmaları
düzenlenmiş; kısa filmler, belgeseller, tiyatrolar ve sosyal medyadaki
çalışmalar aracılığıyla milyonlarca insanımıza ulaşılmıştır. Ülkü Ocaklar Eğitim
ve Kültür Vakfının Uyuşturucuyla Mücadele Platformu Türkiye’deki diğer sivil
toplum kuruluşlarına da örnek olmalı, gençlerimizi bu bataklıktan kurtarmak
için devlet ve sivil toplum kuruluşları iş birliği içerisinde hareket
etmelidir.
Gençlerimizi
ısrarla spor yapmaya davet ediyor ve diyoruz ki: Ey Türk genci, damarlarındaki
asil kanı kirletme! Türk toplumunun her ferdinin, özellikle gençliğin beden ve
ruh sağlığını geliştirmek için millî bir spor politikası uygulanarak gerekli
insan gücünün yetiştirilmesine ağırlık verilmelidir. Sporda başarı kadar sevgi,
ahlak, disiplin, azim ve gayret gibi erdemler ile toplumsal kaynaşmaya katkı ön
plana çıkarılmalı, her alanda sporcu yetiştirmek için gerekli fiziki,
teknolojik ve insan gücü altyapısı tesis edilmelidir. Mahallî idarelerin spor
alanındaki etkinliklerinin artırılması, spor kulüpleri ve federasyonların
kapasitelerinin güçlendirilmesi, spordaki şiddet ve doping olaylarının
önlenmesi ve spor finansmanının çeşitlendirilerek artırılması gerekmektedir.
Federasyon yönetimlerinin liyakatli ve emin ellere teslim edilmesinin çok
önemli olduğunu buradan ifade etmek istiyorum. Geniş kitlelerin sporu yaşam
biçimi olarak benimsediği, talep eden herkesin spor faaliyetine erişiminin
sağlanabildiği, uluslararası şampiyonalarda çok sayıda sporcuyla derece alan
olimpiyat oyunları başta olmak üzere, dünyadaki prestijli spor
organizasyonlarına ev sahipliği yapan ve böylelikle sporun her dalında dünya
çapında rekabet edilebilir seviyeye ulaşmış bir ülke olmak temel amaç olmalıdır.

Çocuklarımız
mümkün olduğu kadar erken yaşlarda spora yönlendirilmeli, yetenek ve
becerilerinin olduğu dallarda spora katılımları ve yetiştirilmeleri
sağlanmalıdır. Sporcu seçimi ve yönlendirilmesi amacıyla öncelikle
çocuklarımızın bilimsel metotlarla fiziksel uygunluk normları ortaya
çıkarılarak bedensel özellikleri tanınmalı, ayrıca spor yapabilecekleri
alanlarla ilgili düşük maliyetli projeler hayata geçirilmelidir. 
Geleneksel
sporlarımızın gelişmesine önem verilmeli, bu hususta özendirici etkinlikler
düzenlenmelidir. Geleneksel Türk sporlarının öncelikli olarak tespitinin
yapılması, daha sonra ise federasyonlaşmanın ve bu yolla yaygınlaşmanın önü
açılmalı, Türk gençliğinin bu spor dallarıyla tanışması sağlanmalıdır. 
Türk
dünyası dostluk ve kardeşlik oyunları düzenlenerek spor yoluyla Türk dünyası
dostluk ve kardeşliği pekiştirilmeli, her dalda uluslararası spor
organizasyonlarının ve olimpiyat oyunlarının ülkemizde düzenlenebilmesi için
gerekli yatırımlar yapılarak bu konudaki faaliyetler desteklenmelidir.
Macaristan’da düzenlenen Turan Kurultayı ve Kırgızistan’da düzenlenen Göçebe
Oyunları gibi başarılı organizasyonlar ülkemizde de icra edilmelidir. 
Türk
gençliğini, tedbir alınmazsa yakın bir zamanda bekleyen risklerden biri de
teknoloji ve internet bağımlılığıdır. Gençliğin sağlıklı bir şekilde
sosyalleşmesine mâni olan, gerçek dünyadan soyutlayan bu bağımlılığa karşı
gerekli önlemler alınmalıdır. Bu minvalde Gençlik ve Spor Bakanlığı ile Sanayi
ve Teknoloji Bakanlığı arasında yapılacak mutabakatla gençlerimizin teknolojiye
olan ilgilerini yeterli ölçüde tutmaları ve bunun yanı sıra yerli ve millî
yazılım üretme noktasına yönlendirilmeleri sağlanmalıdır.
İkili
ilişkilerden aile ilişkilerine kadar pek çok sosyal olguya darbe vuran sosyal
medya bağımlılığı da gittikçe artan bir hastalık hâline gelmektedir. Sosyal ve
ruhi etkileri kadar Türk dilini de bu anlamda sosyal medya esir almıştır.
Sosyal medyanın sözde sorumluluk gerektirmeyen ve hiçbir değeri tanımayan bir
dünya oluşu Türk dilindeki bozulmaları tetiklemektedir. Türk dili bu mecralarda
büyük saldırıya uğramaktadır. Bu noktada Gençlik ve Spor Bakanlığımızın icap
ederse Türk Dil Kurumuyla, yıkıma doğru sürüklenen Türk dilini korumak adına
faaliyetler yapması gerektiğinin önemli bir konu olduğunu düşünüyorum.
Yine,
gençlerimizin Türk kültürüne dair bilgi ve görgülerinin artırılması,
kimliğimizin en önemli unsurlarından biri olan kültürümüzün farkında şuurlu bir
gençlik yetiştirilmesi de son derece hayati bir meseledir. Bu konuda Gençlik ve
Spor Bakanlığımızın Kültür ve Turizm Bakanlığıyla ortak çalışmalar yürütmesini
beklediğimizi de ifade etmek istiyorum. 
Kültürümüz,
yaşam biçimimizi, dünyaya bakışımızı, reflekslerimizi, kısacası hayata ilişkin
tavrımızı ortaya koyan değerlerin genel toplamıdır. Bu yönüyle de çok hassas ve
üzerinde derinlemesine düşünülmesi gereken bir konudur. Türk gençliğini popüler
kültürün yahut başka bir deyişle kitle kültürünün etkisi altına aldığı şu
günlerde daha da önemli bir hâle gelmektedir. Türk kimliğini aşındıran kitle kültürüne
karşı Türk kültürünü korumak, canlandırmak ve gelecek nesillerimize miras
bırakmak millî borcumuzdur. 
Gençlik
ve Spor Bakanlığının Türk dünyasıyla olan münasebetlerini destekliyoruz.
Türkiye’de Türk dünyasına dair ilgisi ve bilgisi en fazla ve en derin sivil
toplum kuruluşu olarak Türk dünyasına dair fikir ve tecrübelerimizi paylaşmaya
her zaman hazır olduğumuzu ifade etmek istiyorum. Türkiye’nin ve dünyanın en
büyük gençlik teşkilatı olan Ülkü Ocakları Eğitim ve Kültür Vakfı, Türk
gençliğinin bilimden sanata, kültürden spora, madde bağımlılığından millî şuura
kadar hemen her alanda çok ciddi, yaygın, bilimsel çalışma ve faaliyetler
gerçekleştirmektedir. Türk gençliğinin karşılaştığı ve karşılaşacağı sorunlara
çözümler üretmeyi yegâne amaç olarak görmektedir. Gençliğimizin millî ve manevi
şuurla yetişmesini ülkü edinmektedir. Bu amaçla da gerek genel merkez nezdinde
gerekse il ve ilçe temsilciliklerimiz aracılığıyla sayısız faaliyet
gerçekleştirmektedir. 
(Mikrofon
otomatik cihaz tarafından kapatıldı)
OLCAY
KILAVUZ (Devamla) – Tamamlıyorum Sayın Başkan.
BAŞKAN
– Buyurun.
OLCAY
KILAVUZ (Devamla) – Türk gençliğine kitap okuma alışkanlığı kazandırmak adına
kitap hediye kampanyaları, kitap basım dağıtımları, kitap okuma günleri,
gençliğimizi donanımlı hâle getirmek maksadıyla çalıştaylar, kurultaylar,
konferanslar yapılmaktadır. Gençliğimizin sağlıklı bir hayata kavuşması için
spor etkinlikleri, kültürel ve sanatsal faaliyetler içerisinde bulunması için
kültürel geziler ve sanat akademileri gibi projeler uygulanmaktadır. Bununla
birlikte Türk gençlerinin içerisinde bulunduğu toplumun sorunlarına kayıtsız
kalmamalarını sağlamak için farkındalık etkinlikleri düzenlenmekte, yaşlılara,
otizmli çocuklara, kadına, çocuklara ve çevreye dair duyarlılıklarını artırmak
adına projeleri Ülkü Ocaklarında hayata geçirmekteyiz. 
Liderimiz
Sayın Devlet Bahçeli Beyefendi’nin öncülüğünde gerçekleştirdiğimiz bu
faaliyetler için başta genel merkez yöneticilerimize, il ve ilçe Ülkü Ocakları
başkanlarımıza, tüm yiğitler yiğidi bozkurtlara ve asenalarımıza yürekten
şükranlarımı sunuyorum. Hepsi sağ olsunlar, var olsunlar.
(Mikrofon
otomatik cihaz tarafından kapatıldı)
OLCAY
KILAVUZ (Devamla) – Gençlerimize yapılan yatırım, geleceğimize yapılan
yatırımdır. Bu yönüyle, gençlere yapılan harcamalar asla boşa gitmeyecek, bir
değer olarak millî hayatımıza geri dönecektir. 
Gençliği
mutlu olmayan, aydın olmayan bir ülkenin, bir milletin geleceği karanlıktır,
mutsuzdur. Gençlerimizin kıymetini bilelim, onların her şeyin en iyisine layık
olduğunu aklımızdan çıkarmayalım ve yapacağımız işleri de bu şuurla yapalım.
Başbuğumuz Rahmetli Alparslan Türkeş Beyefendi’nin bir sözüyle gençlerimize
buradan bir nasihatte bulunmak istiyorum: “Sizler birer Türk Bayrağı’sınız,
bayrağı lekelemeyin, kirletmeyin ve yere düşürmeyin.” diyor ve yine, “Türk
yüksek vasıflı olmak zorundadır.” diyor, yüce Meclisinizi saygıyla ve hürmetle
selamlıyorum. (MHP sıralarından alkışlar)
ÖZGÜR
ÖZEL (Manisa) – Sayın Başkan…
BAŞKAN
– Özgür Bey, söz mü istiyorsunuz? 
ÖZGÜR
ÖZEL (Manisa) – Evet efendim. 
BAŞKAN
– Buyurun. 
IV.- AÇIKLAMALAR (Devam)
24.- Manisa Milletvekili Özgür Özel’in, Türk futbolunun
sorunlarının araştırılıp çözüm önerilerinin sunulacağı bir araştırma
komisyonunun kurulmasının yerinde olacağına, Mecliste görev yapan basın
mensupları ile Başbakanlıktan gelen personelin sorunlarına ilişkin açıklaması
ÖZGÜR
ÖZEL (Manisa) – Sayın Başkanım, öncelikle, bir öneri olarak veya Sayın
Sancaklı’nın söylediklerine bir katkı olarak şunu söyleyebiliriz: Türk sporunun
ve Türk futbolunun bu kadar ciddi sorunları varken -ki tespitlerine
katılıyoruz- Sayın Özalan bir grupta, Sayın Sancaklı bir grupta, tüm grupların
sporla ilgili çok önemli milletvekilleri var, bu konuda -oradan gelirse
olmuyor, buradan gelirse olmuyor- partiler arası bir uzlaşma aranarak -geçmiş
dönem spor bakanlarımız var- Türk futbolunun sorunlarının müştereken
araştırılıp çözüm önerilerinin Bakanlığa teklif edileceği, partilerin birlikte
katkı vereceği bir araştırma komisyonu çok yerinde olur. Uzlaşıyla iki komisyon
kurduk, çalışıyor. Üçüncü bir komisyon ya da bu komisyonlardan biri
tamamlandığında… Bizce bu son derece önemli bir konu. Böyle bir konuda, tahmin
ediyorum, bütün partiler de olumlu katkı sağlayacaktır. 
(Mikrofon
otomatik cihaz tarafından kapatıldı)
ÖZGÜR
ÖZEL (Manisa) – Sayın Başkan, oturumu yöneten Başkan Vekilimiz olarak, bu
konularda duyarlılığınızı da biliyoruz... İki tane ciddi sorun var, bir tanesi:
Bizi takip eden gazeteci arkadaşlar… Onarımlardan dolayı falan geçici bir süre
için “Sadece milletvekilleri yemekhaneye girebilir, siz diğer binaya
gideceksiniz.” denmişti; o da doğru değildi ama geçiciydi. Bütün tadilatlar
bitti, bütün lokantalar açıldı. Bizi takip eden basın mensuplarının ve bu
binada da çalışsalar personelin bu binada yemek yemesine izin verilmiyor. Bu
bir ihmal herhâlde veya geçici bir şey kalıcılaşmış, buna bir müdahale etmek
lazım. Biz hepimiz -hangi partiden olursak olalım- ne istiyoruz? Basında iyi
bir yer istiyoruz ama basına da iyi bir yer vermek lazım, onlara özellikle bu karda
kışta “Hadi, yemek yemeye oraya gidin…” Bugün birçoğu dedi ki: “Yemek
yiyemedik, aç açına çalışıyoruz.” Bu konuya siz müdahale edersiniz Sayın
Başkan.
Son
olarak da, Başbakanlıktan gelen personel hepimize iletiyor, sizlere de
iletiyorlardır, Başbakanlıktan buraya Binali Bey’le birlikte geldi. Ne kadar
doğru ne kadar eğri orasını tartışmıyoruz ama çay ocağında aynı işi yapan biri,
Meclisin eski personeli 3.200 alıyor, diğeri 2.200 lira alıyor. “Başbakanlıkta
servis vardı, kahvaltı vardı, öğlen yemeği vardı, akşam yine servis vardı;
burada bunların hiçbiri olmayınca asgari ücretin altına düşüyoruz.” diyorlar.
90 garson, 30 aşçı, 76 şoförün doğrudan sorunu var. Ayrıca, Başbakanlıktan
gelen diğer personelin durumunu bilmiyoruz ama onlarda da ciddi mağduriyet var.
Meseleye “Başbakanlıktan geldi, Binali Bey’le geldi.” diye bakmayıp bu
kişilerin bu mağduriyetini hep birlikte gidermeliyiz.
Teşekkür
ediyorum. (CHP sıralarından alkışlar)
BAŞKAN
– Çok teşekkür ederim Sayın Grup Başkan Vekili.
ERKAN
AKÇAY (Manisa) – Sayın Başkan…
BAŞKAN
- Buyurun Erkan Bey. 
25.- Manisa Milletvekili Erkan Akçay’ın, Türk sporunda
yaşanan sorunlar, alınması gereken tedbirler ile uluslararası alanda başarı
elde etmek için yapılması gerekenlere yönelik çalışmanın MHP Grubu tarafından
yürütüldüğüne ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Biraz
evvel kürsüde, Milliyetçi Hareket Partisi Grubu adına, Gençlik ve Spor
Bakanlığı bütçesi üzerine söz alan Değerli Arkadaşımız Sayın Saffet Sancaklı
Türk sporunu ve yaşanan sorunları, on beş dakikalık süre içerisinde gayet velut
ve veciz bir şekilde özetledi. Bu, Türk sporunda yaşanan sorunlar, alınması
gereken tedbirler, bilhassa Türkiye olarak sporda uluslararası alanda daha
büyük başarılar elde etmemiz için yapılması gereken çalışmalar ve bilhassa da
olimpiyatları hedef alan bir spor politikasına yönelik çalışmalar Milliyetçi
Hareket Partisi Grubu tarafından yürütülmektedir ve çalışmalarımızın da son
aşamasındayız. Öyle ümit ediyorum ki Türkiye Büyük Millet Meclisinde grubu
bulunan bütün siyasi partilerimizin ortak bir mutabakatıyla bu konuda belli bir
merhaleyi alacağımızı düşünüyoruz. Bu konuda da bilgilendirmek istedim Genel
Kurulu.
Teşekkür
ediyorum.
BAŞKAN
– Teşekkür ederim.
Özgür
Bey, teşekkür ederim, özellikle basın mensubu arkadaşlarımız ve diğer… Onları
Başkanla da görüşerek inşallah en iyi şekilde şekillendireceğiz.
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu
Tasarısı (1/275), 2017 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan, 2017 Yılı Genel Uygunluk Bildiriminin Sunulduğuna
Dair Sayıştay Başkanlığı Tezkeresi (3/38); 6085 Sayılı Sayıştay Kanunu Uyarınca
Hazırlanan 2017 Yılı Dış Denetim Genel Değerlendirme Raporu, 2017 Yılı Faaliyet
Genel Değerlendirme Raporu ve 2017 Yılı Mali İstatistikleri Değerlendirme
Raporunun Sunulduğuna Dair Sayıştay Başkanlığı Tezkeresi (3/39); 6085 Sayılı
Sayıştay Kanunu Uyarınca Hazırlanan 2017 Yılı Kalkınma Ajansları Genel Denetim
Raporunun Sunulduğuna Dair Sayıştay Başkanlığı Tezkeresi (3/41); 5018 Sayılı
Kamu Mali Yönetimi ve Kontrol Kanunu ile 6085 Sayılı Sayıştay Kanunu Uyarınca
Hazırlanan 183 Adedi Merkezi Yönetim Kapsamındaki Kamu İdarelerine, 2 Adedi
Sosyal Güvenlik Kurumlarına ve 10 Adedi Diğer Kamu İdarelerine Ait Olmak Üzere
Toplam 195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) KÜLTÜR VE TURİZM BAKANLIĞI (Devam)
1) Kültür ve Turizm Bakanlığı 2019 Yılı Merkezî Yönetim
Bütçesi
2) Kültür ve Turizm Bakanlığı 2017 Yılı Merkezî Yönetim
Kesin Hesabı
B) RADYO VE TELEVİZYON ÜST KURULU (Devam)
1) Radyo ve Televizyon Üst Kurulu 2019 Yılı Merkezî
Yönetim Bütçesi
2) Radyo ve Televizyon Üst Kurulu 2017 Yılı Merkezî
Yönetim Kesin Hesabı
C) DEVLET OPERA VE BALESİ GENEL MÜDÜRLÜĞÜ (Devam) 
1) Devlet Opera ve Balesi Genel Müdürlüğü 2019 Yılı
Merkezî Yönetim Bütçesi
2) Devlet Opera ve Balesi Genel Müdürlüğü 2017 Yılı
Merkezî Yönetim Kesin Hesabı
Ç) DEVLET TİYATROLARI GENEL MÜDÜRLÜĞÜ (Devam)
1) Devlet Tiyatroları Genel Müdürlüğü 2019 Yılı Merkezî
Yönetim Bütçesi
2) Devlet Tiyatroları Genel Müdürlüğü 2017 Yılı Merkezî
Yönetim Kesin Hesabı
D) TÜRKİYE YAZMA ESERLER KURUMU BAŞKANLIĞI (Devam)
1) Türkiye Yazma Eserler Kurumu Başkanlığı 2019 Yılı
Merkezî Yönetim Bütçesi
2) Türkiye Yazma Eserler Kurumu Başkanlığı 2017 Yılı
Merkezî Yönetim Kesin Hesabı
E) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü 2019 Yılı Merkezî Yönetim
Bütçesi
2) Vakıflar Genel Müdürlüğü 2017 Yılı Merkezî Yönetim
Kesin Hesabı
F) TÜRK İŞBİRLİĞİ VE KOORDİNASYON AJANSI BAŞKANLIĞI (Devam)
1) Türk İşbirliği ve Koordinasyon Ajansı Başkanlığı
2019 Yılı Merkezî Yönetim Bütçesi
2) Türk İşbirliği ve Koordinasyon Ajansı Başkanlığı
2017 Yılı Merkezî Yönetim Kesin Hesabı
G) YURTDIŞI TÜRKLER VE AKRABA TOPLULUKLAR BAŞKANLIĞI
(Devam)
1) Yurtdışı Türkler ve Akraba Topluluklar Başkanlığı
2019 Yılı Merkezî Yönetim Bütçesi
2) Yurtdışı Türkler ve Akraba Topluluklar Başkanlığı
2017 Yılı Merkezî Yönetim Kesin
Ğ) ATATÜRK KÜLTÜR, DİL VE TARİH YÜKSEK KURUMU (Devam)
1) Atatürk Kültür, Dil ve Tarih Yüksek Kurumu 2019 Yılı
Merkezî Yönetim Bütçesi
2) Atatürk Kültür, Dil ve Tarih Yüksek Kurumu 2017 Yılı
Merkezî Yönetim Kesin Hesabı
H) ATATÜRK KÜLTÜR MERKEZİ (Devam)
1) Atatürk Kültür Merkezi 2019 Yılı Merkezî Yönetim
Bütçesi
2) Atatürk Kültür Merkezi 2017 Yılı Merkezî Yönetim
Kesin Hesabı
I) ATATÜRK ARAŞTIRMA MERKEZİ (Devam)
1) Atatürk Araştırma Merkezi 2019 Yılı Merkezî Yönetim
Bütçesi
2) Atatürk Araştırma Merkezi 2017 Yılı Merkezî Yönetim
Kesin Hesabı
İ) TÜRK DİL KURUMU (Devam)
1) Türk Dil Kurumu 2019 Yılı Merkezî Yönetim Bütçesi
2) Türk Dil Kurumu 2017 Yılı Merkezî Yönetim Kesin
Hesabı
J) TÜRK TARİH KURUMU (Devam)
1) Türk Tarih Kurumu 2019 Yılı Merkezî Yönetim Bütçesi
2) Türk Tarih Kurumu 2017 Yılı Merkezî Yönetim Kesin
Hesabı
K) GENÇLİK VE SPOR BAKANLIĞI (Devam) 
1) Gençlik ve Spor Bakanlığı 2019 Yılı Merkezî Yönetim
Bütçesi
2) Gençlik ve Spor Bakanlığı 2017 Yılı Merkezî Yönetim
Kesin Hesabı
L) SPOR GENEL MÜDÜRLÜĞÜ (Devam)
1) Spor Genel Müdürlüğü 2017 Yılı Merkezî Yönetim Kesin
Hesabı
M) YÜKSEKÖĞRENİM KREDİ VE YURTLAR KURUMU (Devam)
1) Yükseköğrenim Kredi ve Yurtlar Kurumu 2017 Yılı
Merkezî Yönetim Kesin Hesabı
BAŞKAN
- Söz sırası, Ankara Milletvekili Sayın Şenol Bal’da.
Buyurun
Sayın Bal. (İYİ PARTİ sıralarından alkışlar)
İYİ
PARTİ GRUBU ADINA ŞENOL BAL (Ankara) – Sayın Başkan, değerli milletvekilleri;
Radyo ve Televizyon Üst Kurulu, Devlet Opera ve Balesi Genel Müdürlüğü ile
Devlet Tiyatroları Genel Müdürlüğünün 2019 yılı bütçesi hakkında İYİ PARTİ
Grubu adına söz almış bulunmaktayım. Hepinizi saygıyla selamlıyorum.
Evet,
RTÜK, radyo ve televizyon ve sonradan eklenen internet faaliyetlerini de
düzenlemek ve denetlemekle görevli, Anayasa’nın 133’üncü maddesi kapsamında,
üyeleri Türkiye Büyük Millet Meclisi tarafından seçilen özerk ve tarafsız bir
kamu tüzel kişiliğidir. Peki, değerli milletvekilleri, sizlere soruyorum: RTÜK
ne kadar özerktir ve ne kadar tarafsızdır? Aranızda bu ülkede herhangi bir
kuruluşun tarafsız olabileceğini, tarafsız davranabileceğini düşünen var mıdır?
Gerçekleri raporladı diye Sayıştay Başkan Yardımcısının görevden alındığı bir
ülkede, enflasyonu doğru hesapladı diye TÜİK yöneticilerinin görevden
uzaklaştırıldığı bir ülkede, doğruları yazdı diye gazetecilerin tutuklandığı
bir ülkede RTÜK ne yapar? RTÜK, havuz medyasına karışamıyor, havuz patronlarına
dokunamıyor, saray yancılarına el süremiyor. Ee, ne yapsın adamlar? Boş boş
oturmayacaklar herhâlde; dönüyorlar geriye, kalan üç beş muhalif kaleme, TV’ye,
gazeteye basıyorlar kapatmayı, basıyorlar cezayı. 
Öyle
bir korku imparatorluğu kurdunuz ki bırakın kurumların, bürokratların
haksızlığa “dur” demelerini sokaktaki insan “geçinemiyoruz” demeye dahi korkar
oldu, başımıza bir iş gelir korkusuyla derdini bile anlatamaz oldu. 
Evet,
buradan, Gazi Meclisten Türk milletinin aziz evlatlarına sesleniyorum: Sizi
korkutmak, sindirmek için her oyun oynanır bu ülkede, işgüzar yancılar ince
ince tehditler de savururlar. Gerçekleri söylemekten asla korkmayın; şunu
biliniz ki cesaret esareti yener. 
Ey
iktidar zorbaları, siyasi, politik, ekonomik, sosyal başarısızlıklarınızı
başarılı göstermek, rüşvet, yolsuzluk, kamu kaynaklarının kötüye kullanılmasını
örtbas etmek, hukuka aykırı iş ve işlemlerinizi karartmak, kişi ve kurumları
hedef hâline getirmek ve muhalefeti susturmak amacıyla kamu gücünü de
kullanarak yazılı ve görsel basını ele geçirmiş ve ele geçiremediklerinizi ise
baskı ve sansüre maruz bırakmış olabilirsiniz ancak ne yaparsanız yapın asla
bizi hiçbir surette susturamayacaksınız, gerçekleri milletimize anlatmamıza
engel olamayacaksınız. Daima Hakk’ın ve haklının yanında olacağız, zalim ve
zulmedenlerin karşısında kaya gibi dimdik duracağız; milletimize sözümüz var.
Sayın
milletvekilleri, tarih sayfaları despot yönetimlerin halkı ekmek bulamazken
saraylarda pasta yiyenlerin, açgözlü demagogların hazin sonlarıyla doludur. Bu
örneklerin asırlardır yaşatıldığı yer ise tiyatrolardır. Tiyatrolar da,
sanatçılar da her zaman halkın yanında olmuş, halkın derdini anlatmış,
diktatörleri eleştirmişlerdir. Bu özelliklerinden dolayı, halkın yanında olan
yönetimler tarafından desteklenmiş, halkı ezenler tarafından zulme
uğramışlardır. 
Peki,
on altı yıllık AKP iktidarında tiyatroya, tiyatrocuya ne kadar önem
verilmiştir. Sayın iktidar milletvekilleri sizlere sesleniyorum -her ne kadar
dinlemiyorsunuz ama- demokrasinin olmadığı yerde sanat olmaz, yapılana da zaten
sanat denilmez. Millî kültürümüzün gelişmesinde önemli yeri olan sanatçıların
önündeki engelleri kaldıracağız inşallah, Allah izin verirse. 
Birtakım
yandaş sanatçıları oluşturdunuz, verilen işlerle de bunları besliyorsunuz. Size
biat etmeyenleri ise baskı, korku ve sansür yoluyla kontrol altında tutmaya
çalışıyorsunuz. Kültür merkezlerini yıktınız, tiyatroları kapattınız, sanatı ve
sanatçıyı desteklemediniz, beğenmediğiniz oyunları oynatmadınız. Gerçek sanatçıları
açlığa terk edip yandaş sanatçıları sarayda ejder meyveleriyle resepsiyonda
ağırladınız. 
İstediğiniz
kadar zulmedin, istediğiniz kadar ayrıştırın, istediğiniz kadar yok sayın, Türk
milletini artık kandıramayacak, kendinizi kurtaramayacaksınız. Tarih yine
gerçeği yazacak, “milletin tokadı” adlı oyun memleketin tüm vilayetlerinde
kapalı gişe oynayacak inşallah ve sizler de kafanızı öne eğip gerçek
sanatçılardan gerçek bir oyun seyredeceksiniz.
Sayın
milletvekilleri, bakınız, Ankara Operasında bile perdeyi genç sopranolar ve
tenorlar açıyor. Bunların neredeyse hepsi dünya çapındaki yarışmalarda ödül
almış sanatçılar. Devlet Opera ve Balesinde sanatçılara kadro verilmiyor. 2.200
lira maaşla çalışan 800 küsur sanatçı ve yardımcı eleman insan haklarına aykırı
biçimde çalıştırılıyor. Orkestralar bazen repertuvara aldıkları eserleri
müzisyen yokluğundan iptal ediyorlar. Balede bütün başroller genç yevmiyeliler
tarafından oynanıyor. Yeri gelmişken Sayın Bakan, özellikle size söylüyorum: Devlet
Tiyatrolarında “süreli sözleşmeli personel” diye nitelenen teknik personel
toplamda 700 kişi bir türlü kadroya atanamıyor. Aylık yirmi altı gün prim
yatıyor bu kişilere, sosyal hakları yok, tek taraflı fesih yetkisi olan bir
sözleşmeyle yıllardır atılma korkusuyla bekliyorlar. Mezunlar, on yıllık zorlu
eğitimin ardından kendi ülkelerinde gelecekleri olmadığı için yurt dışına
gitmeye çalışıyorlar. Devlet Tiyatrolarında en az on yıldır sınav açılmıyor,
mezun sanatçı atanmayı bekliyor. Buna karşın her yıl yeni tiyatro bölümü ihtiva
eden fakülteler açılıyor ülkemizde. Van, Sivas, Erzurum, Diyarbakır, Trabzon,
Konya gibi illerde yerleşik tiyatro kurulalı yirmi sene oldu ama 7-8 kadrolu
sanatçıyla perde açılmıyor. Burada bütçe konuşurken, bu ülkede vergi veren her
vatandaşımızın kültür ve sanat hizmetlerine adil ve eşit ulaşabilmesinin şart
olduğunu unutmayın. Sanat ve sanatçıyla tanışmamış çocuk ve gençlerimizin
kavgayla, silahla, uyuşturucuyla karşılaşma riskleri çok daha büyük.
Başta
çocuk oyunları olmak üzere, bizim tarihimizi, kültürümüzü,
misafirperverliğimizi; Türk insanının yiğit, cesur, atasını sayan, küçüklerini
koruyan, vatansever karakterini yansıtan oyunların sayısı da bir hayli az.
Geleneksel tiyatromuz raflarda can çekişiyor. Meddah, Kavuklu, Pişekar
çoktandır sahnelerde görünmüyor. Hele en büyük iki mizah ve hiciv ustası
Karagöz ve Hacivat hiçbir tiyatronun repertuvarında yok.
Aralık
2018’de yayınlanan Özel Tiyatrolara Devlet Desteği Yönetmeliği kapsamında
amatör tiyatrolara bile 18 bin lira ayrılırken geleneksel tiyatroya en çok 15
bin lira destek verileceği yazılmaktadır. Devlet Tiyatrosu bir an evvel yeni
yerleşik tiyatrolar açmalı, Kültür Bakanlığı salon inşa etmek isteyenleri
teşvik etmeli, sanattan ve sanatçıdan ve sanat dostlarından alınan vergi
miktarı yeniden gözden geçirilmelidir. Ama bu zihniyet devam ettiği sürece
keman çalacak, beste yapacak, orkestra yönetecek, sahnede anamızı atamızı
oynayıp bize ayna tutacak oyuncuyu ve gerçek sanatçıyı bulamayacağız. 
Evet,
sayın milletvekilleri, biraz da uyanmanız için size “Sanatın korunması ve
geliştirilmesi için karar mercisi nedir?” diye sorsam, “Sanatçılar, kültür
insanları ve onları organize eden, görüşlerini ve tavsiyelerini dikkate alan
Kültür Bakanlığı.” diyeceksiniz. Ama bilemediniz, her konuda üstat bir Cumhurbaşkanı
varken kime ne söz düşer? O her konuda bilge; ne yiyeceğimize, ne giyeceğimize,
neyi seyredeceğimize, nasıl yaşayacağımıza, hangi sanat dalının ruhumuza iyi
geleceğine, nasıl davranacağımıza o karar verir.
Bakınız,
böyle baskı rejimlerinde ne kadar baskı yapılırsa yapılsın, haksızlıkları dile
getiren şairlerin sayısı artar, mizah ve hiciv gelişir. Bakın, bir kardeşimiz
ne demiş: “Zam, zum diye devletlüyü kızdırma/ Ak deftere adın hain yazdırma/
Hızlı yiyip enflasyonu azdırma/ Bak bu çok önemli, yavaş ye Hasan.” Gençlerin
sosyal medyada yazdıklarına bakıyorum, hayran oluyorum, onlar bizden çok
ileride mizah ve hiciv yönünden. Bırakınız gelişmiş ve gelişmekte olan
ülkeleri, dünyanın en geri kalmış ülkelerinde bile artık böyle bir rejim yok. 
Sayın
milletvekilleri, ülkemizde, Türk milletinin figüran yapıldığı, başaktörlerin
profesyonel pazarlamacı olduğu, senaryonun ulusötesi şirketlerce yazıldığı
büyük bir tiyatro oyunu on altı yıldır sergileniyor ve her yıl değişik
versiyonlarla sahne açılıyor. Biliniz ki Türk milletini her fırsatta otuz altı
parçaya ayıran, “tek millet” diyerek o milletin ne olduğunu söyleyemeyen,
“çözüm süreci” adı altında bölücü örgütü palazlandıran, âdeta şehirlerin
işgaline gözlerini kapatan sonra da işgal edilen şehirleri temizlemek için
yüzlerce vatan evladının şehit verilmesine sebep olan, şahsi ihtiraslar ve
yanlış politikalar sayesinde güney sınırımızda boylu boyunca bir terör bölgesi
oluşturulmasına neden olan, Musul ve Kerkük üzerindeki haklarımızı
soydaşlarımızı tehlikeye atacak şekilde sıkıntıya sokan, şimdi de yerel seçim
öncesi Fırat’ın doğusuna büyük müttefikiyle anlaşmalı, göstermelik bir harekâta
yelken açan, Yunanistan’ın Ege Denizi’nde bir kısım adamıza el koymasını
seyreden ve ayrıca ne utanç vericidir ki bu adalardaki Yunan otellerini Kültür
ve Turizm Bakanının sahip olduğu bir şirket tarafından pazarlayan, ülkemizi
içte ve dışta beka sorunuyla karşı karşıya bırakan iktidardan hesap soracağız.
Bu, bizim millî borcumuz. İktidar “Ülkenin beka sorunu var.” demektedir, doğrudur
ancak ülkeyi bir beka sorunuyla karşı karşıya getiren bizzat bu iktidarın şahsi
hırslarıyla bezenmiş yanlış politikaları değil midir? “Beka sorunu var.”
diyerek Türk milliyetçilerini ve ülkücüleri bu kirli oyuna alet etmeye
çalışanlara da bir çift sözüm olacaktır. Türk milletini ve Türk
milliyetçiliğini siz ayaklar altına aldırsanız da biz İYİ PARTİ olarak ayaklar
altına aldırmayacağız. (İYİ PARTİ sıralarından alkışlar) 
İktidara
sesleniyorum: Kafanızın arkasındaki planları uygulamak, kamu erkini dönüştürmek,
iktidarınızı sağlamlaştırmak, birtakım operasyonlarda kullanmak üzere bürokrasi
ve iş hayatı içinde sayenizde yuvalanmış cemaat ve benzeri oluşumlarla siyasi,
ticari ve akrabalık da dâhil her türlü iş birliğine girdiniz, bunları hiç
olmadığı kadar güçlendirdiniz “Ne istediniz de vermedik.” dediniz. 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Milletvekili. 
RAMAZAN
CAN (Kırıkkale) – Geç bunları artık ya, bunları geç! 
ŞENOL
BAL (Devamla) – Hayır, bunları her defasında söyleyeceğiz sayın milletvekili. 
Palazlandırdığınız,
güçlendirdiğiniz, devletin kılcal damarlarına kadar soktuğunuz FETÖ’nün,
iktidarınıza öngörmediğiniz kadar ortak olduğunu, hatta bizzat iktidarı yönetir
hâle geldiğini görünce aranızda sürtüşmeler ve güç savaşları başladı. Akabinde,
15 Temmuzda ortaya çıkan tehlike karşısında millete ve muhalefete sığınmak
zorunda kaldınız. Muhalefet ve geniş halk kesiminin desteğiyle tehlike önemli
ölçüde bertaraf edilince sorumluluğu üstlenmek yerine, utanmadan ve sıkılmadan,
sebep olduğunuz tehlikeyi ve yaşananları on parmağınızda on yağlı kara misali
size muhalif olan her kesime yüklemeye ve yamamaya çalışıyorsunuz, çalıştınız.
RAMAZAN
CAN (Kırıkkale) – Nasıl bir üslup bu? Kara üslup yakışıyor mu size?
ŞENOL
BAL (Devamla) –. Bu yüzden ülkemizi bu tehlikeye maruz bırakan, bu oluşumlarla
menfaat içinde…
(Mikrofon
otomatik cihaz tarafından kapatıldı) 
ŞENOL
BAL (Devamla) – …ilişkisi olan, yargıdan kaçırılan siyasi uzantılarından,
verilen şehitlere ant olsun ki hesap soracağız. 
Hepinizi
saygılarımla selamlıyorum. (İYİ PARTİ sıralarından “Bravo” sesleri, alkışlar) 
HÜSEYİN
YAYMAN (Hatay) – Millet sizden hesap sorar Hanımefendi.
MUHAMMET
EMİN AKBAŞOĞLU (Çankırı) – Sayın Başkan…
ERKAN
AKÇAY (Manisa) – Sayın Başkan…
BAŞKAN
– Önce siz söz istediniz.
MUHAMMET
EMİN AKBAŞOĞLU (Çankırı) – Evet.
BAŞKAN
– Buyurun Sayın Grup Başkan Vekili.
IV.- AÇIKLAMALAR (Devam)
26.- Çankırı Milletvekili Muhammet Emin Akbaşoğlu’nun,
Ankara Milletvekili Şenol Bal’ın 10 sıra sayılı 2019 Yılı Bütçe Kanun Teklifi
ile 11 sıra sayılı 2017 Yılı Kesin Hesap Kanunu Tasarısı’nın dördüncü tur
görüşmelerinde İYİ PARTİ Grubu adına yaptığı konuşmasındaki bazı ifadelerine
ilişkin açıklaması
MUHAMMET
EMİN AKBAŞOĞLU (Çankırı) – Sayın Başkanım, teşekkür ederim.
Tabii
çok haksız ithamlarda bulunuldu, temiz bir dil kullanılmadı maalesef konuşmada.
Bu sataşmalardan dolayı bir açıklama yapma ihtiyacı hissettim. Biz, on altı
yıldır AK PARTİ iktidarları döneminde, Türkiye’deki hem yerli hem de küresel
anlamdaki bütün maskeli baloları sona erdirdik elhamdülillah. Öncelikli olarak
bunu ifade edeyim, bir.
İkincisi:
“Bizim güneyimizde bir terör koridoru oluşturulmasına vesile oldunuz.” dendi. 
ŞENOL
BAL (Ankara) – E doğru.
MUHAMMET
EMİN AKBAŞOĞLU (Çankırı) – Biz bu terör koridorunu oluşturanlara, yüz yıllık
planlara, 15 Temmuzun hemen akabinde millet-devlet kaynaşmasıyla… Türkiye
Cumhuriyeti devletinin 1699 Karlofça Anlaşması’ndan bu tarafa iki ileri
harekâtı olmuştur.
ŞENOL
BAL (Ankara) – Vah vah! Vah vah! 
MUHAMMET
EMİN AKBAŞOĞLU (Çankırı) – Birincisi, 1974 -rahmetli Erbakan-Ecevit- Kıbrıs
Barış Harekâtı; ikincisi de Recep Tayyip Erdoğan’ın başkumandanlığında,
Cumhurbaşkanlığında Afrin ve El Bab, Cerablus harekâtı. (AK PARTİ sıralarından
alkışlar) 
VELİ
AĞBABA (Malatya) – Süleymanşah, Süleymanşah.
ŞENOL
BAL (Ankara) – Süleymanşah, Süleymanşah.
MUHAMMET
EMİN AKBAŞOĞLU (Çankırı) – Dolayısıyla biz, bütün bu büyük İsrail planlarını
tarihin çöp sepetine attık elhamdülillah. 
VELİ
AĞBABA (Malatya) – Allah Allah!
MUHAMMET
EMİN AKBAŞOĞLU (Çankırı) – Bu herkes tarafından bilinmelidir. Millî meseleler,
millî birlik ve beraberlik şuuru içerisinde değerlendirilmelidir. Buradan size
veya bir başkasına bir ekmek çıkmaz. Herkes bunu böyle bilsin. 
Teşekkür
ederim. (AK PARTİ sıralarından alkışlar) 
ORHAN
ÇAKIRLAR (Edirne) – Süleymanşah, Süleymanşah.
VELİ
AĞBABA (Malatya) – Süleymanşah ne oldu, Süleymanşah?
BAŞKAN
– Sayın Akçay, buyurun.
27.- Manisa Milletvekili Erkan Akçay’ın, ülkücülerin
bugüne kadar hiçbir karanlık işin ve faaliyetin içerisinde olmadıklarına
ilişkin açıklaması
ERKAN
AKÇAY (Manisa) – Sayın Başkan, ülkücüler hiçbir karanlık işin ve faaliyetin
içerisinde olmamışlardır bugüne kadar; bu bir.
İki:
Partisinin programında bırakın Türk milliyetçiliğini, milliyetçiliğe dahi yer
vermeyenlerin, “Cumhurbaşkanlığı seçim beyannamesi millete beyanımızdır.” deyip
de milletin adını dahi söylemeyenlerin bize Türk milliyetçiliği dersi vermeye
kalkmasını reddediyoruz. (MHP sıralarından alkışlar) 
ŞENOL
BAL (Ankara) – Vay, vay, vay… 
BAŞKAN
– Buyurun Ayhan Bey.
28.- Kars Milletvekili Ayhan Bilgen’in, sporun hangi
niyetle ve nasıl bir işlev göreceğine karar vermenin önemli bir tercih
olduğuna, Mahmur Kampı amacı dışında kullanılıyor ve Türkiye’ye yönelik tehdit
içeriyorsa diplomatik yollarla önüne geçilmesi gerektiğine ilişkin açıklaması
AYHAN
BİLGEN (Kars) - Sayın Başkan, ben de çok uzatmadan biraz önce sporla ilgili
yapılan öneri dolayısıyla çok kısa bir değerlendirme yapacağım. 
Elbette
ki spor, toplumların ortaklaşmasının, buluşmasının vesilesi olabilir ama tam
tersine de hizmet edebilir. Machiavelli’nin meşhur ifadesidir “Bir yeri kolay
yönetmek istiyorsanız üç şey açın.” der, Orta Çağ Avrupası için söyler “Birisi
kilise, birisi stat, öbürü de eğlence yeridir.” Elbette ki sporu bir bütün
olarak itham için asla söylemiyorum ama sporun hangi niyetle ve nasıl bir işlev
göreceğine karar vermek galiba bir önemli tercihtir. Özellikle amatör sporun
yaygın çok ciddi bir sorun yaşama sürecine rağmen, özellikle bu işin sadece
profesyonellik ekseninde yürüyor olmasını da doğrusu biz derece sorunlu
görüyoruz.
(Mikrofon
otomatik cihaz tarafından kapatıldı) 
AYHAN
BİLGEN (Kars) - Yine, Sayın Başkan, bütçe görüşüyoruz ve Türkiye’de kitapta KDV
yüzde 8, tiyatroda, sinemada yüzde 18 ama çoğu lüks tüketim de yüzde sıfır KDV
var. Bu aslında bütün bu konuştuğumuz şeyin ne kadar anlamlı olduğunu ortaya
koyuyor.
Son
olarak da, biraz önceki tartışılan konuyla da doğrudan ilgili, dün yapılan
operasyonla ilgili bize ulaşan bir bilgi var ama elbette ki teyitli olmadığı
için Hükûmetin, Dışişleri Bakanlığının bu konuda galiba bir açıklama yapması
son derece gerekli.
Dün
Mahmur Kampı civarında dağlık bölgenin vurulduğu ifade edildi, paylaşıldı.
Burada Birleşmiş Milletler kampı var ve hayatını kaybedenlerle ilgili çok somut
bir açıklama Mahmur Kamp yönetiminden geldi. Bu açıklamada çok açık biçimde
isimler var. 73 yaşındaki Asya Ali Muhammed, 26 yaşındaki kızı Narinç Ferhan
Kasım, 14 yaşındaki torunu Evin Kava Mahmud ve 23 yaşındaki Eylem Muhammed
Emer’in hayatlarını kaybettiği ifade ediliyor.
Şimdi,
Türkiye'nin Birleşmiş Milletlerde temsilcisi var, büyükelçi var. 
(Mikrofon
otomatik cihaz tarafından kapatıldı)
BAŞKAN
– Toparlayın Sayın Bilgen. 
AYHAN
BİLGEN (Kars) – Eğer kamp amacı dışında kullanılıyorsa, Türkiye’ye yönelik bir
tehdit içeriyorsa bunun diplomatik yollarla önüne geçmek oradaki diplomatların,
Dışişlerinin, Türkiye devletinin görevidir. Aksi takdirde başka bir yönteme
başvurup sonra da onun faturasını Türkiye’yi uluslararası arenada daha zora
sokacak uygulamalarla götürmenin de bedeli, faturası şüphesiz bütün topluma
kesilecektir. 
Genel
Kurulun dikkatine sunuyorum, teşekkür ediyorum. 
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi
(1/276) ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu
Tasarısı (1/275), 2017 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan, 2017 Yılı Genel Uygunluk Bildiriminin Sunulduğuna
Dair Sayıştay Başkanlığı Tezkeresi (3/38); 6085 Sayılı Sayıştay Kanunu Uyarınca
Hazırlanan 2017 Yılı Dış Denetim Genel Değerlendirme Raporu, 2017 Yılı Faaliyet
Genel Değerlendirme Raporu ve 2017 Yılı Mali İstatistikleri Değerlendirme
Raporunun Sunulduğuna Dair Sayıştay Başkanlığı Tezkeresi (3/39); 6085 Sayılı
Sayıştay Kanunu Uyarınca Hazırlanan 2017 Yılı Kalkınma Ajansları Genel Denetim
Raporunun Sunulduğuna Dair Sayıştay Başkanlığı Tezkeresi (3/41); 5018 Sayılı
Kamu Mali Yönetimi ve Kontrol Kanunu ile 6085 Sayılı Sayıştay Kanunu Uyarınca
Hazırlanan 183 Adedi Merkezi Yönetim Kapsamındaki Kamu İdarelerine, 2 Adedi
Sosyal Güvenlik Kurumlarına ve 10 Adedi Diğer Kamu İdarelerine Ait Olmak Üzere
Toplam 195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) KÜLTÜR VE TURİZM BAKANLIĞI (Devam)
1) Kültür ve Turizm Bakanlığı 2019 Yılı Merkezî Yönetim
Bütçesi
2) Kültür ve Turizm Bakanlığı 2017 Yılı Merkezî Yönetim
Kesin Hesabı
B) RADYO VE TELEVİZYON ÜST KURULU (Devam)
1) Radyo ve Televizyon Üst Kurulu 2019 Yılı Merkezî
Yönetim Bütçesi
2) Radyo ve Televizyon Üst Kurulu 2017 Yılı Merkezî
Yönetim Kesin Hesabı
C) DEVLET OPERA VE BALESİ GENEL MÜDÜRLÜĞÜ (Devam) 
1) Devlet Opera ve Balesi Genel Müdürlüğü 2019 Yılı
Merkezî Yönetim Bütçesi
2) Devlet Opera ve Balesi Genel Müdürlüğü 2017 Yılı
Merkezî Yönetim Kesin Hesabı
Ç) DEVLET TİYATROLARI GENEL MÜDÜRLÜĞÜ (Devam)
1) Devlet Tiyatroları Genel Müdürlüğü 2019 Yılı Merkezî
Yönetim Bütçesi
2) Devlet Tiyatroları Genel Müdürlüğü 2017 Yılı Merkezî
Yönetim Kesin Hesabı
D) TÜRKİYE YAZMA ESERLER KURUMU BAŞKANLIĞI (Devam)
1) Türkiye Yazma Eserler Kurumu Başkanlığı 2019 Yılı
Merkezî Yönetim Bütçesi
2) Türkiye Yazma Eserler Kurumu Başkanlığı 2017 Yılı
Merkezî Yönetim Kesin Hesabı
E) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü 2019 Yılı Merkezî Yönetim
Bütçesi
2) Vakıflar Genel Müdürlüğü 2017 Yılı Merkezî Yönetim
Kesin Hesabı
F) TÜRK İŞBİRLİĞİ VE KOORDİNASYON AJANSI BAŞKANLIĞI
(Devam)
1) Türk İşbirliği ve Koordinasyon Ajansı Başkanlığı
2019 Yılı Merkezî Yönetim Bütçesi
2) Türk İşbirliği ve Koordinasyon Ajansı Başkanlığı
2017 Yılı Merkezî Yönetim Kesin Hesabı
G) YURTDIŞI TÜRKLER VE AKRABA TOPLULUKLAR BAŞKANLIĞI
(Devam)
1) Yurtdışı Türkler ve Akraba Topluluklar Başkanlığı
2019 Yılı Merkezî Yönetim Bütçesi
2) Yurtdışı Türkler ve Akraba Topluluklar Başkanlığı
2017 Yılı Merkezî Yönetim Kesin
Ğ) ATATÜRK KÜLTÜR, DİL VE TARİH YÜKSEK KURUMU (Devam)
1) Atatürk Kültür, Dil ve Tarih Yüksek Kurumu 2019 Yılı
Merkezî Yönetim Bütçesi
2) Atatürk Kültür, Dil ve Tarih Yüksek Kurumu 2017 Yılı
Merkezî Yönetim Kesin Hesabı
H) ATATÜRK KÜLTÜR MERKEZİ (Devam)
1) Atatürk Kültür Merkezi 2019 Yılı Merkezî Yönetim
Bütçesi
2) Atatürk Kültür Merkezi 2017 Yılı Merkezî Yönetim
Kesin Hesabı
I) ATATÜRK ARAŞTIRMA MERKEZİ (Devam)
1) Atatürk Araştırma Merkezi 2019 Yılı Merkezî Yönetim
Bütçesi
2) Atatürk Araştırma Merkezi 2017 Yılı Merkezî Yönetim
Kesin Hesabı
İ) TÜRK DİL KURUMU (Devam)
1) Türk Dil Kurumu 2019 Yılı Merkezî Yönetim Bütçesi
2) Türk Dil Kurumu 2017 Yılı Merkezî Yönetim Kesin
Hesabı
J) TÜRK TARİH KURUMU (Devam)
1) Türk Tarih Kurumu 2019 Yılı Merkezî Yönetim Bütçesi
2) Türk Tarih Kurumu 2017 Yılı Merkezî Yönetim Kesin
Hesabı
K) GENÇLİK VE SPOR BAKANLIĞI (Devam) 
1) Gençlik ve Spor Bakanlığı 2019 Yılı Merkezî Yönetim
Bütçesi
2) Gençlik ve Spor Bakanlığı 2017 Yılı Merkezî Yönetim
Kesin Hesabı
L) SPOR GENEL MÜDÜRLÜĞÜ (Devam)
1) Spor Genel Müdürlüğü 2017 Yılı Merkezî Yönetim Kesin
Hesabı
M) YÜKSEKÖĞRENİM KREDİ VE YURTLAR KURUMU (Devam)
1) Yükseköğrenim Kredi ve Yurtlar Kurumu 2017 Yılı
Merkezî Yönetim Kesin Hesabı
BAŞKAN
– İstanbul Milletvekili Yavuz Ağıralioğlu…
Buyurun
Sayın Ağıralioğlu. (İYİ PARTİ sıralarından alkışlar) 
İYİ
PARTİ GRUBU ADINA YAVUZ AĞIRALİOĞLU (İstanbul) – Sayın Başkan, değerli
milletvekilleri; saygıyla selamlarım Genel Kurulumuzu. 
Sayın
Başkanım bilir, içinden geldiğimiz cemiyetçilik geleneği içerisinde biz genç
yaşlarda başkanlık ettik. Bu “Beş dakikada söyleyemediğinizi altı dakikada söyleyemezsiniz.”
sözüne ithafen bir şeyi arz etmem lazım. Böyle 20’li yaşlardan itibaren
cemiyetçilik yaparken başkan olmanın birtakım handikapları var. Bunların
avantajlarını çok yaşadık. Şu anda Mecliste baskı altındayız. “Baskı
altındayız.” deyince Hükûmet grubunun kaşları hemen kalkıyor. O baskı şudur:
Başkan olunca her zaman hikmetli sözler söylemeseniz bile sizinle beraber olan
arkadaşlarınız “Mutlaka bir hikmete mebnidir bu söyledikleri.” diye sizi
tahammülle dinlerler. Bir de tahdit olmadan, zaman tahdidi olmadan limitsiz
konuşursunuz. Biz, şimdi, yıllardır limitsiz konuştuğumuz için başkanlar
olarak, böyle “Sizin süreniz bitti.” falan gibi cümleler bizi baskılıyor.
Türkiye’nin 2019 bütçesini konuşurken “Kültür Bakanlığı” gibi bir başlığın
yirmi dakikada konuşulacak olan konu başlıklarını size sayamayacağım, bir
akordiyon etkisinin büzülmüş tarafında konuşuyorum yani yirmi dakikada konu
başlıklarını anca size arz edebilirim. Ama bunların içerisinde hem Hükûmetimize
sitemlerimizi hem kültür politikalarımızın bizim medeniyet kodlarımızdan
kopmuşluğunu hem bu memlekette kültür, medeniyet iddialarımızla mütenasip
olarak yapmaya çalıştığımız işlerin bir günah çıkarmaya âdeta dönük taraflarını
söylemeye gayret edeceğim. Bu, biraz meşakkatli. O yüzden, bu mevzuda -Genel
Kurulun bilgisine arz ediyorum, bu başlık altında ben on dört saat namaz ve
yemek molası müstesna konuşmuş bir kardeşinizim- bu yirmi dakikada bu kültür
meselesine birkaç perspektif sunmaya gayret edeceğim.
Şimdi,
birincisi şu: Kültür Bakanlığı bir müstakil bakanlık değildir. Kültür, aslında…
Cengiz Valim burada değil, valiliğinden bağımsız, AK PARTİ Aksaray
Mebusluğundan bağımsız, münevver tarafıyla yazdığı Türkiye Günlüğü dergisinde
yayınlanmış “Şahsiyet izhar etmek” diye bir yazısı var. Yani müktesebat,
birikim, bilgi, muhteva, ne diyorsanız adına, bu, şahsiyeti olmayan, kimin
üstündeyse, bilgi olarak bile dursa yüktür. Toplumun da aslında “şahsiyet” diye
izhar edeceği şeyin adı kültürdür. Yani insanda müktesebatın, birikimin ete
kemiğe bürünmesi şahsiyet; toplumda, toplumun kendisini inandığı, düşündüğü,
bulduğu, savunduğu, inşa etmeye gayret ettiği, kurtardığı, kurulduğu, ne varsa,
orada kendisini ifade etme şeklinin adı, malumualiniz kültürdür. Dolayısıyla
kültürü olmayan bir milletin bulduğu zenginlik, şahsiyeti olmayan bir insanın
birikim taslaması üzerine eline geçirebildiği kadardır. 
Bizim
şimdi karşı karşıya olduğumuz ağır yük şudur, Kültür Bakanlığıyla alakalı
konuşuyorum: Kültür Bakanlığı sadece bir bakanlık, bütçesi sadece “Tasarruf ediyorum,
kamu yatırımlarını kısıyorum.” diye kenarda tutulacak ehem mühim sıralamasında
en son sıralarda olacak bir bakanlık değildir. Kültür Bakanlığı, aslında,
Türkiye’deki bütün bakanlıklara gözü değmesi gereken, eli değmesi gereken,
vizyonu değmesi gereken, muhasebesi, murakabesi değmesi gereken bakanlıktır.
Kültür Bakanlığı -tabirim belki iki türlü dikkat çekebilir, biraz daha
siyasallaştırayım terminolojiyi- bir tarafıyla tren kazasında kaza olmasın diye
önden giden mihmandar, kılavuz vagon gibidir. Onun gibidir, önden gider,
toplumun başına bir şey gelmesin diye. Bir tarafıyla, devletin, milletin büyük
istikbal yürüyüşünde -başına bir şey gelmesin diye aslında- Sayıştay görevi
görür. Kültür Bakanlığı aslında bir nevi Sayıştaydır. Yani “Ne kadar verimlidir
ne kadar değildir, ne kadar tabiatına uygun yapılmıştır?”ın bütün çerçevesini
Kültür Bakanlığı yine bir şekilde akredite eder. 
Şimdi,
bunu şunun için arz ediyorum: Mukaddesatçılığımızın, milliyetçiliğimizin,
değerler siyasetimizin, medeniyetimizin, Allah’a kulluğumuzun, Türklüğümüzün,
Orta Asya’dan buraya büyük kabarma zamanlarımızın yani tarihî bir metcezir
içerisinde ihtişamlı zamanlarımızın da, geri çekilirken bu çekilme sürecimizin
bizim için az hasarlı hâle gelmesinin de mukavemet eşiğini kültür oluşturur.
Kültür, o anlamda, Millî Eğitim Bakanlığının da -aslında bir tarafıyla
illiyeti- Ekonomi Bakanlığının da Tarım Bakanlığının da aklınıza gelen bütün
verim şubelerinin gözü üzerinde olması gereken Bakanlığımızdır. 
Dolayısıyla,
şimdi, Kültür Bakanlığını bu bütçe üzerinden konuşmak, zaten aslında Kültür
Bakanlığını Turizm Bakanlığıyla beraber konuşmak, Kültür Bakanlığını Turizm
Bakanlığı üzerinden konuşmak mecburiyetini bir Hükûmet politikası hâline
getirmek şu demektir: Bizim birtakım kültürel zenginliklerimiz var, bu
zenginliklerimizi dolara dönüştürebilir miyiz? Bunun adı budur. Kültür
Bakanlığı bir dolarizasyon mesuliyeti altında ehemmiyetsiz hâle getirilecek bir
bakanlık değildir. Kültür Bakanlığı, Türk milletinin cihanşümul varlık
iddiasının ete kemiğe bürüneceği bütün verim şubelerini denetlemek zorunda olan
bir bakanlıktır. Şimdi, bakın, bizde büyük usulsüzlük şudur: “Biz zenginleşince
bu kültür işlerine bakacağız. Zenginleşelim, sonra bu kültür işleriyle
ilgileneceğiz.” gibi bir bedeviliğin içinde kaybediyoruz yurdumuzu. Aslında
büyük kayıp bu. 
Aslında
“kültür” dediğiniz iş, zenginleşme koordinatlarınızı millet olarak önünüze
seren, mihmandarlık eden bakanlık olması gerekirken “Parayı bulalım, sonra bu
işlere bakacağız.” asabiyesine kurban gitmemizin alametini gösteriyorum size.
Bakın buna, bu Bursa. Beş yüzyıl önce yapılmış yerleri ziyaret ediyoruz biz.
Kültür, kendi milletini inşa ettiği zamanlarda size bin sene sonra ziyaret
edeceğiniz eserler inşa ettirir ama kaybettiniz mi kültürünüzü, onu Turizm
Bakanlığıyla bağlı hâle getirir, sizin yurdunuza gelecek ve eskiden yaptığınız
yerleri görünce “Yahu, eskiden ne ihtişamlı bir milletmişsiniz!” sualinin
cevabını almaya çalışırken onlardan kurtardığınız paradan ibaret bir şeyse
şehirleriniz böyle olur arkadaşlar. 
TOKİ’ye
güzelleme yapıyorum: Son taksiti ödenince kentsel dönüşüm konusu hâline
gelecek, inşaat sektörünü canlı tutacağız diye Türk kültürünün bağrına hançer
olarak saplanacak işin adı “kültür politikası” değildir, değildir. (İYİ PARTİ
sıralarından alkışlar) Bu nedir? Bunu size söyleyeyim; irfanından, Türk
milletinin ihtişamından hissesine zarafet düşmemiş, mesuliyet düşmemiş,
hissesine estetik düşmemiş, hissesine tarihe saygı düşmemiş bir yönetme
şehvetinin tecellisidir bu. Şunu yapabilmek, bir şehre, dünyanın en kadim
şehirlerinden bir şehre şunu yapabilmek, dünyanın parmakla, belki bir elin,
belki iki elin parmaklarıyla sayılacak şehirlerinden birine, İstanbul’a böyle
şeyler yapabilmek imtiyazını kendisi için hak gören bir siyasal yönetim maharetsizliği,
bir millî kültürün, bir millî uyanışın muhatabı değildir, asla. 
Şimdi,
bizim karşımıza gelen şey şudur: Toplumun şahsiyet izhar etmesidir kültür.
Kültür, aslında bizim dünyamızda, düşünme, mukavemet etme, mukabele etme, bir
arada yaşama, tahammül etme, teenni gösterme, hoşgörülü davranma; bütün bu
koordinatlar içerisinde toplumun “Ben bu milletlerarası yarışta varım.” deme
şeklidir.
Bizim
şimdi yaptığımız, yaptığımızla iftihar ettiğimiz -dün Çevre Bakanımız da arz
etti, 800 küsur bin konut yaptık- bu konutların adı “konut” değildir
arkadaşlar, bunlar barınaktır, bunlar barınak. Bunların peribacalarındakilerden
farkı daha düz ve köşeli olmasıdır. (İYİ PARTİ sıralarından alkışlar) Yani
birtakım taşları yontup içinde yaşanma dönemlerine bin beş yüz-iki bin yıl fark
atarak bunları “mimari bir zarafet” diye bize takdim etmek “Türk irfanından
kopmak” demektir. Dolayısıyla “TOKİ” diye bir de bu işin başka tarafları var.
İrfanımıza getireceğim meseleyi.
Türk
irfanında, Türk medeniyetinde, Türk kültür kodlarında aslında bu ihya ve inşa
sürecinin merkezinde, medenilik kastıyla şehir vardır. Şehri böyle
bedevileştiren bir yönetim tarzı asla medeniyet inkılap ettiremez, mümkün
değildir bu. Şehirlerine böyle yapan bir siyasal maharetin, maharetsizliğin bir
medeniyet tasavvuru asla olamaz. Bu neye döner? Eline haram karışmış, kazandığı
paraya şaibeli birtakım girişler olmuş bir adamın günah çıkarmak için hayır
hasenat yapmasına benzer. Rölöve çalışmalarıyla istihza etmiyorum, çok esaslı
faaliyetler de yapılıyor, asla hafife almayalım. Kültür Bakanlığımızın,
müteşekkilen Vakıflar Genel Müdürlüğümüzün restorasyon ve rölöve çalışmalarıyla
muhafaza etmeye çalıştığı şey aslında, “Eskiden biz de ne ihtişamlı
milletmişiz.”dir. Bu, bir tarafıyla devletin mesuliyeti ama bir şey daha var:
“Niçin yüz sene sonra ziyaret edilecek eserler yapamıyoruz?” sorusunun
cevabıdır siyasetin vermesi gereken. Bu TOKİ diye yaptıklarınızı otuz sene
sonra kentsel dönüşümün yeni müteahhitleri ziyaret edecek arkadaşlar.
Dolayısıyla, aslında şehrini inşa etmek kastında bize kalkınma modeli olarak
sunduğunuz, AK PARTİ belediyeciliğinin de aslında iktisadi olarak bir konfor
bulduğu bu dönem Türk ekonomisinin de şu anda yaşadığı krizin hem sebebidir hem
de Türk irfanının karşı karşıya kaldığı en büyük suikasttır. 
Bunu
şuraya bağlıyorum: Kültür Bakanlığı siyasi merasim bölüğü değildir. Eskiyi
anmak, hatıralarla yaşamak zorunda kalmış bir milletin kendini iyi hissetmesine
imkân verebilir; eskiyi anmak, şahsiyetine koordinat arayan bir milletin eskiden
nasıl ihtişamlı olduğuna merak uyandıracak soruların cevabı da olabilir. Ama
esas soru şudur: Beş yüz yıldır Hacı Bayram Veli çıkaramayan bir milletin
kuruyan pınarları nasıl açılacaktır? Beş yüz yıldır Yunus çıkaramayan bir
milletin, beş yüz yıldır bağrından Hacı Bektaş Veli çıkaramayan Türk irfanının
“Eskiden bizde ne evliyalar varmış.” diye yürüyeceği bir yol yoktur. Yunus’u
beş yüz sene önce çıkarmış bir milletin fethedeceği fütuhatla varlık iddiasında
bulunacağı bir toprak parçası da yoktur. 
Bizim,
bugün, kültür koordinatlarımız içerisinde, mimaride, sanatta, şiirde, dilde,
kültürün bütün formları içerisinde, halayda, barda, zeybekte ihtişamını bulmaya
çalıştığımız, varlığımızın bütün formunu ifade etmeye çalıştığımız o ritim,
bizim, şu anda Hükûmetimizin elinde ritimsizliğe dönmüş durumdadır. Bu
ritimsizliğin bütün aksi mimaride kendisini göstermekte, caddelerimize asılan
tabelalarda kendini göstermekte, devletin dilini duyma imkânı bulduğumuz her
yerde bize göstermekte kendisini. Bizim cevabını vereceğimiz büyük iş şudur:
Dokunduğunu kendine dönüştüren maya, Türkistan’dan gelen maya, dokunan,
dokunduğunu kendine dönüştüren, dönüşürken etkilenen, etkilenirken yeniden ihya
ve inşa eden bu koordinasyon içerisinde medeniyete yürüyen büyük terkibi kaybettik,
çok uzun zaman oldu. 
Biz
meselelerimizi zarftan konuştuğumuz için bu hâldeyiz. Hükûmet tarafına
muhalefet tarafının musallat olmasına, muhalefeti “Siz daha suçlusunuz.”
diyecek bir asabiyeyle göğüslemekten bıktığımız bu müzakerelerin içerisinde ben
gönül penceremize başka bir şey açayım hevesindeyim. 
Nice
zaman oldu ki bu topraklardan gönlümüze inşirah hissi verecek bir Yunus
çıkaramıyor Türk toplumu. Türk toplumu bir vakıf toplumu, aslında bir sohbet
toplumu, aslında bir tasavvuf toplumu. Buralardan beslenme havzalarımıza bakın;
dokunduğunu kendine dönüştürsün diye tolere ettiğimiz, Türk dünyasında varlık
bulacak, Türkçeyi geliştirecek olimpiyatlarına sponsorluk yaptığımız, adlarına
para bastırdığımız, “Bunlar hiç değilse Türkistan’da bizim varlığımızı temsil
ederler.” diye hepimizin meşruiyet alanı açtığı adamlar terörist çıktılar. Yani
“Allah dostudur.” “Allah dostu diye çıkar.” ya da “Dokunduğunu Hoca Ahmet
Yesevi gibi kendine kalp eden mayadandır, hissedardır, vardır, varlığı
Türklüğün varlığıdır.” diye bir sürü meşruiyet cümlesi kurduğumuz adam terörist
çıktı. Bunun muhasebesini vermek zorunda olan koordinatlar da Kültür
Bakanlığının koordinatlarındadır. 
Kültür
Bakanlığı sadece belli bir para tahsilinden sonra kendisine tahsis edilmiş
parayı ilgili adamlara aktarma bakanlığı değildir; Kültür bakanlığı devletin
diline, millî eğitimin mesuliyetlerine, Turizm Bakanımızın hangi saiklerle
milleti milletlerarası sahnede takdim edeceğine, Enerji Bakanımızın enerjiyi
nasıl bir tasarrufla milletine kavuşturacağına, Hazine Bakanımızın parayı nasıl
harcayacağına dair bütün tasavvurun bütün mesuliyetini taşımak zorundadır.
Dolayısıyla, aslında Kültür Bakanlığı bakanlıktan çok daha fazla bir şey olmak
zorundadır.
Bizim,
şimdi, vakıf medeniyetimizin, imparatorluk dönemlerimizin, ihtişamlı
zamanlarımızın, sadaka, zekât verilecek insanların olmadığı zamanlarımızın
aslında parolası “Biz vakıflar etrafında herkesin derdine derman olan bir
medeniyetin milletiyiz.” demektir. Vakıflarımızın içerisinde içine düştüğümüz
asabiye -Vakıflar Genel Müdürümüz burada- rahmetle topluma, dünyaya kavuşmuş
bir millet sadece bedduayı burada meşru görmüştür, vakıf kayıtlarına bedduayı
birleştirmiştir çünkü vakıfta istisna olmasından korktuğu şey Türk toplumunun
dinamitidir arkadaşlar. Vakıfla medeniyet kurmuş bir toplum, istisna olma
şehvetine kapılmasın diye kimse, bedduayla birleştirmiştir şerhini, beddua:
Alan, gayesi dışına çıkaran, gayesi dışına çıkmak için kullanan, suistimal
eden, suistimal edilmesine göz yuman… Bunu şeddeli hâle getirmiştir, ondan
sonra da şeddeli hâle getirdiği bedduayı buna nezaret edecek kadroların
kulağına, kalbine küpe etmiştir, “cehennem zebanileriyle beraber” demiştir.
Yani aslında bir dua medeniyeti, istisna olma hevesine kapılmasın yöneticiler
diye demiştir ki: “Eğer öyle ederseniz, istisna olmaya kalkarsanız Allah’ın
belası…” şerhini sadece burada düşmüştür. Dolayısıyla, bizim bu topraklar
içerisinde varlık alanımızı kendimize ifade edebilme imkanımızı bulduğumuz yer
bu şehirlerin bu silueti ise biz bunlarla Halep’e kavuşamayız arkadaşlar. 
Efendim,
mimarimiz böyledir de dilimiz farklı mıdır? Dilimiz de şehirlere yaptığımız
binalar gibidir. Dili böyle olan bir milletin musikisinin de böyle olmak
mecburiyeti vardır. Yani Ankaralı hemşehrilerim kusura bakmasınlar, biz
irfanından büyük bir medeniyet kurmuş, farklı iklimleri bir arada buluşturmuş
bir milletiz. Böyle “Minareden –afedersiniz- atlarım, kandilini kutlarım.”
kabîlinden son harfleri denk gelince müzik olduğu zannedilen birtakım
tekerlemeleri müzik diye savunan bir milletin Halep’e, Musul’a, Kerkük’e
kavuşabilmesi mümkün değildir. Benim konferanslarda arkadaşlarıma dilim döndüğü
kadar anlatmaya çalıştığım şey şudur: Bizim Kerkük’ü alamamamızın sebebi
Ankaralı Turgut’tur, Sincanlı Fadime’dir, Ayaşlı Hatice’dir. Müziği böyle
dangıl dungul olan bir milletin büyüklüğüyle mütenasip bir müzik bulana kadar
herhangi bir yere dokunup orayı kurtarabilmesi mümkün değildir. Kendi
şehirlerine böyle musallat olan bir asabiyenin herhangi bir şehri medeniyetiyle
buluşturması mümkün değildir, beylik laflara gerek yoktur. Bizim cevabını
vermek zorunda olduğumuz şey eskiden ölmüş adamlarla övünme asabiyesinden
kurtulmaktır. Ölenleri büyük olan bir millet de büyük bir millettir ama bir
milleti büyük yapan şey ölüleri değildir, bir milleti büyük yapan şey
yaşayanların da ölenler kadar büyük olmasıdır. (İYİ PARTİ sıralarından
alkışlar) Biz ölüleri büyük, yaşayanları küçük bir milletiz; biz ölenleri
büyük, maalesef yaşayanları ölenler kadar büyük olamayan bir milletiz, nezaketsizlik
etmiş olmayayım. Yaşayanlarımızın da rol model olması lazım. Arkadaşlar
dünyada, yazılı kaynakları hiç bozulmadan elinde olduğu hâlde bir film
senaristinin film senaryosunda canlandırdığı karakterler kadar insanlık
üzerinde etkisi olmayan bizim kadar garip bir millet yoktur. Diriliş Ertuğrul
dizisinde filme karakter olarak katılan o rol model, gençliğimizin -üç aşağı
beş yukarı kendisini de ifade tarzı olduğu için galiba- şu anda rol modeli
hâline gelmiştir. Hatta, bunun bir iz düşümü olarak siyasetteki karşılığından
bahsedeceğim size.
Başkanım,
sürem bitiyor, biraz süre talep edeceğim, suistimal edeceğim sizi.
Cumhurbaşkanımızın
Külliyesi’nde, “millet evi” diye tabir ettiğiniz yerde, koreografisi çok berbat
ama harikulade bir şey düşünülmüş, efendim, eski Türk devletlerini temsilen.
Yani ben bunu ilk gördüğüm günden beri bizim arkadaşlarımızdan asabiyesi biraz
fazla olanlar buna sitem ettiler, dedim ki: Hiç lüzumsuzluk etmeyin, Türk
devletinin yönetim merkezi diye bir yer varsa o merkezde olacak iş budur ama
kabul etmemiz lazım ki berbat bir koreografi. Yani damat olacak adam gibi
merdivenden inen bir devlet başkanındansa böyle hilal düzeni ya da bal mumu
hâle getirilmiş. Şimdi, burada zarfına kurban gittik mi bir mevzunun mesele
şuna döner: Ertuğrul dediğiniz kurucu iradeyi sadakatle taşıyoruz gençliğimize
duygusuyla birleştirdiğiniz film senaryosunun sizde tetiklediği şey, vatan
duygusu şuna döner: Ertuğrul’un kabrine 2 adam gönderirsiniz baltalı. Ben önce
kamera şakası zannettim, vallahi önce kamera şakası zannettim. Sonra araştırdım
ki gerçekten Ertuğrul’un kabrinde 2 nöbetçi var ve baltalı, Turgut Alp. Yani
ben bu senaryo vizyona girdiğinden beri bu Turgut Alp’in baltasına niçin bir
kın bulamadılar, takılacak bir yer, ona da ayrıca taktım ama neyse. Bu baltayla
bizim mesuliyetimiz şudur: Sanat üzerinden de mesuliyet kodlayacaksak aslında,
Ertuğrul’un vatanına sadakat, vefat ettiği, bin yıl önce defnedildiği mezarda
başına 2 adam göndermek değildir; size bu vatanı bıraktığı duygularla vatanı
beklemektir. Vatan dediğimiz şey -bizim Türklerin geleneğinde vardır- öldüğünüz
ve defnedildiğiniz yerdir vatan. O yüzden, Türklerdeki cihan hâkimiyeti
mefkûresi, ölümden mefkûre çıkarmaya dönüktür. Yani her ölen demiştir ki
geriden gelene: “Beni istikbale fırlayacağınız son noktaya defnedin ki bizim
üstümüzden zıplayın.” Şimdi, dolayısıyla mezar asabiyesi, mezar sadakati bizde
şuna döner: Süleyman Şah Türbesi’ni taşımaya değil, oraya müdahale edecek
herkesin başına musallat olmaya döner; tersine döndü bizde. (İYİ PARTİ
sıralarından alkışlar) Dolayısıyla, Ertuğrul’un kabrine baltalı 2 adam
göndermektense Süleyman Şah’ın mezarına musallat olanlara 500 bin kişilik
orduyu, arkasında da ruhları üniformalı bir milleti göndermektir, doğrusu odur.
(İYİ PARTİ sıralarından alkışlar) 
Şimdi,
esas devlet dediğiniz cihaz, yapılması gerekenleri yapılması gerektiği yerde ve
zamanında yapmaktır. Sizin öğrenme maliyetleriniz diye bazılarınızın bana sitem
ettiği cümleyi o yüzden kuruyorum. 
Başını
duvara vurunca ya da trafik kazası yapınca herkes hastaneye gidiyor arkadaşlar.
Önleyici olan şey yani siyasetin vazifesi olan şey yani bir tarafıyla Kültür
Bakanlığının bize mihmandarlık etmesi gereken şey şudur: Onu sufle edecek. 
(Mikrofon
otomatik cihaz tarafından kapatıldı)
YAVUZ
AĞIRALİOĞLU (Devamla) – Siz önden göreceksiniz başa gelecek gaileyi. 
BAŞKAN
– Evet, toparlayın Sayın Ağıralioğlu. 
YAVUZ
AĞIRALİOĞLU (Devamla) – Toparlıyorum Başkanım. 
Bizim,
maalesef çerçevesi, Türkiye’deki bütün verim şubelerini muhasebe etmemize, Türk
sağının, Türk sağcılığının, Türk milliyetçiliğinin, Türk mukaddesatçılığının,
Türk tasavvufunun bütün meselelerini aslında konuşabilme, muhasebe edebilme
başlığı altında bir bakanlıktır bu bakanlık. Bu bakanlık etrafında
konuşacağımız işler, aslında münhasıran on altı yıl ama evveli de var, bizim de
ait olduğumuz medeniyetin bütün koordinatlarını yeniden muhasebe etme
zorunluluğumuzun bakanlığıdır. 
Takdir
edersiniz ki bu meseleleri bütçe görüşmeleri içerisinde konuşabilmek imkânına
çok sahip olmadığımız için, bizi bu mevzuda konu başlıkları etrafında dikkat
çekeceğimiz bazı meselelerle ilgili böyle birtakım mottolarla sizi, vicdanınızı
belli mesuliyetlere davet etmeye dönüştürüyor. 
Dolayısıyla,
Genel Kurulumuzun belki bundan sonraki oturumlarında da ben bu mevzuya dikkat
yoğunlaştırmak, hassasiyetinizi talep etmek açısından mutlaka cümleler
kuracağım çünkü esasında Millî Eğitim Bakanlığı, beraberinde Kültür Bakanlığı
sebeptir, inşa bakanlıkları bunlar. Bunları dört başı mamur hâle getirememiş…
(Mikrofon
otomatik cihaz tarafından kapatıldı)
YAVUZ
AĞIRALİOĞLU (Devamla) – Son cümlem Sayın Başkan.
BAŞKAN
– Toparlayın Sayın Milletvekili. 
YAVUZ
AĞIRALİOĞLU (Devamla) – Bu bakanlıkları dört başı mamur hâle getirememiş hiçbir
milletin geleceği yoktur arkadaşlar. Yani, Kültür Bakanlığının, Millî Eğitim
Bakanlığının müktesebatı kadrosu, vizyonu, vitrini, Türkiye ve dünya tasavvuru
dört başı mamur hâle gelmemiş hiçbir devletin bulabileceği bir istikbal yoktur
arkadaşlar. 
Yüce
heyetinizi saygıyla selamlıyorum. (İYİ PARTİ sıralarından alkışlar)
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Buyurun. 
IV.- AÇIKLAMALAR (Devam)
29.- Çankırı Milletvekili Muhammet Emin Akbaşoğlu’nun,
Millî Savunma Bakanlığının hava harekâtıyla ilgili yapmış olduğu açıklamaya
ilişkin açıklaması
MUHAMMET
EMİN AKBAŞOĞLU (Çankırı) – Teşekkür ediyorum Sayın Başkanım. 
Ben,
konuşmadan önce söz istemiştim, fark edilememişti. 
Biraz
evvelki açıklama nedeniyle, önemine binaen hava harekâtıyla ilgili bir
açıklamada bulunulmuştu Savunma Bakanlığımız tarafından, onu paylaşmak
istiyorum. 
“PKK,
KCK, PYD, YPG ve diğer terörist unsurları etkisiz hâle getirerek Irak
kuzeyinden halkımıza ve güvenlik güçlerimize yönelik terör saldırılarını
bertaraf etmek ve hudut güvenliğimizi sağlamak maksadıyla Birleşmiş Milletler
Antlaşması’nın 51’inci maddesi çerçevesinde, uluslararası hukuktan doğan meşru
müdafaa haklarımız doğrultusunda Irak kuzeyinde bulunan ve teröristler
tarafından üs olarak kullanılan Sincar ve Karacak Dağı bölgelerindeki terör
yuvalarına karşı bir hava harekâtı icra edilmiştir. İcra edilen harekâtta
ülkemizi, milletimizi ve hudut güvenliğimizi tehdit eden teröristlere ait
barınak, sığınak, mağara, tünel ve depolar hedef alınmıştır.”
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Vekilim. 
MUHAMMET
EMİN AKBAŞOĞLU (Çankırı) – “Harekâtın planlama ve icrasında sivil halkın can ve
mal güvenliği ile çevrenin korunması konusunda azami hassasiyet gösterilmiştir.
Türk
Silahlı Kuvvetleri geçmişte olduğu gibi bugün de ülkemizin ve milletimizin beka
ve güvenliği için kendisine verilen görevleri sarsılmaz bir inançla yerine
getirme azim ve kararlılığındadır.”
Savunma
Bakanlığımızdan bizimle paylaşılan bilgi böyle. Bu vesileyle biz kahraman
ordumuza, Mehmetçik’imize ve komutanlarımıza üstün başarılar diliyoruz. 
Teşekkür
ederim. 
BAŞKAN
– Ordumuzun yanındayız. Allah yardımcıları olsun. 
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu
Tasarısı (1/275), 2017 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan, 2017 Yılı Genel Uygunluk Bildiriminin Sunulduğuna
Dair Sayıştay Başkanlığı Tezkeresi (3/38); 6085 Sayılı Sayıştay Kanunu Uyarınca
Hazırlanan 2017 Yılı Dış Denetim Genel Değerlendirme Raporu, 2017 Yılı Faaliyet
Genel Değerlendirme Raporu ve 2017 Yılı Mali İstatistikleri Değerlendirme
Raporunun Sunulduğuna Dair Sayıştay Başkanlığı Tezkeresi (3/39); 6085 Sayılı
Sayıştay Kanunu Uyarınca Hazırlanan 2017 Yılı Kalkınma Ajansları Genel Denetim
Raporunun Sunulduğuna Dair Sayıştay Başkanlığı Tezkeresi (3/41); 5018 Sayılı
Kamu Mali Yönetimi ve Kontrol Kanunu ile 6085 Sayılı Sayıştay Kanunu Uyarınca
Hazırlanan 183 Adedi Merkezi Yönetim Kapsamındaki Kamu İdarelerine, 2 Adedi
Sosyal Güvenlik Kurumlarına ve 10 Adedi Diğer Kamu İdarelerine Ait Olmak Üzere
Toplam 195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) KÜLTÜR VE TURİZM BAKANLIĞI (Devam)
1) Kültür ve Turizm Bakanlığı 2019 Yılı Merkezî Yönetim
Bütçesi
2) Kültür ve Turizm Bakanlığı 2017 Yılı Merkezî Yönetim
Kesin Hesabı
B) RADYO VE TELEVİZYON ÜST KURULU (Devam)
1) Radyo ve Televizyon Üst Kurulu 2019 Yılı Merkezî
Yönetim Bütçesi
2) Radyo ve Televizyon Üst Kurulu 2017 Yılı Merkezî
Yönetim Kesin Hesabı
C) DEVLET OPERA VE BALESİ GENEL MÜDÜRLÜĞÜ (Devam) 
1) Devlet Opera ve Balesi Genel Müdürlüğü 2019 Yılı
Merkezî Yönetim Bütçesi
2) Devlet Opera ve Balesi Genel Müdürlüğü 2017 Yılı
Merkezî Yönetim Kesin Hesabı
Ç) DEVLET TİYATROLARI GENEL MÜDÜRLÜĞÜ (Devam)
1) Devlet Tiyatroları Genel Müdürlüğü 2019 Yılı Merkezî
Yönetim Bütçesi
2) Devlet Tiyatroları Genel Müdürlüğü 2017 Yılı Merkezî
Yönetim Kesin Hesabı
D) TÜRKİYE YAZMA ESERLER KURUMU BAŞKANLIĞI (Devam)
1) Türkiye Yazma Eserler Kurumu Başkanlığı 2019 Yılı
Merkezî Yönetim Bütçesi
2) Türkiye Yazma Eserler Kurumu Başkanlığı 2017 Yılı
Merkezî Yönetim Kesin Hesabı
E) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü 2019 Yılı Merkezî Yönetim
Bütçesi
2) Vakıflar Genel Müdürlüğü 2017 Yılı Merkezî Yönetim
Kesin Hesabı
F) TÜRK İŞBİRLİĞİ VE KOORDİNASYON AJANSI BAŞKANLIĞI
(Devam)
1) Türk İşbirliği ve Koordinasyon Ajansı Başkanlığı
2019 Yılı Merkezî Yönetim Bütçesi
2) Türk İşbirliği ve Koordinasyon Ajansı Başkanlığı
2017 Yılı Merkezî Yönetim Kesin Hesabı
G) YURTDIŞI TÜRKLER VE AKRABA TOPLULUKLAR BAŞKANLIĞI
(Devam)
1) Yurtdışı Türkler ve Akraba Topluluklar Başkanlığı
2019 Yılı Merkezî Yönetim Bütçesi
2) Yurtdışı Türkler ve Akraba Topluluklar Başkanlığı
2017 Yılı Merkezî Yönetim Kesin
Ğ) ATATÜRK KÜLTÜR, DİL VE TARİH YÜKSEK KURUMU (Devam)
1) Atatürk Kültür, Dil ve Tarih Yüksek Kurumu 2019 Yılı
Merkezî Yönetim Bütçesi
2) Atatürk Kültür, Dil ve Tarih Yüksek Kurumu 2017 Yılı
Merkezî Yönetim Kesin Hesabı
H) ATATÜRK KÜLTÜR MERKEZİ (Devam)
1) Atatürk Kültür Merkezi 2019 Yılı Merkezî Yönetim
Bütçesi
2) Atatürk Kültür Merkezi 2017 Yılı Merkezî Yönetim
Kesin Hesabı
I) ATATÜRK ARAŞTIRMA MERKEZİ (Devam)
1) Atatürk Araştırma Merkezi 2019 Yılı Merkezî Yönetim
Bütçesi
2) Atatürk Araştırma Merkezi 2017 Yılı Merkezî Yönetim
Kesin Hesabı
İ) TÜRK DİL KURUMU (Devam)
1) Türk Dil Kurumu 2019 Yılı Merkezî Yönetim Bütçesi
2) Türk Dil Kurumu 2017 Yılı Merkezî Yönetim Kesin
Hesabı
J) TÜRK TARİH KURUMU (Devam)
1) Türk Tarih Kurumu 2019 Yılı Merkezî Yönetim Bütçesi
2) Türk Tarih Kurumu 2017 Yılı Merkezî Yönetim Kesin
Hesabı
K) GENÇLİK VE SPOR BAKANLIĞI (Devam) 
1) Gençlik ve Spor Bakanlığı 2019 Yılı Merkezî Yönetim
Bütçesi
2) Gençlik ve Spor Bakanlığı 2017 Yılı Merkezî Yönetim
Kesin Hesabı
L) SPOR GENEL MÜDÜRLÜĞÜ (Devam)
1) Spor Genel Müdürlüğü 2017 Yılı Merkezî Yönetim Kesin
Hesabı
M) YÜKSEKÖĞRENİM KREDİ VE YURTLAR KURUMU (Devam)
1) Yükseköğrenim Kredi ve Yurtlar Kurumu 2017 Yılı
Merkezî Yönetim Kesin Hesabı
BAŞKAN
– Kayseri Milletvekilimiz Dursun Ataş Bey, buyurun. (İYİ PARTİ sıralarından
alkışlar)
İYİ
PARTİ GRUBU ADINA DURSUN ATAŞ (Kayseri) – Sayın Başkan, değerli milletvekili
arkadaşlarım; 2019 Yılı Merkezi Yönetim Bütçe Kanun Teklifi’nde yer alan
Yurtdışı Türkler ve Akraba Topluluklar Başkanlığı ile Türk İşbirliği ve
Koordinasyon Ajansı Başkanlığı bütçeleri hakkında İYİ PARTİ adına söz almış
bulunmaktayım. Genel Kurulumuzu ve ekranları başında bizi seyreden Türk
milletini saygıyla selamlıyorum. 
Değerli
milletvekilleri, bu kurumlarımız daha önce Başbakanlığa bağlıyken
Cumhurbaşkanlığı kararnamesiyle 2018 yılında Kültür ve Turizm Bakanlığına
bağlanmıştır. Yurtdışı Türkler ve Akraba Topluluklar Başkanlığı, yurt dışındaki
vatandaşlarımız, kardeş topluluklarımız ile Türkiye'de öğrenim gören
uluslararası burslu öğrencilerimize yönelik çalışmaları koordine etmek, bu
alanda verilen hizmetleri ve yapılan faaliyetleri geliştirmek üzere 6 Nisan
2010 tarihinde kurulmuştur. 
Kurumun
2019 yılı bütçesi önceki yıla göre yaklaşık yüzde 13 artırılarak 321 milyon 46
bin TL olarak hazırlanmıştır. 
Yurtdışı
Türkler ve Akraba Topluluklar Başkanlığı çok ciddi ve önemli çalışmalar yapması
gerekirken mezun gecesi, gezi düzenlemek ve burs vermenin ötesine geçememiştir.
Çin Seddi’nden Avrupa’ya kadar Türklerin binbir türlü problemi varken bu
kurumun bu kadar sessiz ve pasif kalması düşündürücüdür. Dışişleri Bakanlığının
görev alanına giren böylesi önemli bir konu başkanlık seviyesinde düşünülmüş
olup kurum Kültür ve Turizm Bakanlığına bağlanmıştır. Dışişleri Bakanlığının on
altı yıllık başarısızlığı dikkate alındığında iktidarın böyle bir yola
gitmesini anlıyoruz. Ancak, görülmektedir ki Yurtdışı Türkler ve Akraba
Topluluklar Başkanlığı da en az Dışişleri Bakanlığı kadar kötü yönetilmektedir.

Değerli
milletvekilleri, milyonlarca Suriyeliye milyarlarca dolar harcanmıştır.
Filistin ve Arap ülkeleri mevzubahis olduğunda yüksek tonda konuşan iktidar,
Çin’in zulmü altında yaşayan Doğu Türkistan’daki soydaşlarımızla alakalı tek
bir cesur açıklama yapamamıştır. Musul ve Kerkük’te, Suriye’deki iç savaşta en
ağır bedeller ödeyen Türklere maalesef ki kayıtsız kalmıştır. Yoksa Türkmenler,
Türk diye ümmetten sayılmamakta mıdır? Putin’in Kırım’ı işgal etmesi sineye
çekilmiştir. Çin zulmünden kaçan Uygur Türkleri günlerce havaalanında
bekletilmiştir. Türk vatandaşı Uygurların Doğu Türkistan’la ilgili
faaliyetlerine yasak getirilmiştir. Irak’tan, Suriye’den gelen Türkmenler
binbir sıkıntı içerisindeyken milyonlarca mülteci ellerini kollarını sallaya
sallaya Türkiye’de dolaşıp her türlü hizmetten parasız yararlanmaktadır.
Suriyeliler her ay başı hiçbir emek sarf etmeden ATM’lere gidip parasını
çekiyor, yardımlaşma fonlarından kömürünü ve gıdasını alıyor. Kısacası,
yardımlar ve hoşgörü Rabia işareti yapana var, bozkurt işareti yapana maalesef
ki yok.
Öncelikle,
Türk kimdir, bunu kavramanız gerekmektedir. Türk, çağ açan Fatih’tir, hesap
kapatan Mustafa Kemal’dir. Biz büyük Türk milletiyiz. “Bismillah.” der, yola
çıkarız “Ya istiklal ya ölüm.” diye noktayı koyarız. 
Kıymetli
milletvekilleri, Amerika papazı için ayağa kalkıyor, bizse Türk düşünür ve
yazar Rahim Cavadbeyli’yle ilgili kılımızı kıpırdatmıyoruz. Cavadbeyli, dört
yıldır Türkiye’de güven içinde yaşıyordu, üstelik Birleşmiş Milletler
mültecilik statüsü taşıyordu. 2 Ağustos 2018 Perşembe günü sorgusuz sualsiz
gözaltına alındı, İran’a iade edilmek üzere Van ilinde bekleme kampına konuldu.
İktidar, ilkel ve zor şartlar altında Cavadbeyli’yi tutuyor. İran’a
gönderildiği takdirde ne olacağı belli ve şimdi, oraya gönderilme tehlikesiyle
karşı karşıya kalıyor. Yani Cavadbeyli “Öz yurdunda garipsin, öz vatanında
parya.” Rahim Cavadbeyli bir Azerbaycan Türkü’dür, Türk’ün şefkatini görmeye
hakkı vardır.
Değerli
milletvekilleri, 1991’de Sovyet Sosyalist Cumhuriyetler Birliği dağıldıktan
sonra birçok Türk devleti bağımsızlığını kazanmıştır. Türkiye Cumhuriyeti’nin
bu Türk devletlerine sosyal, ekonomik, kültürel alanda sağlayacağı destekleri
uygulayacak ve koordine edecek bir organizasyona ihtiyaç duyulmuştur. Bu
doğrultuda, Türk İşbirliği ve Koordinasyon Ajansı Başkanlığını yani TİKA’yı
1992 yılında kurmuştur. İlk başta yapılan yerinde yardımlar, sonradan kimlere
gittiği belli olmayan uzun soluklu projelere dönüşmüştür. 2019 yılı bütçesi
2018 yılına oranla yaklaşık yüzde 50 artırılmıştır. Diğer kurumlarda artış
oranı bu seviyede değilken buradaki artış merak konusudur. Ülkemizde ağır bir
ekonomik kriz yaşanırken harcamaların nereye ve ne şekilde gittiği daha da önem
kazanmaktadır. Çiftçimiz darboğazdayken, geçim sıkıntısı yüzünden her gün
birçok işçimizin intiharın eşiğine geldiği bu günlerde bütçe artırmak yerine
bütçenin tasarruf yapılarak azaltılması gerekmekteydi. 
Sizlere
kurumun birkaç faaliyetini aktarmak istiyorum değerli milletvekilleri.
Filistin’de 3 bin metrekarelik alan üzerine seraların oluşturulduğu fidan
üretim tesisi kurulmuştur. Libya’ya gıda kolileri dağıtılmıştır. Kolombiya’da
12 kadına kendi işlerini kurmaları için tekstil ekipmanları verilmiştir. Latin
Amerika’da on yılda eğitimden sağlığa, tarımdan altyapıya toplam 172 proje
yaptırılmıştır. Etiyopya’nın Somali Eyaletine yardım malzemeleri
gönderilmiştir. Etiyopya’da üniversiteye giriş sınavlarında başarı gösteren
öğrencilere dizüstü bilgisayar ve kırtasiye malzemeleri dağıtılmıştır. Bizler
bu yardımlar yapılmasın demiyoruz ve bu yardımlara karşı da değiliz; aynı
yardımların Türk balalarına da ulaştırılmasını bekliyoruz. Türk
cumhuriyetlerini organizasyon adına kurulan bir kurum daha “Milliyetçiliği
ayaklar altına aldık.” zihniyeti yüzünden Türklere ulaştırılamamıştır.
Korkmayın, dünyanın saygı duyduğu, beklenen Türk olun. Yurt dışındaki
soydaşlarımıza ayrılan bu bütçeyi biraz da gerçek sahiplerine harcayın. 
Değerli
milletvekilleri, yurt dışında faaliyet gösteren bu kurumlarımız bilerek ve
isteyerek etkin kılınmamıştır ya da FETÖ tarafından etkin kullanılması
sağlanmıştır. Bu kurumların harcamaları kim tarafından yapılmaktadır?
Harcamaların nereye yapıldığı belli değildir; faaliyetlerini takip eden yok,
hesap sorabilecek hiçbir delikanlı da yok.
FETÖ'nün
dünyada etkili olduğu üç bölgeye dikkat edin; Orta Asya, Balkanlar ve
Afrika’dır. Bu üç bölgede de TİKA kritik görevler üstlendi. Adalet, emniyet,
ordu; devletin bütün kurumları gibi bu kurumlarımız da Pensilvanya’ya, FETÖ'ye
teslim edildi. Bu kurumlar sayesinde FETÖ her yere ulaştı, “Türkçe
olimpiyatları” adı altında Türk’ün adını batırdı. Her kurumda, her yerde FETÖ
çıktı, ne hikmetse FETÖ'nün kurumlara sızmasına göz yuman siyasi iktidardan
hiçbir FETÖ'cü çıkmadı.
Değerli
milletvekilleri, milliyetçiliği seçimden seçime iç siyaset malzemesi hâline
getiren iktidarın dışarıda ise Türklerin yüzüne bakmadığı ortadadır. Ne zaman
seçim olsa “tek millet” söylemleri meydanlarda yerini almaktadır. “Tek millet”
dedikleri hangi millettir? Türk’e düşmanlıkları nedendir? Türk milleti köklü
bir maziye sahip büyük bir millettir. Bu nedenle Türkiye Cumhuriyeti devleti
dünyadaki soydaşlarına karşı tarihî bir sorumluluk içerisindedir, bu tarihî
sorumluluğu iktidar kumpasçılarla ve Oslo’daki ihanet şebekeleriyle yok
saymıştır. 
Nerede
olursanız olun “Bismillah” diye başlayın, “Ne mutlu Türk’üm diyene!” diye
bitirin. Turan eller var olsun, Tanrı Türk’e yâr olsun.
Hepinizi
saygıyla selamlıyorum. (İYİ PARTİ sıralarından alkışlar)
BAŞKAN
– Söz sırası İzmir Milletvekili Dursun Müsavat Dervişoğlu’na aittir.
Buyurun.
(İYİ PARTİ sıralarından alkışlar)
İYİ
PARTİ GRUBU ADINA DURSUN MÜSAVAT DERVİŞOĞLU (İzmir) – Sayın Başkan, değerli
milletvekilleri; Atatürk Kültür, Dil ve Tarih Yüksek Kurumuna bağlı olmak üzere
Türk Tarih Kurumu ile Türk Dil Kurumunun 2019 bütçeleri hakkında söz almış
bulunuyorum. Yüce heyetinizi saygılarımla selamlıyorum. 
Öncelikle
belirtmek isterim ki İYİ PARTİ olarak Türk tarihine, Türk diline, Türk
kültürüne katkı yapmak için çalışan bu kurumların bütçe tekliflerine Komisyonda
“evet” oyu vermiştik. Demek ki doğru şeyler yapıldığında -nasıl yanlışları
eleştiriyorsak- doğruları da alkışlamayı biliyoruz ama bu bütçenin, özellikle
bu alanlarda hizmet edilecek işleri karşılayabileceği kanaatinde de değiliz,
doğrusunu isterseniz yeterli de bulmuyoruz.
Şimdi
“Doğruları alkışlıyoruz.” dedik “Yaptığınız doğru işlerin yanında saf tutmayı
biliyoruz.” dedik ama yanlışlarınızı gün ışığına çıkardığımızda ya da
yanlışlarınızla ilgili fikir beyan ettiğimizde farklı bir duruş ve tavır
sergiliyorsunuz; bunun da ötesinde, biz bir eleştiri getirdiğimizde Parlamento
grubu olarak celalleniyorsunuz. Biz doğruyu anlatmaya çalışıyoruz, biz, nasıl bir
sıkıntıyla karşı karşıya bulunduğumuzda sizinle birlikte hareket etmekten
imtina etmiyorsak ülkenin gerçekleri ve menfaatleri noktasında, sizler de
eleştirilerimize saygıyla yaklaşmayı bileceksiniz. Ne zaman burada altından
kalkamayacağınız bir tartışma yaşansa işi ya FETÖ’ye getiriyorsunuz ya geçmişle
hesaplaşmaya getiriyorsunuz. Bizim, siz de biliyorsunuz, bu Parlamento grubu da
biliyor; ortak ret alanlarımız var, ortak ittifak alanlarımız da var. Bu
Parlamentonun çatısı altında bulunan herkesle Türkiye’nin doğruları
noktainazarından iş birliği yapacak bir bakış açısına da sahibiz, kimseye de
herhangi bir ders vermek niyetinde değiliz. Söylediklerimizden farklı
tartışmalar yaratmanın da hiç kimseye faydası yoktur. Adında “milliyetçi” olan
bir siyasi partiye milliyetçilik dersi verecek kadar hadsiz değiliz ama onlara
milliyetçiliklerinin gereğini hatırlatmak gibi bir mecburiyetle de karşı
karşıya bulunduğumuz asla ve kata yadsınamaz.
MUSTAFA
HİDAYET VAHAPOĞLU (Bursa) – Ona senin ihtiyacın var!
DURSUN
MÜSAVAT DERVİŞOĞLU (Devamla) – Birlikte… 
MUHAMMED
LEVENT BÜLBÜL (Sakarya) – Sen mi hatırlatacaksın bize onu?
DURSUN
MÜSAVAT DERVİŞOĞLU (Devamla) – Sen beni iyi tanırsın…
MUHAMMED
LEVENT BÜLBÜL (Sakarya) – Ben iyi tanırım.
BAŞKAN
– Genel Kurula hitap edin. 
DURSUN
MÜSAVAT DERVİŞOĞLU (Devamla) – …benim de sizden milliyetçilik dersi almaya
ihtiyacım yok. 
MUHAMMED
LEVENT BÜLBÜL (Sakarya) – Ben sana vermedim.
DURSUN
MÜSAVAT DERVİŞOĞLU (Devamla) – Lafım size değil, lafım size değil. Ben…
MUHAMMED
LEVENT BÜLBÜL (Sakarya) – Dikkatli konuş!
DURSUN
MÜSAVAT DERVİŞOĞLU (Devamla) – Tehditle mi konuşacaksınız bu Türkiye Büyük
Millet Meclisinde?
BAŞKAN
– Gruba hitap edin Sayın Dervişoğlu.
DURSUN
MÜSAVAT DERVİŞOĞLU (Devamla) – Oradan laf atmasın. 
Ayrıca,
sizin attığınız laf beni besler, fikir insicamımı bozmaz. 
MUHAMMED
LEVENT BÜLBÜL (Sakarya) – Buyurun, buyurun!
DURSUN
MÜSAVAT DERVİŞOĞLU (Devamla) – Siz laflarınızı milliyetçiliği ayaklar altına
alanlara yetiştirin, bize değil!
BAŞKAN
– Genel Kurula hitap ediniz.
DURSUN
MÜSAVAT DERVİŞOĞLU (Devamla) – Gerginlik yaratmak için konuşmuyorum, bir
hassasiyetim…
MUHAMMED
LEVENT BÜLBÜL (Sakarya) – Dizildiğin yere bak sen! Dizildiğin yere bak!
DURSUN
MÜSAVAT DERVİŞOĞLU (Devamla) – Nereye dizildim?
MUHAMMED
LEVENT BÜLBÜL (Sakarya) – Dizildiğin yere bak tespih tanesi gibi!
DURSUN
MÜSAVAT DERVİŞOĞLU (Devamla) – Sen de solunu flu gör, sağına sempati göster o
zaman!
MUHAMMED
LEVENT BÜLBÜL (Sakarya) – Sol da flu, sağ da flu bizde!
DURSUN
MÜSAVAT DERVİŞOĞLU (Devamla) – Şimdi, efendim…
AYLİN
CESUR (Isparta) – Başkanım, müdahale etmeyecek misiniz?
BAŞKAN
– Genel Kurula hitap edin Sayın Dervişoğlu.
DURSUN
MÜSAVAT DERVİŞOĞLU (Devamla) – Yani ben, içinden çıktığım bir yapıyla tartışma
yapmak için Türkiye Büyük Millet Meclisine gelmedim. 
MUHAMMED
LEVENT BÜLBÜL (Sakarya) – Hatırlatma makamı değilsin.
DURSUN
MÜSAVAT DERVİŞOĞLU (Devamla) – Türkiye'nin büyük problemlerle karşı karşıya
bulunduğunu herkes biliyor, aşılması icap eden büyük dertlerle karşı karşıya
bulunduğumuzu herkes biliyor, hangi derdin kiminle tartışılması gerektiğini de
herkes biliyor. “Tartışalım.” dedik, “Türkiye'nin FETÖ diye bir belası var,
bunu konuşalım.” dedik, reddettiniz. Biz yaşadık onu. Yıllarca bu yapmış
olduğunuz işlerin başımıza bela olacağı hususunda birtakım uyarılarda bulunduk.
Sivrilttiğiniz kazık sadece size değil, hem Türk milletine hem de Türkiye
Cumhuriyeti devletine batma riski oluşturdu; onu konuşurduk, susalım mı? (İYİ
PARTİ sıralarından alkışlar)
Şimdi,
bunları toptancı bir tarih şuuruyla ele almak, kökten çözümler önermek
mecburiyetindeyiz. Siz toptancı bakamıyorsunuz meselelere çünkü bir sorunla
karşı karşıya kaldığınızda iktidarda olduğunuzu unutuyorsunuz. Oysa, siz, on
altı yıldan beri bu devleti yönetiyorsunuz, on altı yıldan beri çözmeniz icap
eden sorunlar karşınıza dizildiğinde de ya 1919’la ya da 1923’le hesaplaşmaya
kalkışıyorsunuz. Oysa üzerinde konuşmanız icap eden şey yakın tarihimizdir.
Ben, 1980’in ne olduğunu bilen o…
RECEP
ÖZEL (Isparta) – Elin titredi, yalan… Öyle oluyor işte, elin titriyor diyorum.
DURSUN
MÜSAVAT DERVİŞOĞLU (Devamla) – Elim titriyor.
RECEP
ÖZEL (Isparta) – Azıcık onlardan konuştun mu elin titriyor.
DURSUN
MÜSAVAT DERVİŞOĞLU (Devamla) – Benim elim yalandan değil, heyecandan titriyor. 
BAŞKAN
– Laf atmayın beyler, laf atmayın.
Sayın
Dervişoğlu, Genel Kurula hitap edin. 
DURSUN
MÜSAVAT DERVİŞOĞLU (Devamla) – Bendeki heyecan sende olsa bu yaşanmazdı bu
ülkede. 
Çok
hoşuma gider, laf at. 
RECEP
ÖZEL (Isparta) – İyi, tamam.
DURSUN
MÜSAVAT DERVİŞOĞLU (Devamla) – Bak, hoşuna mı gitti, al bir daha içeyim. (İYİ
PARTİ sıralarından alkışlar) 
RECEP
ÖZEL (Isparta) – Üstüne dökeceksin, üstüne dökeceksin.
DURSUN
MÜSAVAT DERVİŞOĞLU (Devamla) – Ben memleket meseleleri konuşulunca kapı
arkasında pazarlık yapmam, heyecanlanırım, bu Meclis mazur görsün.
Şimdi,
bakın, ben 1980’i yaşamış biriyim. 1980 yılında hürriyetimden bir dönem mahrum
kaldım. Bu İstiklal Marşı’mızın yazarı cennetmekân Mehmet Akif Ersoy’un
“Safahat” kitabı cezaevi idaresince siyasi yayın olduğu gerekçesiyle koğuşlara
alınmıyordu ama Sızıntı dergisi bilabedel koğuşlara dağıtılıyordu. Sadece o
değil. Şimdi o kapısına gidip dizildiğiniz bu meczup fesli var ya, o feslinin
de “Lozan Zafer mi, Hezimet mi?” “Yalan Söyleyen Tarih Utansın.” türünden
kitapları da o zaman cezaevi koğuşlarına bilabedel dağıtılıyordu. Bir emperyal
proje olduğu gerçeği gün gibi gözümüzün önündeydi ve 20 yaşında çocuklarken o
emperyal projenin varlığından biz haberdar olduk. O gün bu gün bu belanın bir
gün Türkiye Cumhuriyeti devletini tehdit edeceği hususunun altını kalınca bir
çizgiyle de çizmeye gayret sarf ettik. Şimdi kimse vebalini başkasının üzerine
atmaya kalkmasın. Bu ülkede siyasal bölücülük ile siyasal İslamcılığı gümüş
tepsi önünde gündeme getiren ve milletin başına bela eden yapı emperyalizmdir.
Ona karşı direnç gösteremedik, gösteremediniz. On altı seneden beri memleketi
yönetiyorsunuz. Yollar yaptınız, Allah razı olsun; köprüler yaptınız, Allah
razı olsun; büyük hizmetler ürettiniz, Cenab-ı Allah razı olsun, bir şey
demiyoruz, hizmet yapana elbette ki dua edeceğiz.
MUHAMMET
EMİN AKBAŞOĞLU (Çankırı) – Teşekkür ederiz.
DURSUN
MÜSAVAT DERVİŞOĞLU (Devamla) – Her kim ki bu ülkede taş üstüne taş koymuşsa biz
onun elbette ki duasını yapmak mecburiyetindeyiz; ona dua etmek, onun
hizmetlerini övmek mecburiyetindeyiz. Ama sadece yol yapmadınız ki; Oslo’da,
Dolmabahçe’de pazarlık da yaptınız, bunu da mı methedeceğiz? Biz bunu
konuştuğumuzda “Keşke yapmasaydık.” diyeceğiniz yerde başka şeyler
söylüyorsunuz, tarizde bulunuyorsunuz, sesinizi yükseltiyorsunuz. 
Memlekette
siyaset irfanla yapılır, irfanla siyaset yapmaya gayret sarf ediyoruz. İlk kez
Meclis kürsüsünde konuşuyorum yemin merasiminden sonra. Biz irfanla siyaset
yapmak istiyoruz, siz imkânlarımızla karşımıza çıkıyorsunuz. Bunu yapmaya ne
hakkınız var? (İYİ PARTİ sıralarından alkışlar) Bırakın da irfanla siyaset
yapalım.
Şimdi
iş başına geldiniz, diyorsunuz ki: “2002’de böyleydi, 2018’de de böyle.” Doğru
tabii ya, on altı sene elbette ki bir şey yapacaksınız ama siz 2002’de iş
başına geldiğiniz de SEKA vardı, ne oldu şimdi? TEKEL vardı, ne oldu şimdi?
Sümerbank vardı, ne oldu şimdi? TÜRK TELEKOM vardı, ne oldu şimdi? PETKİM
vardı, ne oldu şimdi? Şeker fabrikaları vardı, Etibank vardı, Eti Bakır vardı,
Eti Gümüş vardı; ne oldu şimdi? TÜGSAŞ’lar vardı, İskenderun ve Ereğli Demir
Çelikler vardı, Et ve Balık Kurumu vardı, şeker fabrikaları vardı; ne oldu
şimdi, ne oldu bu cumhuriyetin değerleri? Kültür -birçok tanımlama yapıldı-
aynı zamanda bir milletin müşterek sorunlarına karşı müşterek çözümler üretme
mecburiyetini de içinde barındırır. 
Şimdi,
ozanın sazında ses olamazsanız, şairin şiirinde mısra olmayı beceremezseniz,
ressamın tuvalinde renk olmayı beceremezseniz ne kadar köprü olursanız olun, ne
kadar elektrik direği olursanız olun, ne kadar yol olursanız olun herhangi bir
şeye fayda temin edemezsiniz. 
Gerçekleri
konuşalım, gerçekler üzerinde de fikir beyan edelim. Bu açıdan birbirimize hak
verelim. Milliyetçiliği kimse inhisarına almasın, cumhuriyeti kimse inhisarına
almasın, mukaddes dinimizi kimse inhisarına almasın. “Nasıl Mehmet Akif bizimse
Mustafa Kemal de bizim.” demeyi becerebilelim. (İYİ PARTİ sıralarından
alkışlar) “Nasıl o mübarek ezan bizimse o bayrak da bizim.” diyelim. “Tek
vatan” demeyelim “Türk vatanı diyelim. “Tek bayrak” demeyelim “Türk Bayrağı”
diyelim.
RECEP
ÖZEL (Isparta) – Onu kastediyoruz zaten. 
DURSUN
MÜSAVAT DERVİŞOĞLU (Devamla) – “Tek millet” demeyelim “Türk milleti” diyelim ve
“Türk dili” diyelim. (İYİ PARTİ sıralarından alkışlar) 
RECEP
ÖZEL (Isparta) – Aynı şeyi kastediyoruz ya, aynı şeyi kastediyoruz ya. 
DURSUN
MÜSAVAT DERVİŞOĞLU (Devamla) – Buyurun, deyin; mâni bir hâl yok. 
RECEP
ÖZEL (Isparta) – Aynı şeyi kastettiğimizi sen de biliyorsun da…
DURSUN
MÜSAVAT DERVİŞOĞLU (Devamla) – Benim dediğimi buradan söylerseniz ben de oraya,
yerime gider, sizi alkışlarım. 
RECEP
ÖZEL (Isparta) – Aynı şeyi dediğimizi biliyorsun da… 
DURSUN
MÜSAVAT DERVİŞOĞLU (Devamla) – Müsaade eder misin, yine şekerim yükseldi, elim
titreyecek bakar mısın. 
RECEP
ÖZEL (Isparta) – Aman aman, bir şey olmasın. 
DURSUN
MÜSAVAT DERVİŞOĞLU (Devamla) – Benim lafım size ağır gelmesin, lafım hiç ağır
gelmesin. Ha, ben de lafımı tartarak sarf etmem. Ben terbiyemden mesulüm,
başkasının terbiyesinden de bir mesuliyet bana yüklenmez herhâlde. 
Şimdi,
anılara sahip çıkmak lazım. Az önce grup başkan vekilimiz gösterdi, Bursa’yı
gösterdi. İstanbul’u ben göstersem nasıl olur dedim ama size İstanbul’u
göstermeye gerek yok. Zaten ihanet ettiğinizi en yetkili ağızdan itiraf ettiniz
“İstanbul’a ihanet ettik.” dediniz. Türkiye'nin birçok kentine ihanet ettiğiniz
gibi ihanet ettiniz. 
Bize
düşen sorumluluklar var. Biz, hiç kuşkusuz, kendimizden sonraki nesillere
teslim aldığımızdan daha güzel bir Türkiye ve teslim aldığımızdan daha güzel
bir dünya bırakmak mecburiyetindeyiz. Hamleler yapacağız, yaşadığımız
coğrafyanın jeopolitiğinden kaynaklı riskleri elbette ki birlikte göğüslemeyi
becereceğiz ama bu coğrafyanın avantajlarını attığı yanlış adımlarla ülke adına
dezavantaja dönüştürmeye kalkışanlara karşı da bir direnç göstereceğiz; aktif
ama ihtiyatlı politikalar önereceğiz. 
Geldiğimiz
günden beri, iş başına geldiğiniz günden beri birçok şeyi tartışma masasına
getirdiniz. “Efendim, 2002’de böyleydi, 2018’de böyle; 2002’de şu kadar
bölünmüş yol vardı, 2018’de bu kadar var; Marmaray yaptık, denizin altından
geçtik; tünel yaptık, altından geçtik; köprü yaptık, üstünden geçtik.”
diyorsunuz. İş başına geldiğinizde ilkokulda öğrenci olan çocuk, bugün
üniversiteyi bitirmiş ama işsiz durumda; bu mesuliyeti size hatırlatmayalım mı?
Sınavlarda yolsuzluklar yapıldı, insanların istikballeri çalındı. Siz
diyorsunuz ki: “Biz bunların müsebbiplerini yakaladık.” Peki, bunların uğradığı
mağduriyetlerin hesabını verdiniz mi ya da giderilemeyecek mağduriyetleri
karşılamak için vicdanen bir sorumluluk hissettiniz mi? Sınava girildi,
başkalarına soru verdiler. O soruları ya da cevap anahtarını alıp adam sınava
girdi. Siz dediniz ki: “Bu sınavı yapanlar FETÖ’cü.” Kaybedenler kim? Kavruk
Anadolu çocukları. (İYİ PARTİ sıralarından alkışlar) 
Şimdi,
bana Allah rızası için söyleyin, spekülasyon yapmak için konuşmuyorum… 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Milletvekili. 
DURSUN
MÜSAVAT DERVİŞOĞLU (Devamla) – Bitiriyorum Sayın Başkan.
Bir
sınav yaptınız, sınava bilerek ya da bilmeyerek hile bulaştırdınız. Bir Anadolu
evladı sınavdan başarıyla çıkıp doktor olacakken, avukat olacakken, mühendis
olacakken hakkı gasbedildi; avukat olamadı, doktor olamadı, mühendis olamadı,
uzman çavuş oldu, Gabar Dağı’nda şehit oldu. Bunun hesabını nasıl vereceksiniz
bu millete? (İYİ PARTİ sıralarından alkışlar) 
Bütçenin
ülkemize ve milletimize hayırlar getirmesini Cenab-ı Allah’tan niyaz ediyorum.
Bu ülkenin birliğine, beraberliğine, bütünlüğüne hizmet edecek bir Meclis
çatısını canıgönülden arzuladığımı ifade ediyor, bu özgür kürsüden sizlere
hitap etmekten bahtiyar olduğumu dile getiriyor, heyetinizi saygıyla
selamlıyorum. (İYİ PARTİ sıralarından alkışlar) 
MUHAMMET
EMİN AKBAŞOĞLU (Çankırı) – Sayın Başkan…
ERKAN
AKÇAY (Manisa) – Sayın Başkan…
BAŞKAN
– Buyurun Sayın Grup Başkan Vekili.
IV.- AÇIKLAMALAR (Devam)
30.- Çankırı Milletvekili Muhammet Emin Akbaşoğlu’nun,
İzmir Milletvekili Dursun Müsavat Dervişoğlu’nun 10 sıra sayılı 2019 Yılı Bütçe
Kanun Teklifi ile 11 sıra sayılı 2017 Yılı Kesin Hesap Kanunu Tasarısı’nın
dördüncü tur görüşmelerinde İYİ PARTİ Grubu adına yaptığı konuşmasındaki bazı
ifadelerine ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkanım.
Biraz
evvelki konuşmacının sözlerine istinaden şu açıklamaya ihtiyaç var: Biz 1919 ve
1923’le hesaplaşmak yerine; tam aksine, oradan aldığımız ışıkla o istiklal
yolunu devam ettiriyoruz arkadaşlar. 15 Temmuz, işte o ruh ve mananın mücessem
hâle gelmiş şeklidir. Başkumandanımızın, Cumhurbaşkanımızın “Haydi meydanlara.”
çağrısıyla millet bu çağrının gereğini yerine getirmiş ve uluslararası
emperyalist ve siyonist planları dürüp tarihin çöplüğüne atmıştır. Biz
emperyalist ve siyonistlerin planlarını bozuyoruz arkadaşlar. Dün işte bu
nedenle hava harekâtı yapıldı. Evet, biz on altı yıldır iktidarız.
(Mikrofon
otomatik cihaz tarafından kapatıldı) 
MUHAMMET
EMİN AKBAŞOĞLU (Çankırı) – Toparlayacağım.
Arkadaşlar,
niye on altı yıldır kesintisiz olarak iktidarız? Çünkü biz irfanla siyaset
yapıyoruz. Marifet iltifata tabi. Bu aziz ve asil milletin vicdanında makes
bulduğumuz için, onların hakikaten gönül dünyasına girdiğimiz için on altı
yıldır rekorlar kırarak iktidarda bulunuyoruz. Bunu lütfen görün, bunu anlayın;
siz de aynı yola tevessül edin, milletle gönül bağınızı lütfen güzel oluşturun.

Teşekkür
ediyorum, sağ olun. 
BAŞKAN
– Sayın Akçay...
31.- Manisa Milletvekili Erkan Akçay’ın, İzmir
Milletvekili Dursun Müsavat Dervişoğlu’nun 10 sıra sayılı 2019 Yılı Bütçe Kanun
Teklifi ile 11 sıra sayılı 2017 Yılı Kesin Hesap Kanunu Tasarısı’nın dördüncü
tur görüşmelerinde İYİ PARTİ Grubu adına yaptığı konuşmasındaki bazı
ifadelerine ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Boş
polemiklerle geçirecek vaktimiz olmamakla birlikte, partimizin de adı geçmekle
ve partimizin adına da atıf yapılmakla birtakım düşünceler serdedildiği için
aslında sataşmadan söz almak gerekiyor ama gerek yok, yerimden konuşayım. 
Sayın
Başkan, değerli milletvekilleri; sosyal psikolojide, biz buna siyaset
psikolojisi de diyebiliriz, “Dönekler, ortodokstur.” diye bir kural vardır.
Herhangi bir görüşten bir başka görüşe intisap edenler veya bir parti
değiştirenler veya bir başka hayat tarzından başka hayat tarzına geçenler,
genellikle eski mensup oldukları parti, cemaat, grup veya hayat tarzına bir
husumet tevdi etmeye başlarlar. 
(Mikrofon
otomatik cihaz tarafından kapatıldı) 
BAŞKAN
– Toparlayalım Sayın Grup Başkan Vekili.
ERKAN
AKÇAY (Manisa) – Bu, psikolojik de bir takıntıdır esasında. Sosyal psikoloji
bakımından bu şekilde değerlendirmekle birlikte, Milliyetçi Hareket Partisi,
milliyetçiliği parti programına ve siyasetinin merkezine almış bir siyasi
partidir. Bunun dışında her kişi ve her parti, kendi milliyetçilik anlayışı
konusunda görüşünü serdedebilir. Ancak müsaade edilsin biz de programımıza,
siyaset merkezimize göre milliyetçilik görüşümüz doğrultusunda siyaset yapalım
ve görüşlerimizi bu şekilde ifade edelim. 
Ayrıca,
kendi partisinin programında, bırakın Türk milliyetçiliği...
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Grup Başkan Vekili. 
ŞENOL
BAL (Ankara) – Söylemiştiniz aynı şeyleri.
ERKAN
AKÇAY (Manisa) – E, tekrar etmekte fayda var: “Et tekraruahsen velev kane
yüzseksen.” 
ŞENOL
BAL (Ankara) – O zaman bizim tekrar edeceklerimiz daha fazla. 
ERKAN
AKÇAY (Manisa) – Gerekirse 180 defa tekrar ederiz.
Partisinin
programında milliyetçiliğe, Türk milliyetçiliğine yer vermeyen… Hele hele,
şimdi, Türk milleti… İşte demin “milletimiz” diyorsun da milletin adı ne? 
Efendim,
Cumhurbaşkanlığı seçimlerindeki kendi seçim beyannamelerinde “millet” kelimesi
51 kez geçmiş, “Türk” kelimesi de 4 kez geçiyor. O da nasıl? “Kuzey Kıbrıs Türk
halkı, Türk Cumhuriyeti, Türk Silahlı Kuvvetleri” şeklinde. Ayrıca,
Cumhurbaşkanı adaylarının “Milletimizle Sözleşme”deki ifadelerine baktığımızda
“Türk milleti” ifadesini kullanmaktan imtina ettikleri anlaşılıyor. Bu kadar
çelişki içerisindeyken başkalarına milliyetçilik, Türk milliyetçiliği veya
Türklük konusunda bir hatırlatma, hele hele ders vermeye hakları yoktur diye düşünüyorum.

(Mikrofon
otomatik cihaz tarafından kapatıldı) 
BAŞKAN
– Toparlayın. 
ERKAN
AKÇAY (Manisa) – Bu tür polemiklerin de doğrusu çok hoşumuza gitmediğini de
ifade etmek isterim. 
Herkes
kendi partisinin programı doğrultusunda siyasetini yapsın, görüşlerini dile
getirsin ama lütfen, ortodoksluk yapmasın. (MHP sıralarından alkışlar)
BAŞKAN
– Yavuz Bey, buyurun.
32.- İstanbul Milletvekili Yavuz Ağıralioğlu’nun,
siyasetin hatıralardan ve aidiyetten bağımsız yapılamayacağına ilişkin
açıklaması
YAVUZ
AĞIRALİOĞLU (İstanbul) – Meclisin genel insicamını bozmamaya gayret etmemiz
lazım galiba, biz de ihtimam göstereceğiz ama genel olarak siyaset üslubumuzu
biz şöyle inşa etmeye çalışacağız. Sayın Başkan biliyor, biz daha evvel de
ayrıldık; bizim ayrıldığımız yapıda, mesuliyetimizin, vatan mesuliyetimizin çok
ağır olduğu zamanlarda disipline olmak, sadakat duymak, bu yapıdan ayrılmayı
“ihanet” telakki etmek…
MUHAMMED
LEVENT BÜLBÜL  (Sakarya) – Siz, Milliyetçi Hareket Partili oldunuz mu?
YAVUZ
AĞIRALİOĞLU (İstanbul) – Oldum, oldum efendim. Benim dedem…
MUHAMMED
LEVENT BÜLBÜL  (Sakarya) – Ne zaman oldunuz? 
YAVUZ
AĞIRALİOĞLU (İstanbul) – Muhammed Başkan, yani istirham ederim…
MUHAMMED
LEVENT BÜLBÜL  (Sakarya) – Ne zaman oldunuz? Nereden ayrıldınız? Hiç
ondan bahsetmiyorsunuz.
BAŞKAN
– Bir dakika… Sayın grup başkan vekili konuşsun.
YAVUZ
AĞIRALİOĞLU (İstanbul) – Muhammed Başkan, gözüne kurban olayım. Bak, bizim,
hiç…
MUHAMMED
LEVENT BÜLBÜL  (Sakarya) – Ya, ben senin gözüne kurban olayım da
doğruyu söyle yani.
YAVUZ
AĞIRALİOĞLU (İstanbul) – Muhammed Başkan, bir şey söylemiyorum, istirham
ediyorum…
MUHAMMED
LEVENT BÜLBÜL  (Sakarya) – Doğruyu söyleyin.
BAŞKAN
– Genel Kurula hitap edin Sayın Grup Başkan Vekili. 
MUHAMMED
LEVENT BÜLBÜL  (Sakarya) – “Ayrıldığım yapı” deme, Allah’ını seversen.
YAVUZ
AĞIRALİOĞLU (İstanbul) – Ya, aziz dostum, bir şey söyleyeceğim yani istirham
ederim ya.
BAŞKAN
– Sayın Yavuz Bey, Genel Kurula hitap edin.
Buyurun.

YAVUZ
AĞIRALİOĞLU (İstanbul) – Evet, Genel Kurula hitap edeyim. 
(Mikrofon
otomatik cihaz tarafından kapatıldı) 
BAŞKAN
– Toparlayın.
YAVUZ
AĞIRALİOĞLU (İstanbul) – Şöyle: Siyaset, bir şekilde, hatıralarınızdan
bağımsız, aidiyetlerinizden bağımsız, daha önceki hayatınızdan bağımsız
yapabileceğiniz bir şey değildir yani milletler gibidir hareketi, insanlar da
öyle. Biz, benim dedem, arkadaşlarımızın “Ne zaman oldun?” dediği yere alın
teri döktü, babam cezaevi gördü. Ben hem orayı gördüm hem rahmetli Başkanla
beraber oldum. Dolayısıyla hayatın kırk senesinde…
MUHAMMED
LEVENT BÜLBÜL (Sakarya) – Başkanla mı? 
YAVUZ
AĞIRALİOĞLU (İstanbul) – Rahmetli Muhsin Başkanla.
Ben
o zaman ayrıldım bak.
MUHAMMED
LEVENT BÜLBÜL (Sakarya) – Muhsin Başkanla Büyük Birlik Partisinde beraberliğini
MHP olarak anlatma ya!
BAŞKAN
– Sayın Grup Başkan Vekili, bırakın, düşüncelerini ifade etsin; söz isteyin,
söz vereyim size ya.
MUHAMMED
LEVENT BÜLBÜL (Sakarya) – Başkanım, kusura bakmayın ya!
YAVUZ
AĞIRALİOĞLU (İstanbul) – Ya, bir şey demiyorum Muhammed Başkan! 
MUHAMMED
LEVENT BÜLBÜL (Sakarya) – Kusura bakmayın!
YAVUZ
AĞIRALİOĞLU (İstanbul) – Bir şey diyeceğim arkadaşlar, istirham ediyorum ya.
MUHAMMED
LEVENT BÜLBÜL (Sakarya) – Ya, söyleme Yavuz Başkan, Allah’ını seversen. 
YAVUZ
AĞIRALİOĞLU (İstanbul) – Söylemeyeyim ağabey, tamam. 
Hayatımızın…
BAŞKAN
– Yavuz Bey, Genel Kurula hitap edin. 
YAVUZ
AĞIRALİOĞLU (İstanbul) – Evet.
BAŞKAN
– Sayın Grup Başkan Vekili… 
Söz
istesin, söz veririm. 
YAVUZ
AĞIRALİOĞLU (İstanbul) – İktidar…
Siyaset
vizyonu şudur, Erkan Bey’e atıf yapayım ben de rahatlayalım…
ALİ
MUHİTTİN TAŞDOĞAN (Gaziantep) – Bizim partimizde olmadı hiçbir zaman.
YAVUZ
AĞIRALİOĞLU (İstanbul) – Yahu, arkadaşlar… (MHP ve İYİ PARTİ sıraları arasında
karşılıklı laf atmalar)
BAŞKAN
– Erkan Bey, Sayın Grup Başkan Vekili; Yavuz Bey’i dinleyelim. Söz isteyin, söz
vereyim kardeşim. 
Buyurun
Sayın Ağıralioğlu…
MUHAMMED
LEVENT BÜLBÜL (Sakarya) – Ya, kardeşim, milliyetçiliği bize anlatmayın,
anlatmayın milliyetçiliği bize! 
YAVUZ
AĞIRALİOĞLU (İstanbul) – Arkadaşlar, gözünüze kurban olayım. 
MUHAMMED
LEVENT BÜLBÜL (Sakarya) – Siz milliyetçi olun, bize milliyetçiliği anlatmayın.
(MHP ve İYİ PARTİ sıraları arasında karşılıklı laf atmalar)
BAŞKAN
– Genel Kurula hitap edin, buyurun. 
YAVUZ
AĞIRALİOĞLU (İstanbul) – Muhammed Bey, bir müsaade et ağabey, gözüne kurban
olayım. Bir şey dediğim yok ya!
MUHAMMED
LEVENT BÜLBÜL (Sakarya) – “Hatırlatma yapıyoruz.” diyorsunuz. Allah’ınızı
severseniz ya!
YAVUZ
AĞIRALİOĞLU (İstanbul) – Yahu, on altı sene Tayyip Bey size ağır cümleler
kurdu; siz memleket, millet bekasına Tayyip Bey’e katlanıyorsunuz, kendi
kardeşlerinize de katlanırsınız. Katlanın ya, katlanın. Yahu, katlan. (İYİ
PARTİ sıralarından alkışlar)
MUHAMMED
LEVENT BÜLBÜL (Sakarya) – Ya, sen bir şey öğretmeye kalkma, biz size
katlanırız. 
BAŞKAN
– Laf atma ya!
YAVUZ
AĞIRALİOĞLU (İstanbul) – Ben katlanacağınızı da biliyorum ya, problem yok,
önemli değil; biz de öyle. 
Ya,
siyaset böyle dediğiniz gibi bir şey değil, ben sitem de etmiyorum size de.
Size de asla bir şey diyecek durumda değiliz ama ya arkadaşlar, on beş, on altı
sene -daha evveli de var- biz hükûmet etme, siyaset etme vazifesini elinde
bulunduran partilere dedik ki: “Devlet böyle yönetiliyor.” Siz de dediniz, biz
de diyoruz; bundan sonra da diyeceğiz. Yani bize şöyle mukabele edilir mi?
Sizin için demiyorum. Biz siyasete, AK PARTİ’ye demiyor muyuz: “Devlet böyle
yönetilir mi?” 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Ağıralioğlu. 
YAVUZ
AĞIRALİOĞLU (İstanbul) – Cumhuriyet Halk Partisine iktidarda, iktidar ortağı
olduğu zamanlarda “Devlet, böyle yönetilir mi?” demiyor muyuz? Diyoruz. 
Dolayısıyla,
siyasetin tabiatında şu vardır: “Arkadaşlar sizden şunu umuyoruz.” demek
yerine, bazen “Sizden de şunu ümit ediyoruz. Sizin, bunu yaptığınız için çok
makbul davranmadığınızı düşünüyoruz.” demekte ne var? Siyaseti nasıl yapacağız,
meditasyon yöntemiyle mi yapacağız? Ne yapacağız siyaseti, nasıl yapacağız
Muhammed Başkan? 
MUHAMMED
LEVENT BÜLBÜL (Sakarya) – Yavuz Başkan, tamam ben de bir söz alayım da bir
toparlayalım.
ERKAN
AKÇAY (Manisa) – Bizim ne yapacağımızdan size ne?
YAVUZ
AĞIRALİOĞLU (İstanbul) – Ya, sizin ne yapacağınızı söylemiyoruz size. 
BAŞKAN
– Yavuz Bey, Genel Kurula hitap edin. 
YAVUZ
AĞIRALİOĞLU (İstanbul) – Genel Kurula hitaben söylüyorum efendim. 
BAŞKAN
– Toparlayın.
YAVUZ
AĞIRALİOĞLU (İstanbul) – Türkiye’de siyasetin terminolojisi “Bizden
ayrıldınız.” “Ayrılmadınız.” üzerine. Biz çok şeyini çektiğimiz için bu
işlerin… Bir hareketin -tırnak içinde- iktidara gelebilmesi için başka
partilerden, kendi partilerinden ayrılıp teveccüh ettikleri yeni partide
birikmeleri gerekir. Dolayısıyla -tırnak içinde söylüyorum- “dönme” diye tabir
edilen iş, bir seçmen davranışıdır aslında. 
MUHAMMED
LEVENT BÜLBÜL (Sakarya) – Güzel.
YAVUZ
AĞIRALİOĞLU (İstanbul) – Yani fikirleriyle, siyasi istikamet ve vatan tasavvurunda
bir oynama olmayan her siyasi cazibe, kendi partilerinden ayrılıp iddiasının
taşıyıcısı partiye gelmesi için insanları davet eder. 
(Mikrofon
otomatik cihaz tarafından kapatıldı) 
YAVUZ
AĞIRALİOĞLU (İstanbul) – Dolayısıyla, siyaset zaten bundan ibarettir. Yani
MHP’nin de iktidara gelmesi için partilerinden ayrılıp MHP’ye teveccüh edecek
vatandaşa ihtiyacı vardır. Gelen vatandaşa “Sen niye partinden dönüyorsun?”
diyemeyeceğine göre, normalde, usul budur. Her parti, iddiasıyla mütenasip
millet buluşmaları tertip eder. Şu anda, diyelim, oyunuz 15, 50 olmanız için 35
oranında, 40 oranında -diyelim, 60’la iktidar olacaksınız- partiden dönen adama
ihtiyacınız var. 
HASAN
KALYONCU (İzmir) – Ya, sen kaç olacaksın ki konuşuyorsun, sana ne MHP’den!
BAŞKAN
– Teşekkür ederiz. 
MUHAMMED
LEVENT BÜLBÜL (Sakarya) – Bir müsaade eder misiniz, bir toparlayalım.
BAŞKAN
– Buyurun.
33.- Sakarya Milletvekili Muhammed Levent Bülbül’ün,
Milliyetçi Hareket Partisinin Türk milliyetçiliğini hedef ve ülkü edinmiş bir
siyasi hareket olduğuna ilişkin açıklaması
MUHAMMED
LEVENT BÜLBÜL (Sakarya) – Sayın Başkanım, şimdi, bu işin temel sebebi şu, çok
net bir şekilde gözüküyor…
YAVUZ
AĞIRALİOĞLU (İstanbul) – Ev kavgası, ev kavgası…
MUHAMMED
LEVENT BÜLBÜL (Sakarya) – Hayır, hayır. 
BAŞKAN
– Sayın Grup Başkan Vekili, yanınızdaki Grup Başkan Vekiline değil, Genel
Kurula hitap edin.
MUHAMMED
LEVENT BÜLBÜL (Sakarya) – Genel Kurula hitap ediyorum efendim.
Buradaki
sıkıntı şu: Milliyetçi Hareket Partisi, Türk milliyetçiliğini kendisine program
edinmiş, hedef ve ülkü edinmiş bir siyasi harekettir. Bu noktada, Milliyetçi
Hareket Partisinin daha fazla tarife ihtiyacı yoktur. 
YAVUZ
AĞIRALİOĞLU (İstanbul) – Tabii ki yok. 
MUHAMMED
LEVENT BÜLBÜL (Sakarya) – Bu noktada, Milliyetçi Hareket Partisini hedef alarak
“Biz onun milliyetçi olduğuna bir şey demiyoruz ama ona milliyetçiliğini
hatırlatmak istiyoruz.” denilen yapı sorgulandığı zaman “Türk milliyetçiliğini
idealize etmiş bir hareket mi?” diye bakıldığında, bu, böyle çıkmıyorsa o
takdirde, söylenen söz bambaşka manalar ifade ediyor demektir. Bu, tahrikten,
efendime söyleyeyim, kışkırtmadan başka bir şeye sebep olmaz.
(Mikrofon
otomatik cihaz tarafından kapatıldı) 
BAŞKAN
– Toparlayalım Sayın Grup Başkan Vekilim.
MUHAMMED
LEVENT BÜLBÜL (Sakarya) – Tabii.
O
partinin içerisinde kendini Türk milliyetçisi olarak tanımlayan insan da
olabilir fakat bu yapının ne olduğu ne bittiği noktasında bizim herhangi bir
bilgimiz yok. Orayı oluşturan unsurlar, orayı oluşturan fikrî akımlar nelerdir,
bunlarla alakalı bir bilgimiz yok. Biz kendimizi biliyoruz ve bu konuda bize
karşı gereken hassasiyetin gösterilmesini talep ediyoruz; başka bir şey değil.
İktidara yaptıkları eleştiriler, onun dışında, millî meselelerle alakalı kendi
duruşları, onları tespit etmek, o duruşları belirlemek ve o çerçevede siyaset
yapmak kendi haklarıdır. Bizim buna da herhangi bir müdahalemiz bugüne kadar
Meclis çalışmaları içerisinde de olmamıştır. Bu zamana kadar olmayan şey, bugün
olduysa bunun da sebepleri doğru bir şekilde değerlendirilmelidir diyorum,
saygılar sunuyorum.
BAŞKAN
– Teşekkür ederim.
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi
(1/276) ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu
Tasarısı (1/275), 2017 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan, 2017 Yılı Genel Uygunluk Bildiriminin Sunulduğuna
Dair Sayıştay Başkanlığı Tezkeresi (3/38); 6085 Sayılı Sayıştay Kanunu Uyarınca
Hazırlanan 2017 Yılı Dış Denetim Genel Değerlendirme Raporu, 2017 Yılı Faaliyet
Genel Değerlendirme Raporu ve 2017 Yılı Mali İstatistikleri Değerlendirme
Raporunun Sunulduğuna Dair Sayıştay Başkanlığı Tezkeresi (3/39); 6085 Sayılı
Sayıştay Kanunu Uyarınca Hazırlanan 2017 Yılı Kalkınma Ajansları Genel Denetim
Raporunun Sunulduğuna Dair Sayıştay Başkanlığı Tezkeresi (3/41); 5018 Sayılı
Kamu Mali Yönetimi ve Kontrol Kanunu ile 6085 Sayılı Sayıştay Kanunu Uyarınca
Hazırlanan 183 Adedi Merkezi Yönetim Kapsamındaki Kamu İdarelerine, 2 Adedi
Sosyal Güvenlik Kurumlarına ve 10 Adedi Diğer Kamu İdarelerine Ait Olmak Üzere
Toplam 195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) KÜLTÜR VE TURİZM BAKANLIĞI (Devam)
1) Kültür ve Turizm Bakanlığı 2019 Yılı Merkezî Yönetim
Bütçesi
2) Kültür ve Turizm Bakanlığı 2017 Yılı Merkezî Yönetim
Kesin Hesabı
B) RADYO VE TELEVİZYON ÜST KURULU (Devam)
1) Radyo ve Televizyon Üst Kurulu 2019 Yılı Merkezî
Yönetim Bütçesi
2) Radyo ve Televizyon Üst Kurulu 2017 Yılı Merkezî
Yönetim Kesin Hesabı
C) DEVLET OPERA VE BALESİ GENEL MÜDÜRLÜĞÜ (Devam) 
1) Devlet Opera ve Balesi Genel Müdürlüğü 2019 Yılı
Merkezî Yönetim Bütçesi
2) Devlet Opera ve Balesi Genel Müdürlüğü 2017 Yılı
Merkezî Yönetim Kesin Hesabı
Ç) DEVLET TİYATROLARI GENEL MÜDÜRLÜĞÜ (Devam)
1) Devlet Tiyatroları Genel Müdürlüğü 2019 Yılı Merkezî
Yönetim Bütçesi
2) Devlet Tiyatroları Genel Müdürlüğü 2017 Yılı Merkezî
Yönetim Kesin Hesabı
D) TÜRKİYE YAZMA ESERLER KURUMU BAŞKANLIĞI (Devam)
1) Türkiye Yazma Eserler Kurumu Başkanlığı 2019 Yılı
Merkezî Yönetim Bütçesi
2) Türkiye Yazma Eserler Kurumu Başkanlığı 2017 Yılı
Merkezî Yönetim Kesin Hesabı
E) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü 2019 Yılı Merkezî Yönetim
Bütçesi
2) Vakıflar Genel Müdürlüğü 2017 Yılı Merkezî Yönetim
Kesin Hesabı
F) TÜRK İŞBİRLİĞİ VE KOORDİNASYON AJANSI BAŞKANLIĞI
(Devam)
1) Türk İşbirliği ve Koordinasyon Ajansı Başkanlığı
2019 Yılı Merkezî Yönetim Bütçesi
2) Türk İşbirliği ve Koordinasyon Ajansı Başkanlığı
2017 Yılı Merkezî Yönetim Kesin Hesabı
G) YURTDIŞI TÜRKLER VE AKRABA TOPLULUKLAR BAŞKANLIĞI
(Devam)
1) Yurtdışı Türkler ve Akraba Topluluklar Başkanlığı
2019 Yılı Merkezî Yönetim Bütçesi
2) Yurtdışı Türkler ve Akraba Topluluklar Başkanlığı
2017 Yılı Merkezî Yönetim Kesin
Ğ) ATATÜRK KÜLTÜR, DİL VE TARİH YÜKSEK KURUMU (Devam)
1) Atatürk Kültür, Dil ve Tarih Yüksek Kurumu 2019 Yılı
Merkezî Yönetim Bütçesi
2) Atatürk Kültür, Dil ve Tarih Yüksek Kurumu 2017 Yılı
Merkezî Yönetim Kesin Hesabı
H) ATATÜRK KÜLTÜR MERKEZİ (Devam)
1) Atatürk Kültür Merkezi 2019 Yılı Merkezî Yönetim
Bütçesi
2) Atatürk Kültür Merkezi 2017 Yılı Merkezî Yönetim
Kesin Hesabı
I) ATATÜRK ARAŞTIRMA MERKEZİ (Devam)
1) Atatürk Araştırma Merkezi 2019 Yılı Merkezî Yönetim
Bütçesi
2) Atatürk Araştırma Merkezi 2017 Yılı Merkezî Yönetim
Kesin Hesabı
İ) TÜRK DİL KURUMU (Devam)
1) Türk Dil Kurumu 2019 Yılı Merkezî Yönetim Bütçesi
2) Türk Dil Kurumu 2017 Yılı Merkezî Yönetim Kesin
Hesabı
J) TÜRK TARİH KURUMU (Devam)
1) Türk Tarih Kurumu 2019 Yılı Merkezî Yönetim Bütçesi
2) Türk Tarih Kurumu 2017 Yılı Merkezî Yönetim Kesin
Hesabı
K) GENÇLİK VE SPOR BAKANLIĞI (Devam) 
1) Gençlik ve Spor Bakanlığı 2019 Yılı Merkezî Yönetim
Bütçesi
2) Gençlik ve Spor Bakanlığı 2017 Yılı Merkezî Yönetim
Kesin Hesabı
L) SPOR GENEL MÜDÜRLÜĞÜ (Devam)
1) Spor Genel Müdürlüğü 2017 Yılı Merkezî Yönetim Kesin
Hesabı
M) YÜKSEKÖĞRENİM KREDİ VE YURTLAR KURUMU (Devam)
1) Yükseköğrenim Kredi ve Yurtlar Kurumu 2017 Yılı
Merkezî Yönetim Kesin Hesabı
BAŞKAN
– Denizli Milletvekili Yasin Öztürk.
Buyurun
Yasin Bey. (İYİ PARTİ sıralarından alkışlar)
İYİ
PARTİ GRUBU ADINA YASİN ÖZTÜRK (Denizli) – Sayın Başkan, kıymetli
milletvekilleri; 2019 bütçe görüşmeleri çerçevesinde Gençlik ve Spor
Bakanlığının 2019 bütçesini değerlendirmek için İYİ PARTİ Grubu adına söz almış
bulunmaktayım. 
Konuşmama
başlamadan evvel, dün Ankara’da yaşanan tren kazası sonucu hayatını kaybeden
vatandaşlarımıza Allah’tan rahmet, yakınlarına başsağlığı diliyorum, yaralı
vatandaşlarımıza da Cenab-ı Allah’tan acil şifalar diliyorum ve iktidara
sesleniyorum: Zamanında, Pamukova sonrası gereği yapılsaydı Çorlu olmazdı,
Çorlu sonrası gereği yapılsaydı Ankara olmazdı, Ankara’dan sonra bari gereğini
yapın da milletimize başka facialar yaşatmayın diyorum.
Gazi
Mustafa Kemal Atatürk’ün önemli bir tespitiyle konuşmama başlamak istiyorum.
Spor, yalnız beden yeteneğinin bir üstünlüğü sayılmaz, anlayış, zekâ ve ahlak
da bu işe yardım eder. Ben, sporcunun zeki, çevik ve aynı zamanda ahlaklısını
severim. 
Türk
sporunun idaresini üstlenen AK PARTİ iktidarının, Türk sporunu ihyası asla söz
konusu değildir. İstanbul’un ve sporun kalbi Burhan Felek tesisleri perişan
hâlde, inşaatı yıllardır tamamlanamadı. Kulüplerin mali durumu perişan. Bu
duruma gelene kadar neden tedbir alınmadı veya yaptırım uygulanmadı? Sürekli
söz verilen kulüpler yasası neden çıkarılamıyor? Stadyum yatırımlarına
bütçeleri harcarken bu tesislerden ileride yararlanacak olan sporcuların yetişmesi
için altyapıya ne gibi yatırımlar yapıldı? Neredeyse hiçbir şey. Diğer yandan
amatör branşlar için ne yaptık? İstanbul’un olimpiyat hayali sona mı erdi?
2024’e neden aday olmadık? Bu arada, aynı anda 2028 olimpiyatları da verildi,
fırsat kaçtı, 2020 adaylığında edindiğimiz kazanım ve deneyim boşa gitti.
Bağımsız
ilan ettiğimiz, idari, mali özerklik verdiğimiz federasyonlar ne kadar ilave
katma değer sağlıyor? Resmî olarak özel ama fiilî olarak tamamına yakını
Hükûmete bağımlı. Geçen yıl Samsun’da yapılan işitme engellileri olimpiyatları
için ne kadar yatırım yapıldı? Bu tesisleri dolduracak potansiyel var mı, yoksa
tesis çöplüğüne mi dönecek? Trabzon, Erzurum, Mersin örnekleri ne durumda?
Devşirme sporcular ne zaman bitecek, ne zaman kendi sporcu öz kaynağımızı
harekete geçirip başarı elde edeceğiz? 
Bütçelerimizde
neden sporcu sağlığı ve performans geliştirme merkezleri gibi yatırımlara yer
verilmiyor? Toplumda spor kültürü oluşturmak adına kim ne yapıyor, buna yönelik
planlar nelerdir? Spor teşkilatını yöneten üst bürokrasinin diploma ve ihtisas
alanlarına bir bakınız. Bu yapıda ihtisas sahibi kendi bürokratına niçin değer
verilmiyor? Sürekli dışarıdan ilgisiz ve deneyimsiz bürokrat atanıyor, bu
durumun spor teşkilatına, Türk sporuna ne faydası oldu bugüne kadar? 
Bilindiği
gibi ülkemizde 0-24 yaş aralığında yaşayan takribi 32 milyon gencin 15 milyon
civarı ilk ve ortaöğrenimde eğitim almaktadır. Bu genç nüfus ve kaynağa rağmen
hâlen Avrupa’nın çok gerisinde lisanslı sporcu sayısına sahip olmamız, tek kelimeyle
sporu ve gençlik politikalarını iyi idare edemediğimizin açık bir delilidir. Bu
gerçek ışığında son dönemde çok net gördüğümüz yetişmeyen sporcu gerekçesiyle
kurulamayan ve başarılı olamayan millî takımlar, hem ülke insanının onurunu
yaralamakta hem de uluslararası arenada ülkemize prestij kaybettirmektedir. Bu
tablo, bugün bütçesini görüştüğümüz Gençlik ve Spor Bakanlığına bağlı Gençlik
ve Spor Genel Müdürlüğünün, gerçekleştiremediği görevlerine rağmen ne yüzle
hangi taleplerde bulunacağının sorusunu da elbette akıllara getirecektir. On
beş yıldır millî takımlar düzeyinde neredeyse sıfır başarı söz konusu. Hiçbir
branşta hiçbir federasyona bağlı millî takımlar derece yapamıyor. Bu da
devletin spor, organizasyon ve yarışmalardaki iflasının kanıtıdır. 
Peki,
bütçe nereye harcanıyor? Bütçe hangi sporcu yetiştirme ya da altyapıya
harcanmış? Bu husus “Efendim, federasyonlar özerktir.” bahanesinin altına
sığınılacak kadar masum değildir. Zira bu başarısızlık, altyapılarını
hazırlamadan oluşturduğunuz federasyonlarda AK PARTİ iktidarının spor bakanları
ve gençlik spor genel müdürlerinin marifetidir. 
Şimdi
bu kurumu yönetenler, Sayın Cumhurbaşkanını dahi “On yılda sporcu sayımız 10
kat arttı.” yalan bilgisiyle bilgilendirip, yanıltıp mahcup etmekte. İşin aslı
ise 2003 yılından itibaren kayda alınan “veteran” sporcular ve okul sporlarının
gençlik spor genel müdürlükleri bünyesine katılmasıyla okullarda var olan
sporcu lisanslarını her branşta artırarak mükerrer kayda alınmasındandır.
Açılan bir spor kulübü olmadığı gibi, şehirler kapılarına kilit vurulan amatör
kulüplerle doludur. Spor bilgi ve kültüründen uzak yöneticiler nedeniyle,
ortaya konulan doğru dürüst bir gençlik projesi yoktur.
Sayın
Başkan, kıymetli milletvekilleri; Gençlik ve Spor Bakanlığı karma bütçeli bir
kuruluştur. Bu bütçelendirme yapılırken hangi illere hangi yatırımların
yapılacağı ve bu yatırımların yaklaşık maliyetleri öngörülerek bütçe
oluşturulur. İllere yatırımlar belirlenirken olması gereken, o illerdeki
lisanslı sporcunun, kulübün, nüfusun, okul çağındaki öğrencinin sayısıdır. Bu
gibi kriterler göz önüne alınarak yatırımın planlanması gerekirken her zaman
olduğu gibi milletvekillerinin ve bakanların istekleri göz önüne alınıyor. 
Örneğin,
nüfus oranları hemen hemen aynı olmasına karşın Denizli’de 2 gençlik merkezi
bulunurken Samsun’da tam 13 tane gençlik merkezi bulunmakta. Samsun ilimize
yapılan yatırımlar tamamen siyasi olup art arda iki bakanın Samsunlu olması
nedeniyle bu ilimiz tesis zengini olmuştur. Gerek Sayın Suat Kılıç gerekse Sayın
Akif Çağatay Kılıç’ın bakanlık dönemlerinde tesis yapılmayan ilçe kalmamıştır.
Samsun’da gençlik merkezlerinin fazla olmasına söyleyecek sözüm yok fakat bu
yatırımlardan sadece bakanların memleketleri değil, tüm illerimizin eşit ve
adaletli bir şekilde faydalanması gerekir. 
Elde
edilen bu bütçe, tamamen bakan yetkisinde bulunmaktadır ve bakan yetkisinde
kullanılmaktadır. Bu özel bütçeler, sayın bakanların istekleri doğrultusunda
reklam karşılığı olmak üzere Spor Toto Teşkilat Başkanlığından para aktarılarak
yapım işleri yapılmaktadır. Oysa tüm illerimiz, yatırımı hak etmektedir ama
tercihler, kriterlere uygun olarak seçilip yapılmamaktadır. 
Sayın
Başkan, kıymetli milletvekilleri; bir diğer konu da amatör spor kulüplerinin
yaşadığı sıkıntılardır. Amatör spor kulüplerinin amacı, yetişmekte olan
gençliğe spor bilinci ve alışkanlığı kazandırmaktadır. Tüm dünyada olduğu gibi
ülkemizde de en çok oynanan ve izlenen spor branşlarının başında futbol
gelmektedir. Sadece sponsorlarla güçlükle ayakta duran amatör kulüplerimiz,
müsabaka esnasında talep edilen ambulans ücretini karşılayamadıklarından dolayı
sağlık önlemleri yetersiz bir ortamda maçlar yapmaktadır. 
Türkiye
Futbol Federasyonu Lig Statüleri Yönetmeliği 6’ncı madde organizasyon ve
sorumluluk, stadyumlarda sağlıkla ilgili tüm düzenlemeleri yapma görevini ev
sahibi kulübe veriyor. Ev sahibi konumundaki amatör kulüp, ancak ücretini
ödeyip ambulans getirebiliyor. Maçlarda ambulans bulunmamasından dolayı ciddi
sakatlıklar yaşanıyor, hayatını kaybeden sporcular dahi oluyor. Bakanların
açılış, gezi, ziyaret ve mitinglerinde bir ambulansın sürekli konvoyu takip
ettiği, konakladığı otel veya misafirhane önünde tam teşekküllü bir veya birkaç
ambulansın hazır tutulduğu; profesyonel futbol müsabakalarında ambulans bulundurma
mecbur tutulduğu hâlde amatör sporcularımızın sağlığıyla ilgili son dönemlerde
bu kadar vaka yaşanmasına rağmen hiçbir önlem alınmamaktadır. Hiçbir devlet
desteği alamayan amatör kulüplerin ambulans ücreti Bakanlığımız tarafından
neden karşılanmıyor? 
Bu
arada üzücü bir tespitte daha bulunmak istiyorum. Özellikle büyükşehirlerde
amatör kulüpler nasıl ayakta kalıyor, biliyor musunuz? Herhâlde bilen yok. Ne
yazık ki kumar oynatarak. Açtıkları lokallerde bir sürü kulüp oyun oynatıyor.
Amatör kulüplerin altyapılarından başlamak üzere sporcu sağlık kimlik kartı
neden oluşturmuyorsunuz? Futbol Federasyonu, amatör sporcu sağlığı için neden
fon ayırmıyor? Ayrıca antrenman yapacak saha için profesyonel kulüpler tahsis
ettiğiniz statlarda ücret istemektedir. Millî takımlarımızı destekleyecek
altyapıyı yetiştirecek olan amatör spor kulüplerinin durumu içler acısıdır.
Millî takımlarımızın başarılı olması için öncelikle amatör spor kulüplerimizin
bu sıkıntıları giderilip kulüplere gereken destek verilmelidir. 
(Mikrofon
otomatik cihaz tarafından kapatıldı) 
YASİN
ÖZTÜRK (Devamla) – Sayın Başkanım, ilave süremi kullanabilir miyim? 
BAŞKAN
– Toparlayın Sayın Milletvekili. 
YASİN
ÖZTÜRK (Devamla) – Gelecek, gençlik demektir. Konuşmamın başında ifade ettiğim
gibi, Atatürk’ün sözlerini kulağınıza küpe ediniz: Zeki, çevik ve ahlaklı
sporcu yetiştirmek için, liyakatsız ve ihtisası yetersiz yandaşlar ve
yöneticiler yerine, gençlerimizi ve sporcularımızı zeki ve ahlaklı yöneticilere
teslim ediniz. O zaman başarı kendiliğinden gelecektir. 
Genel
Kurulu saygıyla selamlıyorum. (İYİ PARTİ sıralarından alkışlar) 
ÖZGÜR
ÖZEL (Manisa) – Sayın Başkanım… 
BAŞKAN
– Sayın milletvekilleri, birleşime on dakika ara veriyorum. 
Kapanma Saati: 17.21
ÜÇÜNCÜ OTURUM
Açılma Saati: 17.44
BAŞKAN: Başkan Vekili Celal ADAN
KÂTİP ÜYELER: Bayram ÖZÇELİK (Burdur), Mustafa AÇIKGÖZ (Nevşehir)
-----0-----
BAŞKAN
– Türkiye Büyük Millet Meclisinin 32’nci Birleşiminin Üçüncü Oturumunu
açıyorum.
2019
Yılı Merkezî Yönetim Bütçe Kanun Teklifi ile 2017 Yılı Merkezî Yönetim Kesin
Hesap Kanunu Tasarısı’nın görüşmelerine devam ediyoruz.
Komisyon
yerinde.
Ara
vermeden evvel Özgür Bey söz istemişti.
Buyurun
Sayın Grup Başkan Vekili.
IV.- AÇIKLAMALAR (Devam)
34.- Manisa Milletvekili Özgür Özel’in, Meclis
çalışanlarının sorunlarına ve Gediz Elektrik Dağıtım AŞ’nin tarımsal sulama
abonelerine “güvence bedeli” adı altında yaşattığı mağduriyete ilişkin
açıklaması
ÖZGÜR
ÖZEL (Manisa) – Sayın Başkan, teşekkür ederim.
Sizin
de olumlu yaklaşımınızdan dolayı olacak herhâlde, odadan aradı arkadaşlar.
Bütün Meclis personeli hem bu durumla ilgili teşekkürlerini iletiyor ama daha
önce de dile getirilen iki sorunu sizin de dikkatinize bir kez daha, burada,
bütçe görüşmeleri sırasında sunmak istiyoruz.
Bir
tanesi, Meclise personelin girişi tek kapıya indirildi. Kapalı otopark
çalışanlara yasak. Arkadaşlarımızın hepsi teyit ediyor, bizim binada eksi 3
tamamen boş, eksi 2’nin yarısı boş ama çalışanlar açık otoparka arabalarını
koyuyorlar. Bu karda buzda ya yürüyecekler ya da ring aracını soğukta
bekleyecekler. İçinde engelli olanları var, hamile olanları var, hepsi
zorlanıyor. O yüzden, bu konuda, Meclisin kaliteli yasama yapması için çalışma
arkadaşlarımızın da bizim gibi zinde olması, mutlu olması, sağlıklı olması,
endişeli olmamaları önemli. Bu konuyu hatırlatmak son derece önemli. 
Yine
geçtiğimiz günlerde, Sayın Başkan, hem Kanunlar Kararlar Başkanlığının hem stenograf
arkadaşlarımızın yıllardır gelenekselleşmiş bir ödemeleri var. Ayın 20’sine
kadar imza atılmadığı takdirde hak kaybı olduğunu bugün bir kez daha
hatırlattılar. 
Ayrıca
da, biz, tabii, bazılarını ifade ettiğimizde, burada, Bilgi İşlemdeki, bu
sesimizi, anında bunları bağlayan 15-16 görünmeyen kahramanın olduğundan ve
onların da mağduriyetlerinden haberdar olduk, onu da ifade edelim. 
Son
olarak da -bütçe görüşmesinde herkes kendi seçim bölgesinden bir rahatsızlığı
dile getiriyor- Manisa’nın başta Sarıgöl ilçesinde olmak üzere -telefonlarımız
durmuyor- tarımsal sulama aboneleri var efendim Gediz Elektrik Dağıtım
Şirketinin, kendilerine bir imtiyaz verilmiş durumda. Şimdi teker teker
çiftçilerimize “Sözleşmelerinizi yenileyeceğiz.” diyorlar ve sözleşme bedeli
alıyorlar; 2 bin lira, 3 bin lira, 5 bin liraya varan sözleşme bedeli. Hiçbir
şey yok. Çiftçinin durumu ortada, sıkıntı ortada, zaten kışın ortası, mahsul
para etmemiş, bir sürü afet görmüş, şimdi diyor ki: “Elektrik aboneliğini
yenileyeceğim, sözleşme parası…” Bu, çiftçimize reva değil. Sarıgöl’ün ve
Alaşehir’in bu çığlığını -belki Türkiye’nin birçok yerinde de benzer sıkıntılar
vardır- bütçe görüşmeleri sırasında Meclisin gündemine getirmek istedim. 
Teşekkür
ederim Sayın Başkanım. 
BAŞKAN
– Ben de teşekkür ederim. 
Özellikle
Meclis çalışanlarımızla ilgili duyarlılığınızdan dolayı teşekkür ediyorum.
Sonuna kadar biz arkadaşlarımızın yanında olacağız. 
ÖZGÜR
ÖZEL (Manisa) – Teşekkür ederim Sayın Başkan.
BAŞKAN
– Buyurun Sayın Bilgen. 
35.- Kars Milletvekili Ayhan Bilgen’in, bu coğrafyada
hiçbir kültürün dışlanmaması ve hiçbir toplumun insanlık dışı muameleye maruz
kalmaması dileğiyle Ezidilerin Ezi Bayramı’nı kutladığına ilişkin açıklaması
AYHAN
BİLGEN (Kars) – Sayın Başkan, ben de çok kısa, Kültür Bakanlığının bütçesini
görüştüğümüz için, bu coğrafyadaki otantik kültürlerden, önemli acılar yaşamış
ve 1800’lü yıllardan beri 73 fermanla anılan ve “Mezopotamya’nın dağılan tespih
taneleri” diye tarif edilen Ezidiler’in Ezi Bayramı’nı kutlamak istiyorum.
Dokuz günlük oruçlarından sonra Ezi Bayramı’nı kutluyor Ezidiler. 
Tabii
ki bu coğrafyada bütün kültürler hem acılarında ortaklaşmak hem de
bayramlarında, mutluluk günlerinde bunu paylaşmak durumundalar. Özellikle
2014’te Şengal’de Ezidilerin uğradıkları IŞİD katliamı insanlık tarihine
geçecek en büyük ayıplardan biridir. Hâlâ yüzlerce kadın IŞİD’lilerin elinde
rehine durumundadır. Bu coğrafyada hiçbir kültürün dışlanmaması, hiçbir
toplumun insanlık dışı muameleye maruz kalmaması dileğiyle ben de tekrar
Ezidilerin Ezi Bayramı’nı kutluyorum. 
Teşekkür
ederim.
CEMAL
ENGİNYURT (Ordu) - Sayın Başkan, bir söz de ben alabilir miyim? 
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi
(1/276) ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu
Tasarısı (1/275), 2017 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan, 2017 Yılı Genel Uygunluk Bildiriminin Sunulduğuna
Dair Sayıştay Başkanlığı Tezkeresi (3/38); 6085 Sayılı Sayıştay Kanunu Uyarınca
Hazırlanan 2017 Yılı Dış Denetim Genel Değerlendirme Raporu, 2017 Yılı Faaliyet
Genel Değerlendirme Raporu ve 2017 Yılı Mali İstatistikleri Değerlendirme
Raporunun Sunulduğuna Dair Sayıştay Başkanlığı Tezkeresi (3/39); 6085 Sayılı
Sayıştay Kanunu Uyarınca Hazırlanan 2017 Yılı Kalkınma Ajansları Genel Denetim
Raporunun Sunulduğuna Dair Sayıştay Başkanlığı Tezkeresi (3/41); 5018 Sayılı
Kamu Mali Yönetimi ve Kontrol Kanunu ile 6085 Sayılı Sayıştay Kanunu Uyarınca
Hazırlanan 183 Adedi Merkezi Yönetim Kapsamındaki Kamu İdarelerine, 2 Adedi
Sosyal Güvenlik Kurumlarına ve 10 Adedi Diğer Kamu İdarelerine Ait Olmak Üzere
Toplam 195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) KÜLTÜR VE TURİZM BAKANLIĞI (Devam)
1) Kültür ve Turizm Bakanlığı 2019 Yılı Merkezî Yönetim
Bütçesi
2) Kültür ve Turizm Bakanlığı 2017 Yılı Merkezî Yönetim
Kesin Hesabı
B) RADYO VE TELEVİZYON ÜST KURULU (Devam)
1) Radyo ve Televizyon Üst Kurulu 2019 Yılı Merkezî
Yönetim Bütçesi
2) Radyo ve Televizyon Üst Kurulu 2017 Yılı Merkezî
Yönetim Kesin Hesabı
C) DEVLET OPERA VE BALESİ GENEL MÜDÜRLÜĞÜ (Devam) 
1) Devlet Opera ve Balesi Genel Müdürlüğü 2019 Yılı
Merkezî Yönetim Bütçesi
2) Devlet Opera ve Balesi Genel Müdürlüğü 2017 Yılı
Merkezî Yönetim Kesin Hesabı
Ç) DEVLET TİYATROLARI GENEL MÜDÜRLÜĞÜ (Devam)
1) Devlet Tiyatroları Genel Müdürlüğü 2019 Yılı Merkezî
Yönetim Bütçesi
2) Devlet Tiyatroları Genel Müdürlüğü 2017 Yılı Merkezî
Yönetim Kesin Hesabı
D) TÜRKİYE YAZMA ESERLER KURUMU BAŞKANLIĞI (Devam)
1) Türkiye Yazma Eserler Kurumu Başkanlığı 2019 Yılı
Merkezî Yönetim Bütçesi
2) Türkiye Yazma Eserler Kurumu Başkanlığı 2017 Yılı
Merkezî Yönetim Kesin Hesabı
E) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü 2019 Yılı Merkezî Yönetim
Bütçesi
2) Vakıflar Genel Müdürlüğü 2017 Yılı Merkezî Yönetim
Kesin Hesabı
F) TÜRK İŞBİRLİĞİ VE KOORDİNASYON AJANSI BAŞKANLIĞI
(Devam)
1) Türk İşbirliği ve Koordinasyon Ajansı Başkanlığı
2019 Yılı Merkezî Yönetim Bütçesi
2) Türk İşbirliği ve Koordinasyon Ajansı Başkanlığı
2017 Yılı Merkezî Yönetim Kesin Hesabı
G) YURTDIŞI TÜRKLER VE AKRABA TOPLULUKLAR BAŞKANLIĞI
(Devam)
1) Yurtdışı Türkler ve Akraba Topluluklar Başkanlığı
2019 Yılı Merkezî Yönetim Bütçesi
2) Yurtdışı Türkler ve Akraba Topluluklar Başkanlığı
2017 Yılı Merkezî Yönetim Kesin
Ğ) ATATÜRK KÜLTÜR, DİL VE TARİH YÜKSEK KURUMU (Devam)
1) Atatürk Kültür, Dil ve Tarih Yüksek Kurumu 2019 Yılı
Merkezî Yönetim Bütçesi
2) Atatürk Kültür, Dil ve Tarih Yüksek Kurumu 2017 Yılı
Merkezî Yönetim Kesin Hesabı
H) ATATÜRK KÜLTÜR MERKEZİ (Devam)
1) Atatürk Kültür Merkezi 2019 Yılı Merkezî Yönetim
Bütçesi
2) Atatürk Kültür Merkezi 2017 Yılı Merkezî Yönetim
Kesin Hesabı
I) ATATÜRK ARAŞTIRMA MERKEZİ (Devam)
1) Atatürk Araştırma Merkezi 2019 Yılı Merkezî Yönetim
Bütçesi
2) Atatürk Araştırma Merkezi 2017 Yılı Merkezî Yönetim
Kesin Hesabı
İ) TÜRK DİL KURUMU (Devam)
1) Türk Dil Kurumu 2019 Yılı Merkezî Yönetim Bütçesi
2) Türk Dil Kurumu 2017 Yılı Merkezî Yönetim Kesin
Hesabı
J) TÜRK TARİH KURUMU (Devam)
1) Türk Tarih Kurumu 2019 Yılı Merkezî Yönetim Bütçesi
2) Türk Tarih Kurumu 2017 Yılı Merkezî Yönetim Kesin
Hesabı
K) GENÇLİK VE SPOR BAKANLIĞI (Devam) 
1) Gençlik ve Spor Bakanlığı 2019 Yılı Merkezî Yönetim
Bütçesi
2) Gençlik ve Spor Bakanlığı 2017 Yılı Merkezî Yönetim
Kesin Hesabı
L) SPOR GENEL MÜDÜRLÜĞÜ (Devam)
1) Spor Genel Müdürlüğü 2017 Yılı Merkezî Yönetim Kesin
Hesabı
M) YÜKSEKÖĞRENİM KREDİ VE YURTLAR KURUMU (Devam)
1) Yükseköğrenim Kredi ve Yurtlar Kurumu 2017 Yılı
Merkezî Yönetim Kesin Hesabı
BAŞKAN
– Şimdi söz sırası AK PARTİ Grubu adına Muğla Milletvekili Yelda Erol
Gökcan’da.
Buyurun
Sayın Gökcan. (AK PARTİ sıralarından alkışlar)
AK
PARTİ GRUBU ADINA YELDA EROL GÖKCAN (Muğla) – Sayın Başkan, değerli
milletvekilleri; Kültür ve Turizm Bakanlığının 2019 yılı bütçesi hakkında AK
PARTİ Grubumuz adına söz almış bulunuyorum. Bu vesileyle, yüce Meclisi saygıyla
selamlıyorum.
Sözlerimin
başında, Ankara’da yaşanan tren kazasında hayatını kaybeden vatandaşlarımıza
Allah’tan rahmet, yakınlarına başsağlığı, yaralılara da acil şifalar diliyorum.
Sayın
Başkan, değerli milletvekilleri; Türkiye, her alanda gelişen ve büyüyen yapısı,
istikrarlı demokrasisiyle, üreten ekonomisiyle, güçlü ve itibarlı yapısıyla,
kültürlerin ve medeniyetlerin kavşağı olan konumuyla önemli bir cazibe ve
turizm merkezidir. Cumhurbaşkanımız Sayın Recep Tayyip Erdoğan’ın liderliğinde,
kişi başına millî gelirden ihracat kapasitesine, kongre turizminden turist
sayısına kadar hemen her alanda büyük atılımlar gerçekleştirdik; büyümeye,
kalkınmaya devam ettik, birçok alanda başarı öykülerine imza attık. Kültür ve
Turizm Bakanlığımız da bu gelişmeye büyük katkı sağlayan çalışma alanı olarak
en önemli kurumlarımızdan biridir. Cumhuriyetimizin kurucusu Gazi Mustafa Kemal
Atatürk’ün büyük bir öngörüyle belirttiği gibi, Türkiye Cumhuriyeti’nin temeli
kültürdür. Bu açıdan baktığımızda, turizmin deniz, kum ve güneşten ibaret
olmadığını görmekteyiz. Kadim bir medeniyetin mirasçısı olan milletimizin engin
bir kültür ve sanat birikimi bulunmaktadır. Kültürümüzü yaşadığımız yüzyıl ve
sonrasında diri kılmak, sonraki nesillere ve çağlara aktarabilmek kültür
politikalarımızın temel amacıdır. 
AK
PARTİ iktidarlarımız döneminde millî gelirin 3,7 kat artması, refahın daha
geniş toplumsal kesimlerce paylaşılması son on altı yıldır kültür ve sanat
faaliyetlerine daha geniş bir katılım sağlamıştır. Bu süreçte, edebiyattan
sinemaya, tiyatrodan müzeciliğe, kültür eserlerimizin restorasyonundan
arkeolojik kazılara kadar kültürün ve sanatın hemen her alanında önemli
gelişmeler kaydettik. 
2003
yılına kadar tiyatrolara verilen destek 850 bin TL’yken 2002 ve 2018 yılları
döneminde toplam destek miktarı 48 milyon TL’ye ulaştı. 2002 yılında Dünya
Mirası Listesi’nde 9 olan varlık ve alanlarımızın sayısını 17’ye çıkardık.
Dünya Kültür Mirası Geçici Listesi’nde ise 18 olan varlık ve alanlarımızın
sayısını 71’e yükselttik. On iki bin yıllık geçmişi olan Şanlıurfa’daki
Göbeklitepe’yi UNESCO Dünya Mirası Listesi’ne aldırdık. Çingene Kızı mozaiğinin
kayıp parçaları dâhil olmak üzere, son on altı senede yabancı ülkelerden 4.317
adet eserin ülkemize iadesini sağladık. 2002 yılından bu yana arkeolojik
kazılara ayrılan ödenekleri 30 kattan fazla artırdık. 
Sayın
Başkan, değerli milletvekilleri; Bakanlığımız tarafından turizmin
çeşitlendirilmesi ve turizm sezonunun tüm yıla yayılmasına yönelik olarak deniz
ve kıyı turizminin yanı sıra sağlık, termal, kongre, kış, golf, kültür ve doğa
turizminin geliştirilmesi amacıyla çalışmalar yürütülmektedir. Tanıtım ve
pazarlama faaliyetleri için de 41 ülkede 46 kültür ve tanıtma müşavirimiz görev
yapmaktadır. Bakanlığımızın başarılı çalışmaları neticesinde ülkemiz en fazla
turist çeken ülkeler arasında 8’inci sıradadır, turizm gelirlerinde ise 14’üncü
sıraya yükselmiştir. Ülkemize gelen turist sayısı 2002 yılında 12 milyonken,
2018 yılında 35 milyona ulaşmıştır, 2018 yıl sonu tahminî turist sayısıysa 39
milyondur. Turizm geliri 2002 yılında 12 milyar dolarken 2018 yıl sonu tahmini
29 milyar dolardır. 
Ülkemizin
en önemli turizm merkezlerinden olan seçim bölgem Muğla ekonomisinin temel
dinamiğini turizm sektörü oluşturmakta olup istihdamdaki en büyük pay da yine
turizme aittir. Coğrafi yapısı, deniz, kum ve plajlarının güzelliğinden dolayı
Muğla ve Antalya illerimiz âdeta turizmin kalbi ve başkenti konumundadır.
Doğal, tarihî, sosyal ve kültürel varlıklar açısından son derece zengin bir potansiyele
sahip olan Muğla’mız ülkemizin en yoğun turizm hareketliliği yaşayan illerinden
biri olup yılda ortalama 3 milyondan fazla yabancı, yaklaşık 4 milyon yerli
turiste ev sahipliği yapmaktadır. 
Bodrum’dan
Antalya sınırlarına kadar eşsiz kıyılarımızda yapılan ve dünyaca ünlü sinema
sanatçıları, basın mensupları, bilim dünyasının tanınmış isimleri tarafından da
oldukça ilgi gören Mavi Tur, Muğla’nın dünya turizmine hediyesidir. 
(Mikrofon
otomatik cihaz tarafından kapatıldı)
BAŞKAN
– Toparlayın Sayın Milletvekilim. 
YELDA
EROL GÖKCAN (Devamla) – Toparlıyorum Sayın Başkan. 
Sayın
Başkan, değerli milletvekilleri; bu güzellikleri görmeniz ve Muğla turizmine
katkı sunmanız için sizleri de yeryüzü cenneti Muğla’mıza bekliyoruz.
Bu
çerçevede, sektöre emek ve hizmet veren herkese teşekkür ediyor, kültür ve
turizm alanında ülkemizin sahip olduğu zenginliklerin daha başarılı, daha etkin
değerlendirilmesi temennileriyle Kültür ve Turizm Bakanlığımızın 2019
bütçesinin hayırlara vesile olmasını diliyor, Gazi Meclisimizi saygıyla
selamlıyorum. (AK PARTİ sıralarından alkışlar)
BAŞKAN
– Söz sırası Hatay Milletvekili Hüseyin Yayman’da.
Buyurun
Sayın Yayman. (AK PARTİ sıralarından alkışlar)
AK
PARTİ GRUBU ADINA HÜSEYİN YAYMAN (Hatay) – Sayın Başkan, değerli
milletvekilleri; yüce heyetinizi saygıyla, sevgiyle selamlıyorum. 
Öncelikle,
Kültür ve Turizm Bakanlığı bütçemizin hayırlara vesile olmasını temenni
ediyorum. 
Kültür
ve Turizm Bakanlığı bütçesine geçmeden önce, söz alan kişilerle ilgili,
hatiplerle ilgili birkaç hususu ifade etmek istiyorum. Her gelen konuşmacı “AK
PARTİ bunu yaptı.” “AK PARTİ şunu yaptı.” “AK PARTİ şöyle söyledi.” şeklinde
değerlendirmelerde bulunuyor. Bunu bir yere kadar, iktidar-muhalefet dikotomisi
içerisinde anlamak mümkün fakat siz Türkiye’yi daha iyi nasıl yöneteceksiniz
sanat alanında, estetik alanında, kültür siyasetinde, sanat siyasetinde, kitap
okuma alanında, insan hakları alanında, kalkınma alanında, konut edindirme
alanında; bundan bahsedin. Bundan bahsetmeyip sürekli AK PARTİ’yi eleştirmek,
sürekli AK PARTİ üstünden kendini tanımlamak… Gerçekten, ben bu durumu
milletimizin takdirlerine arz ediyorum.
AK
PARTİ kendisini hiç kimseye bakarak hizalamaz, AK PARTİ kendisini millete
bakarak hizalar. (AK PARTİ sıralarından alkışlar) Sizin eleştirileriniz pozitif
eleştiri olsa, yapıcı eleştiri olsa başımızın tacıdır; alırız, bunlardan
faydalanırız. Fakat AK PARTİ iktidarı suyun üzerinde yürüyecek bir kabiliyet
gösterse suda boğulacak diyecek kadar, yüzmesini bilmiyor diyecek kadar yıkıcı
bir muhalefet var. Bunu takdirlerinize arz ediyorum.
ALİ
ÖZTUNÇ (Kahramanmaraş) – Milletvekili oldun sonunda, bakan mı olmak istiyorsun?
HÜSEYİN
YAYMAN (Devamla) – Kültür ve Turizm Bakanlığı alanında AK PARTİ iktidarında
cumhuriyet tarihi boyunca yapılmayan işler yapıldı. Yirmi sekiz yıl sonra
Kültür Şûrası yapıldı, on beş yıl sonra Turizm Şûrası yapıldı. (AK PARTİ
sıralarından alkışlar) Türkiye, dünyanın açık hava müzesidir. Türkiye,
dillerin, dinlerin, medeniyetlerin beşiğidir. Biz kültürü, insanı, toplumu,
geleceği inşa edecek bir alan olarak görüyoruz ve bizim coğrafyamızda ne varsa,
bizim kültürümüzde ne varsa, bu topraklarda ne varsa bizim kültürümüzü bu oluşturur.
Bizim kültür siyasetimizin esası vatandaşlarımızla rengine, ırkına, diline
bakmadan, tarihdaşlık içerisinde, kültürdaşlık içerisinde, vatandaşlık
duygudaşlığı içerisinde ve kaderdaşlık içerisinde bir ve beraber olmaktır. Bu
anlamda biz inşallah önümüzdeki dönemde Türkiye’yi kalkınma alanında, ekonomik
göstergelerde dünyanın en gelişmiş 10 ülkesi arasına sokarken kültür alanında
da dünyanın en önemli merkezlerinden bir tanesi hâline getireceğiz. Sanata ve
sanatçıya büyük önem veren bir partidir. İstanbul’da Atatürk Kültür Merkezi,
yine, Ankara’da Cumhurbaşkanlığı himayesinde yapılan kültür merkezi Türkiye'nin
yüz akı projelerinden bir tanesidir. 
Büyük
Fransız düşünürü Voltaire’in çok güzel bir sözü var, der ki: “Zamanı gelmiş
düşüncenin önünde kimse duramaz.” Artık Türkiye'de kültür zamanıdır, Türkiye'de
sanat zamanıdır, Türkiye’de estetik zamanıdır ve Türkiye'nin inşallah yıldızı
her alanda olduğu gibi kültür alanında da, turizm alanında da yükselecektir. 
Biraz
önce çok değerli milletvekilimiz ifade etti; Türkiye, dünyanın en büyük turizm
ülkelerinden bir tanesi, dünyada en çok turist gelen 6’ncı ülke, gelir
bakımından 13’üncü sırada, 14’üncü sırada. Sadece Antalya’ya 12 milyon turist
geldi. Türkiye’ye bu yıl, inşallah, yaklaşık olarak 40 milyon turist gelecek ve
bu, dolayısıyla pek çok ekonomik faktörü harekete geçiren bir husustur.
Goebbels’in
bir sözü var, der ki: “Yalan söyle, inanmazlarsa daha büyük yalan söyle.”
Muhalefetin durumu bu. Bir hatip çıktı, diyor ki: “Cumhurbaşkanlığı Külliyesi
kaçak yapıdır.” Kardeşim, ispatla, göster, belgesini göster; bunlar yok. (AK
PARTİ sıralarından alkışlar) “İmar barışına müracaat etti." diyor. 
ŞENOL
BAL (Ankara) – Ayıp ya, ayıp!
HÜSEYİN
YAYMAN (Devamla) – Ya, göster kardeşim, işte millet, işte Millet Meclisi, işte
kürsü! Ama on altı yıldır bir türlü bu topluma bir pozitif mesaj veremeyen, bu
toplumu nasıl daha iyi yöneteceğini gösteremeyen, on altı yılda on beş seçim
kaybeden muhalefet şimdi çıkmış, milletin yüz yıllık rüyasını gerçekleştiren bu
partiye hesap soruyor. Sorabilirsiniz, bunu saygıyla karşılıyoruz fakat...
ALİ
ÖZTUNÇ (Kahramanmaraş) – Ya, vekil oldun, daha ne istiyorsun?
HÜSEYİN
YAYMAN (Devamla) – Dinle kardeşim, dinle; bak, dinle ve öğren. 
AK
PARTİ milletin partisi, AK PARTİ bu milletin yüz yıllık rüyalarının partisi.
(AK PARTİ sıralarından alkışlar) 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Milletvekilim.
HÜSEYİN
YAYMAN (Devamla) – Son olarak şunu söylüyoruz: Evet, şimdi, burada birtakım
resimler gösterildi. Evet, doğrudur, bu resimler vardır, bu resimleri düzeltmek
de yine AK PARTİ’nin işidir. AK PARTİ yaparsa en doğrusunu yapar çünkü millet
AK PARTİ’den bekliyor. 
Bakın,
burada Bursa Nilüfer’den bir resim gösteriyorum, yine TOKİ’nin yaptığı; yine,
burada Hatay’dan bir resim gösteriyorum, Hassa ilçemizden; yine, burada
Çeşme’den. 
Bakın,
sadece olumsuz örnekler değil. Eyvallah, yine düzeltirse bunları AK PARTİ
düzeltecek çünkü biz kültürü medeniyetimizin bir parçası olarak görüyoruz çünkü
biz kültürü bütün uygarlıkların beşiği olarak görüyoruz. 
TUMA
ÇELİK (Mardin) – Bak, burada var, burada!
HÜSEYİN
YAYMAN (Devamla) – Bu duygu ve düşüncelerle yüce heyetinizi tekrar saygıyla,
sevgiyle selamlıyorum. 
Kültür
ve Turizm Bakanlığı bütçemizin hayırlara vesile olmasını arz ediyorum. (AK
PARTİ sıralarından alkışlar) 
ÖZGÜR
ÖZEL (Manisa) – Sayın Başkan…
BAŞKAN
– Buyurun Sayın Grup Başkan Vekili. 
IV.- AÇIKLAMALAR (Devam)
36.- Manisa Milletvekili Özgür Özel’in, Hatay
Milletvekili Hüseyin Yayman’ın 10 sıra sayılı 2019 Yılı Bütçe Kanun Teklifi ile
11 sıra sayılı 2017 Yılı Kesin Hesap Kanunu Tasarısı’nın dördüncü tur
görüşmelerinde AK PARTİ Grubu adına yaptığı konuşmasındaki bazı ifadelerine
ilişkin açıklaması
ÖZGÜR
ÖZEL (Manisa) – Sayın Başkan, öncelikle ne Hüseyin Yayman’a ne bu Meclisin
herhangi bir üyesine faşist Goebbels’i bu Meclis kürsüsünde ona bir güzelleme
yaparak veya onun bir yöntemini bir milletvekiline atfederek konuşmayı
yakıştırmam.
Biraz
önce sayın grup başkan vekilleri yine Goebbels’e atıf yapıp “Bir yalan ne kadar
çok tekrarlanırsa o kadar kabul olmaz.” deyip tam tersini söyledi, Goebbels’in
sözünü. Onu düzeltmeye gerek duymadık ama bu sefer bu kürsüye faşist
Goebbels’in bir taktiğini muhalefete atfederek söylemeyi kendisine yakıştırmam.
İkincisi,
diyorsunuz ki Sayın Yayman: “Mahkeme kararı varsa göster.” Ben size nereye
bakacağınızı söyleyeyim mi? Şu anda Türk Mühendis ve Mimar Odaları Birliğinin
Atatürk Orman Çiftliği hakkında aldırdığı yürütmeyi durdurma kararlarına
rağmen…
(Mikrofon
otomatik cihaz tarafından kapatıldı) 
BAŞKAN
– Toparlayalım Sayın Milletvekili. 
ÖZGÜR
ÖZEL (Manisa) – “Yargıyı, bu kararları tanımıyorum, inşaat sürecek.” demesi ve
Anayasa Mahkemesinin Türk Mühendis ve Mimar Odaları Birliğinin başvurusunu
şeklen reddinden sonra, Avrupa İnsan Hakları Mahkemesi dosyayı görüşmeyi kabul
etti ve bu dosya Avrupa İnsan Hakları Mahkemesinde. İşin çıkışı, Ankara
Mimarlar Odasının kararına “O mahkeme kararını tanımıyorum, uymuyorum.” deyip
“Milletin evini inşa edeceğim.” diyerek Atatürk’ün emanetine hançer sokarak,
Ankara’nın bağrına hançer sokarak, 15 bin tane ağacın katledilmesine sebebiyet
vererek, Atatürk’ün de kemiklerini titreterek yapılan bu tek adam rejiminin o
günkü duruşudur. Ona karşı, mahkemenin kararına uymayınca ne yapsın? Anayasa
Mahkemesi görevsizlik… Avrupa İnsan Hakları Mahkemesinde görülüyor dosya. Bir
ülkede mimarlar odası gibi en akademik odanın kent estetiğinde ve o kentin
imarıyla ilgili, itirazıyla ilgili…
(Mikrofon
otomatik cihaz tarafından kapatıldı) 
BAŞKAN
– Toparlayalım Sayın Milletvekili. 
ÖZGÜR
ÖZEL (Manisa) – Bitiriyorum. 
İLYAS
ŞEKER (Kocaeli) – Daha çok siyasi bir oda, akademik değil. 
ÖZGÜR
ÖZEL (Manisa) – İşinize gelmedi mi “siyasi oda” dersiniz.
İLYAS
ŞEKER (Kocaeli) – Hiç akademik değil, hiç akademik değil. 
ÖZGÜR
ÖZEL (Manisa) – …yaptığı başvuruyla mahkemeden bir karar çıkıyorsa, ona rağmen
inşaat oluyorsa o ülkedeki rejime demokrasi demezler. 
İLYAS
ŞEKER (Kocaeli) – Ben işin içindeyim. Tamamıyla siyasi, arka bahçe, CHP’nin
arka bahçesi. 
ÖZGÜR
ÖZEL (Manisa) – Son olarak da şunu söyleyeyim: Seviyorsunuz ya, geçen gün
burada ne kadar uzun tartıştınız, Öcalan’a “sayın” denmez diye. Bir CNN
programında 13 kez “sayın” demişsiniz “Sayın Öcalan” demişsiniz Sayın Yayman.
(CHP sıralarından alkışlar)
Ayrıca,
hani PYD terör örgütü ya Sayın Grup Başkan Vekili, terör örgütünün başı ya,
Salih Müslim’le aynı masada otuyor Sayın Yayman. (CHP sıralarından alkışlar)
MEHMET
GÖKER (Burdur) – Yayılmış!
ÖZGÜR
ÖZEL (Manisa) - Ayrıca, Ahmet Hakan’ın 1 Aralık 2014 toplantısında da toplumun
Öcalan’ın dışarı çıkmasına hazır olduğunu söylüyor Sayın Yayman. (CHP
sıralarından alkışlar)
Buyurun,
buradan yayılın arkadaşlar. (CHP sıralarından alkışlar)
MUHAMMET
EMİN AKBAŞOĞLU (Çankırı) – Sayın Başkan…
ÖZGÜR
KARABAT (İstanbul) – Yayman yayıldı, yayıldı! 
ALİ
ÖZTUNÇ (Kahramanmaraş) – Yayman, yayıldı, yayıldı!
HÜSEYİN
YAYMAN (Hatay) – Sayın Başkan… 
BAŞKAN
– Sayın grup başkan vekili söz istediler. 
MUHAMMET
EMİN AKBAŞOĞLU (Çankırı) – Kendisi cevap verecek. 
BAŞKAN
– Buyurun, yerinizden söz vereyim. 
HÜSEYİN
YAYMAN (Hatay) – Efendim, bu ağır sataşma ama. 
ÖZGÜR
ÖZEL (Manisa) – Ağır değil, gerçek. Nereden saldırdıysak oradan cevap verecek.
BAŞKAN
– Yerinizden, çok rahat bir şekilde…
HÜSEYİN
YAYMAN (Hatay) – Sayın Başkan…
BAŞKAN
- Peki, buyurun. 
VI.- SATAŞMALARA İLİŞKİN KONUŞMALAR (Devam)
2.- Hatay Milletvekili Hüseyin Yayman’ın, Manisa
Milletvekili Özgür Özel’in yaptığı açıklamasında şahsına sataşması nedeniyle
konuşması
HÜSEYİN
YAYMAN (Hatay) – Teşekkür ediyorum Sayın Başkanım. 
Evet,
tam bunu söylemeye çalışıyordum: “Yalan söyle, inanmazlarsa daha büyük yalan
söyle.” Şimdi, ben şunu ifade ediyorum sayın grup başkan vekiline: Ben bu
konuşmaları ne zaman yapmışım, ne zaman söylemişim, ne zaman ifade etmişim?
Bir. 
İkincisi:
“13 defa” kesinlikle yalan, ben ömrühayatım boyunca bir kez olsun “sayın”
ifadesini kullanmadım, kullanmamışım.
ÖZGÜR
ÖZEL (Manisa) – Göreceğiz. 
ÖZGÜR
KARABAT (İstanbul) – Kayıt var, kayıt var. 
HÜSEYİN
YAYMAN (Devamla) – Fakat ben şunu yaptım: Evet, bir akademisyen olarak gurur
duyuyorum, Türkiye'nin başucu kitabını yazdım, “Türkiye'nin Kürt Sorunu
Hafızası”nı yazdım. O kitap ortada, onun üzerinden Sayın Özel ne söylüyorsa
söylesin. Tam burada, gerçekten iş üstünde yakalanma durumu var. (CHP
sıralarından gülüşmeler)
ÖZGÜR
KARABAT (İstanbul) – Alışıksın sen ona, alışıksın. 
HÜSEYİN
YAYMAN (Devamla) – Bu benim sorularıma cevap vermiyor. Hani imar barışına
Külliye’yle ilgili müracaat edilmişti? Yalan. Diğerleri yalan. Benim orada bir
resmim yoktur. Ben gittim, bu konuları takip ettim bir bilim adamı olarak. 2013
yılında, yine bu çözüm süreci konusunda analar ağlamasın, Türkiye'de gözyaşı
Ağrı Dağı kadar birikti, bunlar sussun, anneler ağlamasın diye akil insanlar
heyetindeydim, bunu herkes biliyor zaten. Bunun üstünden ucuz siyaset yapmayı
ben sayın grup başkan vekiline yakıştıramıyorum. Fikir söyle, bir tez söyle,
bir düşünce söyle. Onu, böyle hakaretamiz bir biçimde gündeme getirmeyi ben
doğru bulmuyorum. Ben bunu yüce Meclisin takdirlerine arz ediyorum ve yine şunu
söylüyorum: Siz Türkiye’ye dair ne söylüyorsunuz kalkınma alanında, kültür
alanında, sanat alanında, aile konusunda, spor konusunda, terörle mücadele
konusunda? Siz bana bugün bunu söylüyorsunuz, 1989 yılında Sosyaldemokrat
Halkçı Partinin neler dediğini -illa arşive bakacaksak, illa hafızalara
bakacaksak- ben bunun kitabını yazdım ve bununla, ayrıca akademisyen olarak bu
konuda…
(Mikrofon
otomatik cihaz tarafından kapatıldı) 
ÖZGÜR
KARABAT (İstanbul) – O kitabın ratingi çok düşük.
HÜSEYİN
YAYMAN (Devamla) – Bu konular, hepsi zaten aleni, açık. Biz dün ne söylediysek
bugün de aynı noktadayız. Terörün, şiddetin durmasını istiyoruz; silahların
çıkmamak üzere gömülmesini istiyoruz. HDP’nin PKK gölgesinde siyaset yapmasına
dün de karşıydım, bugün de karşıyım; bunu yazdım zaten, söyledim. Türkiye’de anaların
ağlamaması için bu süreçte bulundum.
Hepinizi
saygıyla sevgiyle selamlıyorum. (AK PARTİ sıralarından alkışlar) 
HASAN
ÖZGÜNEŞ (Şırnak) – DAİŞ’in gölgesinde siyaset yapmayın. 
BAŞKAN
– Buyurun Sayın Akbaşoğlu.
IV.- AÇIKLAMALAR (Devam)
37.- Çankırı Milletvekili Muhammet Emin Akbaşoğlu’nun,
Manisa Milletvekili Özgür Özel’in yaptığı açıklamasındaki bazı ifadelerine
ilişkin açıklaması
MUHAMMET
EMİN AKBAŞOĞLU (Çankırı) – Sayın Başkanım, teşekkür ederim.
Sayın
grup başkan vekili, mevkidaşım bana da atıfta bulundu. Ben de tam aynı şeyi
söyledim: “Faşist Goebbels’in taktiklerini uygulamayın.” Bir yalanın
tekrarlanmak suretiyle gerçeğe dönüşmeyeceğini ifade ettim. Yalan gerçeğe
dönüşmez, onu ifade ettim. 
Aynı
şekilde, Beştepe’nin, Külliye’nin İmar Kanunu’na uygun olarak yapıldığını ifade
edince sayın grup başkan vekili “Peki, öyleyse imar barışından yararlanmak için
niye başvuruldu?” diye bir cümle sarf etti. Bakın, Beştepe’deki Külliye’nin 8
Ekim 2014 tarihli yapı kullanma izin belgesi var arkadaşlar; iskân belgesi,
“Oturabilirsin.” demek, “Her şeyi kanuni, muntazam.” demek. 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Akbaşoğlu.
MUHAMMET
EMİN AKBAŞOĞLU (Çankırı) – Bizim çıkardığımız kanun ise -imar barışı- 2017 yılı
itibarıyla olan durumlara ilişkin bir kapsayıcılık içerisinde. Zaten yapı
kullanma izin belgesi olan bir yerin imar barışına müracaatı da teknik olarak
söz konusu değil ama “Uydur uydur, söyle; at çamuru, tutmazsa izi kalır.”
kabîlinden ve bir yalanı yüksek sesle, alçak sesle, şöyle böyle söylemekle
hakikat güneşi karartılamaz.
24
dava açılmış bugüne kadar Külliye’yle ilgili, hepsi de reddolmuş. Arkadaşlar
bazen problemin bir kısmına kadar geliyorlar -“Yürütmeyi durdurma kararı
verildi.” falan deniyor- yahu devamı da var, devamı; esastan reddetmiş
başvuruları. Bunu niye görmüyor ve söylemiyorsunuz? Hakkın bir kısmını da
gizlemeyin, hakkı, hakikati bütün yönleri itibarıyla ortaya koyun diyorum.
Teşekkür
ediyorum. (AK PARTİ sıralarından alkışlar) 
ÖZGÜR
ÖZEL (Manisa) – Sayın Başkan…
BAŞKAN
– Buyurun.
ÖZGÜR
ÖZEL (Manisa) – Sayın Yayman’ın sataşmasına kürsüden cevap vereyim.
BAŞKAN
– Buyurun. (CHP sıralarından alkışlar) 
Özgür
Bey, siz tecrübeli bir Grup Başkan Vekilisiniz, bir söz hakkı doğurmadan
düşüncelerinizi ifade edin lütfen.
VI.- SATAŞMALARA İLİŞKİN KONUŞMALAR (Devam)
3.- Manisa Milletvekili Özgür Özel’in, Çankırı
Milletvekili Muhammet Emin Akbaşoğlu’nun yaptığı konuşmasında Cumhuriyet Halk
Partisine ve şahsına sataşması nedeniyle konuşması
ÖZGÜR
ÖZEL (Manisa) – Çaba sarf edelim efendim.
Şimdi,
bir kere, bu, Türkiye'de Goebbels taktiklerinin kullanıldığı, bir yalanın çoklu
propaganda araçlarından peşi sıra tekrarlandığı, en yüksek sesle en büyük
yalanın söylendiğini hangi parti kullanıyor diye bakarsanız, bu eleştiriler
bugüne kadar sadece ve sadece sizin partinize yöneltildi, bir kere bunun altını
çizelim. İlk kez burada böyle bir şey duyuyoruz. 
MUHAMMET
EMİN AKBAŞOĞLU (Çankırı) – Kendinizi ifade ediyorsunuz, gene kendinizi ifade
ediyorsunuz. Biraz evvel ortaya koyduk gerçeği. 
ÖZGÜR
ÖZEL (Devamla) – İkincisi: “2 kere 2 ‘5’ eder.” dese “Reis kerrat cetvelini
düzeltti.” diye haber yapacak bir medyayı ele geçirmişsiniz, hâlâ utanmadan
“Goebbels taktiği” diyorsunuz. Yapmayın yahu! (CHP sıralarından alkışlar) 
Üçüncüsü:
Elimde mahkemenin tarihini, kararını Ankara Mimarlar Odasının yaptığı
başvuruyu, AİHM’in kabulünü, Avrupa İnsan Hakları Mahkemesinin dosyayı kabulünü
nokta nokta tarif eden yazı var; açıp bunu internetten herhangi biriniz
görebilirsiniz, AİHM’de görülüyor.
ABDULLAH
GÜLER (İstanbul) – Mahkeme kararı ne diyor? Mahkeme kararı var, mahkeme kararı.
MUHAMMET
EMİN AKBAŞOĞLU (Çankırı) – Mahkeme kararı… Mahkeme kararı…
HÜSEYİN
YAYMAN (Hatay) – Mahkeme kararı hocam. 
ÖZGÜR
ÖZEL (Devamla) – Mahkeme durdurma kararı verdi.
ABDULLAH
GÜLER (İstanbul) – Esas karar ne? Nasıl sonuçlanmış?
ÖZGÜR
ÖZEL (Devamla) – “Uymuyorum.” dedi, kaçak sarayı inşa etti.
MUHAMMET
EMİN AKBAŞOĞLU (Çankırı) – Esas karar, esas karar ne?
HÜSEYİN
YAYMAN (Hatay) – Esas karar…
ABDULLAH
GÜLER (İstanbul) – Esas karar… Esas karar…
FATİH
ŞAHİN (Ankara) – Esas kararı söyle.
ÖZGÜR
ÖZEL (Devamla) – Esas karar o, esas karar. 
İkincisi…
ABDULLAH
GÜLER (İstanbul) – Ret… Ret…
HÜSEYİN
YAYMAN (Hatay) – Özgür Bey, milletin sarayı o, milletin.
ÖZGÜR
ÖZEL (Devamla) - Öyle olmasa zaten AİHM davayı kabul etmez kardeşim. 
FATİH
ŞAHİN (Ankara) – Esas karar değil, esas kararı söyle. 
HÜSEYİN
YAYMAN (Hatay) – Özgür Bey, milletin sarayı, milletin.
BAŞKAN
– Sayın milletvekilleri…
ÖZGÜR
ÖZEL (Devamla) – Milletin sarayı, milletin!
ABDULLAH
GÜLER (İstanbul) – Ret kararı, ret.
FATİH
ŞAHİN (Ankara) – Sonucu söyle.
BAŞKAN
– Sayın milletvekilleri…
ÖZGÜR
ÖZEL (Devamla) – Şimdi, gelelim…
BAŞKAN
– Özgür Bey, bir saniye…
ÖZGÜR
ÖZEL (Devamla) – Peki, Başkanım.
FATİH
ŞAHİN (Ankara) – Mahkeme kararını söyler misin Özgür Bey? Nihai kararı söyler
misin? 
MAHMUT
TANAL (İstanbul) – Başkanım, susturur musunuz?
BAŞKAN
– Değerli milletvekilleri, grup başkan vekilleri…
HÜSEYİN
YAYMAN (Hatay) – Özgür Bey, yahu, sen kibar bir insansın, mahkeme kararını söyle.

BAŞKAN
– Sayın Milletvekili, siz düşüncelerinizi ifade ettiniz, grup başkan
vekillerimiz ifade ediyor, oradan söz atmanın bir anlamı yok.
FATİH
ŞAHİN (Ankara) – Nihai kararı söyler misin?
ÖZGÜR
ÖZEL (Devamla) – AİHM…
BAŞKAN
– Siz de Genel Kurula hitap edin.
ÖZGÜR
ÖZEL (Devamla) - Süre bitiyor…
Sayın
Yayman, tarih 1 Aralık 2014, program CNN, başlık: “Abdullah Öcalan’ın Çıkmasına
Toplum Hazır.”
FATİH
ŞAHİN (Ankara) – Mahkeme kararı, mahkeme, Özgür Bey?
ÖZGÜR
ÖZEL (Devamla) - Videosunu da açtık, baktık aynısı mı diye, deşifresini
okuyayım, grubunuz duysun.
(Mikrofon
otomatik cihaz tarafından kapatıldı)
ÖZGÜR
ÖZEL (Devamla) – Diyorsunuz ki: “Cumhurbaşkanı çıkıp Türkiye toplumuna ‘Biz
görüşeceğiz, bu sorunu çözeceğiz, hangi adım atılacaksa biz atacağız ama bundan
sonra…” (CHP sıralarından “Ses, ses…” sesleri)
MAHMUT
TANAL (İstanbul) – Ses gelmiyor.
BAŞKAN
– Bağırarak benden söz hakkı alamazsınız, dikkat ediyorum ben buraya. 
ÖZGÜR
ÖZEL (Devamla) – Pardon Başkanım. 
BAŞKAN
– Beyler, biraz dikkat edin kendinize ya.
ÖZGÜR
ÖZEL (Devamla) – Elimizde video, tarih 1 Aralık 2014, YouTube’da var, başlık:
“Öcalan’ın Çıkmasına Toplum Hazır” Bu konuda bir rızanın sizler tarafından
üretildiğini, toplumun hazırlandığını söylüyorsunuz. Öcalan’a 14 kez bir
programda “sayın” dediğinizi bir sayın arkadaşımız saymış.
HÜSEYİN
YAYMAN (Hatay) – Yalan, yalan!
ÖZGÜR
ÖZEL (Devamla) – Onun videosunu da, onun dökümünü de size getireceğim.
HÜSEYİN
YAYMAN (Hatay) – Yalan, hayatımda bir kez bile demedim, dediysem ispatlayın.
ÖZGÜR
ÖZEL (Devamla) – Peki, ben size bunu ispatladığımda bu kürsüden çıkıp özür
dileyeceksiniz.
HÜSEYİN
YAYMAN (Hatay) – Hadi! Yahu, ispatlayamazsınız. 
RECEP
ÖZEL (Manisa) – Demediyse ne yapacaksın sen?
ÖZGÜR
ÖZEL (Devamla) – Şunu çok net söylüyoruz: Avrupa İnsan Hakları Mahkemesinin
davayı kabul gerekçesi…
FATİH
ŞAHİN (Ankara) – Kabul değil, doğru söylemiyorsun.
ÖZGÜR
ÖZEL (Devamla) - …Türkiye’de verilmiş karara rağmen, mahkemenin kararına
uymayan idarenin bunu yapması, Anayasa Mahkemesinin de bu başvuruyu kabul etmemesi
üzerine AİHM dosyayı görüyor kardeşim, bu kadar basit.
FATİH
ŞAHİN (Ankara) – Avrupa İnsan Hakları Mahkemesi şeklî olarak bakar,
“Görülebilir.” demiş.
ÖZGÜR
ÖZEL (Devamla) – Sarayınız kaçak, harcamalar israf, yapılan işin tamamı Anayasa
ve yasaların arkasından dolaşmak.
(Mikrofon
otomatik cihaz tarafından kapatıldı)
FATİH
ŞAHİN (Ankara) – Kaçak değil. Yüzde 99’uyla ilgili böyle bir karar verilir
zaten. Şeklî olarak başvuru hakkı var mı yok mu ona bakmış, doğru
söylemiyorsunuz. 
ÖZGÜR
ÖZEL (Devamla) – Saygılar sunuyorum. (CHP sıralarından alkışlar)
MUHAMMET
EMİN AKBAŞOĞLU (Çankırı) – Sayın Başkanım…
BAŞKAN
– Buyurun Sayın Akbaşoğlu. 
FATİH
ŞAHİN (Ankara) – “Şeklî olarak inceleyeceğim.” demiş, niye doğru
söylemiyorsunuz? 
ÖZGÜR
ÖZEL (Manisa) – Doğrusunu söylüyorum. 
FATİH
ŞAHİN (Ankara) – Doğru söylemiyorsunuz.
MUHAMMET
EMİN AKBAŞOĞLU (Çankırı) – Dikkat ederseniz, ben yerimden açıklamada
bulunuyorum.
BAŞKAN
– Tamam, buyurun.
ÖZGÜR
ÖZEL (Manisa) – Sizin burada yapmadığınız işi kastetmiş. 
FATİH
ŞAHİN (Ankara) – Doğru söylemiyorsunuz.
MUHAMMET
EMİN AKBAŞOĞLU (Çankırı) – Ancak, biraz evvel benim söylediklerim…
FATİH
ŞAHİN (Ankara) – Esasla ilgili kararını söylemiyorsun mesela.
BAŞKAN
– Ya, Fatih Bey, Grup başkan vekiliniz söz istiyor arkadaşlar. 
Başkan
Vekiliniz söz istiyor arkadaşlar. 
MUHAMMET
EMİN AKBAŞOĞLU (Çankırı) – Arkadaşlar… 
Değerli
Başkanım, biraz evvel… 
BAŞKAN
– Buyurun. (AK PARTİ sıralarından alkışlar)
MUHAMMET
EMİN AKBAŞOĞLU (Çankırı) – Teşekkür ediyorum. 
IV.- AÇIKLAMALAR (Devam)
38.- Çankırı Milletvekili Muhammet Emin Akbaşoğlu’nun,
hiçbir tartışmayı ve müzakereyi bağlamından koparmamak gerektiğine ilişkin
açıklaması
MUHAMMET
EMİN AKBAŞOĞLU (Çankırı) – Sayın Başkan, değerli milletvekilleri; hepinizi
hürmetle muhabbetle selamlıyorum. 
Şimdi,
hiçbir tartışmayı ve müzakereyi bağlamından koparmamak, kendi bağlamında tutmak
gerekir. Konuştuğumuz konu nedir? Konuştuğumuz konu şudur: Beştepe’deki
Külliye’nin imar barışıyla ilgili müracaatının Beştepe’den yapıldığını
söylediniz. Biz de bunun gerçek dışı olduğunu söyledik. İspatlayın, getirin
buraya, getiremezseniz özür dileyeceksiniz tamam mı?
ÖZGÜR
ÖZEL (Manisa) – Dilerim. 
MUHAMMET
EMİN AKBAŞOĞLU (Çankırı) - Getiremeyeceksiniz, özür dileyeceksiniz, bu kadar
basit. 
Değerli
arkadaşlar, tarih 8 Ekim 2014, yapı kullanma izni, iskân belgesi. İmardan
anlayan arkadaşlara da lütfen söyleyin, imardan anlayanlara. 
HASAN
BALTACI (Kastamonu) – Ben anlıyorum. Kaçak bir sürü bölüm var. 
MUHAMMET
EMİN AKBAŞOĞLU (Devamla) - İskân almak demek, oturabilir belgesi almak demek
İmar Kanunu’na, bütün imar planlarına uygun olduğunun tescili demek hukuk
olarak. Bu kadar basit bir gerçekliği dönüp dolaştırarak farklı bir mecraya
sürüklemek… İşte, Goebbels’in taktiği dediğimiz şey bu arkadaşlar. (AK PARTİ
sıralarından alkışlar)
HÜSEYİN
YAYMAN (Hatay) – Aynen. 
MUHAMMET
EMİN AKBAŞOĞLU (Devamla) – Siz, biraz evvel karşıda, yüzümüze baka baka “AK
PARTİ olarak siz Goebbels’in taktiğini uyguluyorsunuz.” diyorsunuz ama işte
meydan burada arkadaşlar. Halep oradaysa arşın burada. 
Dolayısıyla
sizi doğruluğa, dürüstlüğe davet ediyorum ve söylediğinizi ispata davet
ediyorum. İspat edemezseniz müfterisiniz! Gelip buradan bütün milletten ve
devletten özür dilemelisiniz. 
Teşekkür
ederim. (AK PARTİ sıralarından alkışlar) 
ÖZGÜR
ÖZEL (Manisa) – Sayın Başkanım… 
BAŞKAN
– Bu konuyu sonlandıralım lütfen. 
39.- Manisa Milletvekili Özgür Özel’in, Çankırı
Milletvekili Muhammet Emin Akbaşoğlu’nun yaptığı açıklamasındaki bazı
ifadelerine ilişkin açıklaması
ÖZGÜR
ÖZEL (Manisa) – Sonlandıralım Başkanım. 
Birincisi,
doğa ve çevre haklarından sorumlu Genel Başkan Yardımcımız Gülizar Biçer Karaca
Ankara Mimarlar Odasını aradı. Ankara Mimarlar Odasından arkadaşlar mahkeme
sürecini, Türkiye’de mahkeme kararlarına uyulmadığını, uyulmadığı için Anayasa
Mahkemesine gittiklerini, Anayasa Mahkemesinin görüşmediğini, Avrupa İnsan
Hakları Mahkemesinin dosyayı kabul ettiğini söyledi, bir.
İki,
imar barışıyla ilgili başvurusunu, imar barışı başvurusu meselesini Gülizar
Hanım’dan istedik, Mimarlar Odasının yaptığı bütün mahkeme dosyası bugün oturum
bitmeden size gelecek.
Üçüncüsü,
Hüseyin Bey…
HÜSEYİN
YAYMAN (Hatay) – 1 kere bile söylemedim.
BAŞKAN
– Bir dakika, karşılıklı konuşmayın.
ÖZGÜR
ÖZEL (Manisa) - …diyorsunuz ki: “Tarih söyle.” 
BAŞKAN
– Özgür Bey, Genel Kurula hitap edin.
ÖZGÜR
ÖZEL (Manisa) – “O sözlerin hiçbirini söylemedim.” diyorsunuz.
HÜSEYİN
YAYMAN (Hatay) – Söylemedim, evet.
ÖZGÜR
ÖZEL (Manisa) – 1 Aralık 2014’te takır takır söylemişsiniz, videosu YouTube’da
var. Çıkıyorsun, inkâr ediyorsun.
(Mikrofon
otomatik cihaz tarafından kapatıldı)
BAŞKAN
– Toparlayın.
HÜSEYİN
YAYMAN (Hatay) – “Sayın” dediğimi söyle, “Sayın” dediğimi.
ÖZGÜR
ÖZEL (Manisa) – “Sayın”ı da teker teker sana saydıracağım, onu da dinleyeceksin
Sağ
olun. (CHP sıralarından alkışlar)
HÜSEYİN
YAYMAN (Hatay) – Ya, yalan söyleme, yalan! Yalan söyleme!
BAŞKAN
– Yavuz Bey, söz mü istiyorsunuz?
YAVUZ
AĞIRALİOĞLU (İstanbul) – Evet.
BAŞKAN
– Buyurun.
40.- İstanbul Milletvekili Yavuz Ağıralioğlu’nun,
insanların çocuğuna bir şey alamadığı için intihar ettiği bir ortamda Peygamber
ümmetine mihmandarlık edecek bir kadronun, günlük masrafları mübalağalı olan
bir yeri vatanı savunuyormuş gibi savunmasını doğru bulmadıklarına ilişkin
açıklaması
YAVUZ
AĞIRALİOĞLU (İstanbul) – Bu saray meselesi üzerine birkaç cümle kurmam lazım.
Yasal olan şeylerin helal olmadığıyla ilgili Alev Hanım zannediyorum Külliye’de
esaslı bir konuşma yapmıştı arkadaşlara. Bizim Türk mukaddesatçılığının, Türk
sağcılığının finalinde, AK PARTİ’nin -güya- yasal olduğundan bahisle bir sarayı
savunmak zorunda kalmasını, aslında geldiğimiz noktayı tekzip etmesi açısından
çok manidar buluyorum. Meselenin aslında bir tarafı budur. İtirazlarımız
yasaldır, değildir, bunlar da çok mühimdir ama bundan daha mühim bir mesuliyeti
vardı AK PARTİ’nin. Kimsesizlerin kimi olma iddiasını gecekondulardan çıkma
iddiasıyla buluşturmuş, gecekondularda fakirle fukarayla buluşma iradesini
lojmanları özelleştirmeyle toplumla buluşturmuş, “gariban babası olmak” siyasal
dilini tevazuyla buluşturmuş bir siyasal kadro…
(Mikrofon
otomatik cihaz tarafından kapatıldı)
BAŞKAN
– Toparlayalım Sayın Grup Başkanı Vekili.
YAVUZ
AĞIRALİOĞLU (İstanbul) – …asgari ücretin 1.600 lira olduğu, insanların çoluğuna
çocuğuna bir şey alamadığı için intihar ettiği, sağlam ama ucuz sebze meyveyi
pazarların kapanma zamanlarında sokaklardan toplayan insanların olduğu yerde
Peygamber ümmetine mihmandarlık edecek bir kadronun, günlük masrafları çok
mübalağalı olan bir yeri böyle canhıraş, vatan savunuyormuş gibi savunmasını
doğru bulmadığımızı ifade ediyorum.
Teşekkür
ediyorum.
BAŞKAN
– Son sözü veriyorum bu konuda.
41.- Çankırı Milletvekili Muhammet Emin Akbaşoğlu’nun,
Beştepe Cumhurbaşkanlığı Külliyesi’nin kaçak olduğu iddialarına yönelik
belgeleri istediğine ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim Değerli Başkanım.
Son
olarak şunu ifade ediyorum: Bakın, ben, konuyu böyle, çok net bir şekilde bir
noktaya hasrettim. 
Söylenen
söz şudur: “Beştepe Cumhurbaşkanlığı Külliyesi kaçak bir inşaattır.” denildi,
bu kaçaklığını da imar barışına müracaat etmek suretiyle tekrar gündeme
getirmiş oldu. Dolayısıyla ben bunun belgesini istiyorum. İmar barışına
başvurulduğuna ilişkin belgeyi bekliyorum.
Teşekkür
ederim.
ÖZGÜR
ÖZEL (Manisa) – Ben mahkeme kararını sana getireceğim, imar barışı kararını da
ayrıca alacağım.
BAŞKAN
– Burcu Hanım, sizin 60’a göre söz talebiniz var.
Buyurun.
42.- Afyonkarahisar Milletvekili Burcu Köksal’ın,
Afyonkarahisar’da İlim Yayma Cemiyeti Yükseköğretim Erkek Öğrenci Yurdunda
kalanlara karşılıksız para yardımı yapılacağı ilanına ilişkin açıklaması
BURCU
KÖKSAL (Afyonkarahisar) – Evet, teşekkür ediyorum Sayın Başkan.
Seçim
bölgem Afyonkarahisar’da, İlim Yayma Cemiyeti Yükseköğretim Erkek Öğrenci
Yurdunda kalanlara karşılıksız her ay 330 liraya varan yardım yapılacağı
şeklinde bir ilan verilmiş.
Ben,
buradan Bakana soruyorum: Bir özel yurtta, bir cemiyete bağlı özel yurtta kalan
öğrencilere 330 liralık karşılıksız yardım verileceği şeklinde bir ilan
veriliyor. 
SELAMİ
ALTINOK (Erzurum) – Siz verin! Siz verin!
BURCU
KÖKSAL (Afyonkarahisar) – Bir tarafta devlet yurdunda kıt kanaat imkânlarla
kalıp, kredi borcunu faiziyle ödemek zorunda kalan, hatta ödeyemediği için
icralık olan gençlerimiz, diğer tarafta da bir cemiyete ait özel yurtta kalıp
üstüne üstlük karşılıksız para alan gençlerimiz. 
Siz,
Sayın Bakan, bu durumu ne kadar hakkaniyete uygun buluyorsunuz? Ne kadar hakka,
hukuka, vicdana sığan bir uygulama?
Ben
bunun cevabını bekliyorum.
BAŞKAN
– Cemal Enginyurt, buyurun.
43.- Ordu Milletvekili Cemal Enginyurt’un, Altınordu
ilçesinde gerçekleştirilen doğa katliamına ilişkin açıklaması
CEMAL
ENGİNYURT (Ordu) – Sayın Başkan, çok teşekkür ediyorum.
Kültür
ve Turizm Bakanımıza sormak istiyorum…
RECEP
ÖZEL (Isparta) – Soru-cevaba mı geçtik?
CEMAL
ENGİNYURT (Ordu) – 60’a göre söz istedim, soru-cevaba geçmedik. 
CHP’liler
itiraz etmiyor, HDP’liler itiraz etmiyor, size ne oluyor, ortaklık bu mu ya?
Ayıp ya! Durun ya! 
BAŞKAN
– Cemal Bey, buyurun.
CEMAL
ENGİNYURT (Ordu) – Altınordu ilçesinde “Belde Otel” diye, otuz yılı aşkın otel
olarak faaliyet gösteren bölge, Karadeniz’in en güzel koyu, en güzel kıyısı ve
muhteşem bir turizm beldesi. Buraya 23 katlı bina yapımına izin verilerek büyük
bir doğa katliamı gerçekleştirilmiştir. Sizin bu konuyu dikkate almanızı
istiyorum, bu konuda bir gayret göstermenizi Altınordu ilçesi adına talep
ediyorum. 
Teşekkür
ediyorum. 
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi
(1/276) ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu
Tasarısı (1/275), 2017 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan, 2017 Yılı Genel Uygunluk Bildiriminin Sunulduğuna
Dair Sayıştay Başkanlığı Tezkeresi (3/38); 6085 Sayılı Sayıştay Kanunu Uyarınca
Hazırlanan 2017 Yılı Dış Denetim Genel Değerlendirme Raporu, 2017 Yılı Faaliyet
Genel Değerlendirme Raporu ve 2017 Yılı Mali İstatistikleri Değerlendirme
Raporunun Sunulduğuna Dair Sayıştay Başkanlığı Tezkeresi (3/39); 6085 Sayılı
Sayıştay Kanunu Uyarınca Hazırlanan 2017 Yılı Kalkınma Ajansları Genel Denetim
Raporunun Sunulduğuna Dair Sayıştay Başkanlığı Tezkeresi (3/41); 5018 Sayılı
Kamu Mali Yönetimi ve Kontrol Kanunu ile 6085 Sayılı Sayıştay Kanunu Uyarınca
Hazırlanan 183 Adedi Merkezi Yönetim Kapsamındaki Kamu İdarelerine, 2 Adedi
Sosyal Güvenlik Kurumlarına ve 10 Adedi Diğer Kamu İdarelerine Ait Olmak Üzere
Toplam 195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) KÜLTÜR VE TURİZM BAKANLIĞI (Devam)
1) Kültür ve Turizm Bakanlığı 2019 Yılı Merkezî Yönetim
Bütçesi
2) Kültür ve Turizm Bakanlığı 2017 Yılı Merkezî Yönetim
Kesin Hesabı
B) RADYO VE TELEVİZYON ÜST KURULU (Devam)
1) Radyo ve Televizyon Üst Kurulu 2019 Yılı Merkezî
Yönetim Bütçesi
2) Radyo ve Televizyon Üst Kurulu 2017 Yılı Merkezî
Yönetim Kesin Hesabı
C) DEVLET OPERA VE BALESİ GENEL MÜDÜRLÜĞÜ (Devam) 
1) Devlet Opera ve Balesi Genel Müdürlüğü 2019 Yılı
Merkezî Yönetim Bütçesi
2) Devlet Opera ve Balesi Genel Müdürlüğü 2017 Yılı
Merkezî Yönetim Kesin Hesabı
Ç) DEVLET TİYATROLARI GENEL MÜDÜRLÜĞÜ (Devam)
1) Devlet Tiyatroları Genel Müdürlüğü 2019 Yılı Merkezî
Yönetim Bütçesi
2) Devlet Tiyatroları Genel Müdürlüğü 2017 Yılı Merkezî
Yönetim Kesin Hesabı
D) TÜRKİYE YAZMA ESERLER KURUMU BAŞKANLIĞI (Devam)
1) Türkiye Yazma Eserler Kurumu Başkanlığı 2019 Yılı
Merkezî Yönetim Bütçesi
2) Türkiye Yazma Eserler Kurumu Başkanlığı 2017 Yılı
Merkezî Yönetim Kesin Hesabı
E) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü 2019 Yılı Merkezî Yönetim
Bütçesi
2) Vakıflar Genel Müdürlüğü 2017 Yılı Merkezî Yönetim
Kesin Hesabı
F) TÜRK İŞBİRLİĞİ VE KOORDİNASYON AJANSI BAŞKANLIĞI
(Devam)
1) Türk İşbirliği ve Koordinasyon Ajansı Başkanlığı
2019 Yılı Merkezî Yönetim Bütçesi
2) Türk İşbirliği ve Koordinasyon Ajansı Başkanlığı
2017 Yılı Merkezî Yönetim Kesin Hesabı
G) YURTDIŞI TÜRKLER VE AKRABA TOPLULUKLAR BAŞKANLIĞI
(Devam)
1) Yurtdışı Türkler ve Akraba Topluluklar Başkanlığı
2019 Yılı Merkezî Yönetim Bütçesi
2) Yurtdışı Türkler ve Akraba Topluluklar Başkanlığı
2017 Yılı Merkezî Yönetim Kesin
Ğ) ATATÜRK KÜLTÜR, DİL VE TARİH YÜKSEK KURUMU (Devam)
1) Atatürk Kültür, Dil ve Tarih Yüksek Kurumu 2019 Yılı
Merkezî Yönetim Bütçesi
2) Atatürk Kültür, Dil ve Tarih Yüksek Kurumu 2017 Yılı
Merkezî Yönetim Kesin Hesabı
H) ATATÜRK KÜLTÜR MERKEZİ (Devam)
1) Atatürk Kültür Merkezi 2019 Yılı Merkezî Yönetim
Bütçesi
2) Atatürk Kültür Merkezi 2017 Yılı Merkezî Yönetim
Kesin Hesabı
I) ATATÜRK ARAŞTIRMA MERKEZİ (Devam)
1) Atatürk Araştırma Merkezi 2019 Yılı Merkezî Yönetim
Bütçesi
2) Atatürk Araştırma Merkezi 2017 Yılı Merkezî Yönetim
Kesin Hesabı
İ) TÜRK DİL KURUMU (Devam)
1) Türk Dil Kurumu 2019 Yılı Merkezî Yönetim Bütçesi
2) Türk Dil Kurumu 2017 Yılı Merkezî Yönetim Kesin
Hesabı
J) TÜRK TARİH KURUMU (Devam)
1) Türk Tarih Kurumu 2019 Yılı Merkezî Yönetim Bütçesi
2) Türk Tarih Kurumu 2017 Yılı Merkezî Yönetim Kesin
Hesabı
K) GENÇLİK VE SPOR BAKANLIĞI (Devam) 
1) Gençlik ve Spor Bakanlığı 2019 Yılı Merkezî Yönetim
Bütçesi
2) Gençlik ve Spor Bakanlığı 2017 Yılı Merkezî Yönetim
Kesin Hesabı
L) SPOR GENEL MÜDÜRLÜĞÜ (Devam)
1) Spor Genel Müdürlüğü 2017 Yılı Merkezî Yönetim Kesin
Hesabı
M) YÜKSEKÖĞRENİM KREDİ VE YURTLAR KURUMU (Devam)
1) Yükseköğrenim Kredi ve Yurtlar Kurumu 2017 Yılı
Merkezî Yönetim Kesin Hesabı
BAŞKAN
– Söz sırası, Balıkesir Milletvekilimiz Mustafa Canbey’e aittir. 
Buyurun
Sayın Canbey. 
AK
PARTİ GRUBU ADINA MUSTAFA CANBEY (Balıkesir) – Sayın Başkan, değerli milletvekilleri;
Radyo ve Televizyon Üst Kurulunun 2019 yılı bütçesi vesilesiyle AK PARTİ Grubu
adına söz almış bulunmaktayım. Gazi Meclisimizin değerli üyelerini ve
milletimizi saygıyla selamlıyor, bütçe görüşmelerinin verimli ve başarılı
geçmesini diliyorum. 
Günümüzde
radyo ve televizyon yayıncılığı önemli bir kitle iletişim aracıdır. Sürekli ve
hızlı değişen koşullar neticesinde yayıncı kuruluşların daha kaliteli hizmet
verme isteği ve hizmet çeşitliliğinin artırılması talebi ortaya çıkmıştır. Bu
çerçevede, radyo ve televizyon faaliyetlerini düzenlemek ve denetlemek amacıyla
1994 yılında kurulan Radyo ve Televizyon Üst Kurulu bugünkü yapısına 6112
sayılı Kanun’la kavuşturulmuştur. Kamu kurumlarının, radyo ve televizyon
kuruluşlarının, üniversitelerin ve sivil toplum kuruluşlarının görüşleri
alınarak hazırlanan kanun, sektörün sorunlarına çözümler üretmekte, yayın
denetimi konusunda RTÜK’ü yetkin kılmakta, yayıncılık sektöründe rekabeti
artırıcı bir nitelik taşımaktadır. 
Anayasa’nın
133’üncü maddesi uyarınca Üst Kurul, siyasi parti gruplarının gösterdikleri
adaylar arasından, Türkiye Büyük Millet Meclisi Genel Kurulunca altı yıl için
seçilen 9 üyeden oluşmakta ve üyelerin üçte 1’i iki yılda bir yenilenmektedir.
Önümüzdeki temmuz ayında da Parlamentomuzun yapacağı değerlendirme üzerine yeni
bir seçim yapılacaktır. 
Üst
Kurul, idari ve mali özerkliğe sahip olup mevzuatta kendine verilen görev ve
yetkileri bağımsız olarak kullanmaktadır. Üst Kurulun gelirleri yayın lisansı
ücretleri, yayın iletim yetkilendirme ücretleri, medya hizmet sağlayıcılarının
aylık bürüt ticari iletişim gelirlerinden ayrılacak yüzde 1,5 pay ile
gerektiğinde Türkiye Büyük Millet Meclisi bütçesinden alınacak hazine
yardımından oluşmaktadır.
Kurulduğu
1994 yılı dışında, giderlerini kendi gelirleriyle karşılamış olan RTÜK, Türkiye
Büyük Millet Meclisi bütçesinden hiçbir hazine yardımı almamıştır aksine, 2011
yılından bu yana gelir fazlalarıyla genel bütçeye aktarımda bulunmuştur.
Bağımsız ve tarafsızlığı yalnızca bütçe ve idari konularda olmayan Kurulun
aldığı kararların büyük bir çoğunluğu da oy birliğiyledir.
Sayın
Başkan, değerli milletvekilleri; Üst Kurul, içerik yönünden medya hizmet
sağlayıcıların öz denetim mekanizmalarını geliştirmelerini ve izleyicilerin
şikâyet ve beğenilerinin değerlendirilmesini sağlamak amacıyla izleyici
temsilcileriyle koordinasyon hâlinde çalışmaya önem vermekte ve farklı dilde
yayın yapılmasına imkân sağlamaktadır. 2018 yılı içerisinde Üst Kurula yaklaşık
112 bin bildirim gelmiştir. Bildirimlerde en çok tasnif edilmiş olan ilk 4
inceleme “program uyarılsın” “ceza verilsin” “kaldırılsın” “kanal kapatılsın”;
yine bir diğeri, kişileri eleştiri sınırlarının ötesinde aşağılayıcı ve iftira
niteliğinde ifadeler içeren, insan onuru ve özel hayatın gizliliğine aykırı
yayın; genel ahlak, manevi değerler ve ailenin korunması ilkesine aykırılık ve toplumun
millî ve manevi değerlerine aykırı yayın kriterlerinden oluşmaktadır. 
Resmî
Gazete’de yayımlanan 703 sayılı Kanun Hükmünde Kararname’yle, yayınlanması
zorunlu kamu spotlarının içeriği ve sürelerine ilişkin de düzenlemeler
yapılmıştır. Bu düzenlemeyle, ayda en az doksan dakika gıda güvenilirliği, iş
sağlığı ve güvenliği, sosyal güvenlik, halk sağlığının korunması gibi konularda
uyarıcı ve eğitici mahiyette yayınlar yapılmasına ilişkin hususlar
düzenlenmiştir. Yapılacak zorunlu yayınların oran ve yayınlama zamanıyla ilgili
usul ve esasların Üst Kurulca belirlenmesi öngörülmüştür.
Bu
kapsamda, Üst Kurul, Kamu Spotları ve Zorunu Yayınlar Yönergesi hazırlamıştır.
Aynı zamanda, Çalışma, Sosyal Hizmetler ve Aile Bakanlığıyla ortak hazırlanan
yönetmelikle beraber “ailenin ve çocukların korunması ilkesini gözeterek
ailenin bütünlüğünü, çocukların zihinsel ve ahlaki gelişimlerini destekleyecek
nitelikteki yapım ve diziler üst kurul bütçesine konulan ödenekten karşılanarak
teşvik edilecektir.
Gelişen
sanayi ve değişen beklentiler sonrasında internet ortamında yayın ve yapımların
sayısı artmış ve talepler bu yönde ilerlemiştir. Bu bağlamda, RTÜK, Bilgi
Teknolojileri ve İletişim Kurumuyla birlikte hazırladığı yönetmeliğin yürürlüğe
girmesiyle, internet ortamında sunulan radyo ve televizyon hizmetlerini de
denetlemeye başlayabilecektir.
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Milletvekili.
MUSTAFA
CANBEY (Devamla) - Sayın Başkan, değerli milletvekilleri; 16 Nisan 2017
referandumu ile 24 Haziran 2018 seçimleri sonrasında Sayın Cumhurbaşkanımız
Recep Tayyip Erdoğan’ın seçilmesi ve kurulan yeni -Bakanlar Kurulu- Kabineyle
Cumhurbaşkanlığı hükûmet sistemi uygulamasına geçilmiştir. Cumhurbaşkanlığı
hükûmet sistemiyle birlikte bürokrasiyi azaltan, sorunları çözen, hızlı çözüm
üreten icracı devlet anlayışı ortaya çıkmış ve hizmet odaklı yeni yönetim
anlayışı meydana gelmiştir. Cumhurbaşkanlığı hükûmet sistemine geçişin ardından
yayımlanan Bakanlıklara Bağlı, İlgili ve İlişkili Kurum ve Kuruluşlarla İlgili
Cumhurbaşkanlığı Genelgesi’yle RTÜK, Kültür ve Turizm Bakanlığıyla
ilgilendirilmiştir ve bugün onun uhdesinde görevine devam etmektedir.
AK
PARTİ iktidarları döneminde radyo ve televizyonculuk alanında ülkemizde yaşanan
gelişme ve ilerlemeler neticesinde demokratik yayıncılık anlayışı benimsenmiş
ve bu bağlamda RTÜK çalışmalarını kesintisiz bir şekilde devam ettirmiştir.
Yapılan çalışmalarla kurulun önü açılmış, görev ve yetkilerini kullanması
kolaylaşmıştır. 
Çalışmalarında
demokrasinin temel unsuru olan medyanın çoğulcu ve katılımcı olmasına önem
veren, bağımsızlık ve tarafsızlık anlayışını benimseyen RTÜK’ün 160 milyon 769
bin lira olan bütçesinin ve 2019 Yılı Merkezi Yönetim Bütçe Kanunu Teklifi’nin
hayırlı ve uğurlu olmasını diliyor, yüce heyetinizi saygıyla selamlıyorum. (AK
PARTİ sıralarından alkışlar) 
BAŞKAN
– Söz sırası, İstanbul Milletvekilimiz Ravza Kavakcı Kan’dadır.
Buyurun
Hanımefendi. (AK PARTİ sıralarından alkışlar) 
AK
PARTİ GRUBU ADINA RAVZA KAVAKCI KAN (İstanbul) – Sayın Başkan, değerli
milletvekilleri; Gazi Meclisimizi ve milletimizi saygıyla selamlıyorum. 
Bugün
sizlere Devlet Opera ve Balesinin kuruluşundan, tarihçesinden, bütçesinin
detaylarından bahsetmeyeceğim, bugün sizlere “Çocuklar şarkı söyleyemez.”
diyerek çocuk korolarına karşı çıkan zihniyetten ve her türlü zorluğa rağmen
yılmadan mücadele eden 2 kıymetli sanatkârdan, 2 kıymetli hocadan bahsedeceğim.
Yoğun üniversite tempolarına rağmen, haftanın yoğunluğuna rağmen her hafta
sonunu ilkokul çocuklarına ayıran ve onları yetiştirmek için büyük özveri ve
fedakârlıkla çalışan Sevim Ünal Hoca ve Profesör Doktor Saadettin Ünal Hocadan
bahsetmeye çalışacağım. 
Sevim
Hoca ve Saadettin Hoca, büyük mücadeleler sonunda 1983’te Devlet Operası Çocuk
Korosu’nu kurdular. 3 Temmuz 1983’te giriş imtihanını yaptıktan sonra birkaç ay
hazırlık yaptılar, Devlet Opera ve Balesi Binası’nı Güzel Sanatlar Genel
Müdürlüğü çatısı altında kullanmaya başladılar ve öğrenci yetiştirmeye
başladılar. 
Sevim
ve Saadettin Hocalar, sabırla her hafta sonu Ulus’ta Atatürk Bulvarı’nda yer
alan Opera Binası’nda anne babaları tarafından getirilen öğrencileri nota
bilgisi, nefes alma teknikleri, ses egzersizlerinden başlayarak sabırla yetiştirdiler.
Koro kurulduktan kısa bir süre sonra Devlet Operası Çocuk Korosu öğrencileri,
Rengim Gökmen Beyefendi’nin şefliğinde ve Cüneyt Gökçer yönetiminde meşhur La Boheme Operası’nda
yer aldılar, dünyaca tanınan opera sanatçılarıyla beraber olmanın gururunu
yaşadılar. Ardından, başta çocuk şarkıları olmak üzere, Türk sanat musikisi
eserlerini, Türk halk musikisi eserlerini ve zengin müzik kültürümüze ait
birçok farklı eseri Ankaralıların beğenisine sundular. 
1983’te
faaliyete başlayan Devlet Operası Çocuk Korosu, 1990’da merhum Turgut Özal’ın
da onay ve teşvikleriyle Amerika’da Türk Günü Yürüyüşü’ne katıldı, sonra 11
ayrı şehirde konserler verdi, onun arkasından da yurt içinde ve dışında birçok
temsillere katıldı. 
1988
yılında “İncigül” ismiyle Türkçeye uyarlanan Florinda Operası’nın tamamını
sadece çocuklar tarafından oluşan Opera Çocuk Korosu canlandırdı. Bir süre
sonra Sevim Hoca üniversiteden ayrıldı, zamanının tamamını öğrenci
yetiştirmeye, TRT Çocuk ve Genç Korosu’nu kurup yetiştirmeye ayırdı. Hocaların
emekleri boşa çıkmadı, “Çocuklar şarkı söyleyemez, opera ve tiyatroyu asla
beceremez.” diyen zihniyeti yerle bir ettiler. 
Dün
akşam bu 2 güzel hocamızla telefonda konuşma imkânı buldum. Önce Saadettin
Hoca, sonra da Sevim Hocayla konuşurken otuz beş sene evveline gittim. Baba
teşvikiyle girilen imtihandan sonra, her hafta sonu sabırla ilkokul öğrencisi
kızını Opera Binası’na götüren anneyi hatırladım. Sevim Hocanın diyaframdan
nefes alma hususunda öğrencilere ders verirken, teknikleri öğretirken Saadettin
Hocanın ses egzersizleri yapan çocukları yönlendirdiğini hatırladım. Bazı
farklı okullardan ve aile çevrelerinden gelen farklı farklı çocukların bir
arada, kardeşçe müzik çatısı altında birleşmelerini hatırladım. “La Boheme
Operası” için özel hazırlanan kostümleri hatırladım. Elbiseleri, şapkaları,
aksesuarları, her kişiye özel hazırlanan ayakkabıları hatırladım ve sahne
alındığı gün, temsil esnasında La Bohem Operası’nda oyuncakçı olan Parpignol'un
etrafında toplanıp söylenen şarkıları hatırladım. Bir süre sonra öğrencilerinin
bir kısmı, sesleri çocuk sesinden yetişkin sesine dönüşünce mecburen mezun
edildiler ama onlar sadece şarkı söylemeyi öğrenmediler, aynı zamanda
disiplinli ve öz güvenli olmayı öğrendiler hocalarından.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Milletvekili. 
RAVZA
KAVAKCI KAN (Devamla) – Hemen bitiriyorum Başkanım. Teşekkür ederim. 
Devlet
Operası Çocuk Korosu mezunları için bu kıymetli tecrübenin sanatsal çalışmaları
sonradan devam etse de etmese de hayatlarının birçok alanında onlara değer
kattığını düşündüm. 
Bugün
siz kıymetli milletvekillerimize 2019’da tamamlanacak olan Atatürk Kültür
Merkezinin 2.500 kişilik opera salonundan, 800 kişilik konser ve tiyatro
salonlarından, kütüphanelerinden bahsetmedim; bugün sizlere çocuklara sanatı,
müziği, özellikle operayı sevdiren güzel hocalardan ve evlatlarını teşvik eden
güzel anne ve babalardan bahsetmek istedim. Onlara hepimiz şükran borçluyuz. Bu
vesileyle, bu güzel çalışmaların devamı için başta iş dünyamızın değerli
mensupları olmak üzere, bütün sanatseverleri çocuk korolarına destek olmaya
davet ediyorum. 
Devlet
Opera ve Balesi Genel Müdürlüğünün ve Bakanlığımızın bütçesinin hayırlara
vesile olmasını diliyor, Genel Kurulu saygıyla selamlıyorum. (AK PARTİ
sıralarından alkışlar)
BAŞKAN
– Söz sırası, İstanbul Milletvekili İsmet Uçma’nın. 
Buyurun
Sayın Uçma. (AK PARTİ sıralarından alkışlar)
AK
PARTİ GRUBU ADINA İSMET UÇMA (İstanbul) – Sayın Başkanım, değerli milletvekili
arkadaşlarım; hepinizi sevgi, saygı ve muhabbetle selamlıyorum. 
Bugün
Türkiye Yazma Eserler Kurumu Başkanlığı 2019 yılı bütçesi üzerine AK PARTİ
Grubumuz adına söz almış bulunuyorum. Bu vesileyle, heyetinizi tekrar saygıyla
selamlarım. 
Konuşmamın
hemen başında, dün Ankara’da meydana gelen tren kazasında hayatını kaybedenlere
Cenab-ı Allah’tan rahmet diliyorum, yaralılarımıza acil şifalar diliyorum.
Rabb’im ülkemizi, milletimizi ve bütün insanlığı bu tür kazalardan, afetlerden
ve belalardan muhafaza eylesin. İnşallah, bu konularda yetkili olanlara da bu
işlerle ilgili gerekli tedbirleri alma ferasetini nasip eylesin. 
Arkadaşlar,
bugün, Filistin’in işgalinin 101’inci yıl dönümü. Bu vesileyle, tüm zamanlara
ve çağlara sembol olan Filistin’imizi ve Filistin davası uğruna şehadet şerbeti
içmiş liderlerini ve Filistin halkını yürekten kutluyor, tebrik ediyorum.
Direnişlerinin mübarek olmasını diliyorum. Zalimlerin yeryüzünde sonuç
alamayacaklarını ifade etmek istiyorum.
Sevgili
arkadaşlar, Kaşıkçı cinayeti, Myanmar Arakan Müslümanlarının soykırıma tabi
tutulması ve Yemen konusunda Amerika Senatosunun aldığı kararları memnuniyetle
karşılıyorum. 
Sevgili
arkadaşlar, yazma eserler bir ülkenin olmazsa olmaz hazineleridir. Bu da büyük
bir lütuf ve nasiptir ki bizde mevcuttur. Dünyanın bütün ülkeleri içerisinde
yazma eserleri bu kadar yoğun ve fazla olan ikinci bir ülke mevcut değildir.
Başka ülkelerin çeşitli kaynakları olabilir; gerçekten, petrolleri olabilir,
altın madenleri olabilir ve çeşitli maden rezervleri olabilir ama arkadaşlar,
bütün bunların üstünde ve ötesinde anılmaya değer, yeryüzündeki bütün bağları
kurabilecek, turizm, bilim ve ekonomi alanında dünyaya örneklik teşkil
edebilecek dünyaca ünlü ve nadir yazma eserler bizdedir. 
Sevgili
dostlar, buradan bu vesileyle Amerika’ya şunu söylemek isterim, özellikle,
Fırat’ın doğusundaki operasyonla ilgili zikzakları nedeniyle şunu ifade etmek
isterim: Bizim en yeni yazma eserimizin tarihi Amerika tarihinden eskidir. (AK
PARTİ sıralarından alkışlar) Yani bu milletin ajandasıyla, tarihiyle ve değerleriyle
oynanmaması gerekmektedir. Yine, inanıyorum ki ülkemiz, hinihacette, zor
günlere düştüğünde hiçbir parti ayrımı yapmaksızın, 81 milyon vatan evladının
seferber olacağına, tıpkı tuğlalar gibi kenetleneceğine de hiç kuşku yoktur.
Burayı bir merhamet diline, leyyin bir dile davet etmek istiyorum. Kuşkusuz ki
bu rahmet dili bütün dünyayı kuşatabilme gücüne sahiptir. Siyasi rekabetler
bunları şimdilik görmezden gelse de yakın bir gelecekte Meclisimizin bu
duyarlılığa kavuşacağını yürekten bekliyor ve umuyorum. 
Sevgili
arkadaşlar, biz, yazma eserlerle ilgili konulara henüz giremedik. Dolayısıyla
vaktimiz bitiyor. Gerçi, Sevgili Özgür Özel’den bir on dakika alacağım vardı.
ÖZGÜR
ÖZEL (Manisa) – Buyurun, başımla beraber.
İSMET
UÇMA (Devamla) – Efendim, çok teşekkür ediyorum, yüreğinize sağlık ama buradaki
teamüller buna münafi.
Sevgili
arkadaşlar, siyasi rekabetleri de söyleyerek hiç konuya giremeden –beni lütfen
bağışlayın ve kınamayın- bitirmiş oluyoruz. Ama siyasi rekabetlerin temelinde
yatan şudur sevgili arkadaşlar, dünyada insanoğluna verilmiş en kötücül dürtü
haset dürtüsüdür.
(Mikrofon
otomatik cihaz tarafından kapatıldı) 
BAŞKAN
– Toparlayalım Sayın Milletvekili.
İSMET
UÇMA (Devamla) – Çok teşekkür ediyorum Sayın Başkanım.
Arkadaşlar,
bu dürtü hepimize eşit verilmiştir.
(Hatip
tarafından Felak suresinin 5’inci ayetinin okunması)
İSMET
UÇMA (Devamla) – Fakat Rabb’imiz bu duygunun yönetilmesini de bizlere
öğretmiştir. Eğer, doğrudan demire temas ederseniz yangın çıkarırsınız ama
sünger kullanırsanız bu duyguyu Rabb’imin arzu ettiği şekilde yönetme imkânına
kavuşmuş olursunuz. Hani, çok klasik bir söz vardır ya: “Kıskanma ne olur,
çalış senin de olur.” falan diye şoförlerimizin… (AK PARTİ sıralarından
alkışlar) Bunun temelinde yatan ana unsur budur ve bu duygularda hepimiz
eşitizdir. Birinde fazla, birinde eksik değildir arkadaşlar. Aslolan marifet,
bu duyguyu yönetebilmektir.
Bu
duygu ve düşüncelerle ben…
(Mikrofon
otomatik cihaz tarafından kapatıldı) 
İSMET
UÇMA (Devamla) - …yeni sistemin ilk bütçesinin hayırlı uğurlu olmasını diliyor,
hepinizi saygı, sevgi ve muhabbetle selamlıyorum. (AK PARTİ sıralarından
alkışlar) 
Sağ
olun, var olun.
BAŞKAN
– Söz sırası İzmir Milletvekilimiz Ceyda Bölünmez Çankırı’ya aittir.
Buyurun
Sayın Çankırı. (AK PARTİ sıralarından alkışlar) 
AK
PARTİ GRUBU ADINA CEYDA BÖLÜNMEZ ÇANKIRI (İzmir) – Sayın Başkan, çok değerli
milletvekilleri; 2019 Yılı Merkezi Yönetim Bütçe Kanunu Teklifi görüşmeleri
kapsamında Vakıflar Genel Müdürlüğü bütçesi üzerine AK PARTİ Grubu adına söz
almış bulunmaktayım. Bu vesileyle Gazi Meclisimizi ve ekranları başında bizleri
izlemekte olan aziz milletimizi saygıyla selamlıyorum. 
Vakıflar
Genel Müdürlüğümüz köklü geçmişimizden günümüze kadar medeniyetimizi geleceğe
taşıma misyonuyla yola çıkarak çağdaş yöntemleri ve evrenselleşme değerleriyle
insanlığı vakıf ruhu ve medeniyetinde birleştiren öncü bir kurumdur. İyilik ve
yardımseverlik duygusunun vücut bulduğu vakıflar kamusal hizmetlerin en kısa
yoldan halka ulaştırılmasında, eğitim ve bilimin desteklenmesinde, merhamet ve
yardımlaşma duygularının kurumsallaşmasında, toplumun katmanları arasında gelir
dengelerinin korunmasında, ülkemizin siyasi ve ekonomik istikrarına katkı
sunmasında, şehirlerin yaşanabilir hâle getirilmesinde tarih boyunca önemli bir
rol oynamıştır. Gönül dostu Hazreti Mevlâna güzel söylemiş: “Kâmil odur ki,
koya dünyada eser; eseri olmayanın yerinde yeller eser.” (AK PARTİ sıralarından
alkışlar) 
Her
vakfiye aynı zamanda bizlere tevdi edilmiş bir emanettir. Emanete sahip çıkmak
ise bizim inancımızın, itikadımızın bir gereğidir. Her ay 15 kalemden oluşan
kuru gıda paketleri 81 il merkezinde 20.315 ihtiyaç sahibi ailenin adresine
teslim edilmektedir. Balkanlar bölgesine toplam 26 bin koli kuru gıda paketi
gönderilerek ecdat topraklarımız da unutulmamıştır. Eyüp İmaretinden 2 bin
kişiye her gün bir öğün sıcak yemek hizmeti verilmesine de devam edilmektedir.
Vakıflar
Genel Müdürlüğü asırlar ötesinden gelen şuur, geçmişten geleceğe uzanan
inancıyla 1048’den beri hizmet vermektedir. Sosyal Güvenlik Kurumu Başkanlığı
kapsamında olmayan, geçimini temin edecek menkul ve gayrimenkul mal varlığı
bulunmayan, çalışma gücünü yüzde 40’ın üzerinde kaybeden muhtaç, engelliler ile
yetim çocuklara Vakıflar Yönetmeliği usul ve esasları ile vakfiyeler gereği
aylık bağlanmaktadır. Vakıflar Genel Müdürlüğünce, Millî Eğitim Bakanlığına
bağlı ilkokul, ortaokul, lise öğrenimi gören öğrenciler ile üniversite
öğrencilerine burs verilmektedir. Genel Müdürlük bu hayır hizmetlerini genel
bütçeden para alarak gerçekleştirmez. Yıllar boyunca atıl durumda bırakılmış,
unutulmuş akar nevinden taşınmazlarını son on üç senede canlandırarak
gelirlerini artırmış, bu ölçüde de hizmetlerini yaygınlaştırmıştır. Vakıflar
Genel Müdürlüğü her yıl performans programını kamu yönetiminin şeffaflık ve
açıklık ilkeleri doğrultusunda kamuoyunun bilgisine sunar. 
Sayın
Başkan, değerli milletvekilleri; AK PARTİ’mizin iktidara geldiği 2002 yılı pek
çok hususta olduğu gibi vakıf geleneğimizin ihyası, ecdat mirasına sahip
çıkılması noktasında âdeta bir dönüm noktası niteliği taşımaktadır. Bu tarihten
itibaren gerek yurt içinde gerekse yurt dışında vakıf eserlerine sahip çıkmanın
gayreti içerisinde olduk. 2002 yılından önceki on yıllık dönemde sadece 46
kültür varlığının restorasyonu veya onarımı yapılırken son on altı yılda 5.250
vakıf eserinin restorasyonu tamamlanmıştır. Bu rakam önceki döneme göre tam 114
katlık bir artışa tekabül etmektedir. Genel Müdürlüğümüz, seçim bölgemiz olan
İzmir’de de takdire şayan çalışmalara imza atmaktadır. Vakıflar İzmir Bölge
Müdürlüğümüzce restorasyonu tamamlanan ve devam eden 65 adet vakıf eserine
toplam 18 milyon 261 bin 274 TL ayrılmıştır. Ayrıca yapılan faaliyetler
kapsamında, 2003-2008 yılları arasında 176.064 vatandaşımıza da 15 milyon 76
bin 332 TL tutarında yardım yapılmıştır. Bu yıl mayıs ayında Sayın
Cumhurbaşkanımızın teşrif ve himayelerinde gerçekleştirilen, ülkemizde
restorasyonu tamamlanan 250 vakıf eserinin toplu açılış töreni
gerçekleştirilmiştir. Bu 250 tarihî mirasımızın restorasyonu içerisinde yer
alan, bölücü terör örgütünün saldırılarından büyük hasar gören, tarihî Nusaybin
Zeynel Abidin Camisi ve Diyarbakır Sur Ermeni Protestan Kilisesi bunlardan
bazılarıdır. 
(Mikrofon
otomatik cihaz tarafından kapatıldı)
BAŞKAN
– Toparlayalım Sayın Milletvekili. 
CEYDA
BÖLÜNMEZ ÇANKIRI (Devamla) – Cennet vatanımızın farklı ibadet mekânlarının
hiçbir din, dil, ırk ve kültür ayrımına, hiçbir ötekileştirmeye maruz
bırakılmadan sahiplenilmesi bizim diğer inanç mensuplarına olan bakış açımızı
göstermesi bakımından çok önem arz etmektedir. 
Vakıf
eserlerinin restorasyonu, eğitime destekleri, barınma ve iaşeleri yanında
kültürel mirasımızın korunmasına yönelik yapılmış olan kıymetli çalışmalarından
ötürü Vakıflar Genel Müdürlüğümüzün başta değerli yöneticileri ve tüm çalışanlarına
grubumuz ve milletimiz adına şükranlarımı sunuyorum. Kültür ve Turizm
Bakanlığımızın özelinde, bütçe görüşmeleri gerçekleşen tüm kurumlarımıza
hayırlı olmasını diliyorum. 
Genel
Kurulu saygıyla selamlıyorum. (AK PARTİ sıralarından alkışlar) 
BAŞKAN
– Söz sırası Tokat Milletvekilimiz Yusuf Beyazıt Bey’e ait. 
Buyurun
Sayın Beyazıt. (AK PARTİ sıralarından alkışlar)
AK
PARTİ GRUBU ADINA YUSUF BEYAZIT (Tokat) – Sayın Başkanım, değerli
milletvekilleri; Vakıflar Genel Müdürlüğü bütçesi üzerinde AK PARTİ Grubu adına
söz almış bulunmaktayım. Yüce heyeti saygıyla selamlıyorum. 
Vakıf,
insanların kendilerine ait mallarını, mülklerini, ekonomik değerlerini, helal
kazançlarını, kendilerine göre kutsal gördükleri bir gayeye hasretmek olarak
tanımlanabilir. 
Değerli
milletvekilleri, bugün yöneticileri de hayatta kalmamasına rağmen hayır
kurumlarının temsilciliklerini Vakıflar Genel Müdürlüğü yapmaktadır. Her biri
yalnızca Allah rızası kazanmak amacıyla kurulan bu vakıfların amaçlarını
Vakıflar Genel Müdürlüğü gerçekleştirmektedir. 
Kadim
bir medeniyetin sonucu olarak dünya medeniyeti hâline gelen vakıflarla ilgili
bazı örnekler aktarmak isterim. Anadolu’nun, Balkanların, kısaca Osmanlı’nın
gittiği bütün coğrafyada nerede bir tarihî eser görseniz, han, hamam, kervansaray,
cami, mescit, darületfal, darüleytam, darülaceze, bimarhane, hastane, medrese,
külliye, çeşme, sebil, çarşı, bedesten, bunlar mutlaka vakıflar eliyle
yapılmıştır. Vakıflarda hem bir yerellik vardır hem de bir mahallîlik vardır.
Hepsinin bir hayratı, bir de akarı vardır. Hepsi birer abide, hepsi birer
şaheserdir. Tezhibiyle, tezyiniyle, hüsnühatlarıyla, el yazması eserleriyle,
tombaklarıyla, şamdanlarıyla vakıflar gerçekten bizim kadim medeniyetimizi
teşkil eder. 
Ecdadımız,
daha İnsan Hakları Evrensel Beyannamesi çıkmadan insan kişiliğini koruyan
vakıflar kurmuştur. Yün vakıfları bunlardan birisidir. Yine, yaşlı kadınlar aç
kalmasın diye vakıf kurulmuştur. Hayvan hakları daha bilinmezken bizim
ecdadımız göçmen kuşlarını koruyan vakıflar kurmuştur, onlara yem dağıtan
vakıflar kurmuştur, hasta leylekleri tedavi eden vakıflar kurmuştur,
darülmiyavlar, darülhavhavlar kurmuştur. Kuş evlerini saraylar gibi
yapmışlardır. Sadaka taşları, sadaka vakıfları kurmuşlardır. Gecenin
karanlığında bu taşlara bırakılan bu hayratlar… Ne alan vereni ne de veren
alanı bilmektedir. Öksüzleri koruyan vakıflar, küçük çocukları pikniğe götüren
vakıflar kurulmuştur. Evlenemeyen kızların çeyizlerini cihazlarını yapan,
bunları ödeyen vakıflar kurulmuştur. Hizmetçilerin kırdığı kap kacakları tazmin
eden, sırf onları ev sahibi işinden etmesin, onları mahrum etmesin diye
vakıflar kurulmuştur. 
Değerli
milletvekilleri, bu anlayışın devamı olarak vakfiyelerinde eğitim şartı bulunan
vakıfların gayelerini gerçekleştirmek üzere iki yüzyıl sonra Vakıflar Genel
Müdürlüğü 2 üniversite kurmuştur. Bunlardan birisi Fatih Sultan Mehmet Vakıf
Üniversitesidir. Bu vakfın kurucularını dikkatlerinize sunmak istiyorum. Birisi
dünyanın en büyük mimarı Mimar Sinan Vakfıdır, diğeri Fatih Sultan Mehmet
Vakfıdır. Yine 2 hanım sultan Nur Banu Valide Sultan ve Hatice Sultan Vakfıdır.
Değerli
dostlar, Bezmiâlem Vakıf Üniversitesi de yine Vakıflar Genel Müdürlüğünün
mazbut vakıflarının kurduğu bir üniversitedir. 
Vakıf
insanın yalnızlık ve yabancılık çektiği modern dünyada ona yalnız ve yabancı
olmadığını hatırlatmaktır. Fakirin gülen yüzü, zenginin varoluş gayesidir. En
önemlisi vakıf şifadır, bazen hastalara, bazen açlığa, bazen yalnızlığa, bazen
de zamana. Bu anlayışla İstanbul'da kurulan Bezmiâlem Vakıf Üniversitesinin
kurucusu da, yine bir hanım sultan olan Bezmiâlem Valide Sultan’dır. Silahtar
Abdullah Ağa Vakfı’dır. Ve üçüncü vakıf da II. Abdülhamit Han Vakfıdır.
Dolayısıyla bu önemli iki üniversite yalnızca Allah rızası gözetilerek
kurulmuştur ve ecdadın emaneti olan vakıflarımıza layıkıyla sahip çıkmak, bu
şuuru ve bu yüksek algıyı gelecek nesillere layıkıyla aktarabilmek, vakıf
duasına nail olmak, bedduasından korunmak için yapılmıştır.
Değerli
milletvekilleri, vakıf medeniyetinin uzandığı bütün coğrafyalarda bütün bu
vakıf eserlerini görmek mümkündür. Vakıflar Genel Müdürlüğü yalnızca Türkiye
sınırları içerisinde değil, bütün Osmanlı coğrafyasında da bütün bu hizmetleri
yerine getirmiştir.
Sizin
dikkatinizi çekmek istediğim, tam bundan beş yüz altmış dört sene önce kurulan
bir vakıf var, Fatih Sultan Mehmet Vakfı. Bu vakfiyeyi sizlere okumak
istiyorum.
(Mikrofon
otomatik cihaz tarafından kapatıldı)
YUSUF
BEYAZIT (Devamla) – Sayın Başkanım…
BAŞKAN
– Toparlayalım Sayın Milletvekili.
YUSUF
BEYAZIT (Devamla) – “Ben ki İstanbul Fatihi abd-i aciz Fatih Sultan Mehmet.
Bizatihi alun terimle kazanmış olduğum akçelerimle satın aldığım İstanbul'un
Taşlık mevkiinde kâin ve malumu’l-hudut olan 136 bap dükkanımı vakfı sahih
eylerim. Bu gayrı menkulatımdan elde olunacak nemalarla İstanbul'un her
sokağına ikişer kişi tayin eyledim. Bunlar ki, ayın belli günlerinde İstanbul'a
çıkalar, bilaistisna her kapuya vuralar ve o evde hasta olup olmadığını
soralar, var ise şifası ya da mümkün ise şifayab olalar. Değilse, kendilerinden
hiç bir karşılık beklemeksizin Darülaceze’ye kaldırılalar. Maazallah, herhangi
bir gıda buhranı vaki olduğunda ehli erbaba silah verile, hayvanat-ı vahşiye
yavruda ve yumurtada olmadığı zaman avlanalar ki bu insanlar gıdasız
kalmayalar.” 
(Mikrofon
otomatik cihaz tarafından kapatıldı)
YUSUF
BEYAZIT (Devamla) – Ve yine Kanuni’nin bir vakfiyesiyle, bir duasıyla sözümü
tamamlamak istiyorum: “Her kimse ki; vakıflarımın bekasına özen ve gelirlerinin
artırılmasına itina gösterirse bağışlayıcı olan Allahu Teala'nın huzurunda
ameli güzel ve makbul olup, mükâfatı sayılamayacak kadar çok olsun, dünya
üzüntülerinden korunsun ve muhafaza edilsin." 
Ve
bu duayla, Vakıflar Genel Müdürlüğünde çalışan bütün mesai arkadaşlarıma, başta
Genel Müdür ve bütün mühendis ve işçiler olmak üzere, hepsine şükranlarımı
ifade ediyorum. 
Hepinize
saygılarımı arz ediyorum. (AK PARTİ sıralarından “Bravo” sesleri, alkışlar)
BAŞKAN
– Söz sırası, İstanbul Milletvekili Mustafa Yeneroğlu’nda. 
Buyurun.
(AK PARTİ sıralarından alkışlar)
AK
PARTİ GRUBU ADINA MUSTAFA YENEROĞLU (İstanbul) – Sayın Başkan, çok değerli
milletvekilleri; hepinizi saygıyla selamlıyorum. 
Başta
tarihî, coğrafi, sosyal ve kültürel bağlarımızın güçlü olduğu ülkeler olmak
üzere, dünyanın her yerinde, insan hayatını ilgilendiren her aşamada ve hemen
hemen her sektörde proje uygulayabilen uluslararası bir marka olan Türk
İşbirliği ve Koordinasyon Ajansı Başkanlığı ile yurt dışında yaşayan
milyonlarca vatandaşımıza farklı bölgelerde tarihsel ve kültürel bağımız olan
akraba ve topluluklara ve ülkemizde eğitim gören uluslararası öğrencilere
yönelik çalışmalar yapan Yurtdışı Türkler ve Akraba Toplulukları Başkanlığı
bütçeleri hakkında grubumuz adına konuşma yapmak üzere söz almış bulunmaktayım.

“İnsanı
yaşat ki devlet yaşasın.” Evet, Sayın Cumhurbaşkanımızın sürekli vurguladığı ve
AK PARTİ icraatlarının temel düsturunu ifade eden bu veciz söz, ülkemizin
uluslararası faaliyetlerinde, TİKA ve YTB gibi kurumlarımızın gerçekleştirdiği
hizmetlerde karşılık buluyor. 
Dünya,
tarihî bir dönüşüm geçiriyor. Sömürgeci dönemin açtığı yaralar, yeryüzünün
kuzey ve güney yarım küreleri arasındaki refah uçurumu, savaşlar, yoksulluk ve
açlık gibi küresel gelişmeler medeniyetlerin beşiği olan Türkiye’mizin insanlık
için taşıdığı sorumluluğun ne kadar büyük olduğunu göstermektedir. İşte bu
noktada, uluslararası topluluğa karşı taşıdığımız bu sorumluluğu Türk İşbirliği
ve Koordinasyon Ajansı Başkanlığımız “Dünyanın neresinde bir ihtiyaç varsa biz
oradayız.” düsturuyla yerine getirmeye çalışıyor. 2002 yılında 12 ofis ve 28
ülkede 200 proje yürütülürken bugün 5 kıtada 170 ülkede 61 ofisle 2 bin
projenin altına imza atan TİKA’mız geçmişle kıyaslanmayacak derecede daha güçlü
bir konumdadır. Sadece bu yıl Benin’den Moritanya’ya, Bosna-Hersek’ten
Kolombiya’ya, Nijer’den Özbekistan’a farklı alanlarda verdiği destekle
ülkelerin kalkınmasına, nice insanın sağlığına, eğitimine ve hayata tutunmasına
destek olmuştur. Kırgızistan’da, Bosna-Hersek’te, Moldovya Gagavuzya’da,
Filistin Gazze’de, Libya’da, Pakistan ve Filipinler’de bazı yerlerde hastane
yaptırarak, bazı bölgelerde de tıbbi donanım desteği vererek sağlık alanında
milletimizin vicdanının sesi olup dünyaya örnek bir biçimde insanlık görevini
ifa etmektedir.
Afganistan,
Nijer, Ürdün ve Moritanya’da okul inşası ve eğitim donanımı desteği gibi
projelerle gençlerin geleceğine yatırım yapılırken Macaristan’da Gül Baba
Türbesi ve Bosna-Hersek’te Sokullu Mehmet Paşa ve Drina Köprüsü restorasyonuyla
ecdadımızın emanetlerine, aslında geleceğimize sahip çıkılmaktadır.
Sayın
Başkan, saygıdeğer milletvekilleri; günümüzde başkentimiz Ankara nüfusundan
daha fazla insanımız yurt dışında, farklı ülkelerde yaşamlarını sürdürüyor.
Ülkemizin dört bir yanından dünyanın dört bir yanına giden bu insanlarımızın en
önemli ortak vasfı Türkiye’mizdir. Yurtdışı Türkler ve Akraba Topluluklar
Başkanlığımız asli görev alanı olarak, Türkiye’den göç etmiş insanlarımızın ana
vatanına ve ana diline bağlarının güçlendirilmesi, gerek yaşadıkları ülkede
gerekse Türkiye’deki menfaatlerinin takibi, sorunlarının çözüme kavuşturulması
yönünde çalışmalar yapmaktadır. 1960’lı yıllarda başlayan dış göç tarihiyle
kıyasladığımızda, çok geç kurulmuş olan bir kurum olarak bir bakıma gecikmiş
çalışmaların artırılması gereken imkânlarla telafi etmeye çalışmaktadır. YTB Türkiye
Stajları, Yurt Dışı Türkler Gençlik Kampı, Diaspora Gençlik Akademisi ve Evliya
Çelebi Anadolu Kültür Gezileri Programlarıyla yurt dışında doğup büyümüş
gençlerimiz ana vatanlarıyla hasretlerini gidermektedir. Gençlerimizin Evliya
Çelebi Anadolu Kültür Gezileriyle ana vatanlarının zenginliğine şahit olmaları
iktidarı ve muhalefetiyle hepimiz için bir sevinç kaynağıdır ve tüm bunlar daha
güçlü bir biçimde takip etmemiz gereken önemli sorumluluklardır.
Değerli
milletvekilleri, Yurtdışı Türkler ve Akraba Topluluklar Başkanlığı tarafından
yürütülen Türkiye bursları programı kapsamında 138 ülkeden yaklaşık 16 bin
uluslararası öğrenci 70 farklı şehirde bulunan 125 üniversitede öğrenim
görmektedir. Türkiye bursları programına 2018 yılında 157 ülkeden 135 bin
başvurunun olması ülkemizin nasıl bir çekim gücü hâline dönüştüğünü
göstermektedir. YTB tarafından akraba topluluklara yönelik yapılan yerinden
burslandırma çabaları Balkan Gençlik Okulu, Kosova Genç Liderler Akademisi,
Bulgaristan Türkçe Öğrenelim, Türkçeyi Tanıyalım Projesi ve Türk Dünyası
Siyaset Akademisi çalışmalarıyla ayrıca üzerinde durulan çok önemli hizmetler
yapmaktadır.
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Milletvekili.
MUSTAFA
YENEROĞLU (Devamla) - Değerli milletvekilleri, ihtiyaç sahibinin yanında olmak,
yurt dışındaki insanımıza, kardeşlerimize, akrabalarımıza, dostlarımıza sahip
çıkmak ve gönül elçisi yetiştirmek zordur. TİKA ve YTB bu zoru nispeten kısıtlı
imkânlarla başaran iki güzide kurumumuzdur. 
Bu
düşüncelerle yüce Meclisimizin siz değerli üyelerini tekrar saygıyla
selamlıyor, yurt dışı Türkler konusunun Meclisimizin gündeminde daha fazla yer
edinmesi ümidi ve çabasıyla Genel Kurula başarılar diliyorum. (AK PARTİ
sıralarından alkışlar)
BAŞKAN
– Değerli milletvekilleri, birleşime yarım saat ara veriyorum.
Kapanma Saati: 18.59
DÖRDÜNCÜ OTURUM
Açılma Saati: 19.34
BAŞKAN: Başkan Vekili Celal ADAN
KÂTİP ÜYELER: Bayram ÖZÇELİK (Burdur), Mustafa AÇIKGÖZ (Nevşehir)
-----0-----
BAŞKAN
– Türkiye Büyük Millet Meclisinin 32’nci Birleşiminin Dördüncü Oturumunu
açıyorum.
2019
Yılı Merkezî Yönetim Bütçe Kanunu Teklifi ile 2017 Yılı Merkezî Yönetim Kesin
Hesap Kanunu Tasarısı’nın görüşmelerine devam ediyoruz.
Komisyon
yerinde.
Şimdi,
söz sırası AK PARTİ Grubu adına Konya Milletvekili Leyla Şahin Usta’dadır.
Buyurun
Leyla Hanım. (AK PARTİ sıralarından alkışlar) 
AK
PARTİ GRUBU ADINA LEYLA ŞAHİN USTA (Konya) – Sayın Başkan, saygıdeğer
milletvekilleri ve ekranları başında bizleri izleyen aziz milletimiz; Yurtdışı
Türkler ve Akraba Toplulukları Başkanlığı 2019 yılı bütçesiyle ilgili grubum
adına söz almış bulunmaktayım. Bu vesileyle yüce Meclisi saygıyla selamlıyorum.

Öncelikle,
dün tren kazasında hayatını kaybeden vatandaşlarımıza Allah’tan rahmet,
ailelerine ve sevenlerine sabırlar diliyorum, yaralılarımıza da acil şifalar
temenni ediyorum.
Sayın
Başkan, değerli milletvekilleri; içerisinde bulunduğumuz hafta olan İnsan
Hakları Haftası her birimizi bir kez daha durup düşünmeye sevk etmelidir. 10
Aralık 1948’de Birleşmiş Milletler Genel Kurulunda üye ülkelerin çoğunluğunun
oylarıyla kabul edilen İnsan Hakları Beyannamesi’nin 1’inci maddesi “Bütün
insanlar hür, haysiyet ve haklar bakımından eşit doğarlar. Akıl ve vicdana
sahiptirler ve birbirlerine karşı kardeşlik zihniyeti ile hareket
etmelidirler.” der. 
Şimdi
soruyorum: Hiç, imkânsız seçim yapmak zorunda kaldınız mı? Aileniz için ilaç
veya yiyecek arasında bir seçim yapmak, okula giderken hangi yolun daha güvenli
olduğuna karar vermek ya da son kalan can yeleğini hangi çocuğunuza
vereceğinizi seçmek. Şu anda biz buradayken bile milyonlarca insan bunun gibi
imkânsız seçimlerle karşı karşıya kalıyor. Üzülerek ifade etmeliyim ki dünya
insan hakları konusunda belki de en kötü, en karanlık dönemini yaşıyor.
Doğusundan batısına dünyanın çeşitli yerlerinde insanlık âdeta can çekiyor.
İnsan hakları ihlalleri sadece Afrika’da, Asya’da yaşanmıyor; bugün nispeten
kalkınmış kıtalarda ayrımcılık, ırkçılık, İslam karşıtlığı ve çeşitli ihlaller
hızla yükseliyor. Avrupa’da ırkçılığın yükselmesinden ve özellikle de Türklere
ve Müslümanlara yönelmesinden ciddi endişe duyuyoruz. Avrupa’da göçmenlere
yönelik insanlık dışı muameleyi yine endişeyle takip ediyoruz. Batı’nın ünlü
bir gazetecinin vahşice öldürülmesi karşısında insani değerler ile petrol
ticareti arasında gözle görünür bir çelişki yaşamasını kaygıyla izliyoruz. Son
günlerde Paris’te göstericilerin yakıp yıkmasını da göstericilere karşı
uygulanan orantısız gücü de temel insan haklarıyla asla bağdaştırmıyoruz. İnsan
hakları mücadelesi Batı’da ciddi şekilde irtifa kaybediyor. Şunu samimiyetle
belirtmeliyim ki mücadele Batı’da irtifa kaybederken burada, Türkiye’de daha
fazla güç kazanıyor, mücadelenin bayrağı daha da yükseliyor. 
İnsan
hakları mücadelesi hiç kimsenin, hiçbir ülkenin, toplumun ya da örgütün
tekelinde değildir. Bugün bütün dünyada yankılanan “Dünya 5’ten büyüktür.”
mücadelemiz, insan hakları mücadelesinde de bir çığır açtı. 5 ülkenin aldığı
kararların bütün insanlığa uygulanmasına itiraz edişimiz, kimden ve nereden
gelirse gelsin, zulme ve haksızlığa karşı aldığımız net tavrımızdır. Bugün
Avrupa ve Amerika göçmenleri ölüme, açlığa terk ederken, en insanlık dışı
muameleye, ırkçılığa, ayrımcılığa kurban ederken biz mazlumları ülkemizde
misafir ederek hem bu ülkenin izzetini yücelttik hem de dünyaya insanlık dersi
verdik. Türkiye bugün sergilediği güçlü duruş itibarıyla mevcut problemlerin
çözümü noktasında çabalar göstererek ve aktif katkılarda bulunarak çevresine
barış, istikrar ve refah yansıtan bir ülkedir. Türkiye artık kendi içine
kapanmış, dünyada olup bitenlere seyirci kalan bir ülke değildir.
Sayın
Başkan, değerli milletvekilleri; farklı ülkelerde yaşayan vatandaşlarımızın o
ülkedeki haklarına sahip çıkmak ve ana vatanıyla bağlarını devam ettirmelerini
sağlamak, bizim anayasal sorumluluğumuz altındadır, bu, bizim diaspora
politikamızın da esasıdır. Bizim için de AK PARTİ olarak iktidara geldiğimiz
ilk günden bugüne hedefimiz, vatandaşlarımızın sorunlarına tek bir elden ve
hızlı çözümler üretmek oldu. Bu anlayışla Yurtdışı Türkler ve Akraba
Topluluklar Başkanlığı sayesinde oluşan koordinasyon, yurt dışında yaşayan
vatandaşlarımızın sorunlarıyla tek merkezden ilgileniyor ve onların yaşadığı
her türlü meseleyi tüm boyutlarıyla ele alıyor. Nerede olursa olsun, yurt
dışında yaşayan 6 milyonu aşkın insanımızın hak ve menfaatlerini korumak temel
önceliğimizdir. Özellikle dünyada artan yabancı düşmanlığı yüzünden aile
birleşiminden eğitime, eşit katılımdan kültürel kimliğini korumaya kadar birçok
sıkıntıyla karşılaşılmaktadır. Bu kapsamda, Yurtdışı Türkler ve Akraba
Topluluklar Başkanlığı vasıtasıyla ayrımcılıkla mücadele, siyasal katılım, Mavi
Kart, çift dillilik, Genç Liderler, YTB Türkiye stajları, insan hakları eğitim
programları, Gençlik Köprüleri gibi çeşitli çalışmalar yürütülmektedir.
Hakları
korumaya yönelik bu faaliyetlerin dışında, vatandaşlarımıza doğrudan kültür
hizmeti sunmak, ana dillerini güçlendirerek kendi kültür ve kimliklerini
benimseyerek toplumsal hayata etkin bir şekilde katılımlarını sağlamak amacıyla
programlar ve çalışmalar yürütülmektedir.
Yine,
çok önemsediğim bir faaliyet olan İnsan Hakları Eğitim Programıyla…
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Milletvekili. 
LEYLA
ŞAHİN USTA (Devamla) – …Avrupa ülkeleri ve Amerika’da lisans veya yüksek lisans
düzeyinde okuyan 40 öğrencimize; insan hakları, dinî ve kültürel haklar,
yabancı düşmanlığı, ırkçılık, İslamofobi, Müslümanlara karşı nefret suçları,
Türkiye’nin diaspora politikası ve uluslararası kuruluşlarda insan hakları
mekanizmaları konularında eğitim verilmiştir. 
Sayın
Başkan, değerli milletvekilleri; YTB’nin varlığı ve sürdürülebilir olması,
dünyanın dört bir yanında yaşayan vatandaşlarımızın hak ve hukukunu korumayı
garanti altına aldığı gibi, uluslararası toplumlarla iş birliğimizi artırmakta
ve kadim kültürümüzü devam ettirmemize alan açmaktadır. Yeni başlattıkları
mezun derneklerinin kurulmasıyla da gönül elçilerimiz olarak yetiştirip
gönderdiğimiz gençlerin birbirleriyle olan ve Türkiye’yle olan bağlarının çok
kıymetli olduğunu belirterek, bu çalışmadan dolayı YTB’yi de tebrik ediyorum.
Daha
önceki yıllara oranla bütçesindeki yüzde 10’luk artışla YTB’nin aslında daha da
büyük bütçelerle daha güçlü, daha hızlı çalışmalarının devam etmesini ve bu
vesileyle 2019 yılı bütçesinin, ülkemiz ve insanlık çatısı altında
birleştiğimiz tüm kardeşlerimiz için hayırlara vesile olmasını diliyorum. 
Yüce
heyetinizi saygıyla sevgiyle selamlıyorum. (AK PARTİ ve MHP sıralarından
alkışlar) 
BAŞKAN
– Söz sırası, Erzurum Milletvekili İbrahim Aydemir’e aittir. 
Buyurun
Sayın Aydemir. (AK PARTİ sıralarından alkışlar) 
AK
PARTİ GRUBU ADINA İBRAHİM AYDEMİR (Erzurum) – Çok teşekkür ediyorum. 
Değerli
Başkanım, değerli milletvekilleri; hepinizi saygıyla selamlıyorum. 
Yavuz
Bey belagat ustası, konuşmasında özel notlar düştü. Ölülerimizi taltif ederken
dirilere zemmetmek düştü. Öyleydi değil mi Yavuz Bey? 
YAVUZ
AĞIRALİOĞLU (İstanbul) – Zemmetmedim de…
İBRAHİM
AYDEMİR (Devamla) – Evet, oysa biz çok velut, çok üretken bir zemindeyiz,
elhamdülillah. Sadece insan unsuru bakımından değil, eşyada da öyleyiz,
kültürel olgularda da öyleyiz. 
Ben;
Atatürk Kültür, Dil ve Tarih Yüksek Kurumu bütçesi üzerine notlar düşeceğim
ancak, ondan önce bir hususi isim, içimizden çıkmış, rahmete uğurladığımız,
bayrak bir isim, Mithat Cemal Kuntay’ın özel bir berceste kaydı var, paylaşmak
istiyorum. Diyor ki: “Toprak, sen kol kanat ol, öyle kucakla/ Bilmezsin, o
gökten de, adından da temizdi/ Ey yeryüzü, mabet kesilip Allah’a yüksel/
Koynunda yatan gölge bizim Akif’imizdi.” Efendim, malumunuz, Akif, 27 Aralıkta
Hakk’a vuslat etti. Daha var yıl dönümüne ancak onunla ilgili hususi bir
gelişme var, onun için özellikle not düşüyorum. Kültür ve Sanat Politikaları
Kurulunca bu yılki Vefa Ödülü’nün Mehmet Akif Ersoy’a verilmesi bizi inşirahın
zirvesine taşımıştır. Kendilerine şükranlarımı sunuyorum. 
Bir
kurumu tarif etmek lazım ki onunla ilgili muradınızı netleştiresiniz. Ben de
Atatürk Kültür, Dil ve Tarih Yüksek Kurumuna dönük en kestirme tarifi yapmak
istiyorum. Misyonu çok net bu kurumumuzun: “Kültürümüzün ihya edilerek bütün
insanlığın yararlanabileceği bir medeniyet hâline gelmesine katkı sağlamak.”
deniyor. Daha berrak bir tarif ise, ruhumuzu kuşatan millî asaletimizin, İnsan
Hakları Evrensel Beyannamesi’ne ilham veren hassasiyetlerimizin bilinmesiyle
mümkün. O hâlde sual de net: Biz kimiz? Cevap İbrahim Aydın’dan oldu: “Biz bir
vefa medeniyetinin evlatlarıyız.” Bir başka arkadaşım: “Biz, ruhunu Hakk’a
adamış, bir büyük milletin mensuplarıyız.” dedi. Biz, cihana adalet, insanlık ve
sevgi mesajını, Yusuf Has Hacipçe duruş, Kâşgarlı Mahmudca üslup, Ahmet
Yesevice imanla belleten yüksek bir haletiruhiyeyiz. Biz yaratılanı Yaradan’dan
ötürü sevmek gerçeğini Manasça bir ifade, Orhunca bir kayıtla küresel hafızaya
not düşenleriz. Biz insanlık değerlerini Dede Korkutça bir vakar, Selahaddin
Eyyubice kararlılıkla asırların idrakine söyleten; kâinata Yunusça muhabbeti,
Mevlânaca hoşgörüyü esas kılmayı vazife bilen, tarihlerin azametini ifadede
âciz kaldığı bir yüksek medeniyetin temsilcileriyiz. 
Muhteşem
ecdadımızın ufkunu “Hakk’a tapan” kaydıyla tarif eden millî andımız, bizi,
medeniyetimizi tasvire kâfidir, yeterlidir. Biz Hakk’a tapan bir ecdadın
torunlarıyız. Millî amentümüz budur, biz Hakk’a tapanlarız. Efendim,
İlayıkelimetullah yolunda devleti ebet müddet için can verme sırrını
fehmedenlerin, akıl edenlerin, “Aguşunu açmış bekliyor Peygamber.” iltifatına
mazhar oluşumuzun sırrını bilenlerin diliyle, biz toprağın kara bağrında sıra
dağlar gibi duran şüheda ecdadın evlatlarıyız. (AK PARTİ sıralarından alkışlar)

İşte
Atatürk, Kültür, Dil ve Tarih Yüksek Kurumunun yüklendiği ve özellikle ak
dönemde, son on altı yılda üstün başarılarla gerçekleştirdiği görev budur.
Görev, millî hafızayı diri tutmak ve asrın idrakine bu yüce milleti değerleriyle,
üstün iradesiyle söyletmek. Görev, iftiralarla, karalamalarla yok edilmeye
çalışılan destan asırlarımızı gündeme taşımak. Vazife, kendi tarihine ihaneti
görev edinmişlerce linç edilmeye uğraşılan kahramanlarımızın hakkını teslim
etmek…
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Milletvekili.
İBRAHİM
AYDEMİR (Devamla) – …mesela Kutülamare gibi üstü kapatılmaya çalışılan
zaferlerimizi gün yüzüne çıkarmak, mesela vatan toprağını Gazze katillerine
vermediği için iftiralara muhatap kılınmış Abdülhamitlerin asaletini küresel
izana hatırlatmak ve ona vefa göstermek ve belki hepsinden çok daha mühimi,
gönül coğrafyamıza sahip çıkmak. “Bir zamanlar millet, hem nasıl
milletmişiz/Gelmişiz dünyaya, milliyet nedir öğretmişiz.” hakikatini yeni
nesillere aktarmak.
Bu
noktada, yüce milletimizin tarihine, kültürüne, temellerine ve değerlerine
sadakat ve vefada eşsiz bir dirayet ve kararlılık sergileyen Sayın
Cumhurbaşkanımıza şükran ve minnetlerimizi sunuyoruz. 
Bu
seçkin kurumumuz bütçesi başta olmak üzere, bütün kurumlarımızın bütçeleri
Allah’ın izniyle çok mübarek, çok bereketli olacaktır. Hepinize bu duygularla
saygı sunuyorum, hürmetlerimi sunuyorum.
Sağ
olun. (AK PARTİ, MHP ve İYİ PARTİ sıralarından alkışlar) 
BAŞKAN
– Söz sırası Sakarya Milletvekili Recep Uncuoğlu’ndadır. 
Buyurun
Sayın Uncuoğlu. (AK PARTİ sıralarından alkışlar) 
AK
PARTİ GRUBU ADINA RECEP UNCUOĞLU (Sakarya) – Sayın Başkan, değerli
milletvekilleri; Atatürk Araştırma Merkezi ve Atatürk Kültür Merkezi
Başkanlıklarının 2019 yılı bütçesi üzerine AK PARTİ Grubumuz adına söz almış
bulunmaktayım. Gazi Meclisimizi ve aziz milletimizi saygıyla selamlıyorum.
Dün
meydana gelen elim tren kazasında hayatını kaybeden vatandaşlarımıza Cenab-ı
Allah’tan rahmet, ailelerine başsağlığı diliyorum, yaralılarımıza da acil
şifalar diliyorum. 
Değerli
milletvekilleri, Atatürk Kültür Merkezi bir kültür akademisi niteliğinde olup
Türk kültürü üzerinde araştırma, yayın, tanıtım, teşvik ve ödüllendirme
faaliyetleri kapsamında yüzlerce yayın yapmış, yurt içi ve yurt dışında çok
sayıda konferans ve bilimsel toplantı düzenlemiş, belgeseller hazırlamış;
edebiyat, sanat tarihi, tiyatro, resim, Türk müziği ve iletişim dallarında
ödüllü yarışmalarla Türk kültürü üzerinde araştırma yapanlara teşvik mahiyetinde
ödüller vermiştir.
Kurum
bünyesinde desteklenen küçük projelerin yanı sıra uluslararası nitelikte
kapsamlı projeler de yürütülmektedir. Bunlardan, Türk Dünyası Edebiyatı Tarihi,
Türk Dünyası Edebiyatçıları Ansiklopedisi, Türk Dünyası Fikir ve Edebiyat
Metinleri Antolojisi ve Edebiyat Terimleri ve Kavramları Ansiklopedik
Sözlüğü’nden oluşan Türk Dünyası Ortak Edebiyatı Projesi tamamlanmış ve bu
proje kapsamında 31 ciltlik eser yayınlanmıştır.
Atatürk
Araştırma Merkezi Başkanlığıysa kurulduğu günden bu yana pek çok ulusal,
uluslararası kongre, sempozyum, panel, çalıştay, konferans gibi bilimsel
etkinlikler düzenlemiş ve etkinliklerde sunulan tebliğleri neşretmiştir. Bunun
yanında, cumhuriyetimizin kuruluş ve gelişme sürecindeki olayları, bugüne olan
etkilerini ve geleceği şekillendirmedeki olası rollerini kamuoyuna sunmak
amacıyla dört yılda bir olmak üzere Uluslararası Atatürk Kongresi
düzenlenmektedir. Cumhuriyetimizin tarihi konusunda lisansüstü öğrenim gören
öğrencilere burs verilmekte, tezleri yayınlanmakta, İhtisas Kütüphanesi,
E-Mağaza, kitap satış bürosuyla araştırmacı ve okuyuculara hizmet verilmekte;
aynı zamanda, kitap fuarları ve üniversitelerimizde yayın, satış, tanıtım
faaliyetleri de kurumumuz tarafından devam ettirilmektedir.
Sayın
Başkan, değerli milletvekilleri; on altı yıldır müzelerden kültür merkezlerine,
ören alanlarına kadar mevcutta yapılan yeniliklerle ve güzel sanatların her
alanında gerçekleştirilen projelerle çağı yakalayacak ve yön verecek önemli
adımlar attık. Cumhurbaşkanlığı hükûmet sistemine geçişle de kamuoyumuz
tarafından beklenen birçok proje hız kazandı. Bunlardan belki de en önemlisi
İstanbul Atatürk Kültür Merkezi. 1946 yılında opera binası olarak yapımına
başlanan, 1969 yılında İstanbul Kültür Sarayı adı altında hizmete açılan ancak
büyük bir yangın felaketi sonrasında, 1970’te yedi yıl süreyle kullanıma
kapatılan AKM, 1999 Marmara depremi sonrasında da yapılan çalışmalar
neticesinde deprem güvenliğine sahip olmadığı tespit edilerek boşaltılmıştı.
Mevcut yapının güçlendirilmesi ve diğer büyük onarım, kapsamlı tadilat gibi
işlerin yapılması için gerek İstanbul 2010 Avrupa Kültür Başkenti Ajansının
gerekse Kültür ve Turizm Bakanlığımızın yaptığı çalışmalar yeterli düzeye
ulaşmadığından 2013 yılında durdurulmuştu. Bizzat Sayın Cumhurbaşkanımızın
devreye girmesiyle hazırlanan yeni projenin lansmanı bizzat yine kendileri
tarafından 6 Kasım 2017 tarihinde yapıldı. Herkesin beğenisini kazanan yeni
konseptiyle opera, tiyatro, toplantı ve sergi salonları, stüdyolar, atölyeler
ve modern donatılarıyla bilim ve sanatın toplumla buluştuğu ulusal ve
uluslararası birçok faaliyete ev sahipliği yapacak olan AKM, Sayın
Cumhurbaşkanımızın İkinci 100 Günlük Eylem Planı’nda açıkladığı gibi 2019 yılı
Ocak ayında yapım ihalesi gerçekleştirilecek, inşallah, 2021’de de tamamlanarak
yeni kültür mekânı olarak bir dünya kenti olan İstanbul’umuza güç katacak. 
Sayın
Başkan, değerli milletvekilleri; her eser kendi vatanında, ait olduğu yerde
güzel, orada anlamlıdır. Bu felsefeden hareketle, kaçırılan eserlerin ait
oldukları topraklara dönmesine izin vererek kazanmak ilkesini her ülkenin
benimsemesi en içten temennimiz. Böylesine tarihî ve duygusal bir anı
geçtiğimiz hafta sonu yaşadık, yaklaşık altmış yıl sonra hepimizin ve tüm
dünyanın “Çingene Kızı” olarak bildiği mozaik panonun eksik parçaları ülkemize,
yurduna döndü… 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Milletvekili.
RECEP
UNCUOĞLU (Devamla) - … ve ait olduğu topraklarda, Gaziantep’te Kültür ve Turizm
Bakanımız tarafından gerçekleştirilen sunumla buluşmuş oldu. 
Burada,
yaşanan bu son örnek ışığında, son yıllarda Kültür ve Turizm Bakanlığımızın
yasa dışı yollarla yurt dışına çıkarılan kültür varlıklarının iadesi konusunda
gösterdiği başarı ve farkındalığı artırma çalışmaları için özellikle Bakanlık
Kaçakçılıkla Mücadele Dairesi Başkanlığı olmak üzere tüm yetkililere;
akademisyen, teknisyen ve diplomatlara, emek veren herkese hassaten teşekkür
ediyorum, tebrik ediyorum. 
Bu
düşüncelerle, 2019 yılı bütçesinin Bakanlığımıza, kurumlarımıza, aziz
milletimize hayırlı ve bereketli olmasını temenni ediyor, Genel Kurulu saygıyla
selamlıyorum. (AK PARTİ sıralarından alkışlar) 
BAŞKAN
– Söz sırası Siirt Milletvekili Osman Ören’de. 
Buyurun
Sayın Ören. (AK PARTİ sıralarından alkışlar) 
AK
PARTİ GRUBU ADINA OSMAN ÖREN (Siirt) – Sayın Başkan, değerli milletvekilleri;
Türk Tarih Kurumu 2019 yılı bütçesi üzerine AK PARTİ Grubu adına söz almış
bulunuyorum. Bu vesileyle Genel Kurulu ve hepinizi saygıyla selamlıyorum.
Sayın
milletvekilleri, konuşmamda, Türk Tarih Kurumu tarafından son yıllarda yapılan
çalışmalara değineceğim.
Atatürk
Kültür, Dil ve Tarih Yüksek Kurumu bünyesinde çalışmalarını sürdüren Türk Tarih
Kurumu, Türk ve Türkiye tarihinin bütün dönemlerine dair eserler yayınlamakta,
bilimsel toplantılar düzenlemekte, alandaki araştırmacılara burs sağlamakta,
çeşitli bilimsel araştırma projelerini gerçekleştirmekte, kazı ve müze
araştırmalarını destekleyerek tarih alanında özgün ve nitelikli araştırmaların
yapılmasına katkı sağlamaktadır.
Kurulduğu
günden bu yana Türk tarihi ve medeniyetine dair değerli ürünler veren Türk
Tarih Kurumunun önemi günümüzdeki bölgesel ve küresel gelişmeler göz önüne
alındığında daha net bir şekilde ortaya çıkmaktadır. Hem küresel hem de
bölgesel gelişmeler geçmişten ders çıkarmanın ve tarih şuuru gelişmiş bir
toplum olmanın önemine işaret etmektedir. (AK PARTİ sıralarından alkışlar)
Tarihimizi
ideolojik tarafgirlikten uzak bir şekilde bilimsel yollardan analiz etmek,
yarını çağın gerekleri doğrultusunda sağlam bir şekilde inşa edebilmenin
anahtarıdır. Türk Tarih Kurumu, düzenlediği anma etkinlikleri, tanıtım
faaliyetleri, sergiler ve gezilerle bu şuurun her yaş grubundan vatandaşa
yerleşmesi için önemli bir görev icra etmektedir. Bu doğrultuda geçtiğimiz yıllarda
birçoğu anma etkinliği niteliğinde olan halkın katılımına açık toplantılar
düzenlemiş, Gazi Mustafa Kemal Atatürk’ten İzmir’in kurtuluşuna, Millî
Mücadele’den Kudüs’e, Anadolu Kadınları Teşkilatı’ndan Ayasofya’ya kadar
tarihimizin ve medeniyetimizin kritik önemi haiz konularına ve şahsiyetlerine
dair sergiler ve konferanslar gerçekleştirmiştir. Ayrıca, Çaka Bey,
Miryokefalon, Süleyman Şah, Sarıkamış, Misakımillî konularında hazırlatılan
kısa belgesel filmlerle kamuoyunun tarih bilgisinin artırılmasına
çalışılmıştır.
Değerli
milletvekilleri, aralık ayı içerisinde programda yer alan etkinlikleri de
tamamladığında, Kurum 2018 yılı itibarıyla 60’ın üzerinde bilimsel toplantı ve
tanıtım faaliyeti düzenlemiş olacaktır. Kurumun hayati öneme sahip diğer bir sorumluluğu
ise tarihimizle ve medeniyetimizle ilgili karalama ve çarpıtmalarla mücadele
etmektir, kamuoyunu tartışmalı tarihsel meseleler hakkında aydınlatmaktır. Hem
hâlihazırdaki karalamalarla mücadele etmek hem de gelecekte benzer iftiralarla
karşılaşmamak adına belgeye dayalı tarihçiliğin sürdürülmesi ve propagandaya
dayalı yayınlar karşısında üstünlük kurulması esastır. 
Türk
Tarih Kurumu, kaynaklarını bu doğrultuda kullanarak iftiralara cevap
niteliğinde belgeseller hazırlamakta, bu konuları düzenlediği bilimsel
toplantılarla tartışmaya açmakta, araştırma projeleri yürüterek yeni kaynaklara
ulaşmakta ve önemli tarihsel kaynakları yayınlayarak araştırmacıların
istifadesine sunmaktadır.
Kurumun
faaliyetleri Avrupa’dan Hindistan’a, Afrika’dan Çin’e uzanan geniş bir
coğrafyanın tarihinin yazımı için de önem taşımaktadır. Binlerce yıllık Türk
tarihinin doğru biçimde yazımı, şüphesiz ki dünya tarihinin en doğru biçimde
yazılmasına da hizmet edecektir.
Sayın
Başkan, kıymetli milletvekilleri; Türk Tarih Kurumu, ortak tarihe sahip olan
ülkelerin akademik kadrolarıyla, Türk-Fas ilişkileri, Türk-Macar ilişkileri,
Türk-Alman ilişkileri, Türk-İran ilişkileri gibi başlıklarla uluslararası
toplantılar düzenleyerek birçok önemli konuyu uluslararası tartışmaya açmaktadır.
Her yıl Silvan’dan Çorum’a, Denizli’den Artvin’e yurdun çeşitli bölgelerinde
sürdürülen 80’in üzerinde kazıya maddi destek vererek, İlk Çağ’dan Osmanlı
Dönemi’ne kadar geniş bir aralığı kapsayan tarihin yazımına ve müzelerin
genişlemesine katkı sağlamaktadır.
Kurumun
1932 yılından bu yana düzenlenen Türk tarih kongrelerine de özellikle değinmek
isterim.
2018
yılında, kurum, Türk Tarih Kongresi’nin 18’incisini düzenlemiş ve katılımcı
sayısı ve konunun çeşitliği bakımından bugüne kadar düzenlenen kongrelerin en
kapsamlısı olan kongreye yurt içinden ve yurt dışından 800’e yakın bilim insanı
katılmıştır.
2018
yılı içerisinde 70’in üzerinde eser yayınlayan, 163 yeni öğrenciye burs
sağlayan, 57 bilimsel toplantı düzenleyen, 14 binin üzerinde yayınını çeşitli
kurumlara ücretsiz dağıtan, kütüphanesiyle 6 binin üzerinde araştırmacıya
hizmet veren Türk Tarih Kurumu, gerçekleştirdiği bu faaliyetlerle ulusal ve
uluslararası saygınlığını bugün de korumaktadır.
Bu
duygu ve düşüncelerle kurumumuzun 2019 bütçesinin hayırlı hizmetlere vesile
olmasını temenni eder, şahsım ve grubum adına hepinizi saygıyla selamlarım. (AK
PARTİ sıralarından alkışlar)
BAŞKAN
– Söz sırası İzmir Milletvekilimiz Fehmi Alpay Özalan Bey’e ait.
Buyurun
Sayın Özalan. (AK PARTİ sıralarından alkışlar)
AK
PARTİ GRUBU ADINA FEHMİ ALPAY ÖZALAN (İzmir) – Sayın Başkan, değerli
milletvekilleri; bizler, aziz milletimizin iradesini temsil etmek üzere
milletimizin oylarıyla seçilmiş olarak burada bulunmaktayız. Bizlerin arasında
avukat, öğretmen, doktor, mühendis, ekonomist, sanayici ve birçok meslek
dalında uzmanlaşmış arkadaşlarımız bulunmakta. Ben ise burada, uzun yıllar spor
dünyasının içerisinde yer almış, hayatını spordan kazanmış, dünyanın en büyük
liglerinde futbol oynamış, Allah’ıma hamdolsun -benim için en önemlisi olan- şu
anlı şanlı Türk Bayrağı’nı dünyanın her yerinde en iyi şekilde temsil etmeye
çalışmış bir arkadaşınız olarak, yaklaşık 4,5 milyon lisanslı sporcu, 235 bin
antrenör ve spora gönül vermiş herkesin beklentilerini, sorunlarını ve duygularını
en iyi hisseden bir vekil olarak 2019 yılı Gençlik ve Spor Bakanlığı bütçesi
üzerine söz almış bulunmaktayım. Bu vesileyle, sizleri ve ekranları başında
bizleri izleyen aziz milletimizi saygıyla sevgiyle selamlarım. (AK PARTİ
sıralarından alkışlar) 
Dünyanın
en önemli liglerinde futbol oynayan, şu anda, 17 kardeşimiz var ve buna ek
olarak basketbol, voleybol ve daha birçok spor branşında girdikleri
müsabakalardan madalya kazanan sporcularımız bulunuyor. Genel olarak
incelediğimizde, ülkemizde spora yapılan destekler ve tesisler dünyanın en önde
gelen devletleriyle yarışmaktadır. Birçok alanda ise bu devletlerden çok daha
iyi durumdayız. Bu konuda, sportif yatırımları gerçekleştiren, yoğun çabalar
harcayan ve devamlı istişare hâlinde olduğumuz Gençlik ve Spor Bakanımız Sayın
Mehmet Kasapoğlu’na ve tüm Gençlik ve Spor Bakanlığı ekibine ayrıca teşekkür
ediyorum. (AK PARTİ sıralarından alkışlar) 
Şimdi,
tabii, bu muhteşem statların, bu muhteşem tesislerin ve yurtların yapımında çok
büyük emek veren, çok büyük mesai harcayan Sayın Akif Çağatay Kılıç ve Sayın
Osman Aşkın Bak Bakanlarımıza da ayrıca teşekkür ediyorum. (AK PARTİ
sıralarından alkışlar) 
Bir
iki saat önce Sayın Saffet Sancaklı Bey’in belirtmiş olduğu gibi, yetenekli
gençlere sahibiz ve bu kadar sportif tesisimiz var ancak hepimizin arzu ettiği
başarıları bir türlü yakalayamıyoruz. Bu rakamlar da göstermektedir ki
gençlerimiz, devletimizin yapmış olduğu yatırımları ve destekleri uluslararası
yarışmalarda kazanmış oldukları madalyalarla taçlandırmaya devam etmektedir.
Buradan tüm sporcularımıza sizlerin huzurunda tekrar tebrik iletiyor,
başarılarının devamını diliyorum.
Değerli
milletvekilleri, bir diğer açıdan baktığımızda ise sporda başarı için üç husus
önem arz etmektedir. Birinci unsur, yetenekli, çalışkan, disiplinli ve ahlaklı
sporcuların varlığı; ikinci unsur, kapsamlı ve modern spor tesisleri; üçüncü
unsur ise profesyonel spor yöneticileri ve antrenörleridir. 
Değerli
milletvekilleri, spor kulüplerinde yaşanan farklı bir konuyu da burada dile
getirmek istiyorum. Herkesin yakından ilgilendiği spor kulüplerinde yaşanan
başarısızlığın nedeni ne altyapı tesisleriyle ne de sporcularımızın teknik
yetersizliğiyle alakalıdır. Kulüpler bazında başarı istiyorsak, bir an önce
spor kulüplerimizin yönetiminde profesyonelliğin sağlanması ve kulüp
yöneticilerinin yetki ve sorumluluklarının aynı oranda olması gerekmektedir. Bu
sebeple, spor kulüplerimizde, özellikle futbol kulüplerimizde başkan ve
yöneticilerimizin kendi dönemlerindeki faaliyetlerden sorumlu hâle getirilmesiyle
kulüplerimizin içinde bulunduğu mali çöküşün önüne geçilecektir. Bu
düzenlemeyle, şeffaf, hesap verebilir, bağımsız denetlenen ve borçsuz
kulüplerimiz olacaktır. Ayrıca, kamu yararının sağlanması için de önemli bir
adım olacaktır. Bu konuyla ilgili olarak bizlerin çalışmaları Gençlik ve Spor
Bakanlığımızla koordineli olarak devam etmektedir.
Değerli
milletvekilleri, biz AK PARTİ olarak, 2023 hedeflerine ulaşmak için en büyük
değerimizin genç ve dinamik nüfusumuz olduğunu ve bu gençlerin ülkemizin uzun
soluklu kalkınma yolculuğunda etkin bir şekilde değerlendirilmesi gerektiğini
çok iyi biliyoruz. Spora ve sporcuya her zaman destek olan, bayrağımızı göndere
çeken sporcularımıza daha sırtlarındaki terleri kurumadan ulaşıp tebrik eden
Cumhurbaşkanımız Sayın Recep Tayyip Erdoğan liderliğinde çalışmalarımıza devam
edeceğimizi bildiriyor, 2019 yılı bütçemizin ülkemize ve milletimize hayırlı
olmasını dileyerek Gazi Meclisimizi saygıyla bir kez daha selamlıyorum. (AK
PARTİ ve MHP sıralarından alkışlar) 
BAŞKAN
– İyi ki Saffet Sancaklı ile Alpay burada, her ikisini tebrik ediyoruz
arkadaşlar. (AK PARTİ ve MHP sıralarından alkışlar)
Sakarya
Milletvekili Kenan Sofuoğlu...
Buyurun
Kenan Bey. (AK PARTİ sıralarından alkışlar) 
AK
PARTİ GRUBU ADINA KENAN SOFUOĞLU (Sakarya) – Sayın Başkan, Genel Kurulu
saygıyla selamlıyorum.
Bu
arada, çıkarken önümü iliklemeye çalıştım, zorlandım; demek ki herhâlde sporu
bırakınca kilo almışım. 
Sporun
içinden gelen bir milletvekili olarak Türk sporunun olması gerektiği noktada olmadığını
düşünüyorum çünkü ülkemizde sporun neredeyse tek destekçisi Spor Bakanlığıdır.
Türkiye’de sporcular Bakanlıktan bekler, federasyonlar Bakanlıktan bekler, il
spor müdürlükleri Bakanlıktan bekler, yapılması istenilen, ihtiyaç duyulan
tesisler Bakanlıktan bekler, düzenlenmesi istenilen ulusal ve uluslararası
organizasyonlar Bakanlıktan bekler. Peki, sayın vekiller, sizlere soruyorum:
Bakanlığın bütçesi bunlara yeter mi? Belki yeter diye düşünüyorsunuz ama inanın
bana yetmez. Ben sporun içinden geliyorum ve bu sıkıntıları da yaşamış bir
sporcuyum. Bakanlığın bütçesiyle her şeye yetişmek mümkün değil. Çözüm olarak
ne yapmak lazım, bununla alakalı uzun süredir araştırmalar yaptım, özellikle
Avrupa’nın sporda başarılı olmuş ülkelerini ve kanunlarını inceledim, gördüm ki
bu yükü özel sektör sponsorluk anlamında yüklenmiş yani bakanlıkların yükü bu
kadar ağır değil ve inanın bana, devletler özel sektörü teşvik edecek kanunlar
yapmışlar. Bizim de ülkemizde özel sektörü sponsorluk anlamında teşvik edecek
bazı kanun değişiklikleri yapmamız gerekiyor. Bu konuyu hem Spor Bakanımıza hem
de Maliye Bakanımıza dile getirdim ve inşallah ortak bir nokta bulup doğru bir
yol haritası çizeceğimize de inanıyorum. Eğer biz bunu başarabilirsek en alt
seviyedeki sporcudan en üst seviyedeki sporcuya kadar, bunun faydasını herkes
görecektir yani sporcular artık kendilerine sponsor bulabileceklerdir.
Türkiye’deki sporcuların en büyük sorunlarından biri budur, kendilerine sponsor
bulamıyorlar ve aynı zamanda böyle bir yükten kurtulunca yükü hafifleyen
Bakanlık ise uluslararası organizasyonları düzeleme anlamında daha güçlü bir
hâle gelecektir. Daha fazla uluslararası organizasyon demek, Türk sporcularının
kendilerini geliştirmesi ve Türk sporcularının dünya arenalarına çıkması anlamında
çok büyük bir fırsat olacaktır. 
Spor
Bakanlığımız, tesisleşme anlamında Türkiye'nin hemen hemen her yerinde
stadyumlar, spor salonları, hatta halı sahalar, birçok yatırımlar yapmakta. Ama
sizlere de bu kürsüden bir gerçeği söylemek istiyorum: Burada hep futbolu
konuşuyoruz. Spor, sadece futbol, biraz basketbol, biraz da atletizmden ibaret
değildir, diğer spor dallarını da unutmamamız gerekiyor. (AK PARTİ sıralarından
alkışlar) 
Bu
kürsüden ayrılmadan önce birkaç gerçeği de söylemek istiyorum: Hatırlarsanız,
birkaç ay önce biz burada trafikte hız ve “drift”le alakalı bazı kanun
değişiklikleri yaptık. Evet doğru, bunların trafikte yapılmaması gerekiyor ama
bizim bu anlamda henüz, motor sporlarına uygun tesislerimiz yok. Arkadaşlar,
insanlar, futbol oynayamıyor diye hayatlarını kaybetmiyor ama trafikte hız
tutkusu yüzünden hem kendi hayatlarını kaybediyor hem de başka insanların
hayatlarını kaybetmesine sebep oluyorlar. 
Ben
bu kürsüden ayrılmadan önce Meclise ilk geldiğim günden beri gördüğüm bir
gerçeği de sizlerle paylaşmak istiyorum: Ben burada her şeyin siyah ve beyaz
olduğunu gördüm yani neredeyse hiçbir türlü birlik ve beraberlik burada yok. 
Şunu
da söylemek istiyorum, ben burada şunu dile getirmek isterim: Tabii, siyasetin
içinden gelen birisi değilim, belki de öyle olsaydım bu konuşmayı da yapmazdım.
AK PARTİ bir şeye “Evet.” diyorsa, muhalefet partileri kesinlikle bunu
reddediyor.
Bakın,
burada ben kendi grubuma da öz eleştiride bulunmak istiyorum çünkü aynı tavrı
benim grubum da yapıyor. Ben, bu yüce Mecliste, sporun birlik, beraberlik,
kardeşlik olarak, hep beraber çalışmak anlamında birleştirici olmasını umut
ediyorum. Özellikle Türk sporuna hizmet etmek amacıyla buraya gelmiş olan bir
kardeşiniz olarak yapmak istediğimiz hizmetlerde sadece AK PARTİ’nin onayı
değil, MHP, CHP, İYİ PARTİ gruplarının da desteğini alıp inşallah birlikte
çalışmak dileğiyle hepinize teşekkür ediyor, Genel Kurulu saygıyla
selamlıyorum. 
Çok
sağ olun. Teşekkür ederim. (AK PARTİ, MHP ve İYİ PARTİ sıralarından alkışlar)
FATMA
KURTULAN (Mersin) – Biz de varız, biz de buradayız.
BAŞKAN
– Söz sırası… 
SAFFET
SANCAKLI (Kocaeli) – Sayın Başkanım, sayın konuşmacı bize dönerek “Burada her
şey futbol mu?” deyip sataşmıştır. 69’a göre söz istiyorum. 
BAŞKAN
– Saffet Bey, bir sataşma yok. Eğer bir temenniniz varsa yerinizden söz
vereyim.
Buyurun.
IV.- AÇIKLAMALAR (Devam)
44.- Kocaeli Milletvekili Saffet Sancaklı’nın, sporun
iyi durumda olmadığı kabul edildiğine göre nasıl düzeltileceğinin konuşulması
gerektiğine ilişkin açıklaması
SAFFET
SANCAKLI (Kocaeli) – Teşekkür ederim Sayın Başkan.
Evet,
çok güzel bir ortam. Hem Alpay’ı hem Kenan kardeşimi tebrik ediyorum. Güzel bir
şey söylediler. Evet, nihayet, artık biz sporun iyi durumda olmadığını kabul
ediyoruz, bu çok önemli bir şey. Öncelikle kabul edeceğiz bir şeyleri; evet,
kabul ediyoruz. Bugün benim yaptığım konuşmada da tepkiler aynı şekildeydi. Hem
Alpay’ın konuşması hem Kenan’ın konuşması aynı şekilde cereyan etti, bu çok
güzel bir şey. Artık o zaman, demek ki yavaş yavaş, bu işe nasıl çare
bulacağımızı ve bu işleri nasıl düzelteceğimizi konuşmamız gerekiyor. Ben bu
yumuşayan ortamdan dolayı, dün akşam da söyledim, ne zaman gerilirse bu ortam,
bu Meclis, sporculardan birine söz verin, bak böyle yumuşar diyorum.
Teşekkür
ederim Sayın Başkanım. (MHP, AK PARTİ ve İYİ PARTİ sıralarından alkışlar)
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi
(1/276) ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu
Tasarısı (1/275), 2017 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan, 2017 Yılı Genel Uygunluk Bildiriminin Sunulduğuna
Dair Sayıştay Başkanlığı Tezkeresi (3/38); 6085 Sayılı Sayıştay Kanunu Uyarınca
Hazırlanan 2017 Yılı Dış Denetim Genel Değerlendirme Raporu, 2017 Yılı Faaliyet
Genel Değerlendirme Raporu ve 2017 Yılı Mali İstatistikleri Değerlendirme
Raporunun Sunulduğuna Dair Sayıştay Başkanlığı Tezkeresi (3/39); 6085 Sayılı
Sayıştay Kanunu Uyarınca Hazırlanan 2017 Yılı Kalkınma Ajansları Genel Denetim
Raporunun Sunulduğuna Dair Sayıştay Başkanlığı Tezkeresi (3/41); 5018 Sayılı
Kamu Mali Yönetimi ve Kontrol Kanunu ile 6085 Sayılı Sayıştay Kanunu Uyarınca
Hazırlanan 183 Adedi Merkezi Yönetim Kapsamındaki Kamu İdarelerine, 2 Adedi
Sosyal Güvenlik Kurumlarına ve 10 Adedi Diğer Kamu İdarelerine Ait Olmak Üzere
Toplam 195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) KÜLTÜR VE TURİZM BAKANLIĞI (Devam)
1) Kültür ve Turizm Bakanlığı 2019 Yılı Merkezî Yönetim
Bütçesi
2) Kültür ve Turizm Bakanlığı 2017 Yılı Merkezî Yönetim
Kesin Hesabı
B) RADYO VE TELEVİZYON ÜST KURULU (Devam)
1) Radyo ve Televizyon Üst Kurulu 2019 Yılı Merkezî
Yönetim Bütçesi
2) Radyo ve Televizyon Üst Kurulu 2017 Yılı Merkezî
Yönetim Kesin Hesabı
C) DEVLET OPERA VE BALESİ GENEL MÜDÜRLÜĞÜ (Devam) 
1) Devlet Opera ve Balesi Genel Müdürlüğü 2019 Yılı
Merkezî Yönetim Bütçesi
2) Devlet Opera ve Balesi Genel Müdürlüğü 2017 Yılı
Merkezî Yönetim Kesin Hesabı
Ç) DEVLET TİYATROLARI GENEL MÜDÜRLÜĞÜ (Devam)
1) Devlet Tiyatroları Genel Müdürlüğü 2019 Yılı Merkezî
Yönetim Bütçesi
2) Devlet Tiyatroları Genel Müdürlüğü 2017 Yılı Merkezî
Yönetim Kesin Hesabı
D) TÜRKİYE YAZMA ESERLER KURUMU BAŞKANLIĞI (Devam)
1) Türkiye Yazma Eserler Kurumu Başkanlığı 2019 Yılı
Merkezî Yönetim Bütçesi
2) Türkiye Yazma Eserler Kurumu Başkanlığı 2017 Yılı
Merkezî Yönetim Kesin Hesabı
E) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü 2019 Yılı Merkezî Yönetim
Bütçesi
2) Vakıflar Genel Müdürlüğü 2017 Yılı Merkezî Yönetim
Kesin Hesabı
F) TÜRK İŞBİRLİĞİ VE KOORDİNASYON AJANSI BAŞKANLIĞI
(Devam)
1) Türk İşbirliği ve Koordinasyon Ajansı Başkanlığı
2019 Yılı Merkezî Yönetim Bütçesi
2) Türk İşbirliği ve Koordinasyon Ajansı Başkanlığı
2017 Yılı Merkezî Yönetim Kesin Hesabı
G) YURTDIŞI TÜRKLER VE AKRABA TOPLULUKLAR BAŞKANLIĞI
(Devam)
1) Yurtdışı Türkler ve Akraba Topluluklar Başkanlığı
2019 Yılı Merkezî Yönetim Bütçesi
2) Yurtdışı Türkler ve Akraba Topluluklar Başkanlığı
2017 Yılı Merkezî Yönetim Kesin
Ğ) ATATÜRK KÜLTÜR, DİL VE TARİH YÜKSEK KURUMU (Devam)
1) Atatürk Kültür, Dil ve Tarih Yüksek Kurumu 2019 Yılı
Merkezî Yönetim Bütçesi
2) Atatürk Kültür, Dil ve Tarih Yüksek Kurumu 2017 Yılı
Merkezî Yönetim Kesin Hesabı
H) ATATÜRK KÜLTÜR MERKEZİ (Devam)
1) Atatürk Kültür Merkezi 2019 Yılı Merkezî Yönetim
Bütçesi
2) Atatürk Kültür Merkezi 2017 Yılı Merkezî Yönetim
Kesin Hesabı
I) ATATÜRK ARAŞTIRMA MERKEZİ (Devam)
1) Atatürk Araştırma Merkezi 2019 Yılı Merkezî Yönetim
Bütçesi
2) Atatürk Araştırma Merkezi 2017 Yılı Merkezî Yönetim
Kesin Hesabı
İ) TÜRK DİL KURUMU (Devam)
1) Türk Dil Kurumu 2019 Yılı Merkezî Yönetim Bütçesi
2) Türk Dil Kurumu 2017 Yılı Merkezî Yönetim Kesin
Hesabı
J) TÜRK TARİH KURUMU (Devam)
1) Türk Tarih Kurumu 2019 Yılı Merkezî Yönetim Bütçesi
2) Türk Tarih Kurumu 2017 Yılı Merkezî Yönetim Kesin
Hesabı
K) GENÇLİK VE SPOR BAKANLIĞI (Devam) 
1) Gençlik ve Spor Bakanlığı 2019 Yılı Merkezî Yönetim
Bütçesi
2) Gençlik ve Spor Bakanlığı 2017 Yılı Merkezî Yönetim
Kesin Hesabı
L) SPOR GENEL MÜDÜRLÜĞÜ (Devam)
1) Spor Genel Müdürlüğü 2017 Yılı Merkezî Yönetim Kesin
Hesabı
M) YÜKSEKÖĞRENİM KREDİ VE YURTLAR KURUMU (Devam)
1) Yükseköğrenim Kredi ve Yurtlar Kurumu 2017 Yılı
Merkezî Yönetim Kesin Hesabı
BAŞKAN
– Söz sırası Diyarbakır Milletvekili Garo Paylan’ aittir. 
Buyurun.
(HDP sıralarından alkışlar)
HDP
GRUBU ADINA GARO PAYLAN (Diyarbakır) – Sayın Başkan, değerli milletvekilleri;
hepinizi saygıyla selamlıyorum. 
Değerli
arkadaşlar, sabahtan beri Cumhuriyet Halk Partisi, MHP, İYİ PARTİ, AK PARTİ
temsilcilerinin konuşmalarını dinledim. İnanın, Barış Ünlü “Türklük
Sözleşmesi”ni yazarken bu konuşmaları dinleseydi buradan da feyz alırdı. Barış
Ünlü “Türklük Sözleşmesi”ni, inanın, sizin konuşmalarınız gibi yazmıştı. 
Duyduklarımız
nelerdi? “Soydaşlarımız, Kerkük Türkleri, Kırım’daki soydaşlarımız, Uygur
Türkleri, Balkanlardaki soydaşlarımız, Balkan Türkleri” 
Kurumlara
bakalım, Allah Allah, hepsi erkek. Ayrıca baktığımızda, Türk kimliği üzerine
Türk Tarih Kurumu, Türk Dil Kurumu, Türk İşbirliği ve Koordinasyon Ajansı
Başkanlığı, Türk, Türk, Türk… 
Şimdi,
değerli arkadaşlar, bütün bu kurumlara da bütçe ayıracağız, bakın, bütün bu
kurumlara çok ciddi bütçeler ayıracağız. Ayıralım, ayıralım; hiçbir itirazım
yok, inanın, hiçbir itirazım yok ama şunu iddia ediyorsunuz, Anayasa da şunu
iddia ediyor: “Türkiye Cumhuriyeti’ne vatandaşlık bağıyla bağlı olan herkes
Türk’tür.” diyor. (İYİ PARTİ sıralarından “Bravo!” sesleri, alkışlar) 
Yani
ben Türk’üm, değil mi arkadaşlar? 
MUHAMMED
LEVENT BÜLBÜL (Sakarya) – Değil misin?
GARO
PAYLAN (Devamla) – Anayasa’ya göre Türk’üm.
İBRAHİM
AYDEMİR (Erzurum) – Türk milletinin bir parçasısın.
GARO
PAYLAN (Devamla) – Ben Ermeni’yim arkadaşlar. 
İBRAHİM
AYDEMİR (Erzurum) – Etnik kimliğin.
GARO
PAYLAN (Devamla) – Türkiye Cumhuriyeti’nin -onurla söylediğim, Türkiye
Cumhuriyeti vatandaşı olmaktan onur duyuyorum- Ermeni kimlikli bir
vatandaşıyım. 
ERKAN
AKÇAY (Manisa) – Vatandaşlık bağıyla bağlı olan herkes Türk’tür; madde 66.
GARO
PAYLAN (Devamla) – Sabahtan beri sizden bir arkadaşımız -bakın, 50’ye yakın
arkadaşımız konuştu- tek bir kişi “Ermeni” dedi mi arkadaşlar? 
AYHAN
EREL (Aksaray) – O zaman, başında Türkiye Büyük Millet Meclisi olan bu Mecliste
ne işin var?
MERAL
DANIŞ BEŞTAŞ (Siirt) – Ya, bir dinleyin, dinleyin!
ALİ
KENANOĞLU (İstanbul) – Nasıl “Ne işin var?” ya? Allah Alah, Ermeni Meclise
gelemez mi?
GARO
PAYLAN (Devamla) – Tek bir kişi “Kürt” dedi mi? Tek bir kişi “Laz” “Çerkez” “Arap”
dedi mi? Arkadaşlar, tek bir kişi “Ya, Lazların dili yok oluyor?” dedi mi
arkadaşlar? Mehmet Bekaroğlu nerede? “Lazca yok oluyor, bununla ilgili bir
tedbir almamız gerekiyor?” dedi mi? Bakın, Çerkezce yok oluyor arkadaşlar. 
YAVUZ
AĞIRALİOĞLU (İstanbul) – Olmuyor. 
GARO
PAYLAN (Devamla) – Çerkezce UNESCO’nun “Anadolu’da yok olmakta olan diller”
arasında, Lazca öyle. Bakın, Ermenice de öyle.
YAVUZ
AĞIRALİOĞLU (İstanbul) – Ermenice de yok olmuyor.
GARO
PAYLAN (Devamla) – UNESCO’nun “yok olmakta olan diller” ailesinden Batı
Ermenicesinden bahsediyorum, lehçe farkı var Ermenistan Ermenicesiyle ve yok
olmakta olan diller ailesinde. Siz herhangi bir arkadaşımızdan “Ya, arkadaşlar,
Kürtlerin dili var, ülkede 20 milyon Kürt yaşıyor, bu Kürt halkının da diliyle
ilgili bir tedbir almamız gerekiyor.” diye bir cümle duydunuz mu? Hayır.
“Bunlarla ilgili bütçe ayırmamız gerekiyor.” diye bir şey duydunuz mu? Ben
duymadım, sabahtan beri dikkatle dinledim. 
Bakın,
kendi halkımla ilgili örnek vereyim: Dedim ya arkadaşlar, yıllardır biz Ermeni
patriğini seçemiyoruz mesela, ruhani önderimizi seçemiyoruz, bırakmıyorsunuz.
Hem de kayyum atadınız oraya, Ermeni Patrikhanesine. Biz yüzyıllardır seçiyoruz
patriğimizi, patrikhanemize kayyum atadınız, kayyum tarafından yönetiyorsunuz;
belediyeler yetmedi. Bakın, arkadaşlar “Biz patriğimizi seçmek istiyoruz.”
dedik ya, hakkımız değil mi? 
Bakın,
geçen gün bu ülkede Diyanet İşleri Başkanlığına çok büyük bir bütçe ayrıldı;
ayrılsın, itirazım yok. Ya, 100 bin imama maaş vermeyi bu Meclis onayladı, 100
bin imama. Ya, 100 tane de papaz var bu ülkede arkadaşlar, 20 tane de haham var
“Bunlara da bir bütçe ayıralım.” diyen oldu mu içinizde? 
Değerli
arkadaşlar, bakın, Balkan Türklerinin haklarını koruyorsunuz; koruyalım, hep
beraber koruyalım çünkü ayrımcılığa uğruyorlar. Kerkük’teki Türkmenler
ayrımcılığa uğruyor, hep beraber koruyalım ama arkadaşlar, bir de dönüp aynaya
bakalım ya. Acaba orada eleştirdiğimiz, hani, orada “İmamını seçemiyor.” diye
eleştirdiğimiz veya “Diliyle, kültürüyle ilgili tedbir almıyor.” dediğimiz
Bulgaristan’ın, Yunanistan’ın bir benzerini biz burada yapmıyor muyuz
arkadaşlar? Niye bununla ilgili bir aynaya bakmıyoruz? Niye biz doğrusunu yapıp
da onlara “Ey Yunanistan, ey Bulgaristan, sen de bununla ilgili doğrusunu yap.”
diyemiyoruz? Onlar Osmanlı’dan ayrılmış ülkeler, Osmanlı böyle yapmadı.
Osmanlı, milletler sistemiydi “tek millet” demedi, bütün milletlere kültürel
özerklik verdi. Dilleriyle ilgili, inançlarıyla ilgili, kültürleriyle ilgili
kendi kurumlarını kurdular ve onları yaşattılar, dillerini, kültürlerini
yaşattılar. Anadolu rengârenkti arkadaşlar, rengârenk; bugün gıpgri, gri,
TOKİ’nin yaptığı binalar gibi gıpgri olduk çünkü “tek, tek, tek” diyorsunuz.
Diğer kültürler kendilerini nasıl yaşatacak? Bunlarla ilgili herhangi bir bütçe
ayıralım diyen var mı arkadaşlar? 
Değerli
arkadaşlar, bakın, ben Türk Dil Kurumuna ayrılan bütçeye hakkımı helal
etmiyorum. Türkiye’de hep beraber vergi veriyoruz, hepimiz vergi veriyoruz,
hepimiz de hizmet almalıyız. 
Türk
Tarih Kurumu… Bakın, arkadaşlar, Anadolu’nun on iki bin yıllık tarihî var, her
şey 1071’de başlamış Türk Tarih Kurumuna göre. Her şey Türk’müş meğerse.
Meğerse, Osmanlı, her şeyi Türk olarak algılamış, diğerlerini yok saymış.
Ermeni, Türk Tarih Kurumuna göre meğer yalnızca, arkadan hançerleyenmiş; Arap,
yalnızca, arkadan hançerleyenmiş; Kürt zaten yokmuş Türk Tarih Kurumuna göre
arkadaşlar.
Arkadaşlar,
hepimiz vergi veriyoruz, hepimiz bu ülkenin vatandaşlarıyız. Gerçek tarihle
ülkemizi paylaştırsak ne olur arkadaşlar, ne kaybederiz? Bir arada yaşama
hukukunu anlatsak, hani sekiz yüz yıl boyunca başardığımız o bir arada yaşama
hukukunu anlatsak… Hani, “Abdülhamit” dizisini izliyorsunuz ya akşamları…
Değerli arkadaşlar, orada hep iyi karakterler Türk kimlikli; bakın, nerede bir
hain varsa Ermeni, hain varsa Rum, Yahudi, değil mi? İzliyorsunuz, değil mi
arkadaşlar? Nerede bir kötü, tefeci karakter varsa Ermeni. Bu da yanlış.
Abdülhamit bürokrasisinin yarısını Ermenilerden, Yahudilerden, Rumlardan
oluşturmuş arkadaşlar, Sayıştayın Başkanı Ermeniymiş. Bütün bürokraside bunlar
varmış, Arnavutlar varmış, Çerkezler varmış, Sırplar varmış bürokrasisinde, ne
kaybetmiş Osmanlı? Ama şimdi baktığımızda, dar bir çerçeveye hapsetmeye
çalışıyoruz. 
ERKAN
AKÇAY (Manisa) – Abdülhamit’e neden suikast yaptı Hınçak, Taşnak?
GARO
PAYLAN (Devamla) – Ya, Göbeklitepe on iki bin yıllık tarih arkadaşlar. Bakın,
Göbeklitepe’de, inanın, aynı yerde yaşayan insanlar ile Göbeklitepe’den çıkan
kemikleri karşılaştırıyorlar, DNA’ları aynı, aynı DNA’lar. Bakın, on iki bin
yıl geçmiş, üzerinde yaşayanlar, Göbeklitepe’de ilk yerleşik yaşamı kuran
insanların torunları yani Orta Asya’dan gelmemişler. Elbette, Orta Asya’dan
gelenler de oldu, elbette oldu, hatta 1071’de de olmadı, tarih yanlış
anlatılıyor. Daha önceden gelen pek çok boy vardı, Türk boyu vardı ama bir
arada yaşama hukukunu buldular, buralı halklarla beraber buldular. Türkler
geldi, hoş geldi, baş göz üstüne ama o zaman burada halklar vardı; Ermeniler,
Süryaniler, Kürtler vardı, sekiz yüz yıl bir arada yaşama hukukunu buldular ve
hepsini tek bir gömleğe, dar bir gömleğe hapsetmek istemedi Osmanlı, Selçuklu.
Değerli
arkadaşlar, bakın, bir örnek vereyim.
ERKAN
AKÇAY (Manisa) – “Türk” demeyeceğiz de ne diyeceğiz, adını söyle bir bakalım?
Ne diyelim yani?
MERAL
DANIŞ BEŞTAŞ (Siirt) – Türkiye deyin.
GARO
PAYLAN (Devamla) – Bakın, Osmanlı diyeceğiz belki, belki başka bir şey
diyeceğiz, ne diyelim?
ERKAN
AKÇAY (Manisa) – Ne demek “belki” ya?
GARO
PAYLAN (Devamla) – Truva, bakın arkadaşlar, bir örnek vereyim. Bu yıl Türkiye
Cumhuriyeti’nin ne yılı? Türkiye Cumhuriyeti devleti ilan etti “2018 Truva
Yılı” dedi, bakın.
ERKAN
AKÇAY (Manisa) – “Truva” mı diyeceğiz yani?
GARO
PAYLAN (Devamla) – “Truva Yılı” bu yıl. Türkiye Cumhuriyeti devleti ilan etti,
bu yıl “Truva Yılı.” Niye? Truva Çanakkale’de, bizim yani arkadaşlar, bizim.
Truva, Çanakkale’de arkadaşlar. 
Troya
Müzesini gezdim Sayın Bakan, çok da güzel bir müze olmuş, ellerinize sağlık.
İnanın arkadaşlar, bakın, Troya Müzesinde bir savaşçı var, aynı Turizm Bakanımıza
benziyor, eğer torpil yapmadılarsa aynısı bakın. Öyle iri yarı, böyle dev gibi
bir Truva savaşçısı, aynı Turizm Bakanına benziyor.
ERKAN
AKÇAY (Manisa) – Irkçısın sen ırkçı, ırkçı yaklaşımlar yapıyorsun, ırkçısın
sen. 
GARO
PAYLAN (Devamla) – Yahu bakın çünkü Çanakkaleli Truva arkadaşlar, Çanakkaleli.
Truva Çanakkaleli, belki de torunlarından bir tanesi Sayın Turizm Bakanımız. Ya
arkadaşlar, bakın, Orta Asya’dan gelenler oldu ama burada yaşayan halklar da
vardı ve Truvalıların DNA’sına bakıyorlar, şu anda Çanakkale’de yaşayanlarla
aynı ne hikmetse. Demek ki burada yaşamaya devam ettik.
Değerli
arkadaşlar, bakın “Truva Yılı” ilan ettik ya, sonra ne oldu? Uganda
büyükelçimiz bir Truva kıyafeti giydi yerli ve millî, bakın Çanakkaleli kıyafet
giydi. Çanakkaleli ya, Troya Müzesinde var, gidin bakın, Turizm Bakanına
benzeyen adam da aynı kıyafeti giyiyor orada. Yahu kıyamet koptu. Dedi ki
MHP’li arkadaşımız: “Sen nasıl Romalının kıyafetini giyersin? Romalının
kıyafetini giymişsin.” Arkadaşlar, o kıyafet Çanakkaleli yahu, esas Romalının
kıyafetini giyen Sayın MHP’li arkadaşımız. “Versace”nin tasarımları bunlar
arkadaşlar, Romalı tasarımcıların tasarımlarını giyiyoruz. (HDP sıralarından
alkışlar) Yerli, millî olan o Truvalı, Sayın Bakana benzeyen adamın giydiği,
Uganda büyükelçimizin giydiği arkadaşlar. Niye hepsi bizim demiyoruz
arkadaşlar? Niye hepsi bizim diyemiyoruz? 
Bakın,
arkadaşlar, Antalya; milattan önce 2200 yılında Likyalılar Likya birliğini
kurmuş, ilk meclisi kurmuş. Ünlü düşünür “Montesquieu” diyor ki: “Demokratik
temsil sistemini gelmiş geçmiş en iyi uygulayan meclis.” İki bin iki yüz yıl
önce atalarımız yapmış. Değerli arkadaşlar, ya biz iki bin iki yüz yıl sonra…
Bakın, federal bir meclis kurmuşlar, herkesi kapsamışlar Likya’da, Antalya’da.
İki bin iki yüz yıl sonra şu hâlimize bakın. Likyalıların eminim kemikleri
sızlıyordur. Bir arada yaşama hukukunu oluşturmuş Likyalılar. 
Ya
bir de Antalya’daki –Antalya vekillerimiz var- Aziz Nikola bizim değil mi
arkadaşlar? Noel günleri yaklaşıyor bakın, bütün dünya Noel’i kutlayacak. Kimi
kutlayacak? Aziz Nikola’yı sembol sayacak.
ERKAN
AKÇAY (Manisa) – Sen neyi anlatmaya çalışıyorsun, biz anlamıyoruz? Neyi ifade
ediyor bu anlattıkların yani?
GARO
PAYLAN (Devamla) – Biz ne yapıyoruz iki bin yıl sonra, Aziz Nikola’nın
torunları olarak? Efendim, Noel Baba heykellerini şişliyoruz, bıçaklıyoruz; iki
bin yıl sonra arkadaşlar. Oysa “Aziz Nikola bizim.” niye diyemiyoruz? Gelin
“Bizim.” diyelim. 
Bakın,
Urartu beş bin yıllık medeniyet; su kanalları yapmış, höyükler yapmış. Yahu Van
Edremit’e gittim geçen sene, bir ihbar üzerine. Van Edremit’te, Van Gölü
kenarında dünya cenneti bir yer arkadaşlar. Beş bin yıllık höyük var. Orada,
hemen yanında Arshile Gorky’nin köyü var, bakın, dünyaca ünlü ressam. Ermeniler
gelmiş medeniyet olarak orada, Urartu’nun torunları mutlaka ve orada kiliseler
kurmuşlar, medeniyet kurmuşlar, bir de mezarlık yapmışlar hemen yanına.
Arkadaşlar, biz iki bin, beş bin yıl sonra ne yapmışız biliyor musunuz bu
medeniyetin üzerine? Bir tuvalet, bir kafeterya yapmışız. Gidip o tuvaletin
yanında elimle eşeledim, insan kemikleri çıkıyor, insan. Biz beş bin yıllık
tarihin üzerine tuvalet ve kafeterya yapmışız. Geçen sene Numan Kurtulmuş’a
sizi şikâyet ettim, “Hemen yıkılacak.” dedi, hâlâ o tuvalet orada duruyor,
insan kemiklerinin üzerinde duruyor arkadaşlar. Ben bu beş bin yıllık tarihin
üzerine 5 milyon turist getiririm size hikâye olarak ama böyle bir saygısızlığa
bir turist bile gelmez arkadaşlar. 
Değerli
arkadaşlar, hepimiz Roma’yız, Bizans’ız, Selçuklu’yuz, Osmanlı’yız demeliyiz.
Yarattığımız tarih birikimini hepimiz sahiplenmeliyiz. Osmanlı soydaş demezdi,
Osmanlı vatandaş derdi, milletler topluluğu derdi.
YAVUZ
AĞIRALİOĞLU (İstanbul) – O imparatorluk terminolojisi.
GARO
PAYLAN (Devamla) – Son bir örnekle de bitireyim. Bakın arkadaşlar,
biliyorsunuz, Ayasofya Kilisesi vardır Trabzon’da. MHP’li bir arkadaşım vardı
benim üniversitede, derdi ki “Biz Orta Asya’dan geldik.” şöyle böyle. “Arkadaş,
Orta Asya’dan gelenler de olabilir ama sen Orta Asya’dan gelenlere
benzemiyorsun, buranın halkısın.” dedim ona. Dedim ki bakın, bir örnek
verdim...
(Mikrofon
otomatik cihaz tarafından kapatıldı) 
GARO
PAYLAN (Devamla) – Türkler, biliyorsunuz, 1071 diye iddia ediliyor... 
ERKAN
AKÇAY (Manisa) – Milletin kafatasını mı ölçtün mübarek yani?
GARO
PAYLAN (Devamla) – E daha önce de gelenler var. Dedim ki: “Ya Ayasofya
Kilisesi’ne gittin mi?” “Gitmedim.” dedi, “Bir git lütfen, gidince ara beni.”
dedim, aradı, “Ne görüyorsun?” dedim, “kilise” “Bir kafanı kaldır, ne görüyorsun?”
-orada freskler var, kilisenin yapıldığı tarihte konmuş bin yıl önce, hani
1071’den önce, o zaman yapılmış o freskler- “İsa, Havariler.” dedi, “Onlar kime
benziyor?” dedim, “Vallahi, bana benziyor.” dedi. 
Değerli
arkadaşlar, yani şunu demek istiyorum: Biz birbirimize benzeriz, Türk’üz,
Kürt’üz, Ermeni’yiz, Süryani’yiz, Hristiyan’ız, Müslüman’ız ama buranın
halklarıyız ve birbirimize bakmadan birbirimizi anlatamayız, Türk’ün hikâyesi
Kürtsüz, Ermenisiz, Süryanisiz olmaz, tersi de doğrudur arkadaşlar. Bu anlamda
hepimizin tarihe, kültüre, hepimizin değerlerine çoğulcu bir anlayışla bakmamız
gerekiyor, tekçi anlayıştan hepimiz kaybederiz arkadaşlar. 
Hepinize
saygılar sunarım. (HDP sıralarından alkışlar) 
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Buyurun Sayın Grup Başkan Vekili.
IV.- AÇIKLAMALAR (Devam)
45.- Çankırı Milletvekili Muhammet Emin Akbaşoğlu’nun,
birlikte yaşama tecrübesini kültürel çoğulculuk içerisinde devam ettirdiklerine
ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkanım. 
Biraz
evvelki konuşmacının açıklamaları çerçevesinde şunu açıklama ihtiyacı içinde
söz aldım: Bizim millî kültürümüz, Hoca Ahmet Yesevi’nin, Şeyh Edebali’nin,
Hacı Bektaş-ı Veli’nin, Ahi Evran’ın, Yunus Emre’nin yoğurduğu sağlam temeller
üzerine bina edilmiş, din ve devletimizin, vatan ve milletimizin millî kültür
ve millî şuurla ortaya çıkardığı Hakk’ı üstün tutan medeniyet uygulamaları
İngiliz tarihçi Arnold Toynbee’nin ifadesiyle ideal devlet sistemini ortaya
çıkarmıştır; böylelikle tam dört asır Bosna’da Sırpları, Hırvatları, Kudüs’te
ise Hristiyanları ve Yahudileri temel hak ve özgürlükler ekseninde bir arada
yaşama ve yaşatma tecrübesini tüm insanlığa en mükemmel şekilde göstermiştir.
Bizler de bu yolu takip ediyoruz ve birlikte yaşama tecrübesini hep beraber
kültürel çoğulculuk içerisinde devam ettiriyoruz; bunun herkes tarafından böyle
bilinmesi gerekir. 
Teşekkür
ederim, sağ olun. 
BAŞKAN
– Buyurun Sayın Akçay. 
46.- Manisa Milletvekili Erkan Akçay’ın, Türk kimliğinin
farklı soydan, farklı inançtan olan ve farklı dili konuşan Türkiye Cumhuriyeti
vatandaşlarının tümünü içine alan bir kavram olduğuna ilişkin açıklaması
ERKAN
AKÇAY (Manisa) – Sayın Başkan, tabii, biraz evvel kürsüde biraz ajitatif, biraz
provokatif bir konuşma ve kavramlara, konulara şaşı bakan bir değerlendirme
dinledik ve özü itibarıyla da esasında ırkçı bir bakış da sergilenmiştir bu
konuşma vesilesiyle. 
Şimdi,
örneklendiririz, çok fazla sayıda örnek veririz fakat çarpıcı bir örneği
sizinle paylaşmak istiyorum. 2011’den sonra Türkiye Büyük Millet Meclisinde
bütün siyasi partilerin ortak, eşit katılımıyla kurulan Anayasa Uzlaşma
Komisyonuna yaptığı ve kamuoyuna da yansıyan bir konuşmasında Fener Rum Patriği
Bartholomeos’un değerlendirmesi şu şekildedir: “Türk devletine vatandaşlık
bağıyla bağlı herkes, din, mezhep, dil ve etnik köken gözetilmeksizin Türk’tür.
Türklük, bütün Türk vatandaşlarının beraberce varlığı ve dayanışmasının
ifadesidir ve hepimiz Türk’üz.” demiştir. 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Akçay. 
ERKAN
AKÇAY (Manisa) – Şimdi, öyle bir şikâyet dile getirildi ki efendim, Türk Dil
Kurumu, Türk Tarih Kurumu, Atatürk, Türk İşbirliği, Yurtdışı Türkler, bunlardan
şikâyet ediliyor. Efendim, bu ülkenin adı “Türkiye”dir, devletin adı “Türkiye
Cumhuriyeti”dir ve “Türkiye Cumhuriyeti’ne vatandaşlık bağı ile bağlı olan
herkes Türk’tür.” der Anayasa’mız ve Türk kimliği, çok önemli temel
hususiyetleri bünyesinde barındıran bir kavramdır ve millî bir kimlik ifadesidir.
Birincisi, soy, dil, tarih, kültür bakımından kendini Türk kabul eden insanları
ifade ettiği gibi aynı zamanda siyasal, hukuksal ve toplumsal kimlik olarak da
bir Türk kimliği vardır. Bu kimliğin içinde farklı soylardan, inançlardan olan…
(Mikrofon
otomatik cihaz tarafından kapatıldı)
BAŞKAN
– Toparlayalım Sayın Başkan Vekili.
ERKAN
AKÇAY (Manisa) - …farklı dilleri konuşan Türkiye Cumhuriyeti vatandaşlarının
tümünü içine alan ve kapsayan bir kavramdır. Nasıl ki Fransa’da vatandaşlık
bağıyla Fransa Anayasası’na bağlı olan herkes Fransız kabul ediliyorsa,
Almanya’da da Almanlık bir etnik grup kimliği değilse Türkiye Cumhuriyeti
devleti vatandaşı olan herkes de siyasal ve hukuksal anlamda Türk’tür. Türk
kimliği Türkiye’de devleti ve milleti temsil etme özelliğine sahip olan tek
kimliktir. İşte “tek millet” diye bahsedilirken de kastedilen budur, bu tek
milletin adı da Türk milletidir ve bir ayrım gözetmeksizin bu kavram ifade
edilir. Bunun böyle hatırlatılmasında bir…
(Mikrofon
otomatik cihaz tarafından kapatıldı)
BAŞKAN
– Toparlayalım Sayın Milletvekili.
ERKAN
AKÇAY (Manisa) – Bu kimliğin dayandığı temel değerler Türkiye Cumhuriyeti
vatandaşlığı, tarihî ve coğrafi müştereklik, ortak dil olarak Türkçe ve büyük
bir bölümü Müslüman olmakla birlikte diğer dinden olanları da kapsayan birlikte
yaşama kültürü, sevinçte, tasada, kıvançta birlik ve yaşanılan, paylaşılan
gelenekler, görenekler, maddi ve manevi kültür değerlerindeki müşterek
mensubiyet unsurlarını ifade eder.
Teşekkür
ederim Sayın Başkan.
GARO
PAYLAN (Diyarbakır) – Sayın Başkanım…
BAŞKAN
– Grup Başkan Vekili Yavuz Bey’e söz vereceğim.
GARO
PAYLAN (Diyarbakır) – Ama bir sataşma var önce.
47.- İstanbul Milletvekili Yavuz Ağıralioğlu’nun, bu
topraklarda yaşama iradesini ve bu bayrağın altında var olma iradesini gösteren
herkesin Türk olduğuna ilişkin açıklaması
YAVUZ
AĞIRALİOĞLU (İstanbul) – Sayın Başkan, değerli milletvekilleri; bu birkaç
dakikada söyleyebileceğim şeyler sınırlı. Yanlış anlaşılmaya sebep olabilir
diye tereddüt ediyorum, o yüzden anlayışınıza sığınacağım. Süre konusu da
talebimdir.
Şimdi,
arkadaşlarımızın sitemleri arasında itibar edilmesi gereken bazı hususlar var.
Sadece biz hassasiyet izhar ediyoruz yüzyılın başında büyük acılar yaşandığı
için bin yıllık beraberliğin içerisinde. İmparatorluk dönemlerimizin en sadık
unsurları Ermeniler ve sosyolojik olarak da komşuluklarımızın en rahat
olabildiği unsurlar bunlar. Yani ailelerin birbirlerine rahatlıkla çoluğunu
çocuğunu gönderebilecekleri, beraber yaşayabilecekleri, beraber bir aidiyet duygusu
etrafında bir vatan tasavvurunun bir araya getirdiği milletleşme sürecinde en
yakın olan unsurlar. Ama derin acı, toplumsal hafızamızdaki derin acı da -ben
bunu grup başkan vekilleriyle geçen gün devam eden tartışma içinde de söyledim-
millet hafızasında başka bir şeye dönüşür. 
(Mikrofon
otomatik cihaz tarafından kapatıldı)
YAVUZ
AĞIRALİOĞLU (İstanbul) – Başkanım… 
BAŞKAN
– Toparlayın. 
YAVUZ
AĞIRALİOĞLU (İstanbul) – Toparlayacağım Başkanım. Bu çok kısa zamanda bu ne
kadar mümkün olacak, bilmiyorum. 
Şimdi
sadece şunu teslim etmek lazım: Emanetin ehline teslim edilmesinde Allah,
kullarını, kendi evinin hizmetini gören ve henüz Müslüman olmayan biri
üzerinden uyarmıştır; yani, “Benim evimi bana inanmayan birine teslim edin.”
emrini Allah Peygamberi vasıtasıyla göndermiştir. Bu dinin şerefli
mensuplarıyız. Dolayısıyla, buradan kinaye, biraz popüler hâle getireyim, beni
bağışlayın. “Ekonomimizin yönetimini Daron Acemoğlu’na vereceğiz.” diye bir
sohbet mevzubahis edilmeye başlayınca benim içimde şöyle bir ümit kıvılcımı
parladı, dedim ki: Bizim yönetimimizde mukaddesatçılığımıza yakışır bir şey
yapıyor bizimkiler şu anda. Çok heves ettim. Dünyaya demiş olacağız ki:
“Müktesebatı, kariyeri, birikimi, bilgisi var, dini, dili, mezhebi, meşrebi
bizden olmasa bile, biz, memleketimizin işini görsün diye böyle bir adama
ekonomimizi teslim ediyoruz.” diye bir şey geliyor, çok heves ettim, çıka çıka
damat bey çıktı işin içinden. Dolayısıyla, inanın buna, bunu bütün kalbimle…
(Mikrofon
otomatik cihaz tarafından kapatıldı)
BAŞKAN
– Toparlayalım Sayın Ağıralioğlu. 
YAVUZ
AĞIRALİOĞLU (İstanbul) – Damattan muzdarip olduğum için söylemiyorum, sadece
bunu böyle takdim etmek, dünyaya böyle bir mesaj vermek de bizim için
zenginlikti. Bunu şunun için arz ettim: Bu topraklar bir asabiyenin, bu
topraklar bir kavganın kinini, hıncını taşıyan insanların toprakları değildir.
Biz yüzyılın başında derin acılar yaşadık. Ben Hrant Dink üzerinden -son cümlem
Başkanım- bölücülüğe nasihat kabilinden birkaç cümle kurduğu zamanların
röportajından sonra, bu Türklük üzerinden geliştirdiğimiz birtakım sohbetlerin
içerisine bir muhteva katmaya çalışıyorum. Yüzyılın başında, bölünme hayali,
hesabı olan bir topluluğa Hrant Dink şöyle cümle kurdu: “Biz, yüzyılın başında,
kendi yaşadığımız, bin yıldır ait olduğumuz topraklardan ayrı vatan kurma
hesabına, hevesine kapıldık; kendi topraklarımıza pasaportla girmek zorunda
kaldık. Dolayısıyla, böyle heveslere kapılırsanız sizin de başınıza gelir.”
cümlesini kurduğu günden beri ben Hrant Dink’e “Türk” diyorum. 
Birleştiriyorum
Başkanım: Bu topraklarda yaşama iradesini, bu bayrağın altında var olma
iradesini, derdini bu topraklarda, buranın hukukuyla çözme şerefini, izzetini
taşıyan herkes Türk’tür. Kimisi dinden, dilden, Peygamber’den Türk’tür, ırktan
Türk’tür; kimisi halaydan, bardan Türk’tür; kimisi Cemo’dan, Elâzığ’da çayda
çıradan Türk’tür; kimisi sazın telinden Türk’tür, kimisi ortak acıdan Türk’tür.
Ama bu ortak mutabakat alanı içerisinde aidiyet duygumuzu örseleyecek bir tek
şey vardır: Bu topraklarda yaşama iradesini başka ülkelere kendi devletini,
milletini şikâyet ederek itibar kazanmaya döndüren herkes Oğuz Kağan’ın çocuğu
olsa bile Türk değildir. Dolayısıyla, mesuliyet çerçevesini buraya oturtmamız
lazım. (İYİ PARTİ sıralarından alkışlar)
(Mikrofon
otomatik cihaz tarafından kapatıldı) 
YAVUZ
AĞIRALİOĞLU (İstanbul) - O yüzden, bu meseleyi bu kadar kısa zamanda konuşma
imkânına sahip değiliz ama arkadaşların kafasındaki istifham, her şeyin Türk
üzerinden, Türk’e göre, Türk tarafından derken, biz sanki, güya bir
kafatasçılık parantezi içerisinde ayrıştırıyormuşuz algısına itiyor; asla öyle
değil. Bu meseleyi konuşacağız sonra, konuşacağız ve inanın dediğiniz gibi
değil; kalbi böyle bir millet değil bu topraklarda yaşayan. 
MUHAMMED
LEVENT BÜLBÜL (Sakarya) – Biliyorlar, biliyorlar. 
FATMA
KURTULAN (Mersin) - Millet değil, onu yönetenler böyle. Millet yok zaten.
MERAL
DANIŞ BEŞTAŞ (Siirt) - Biz yaşıyoruz, yaşıyoruz.
YAVUZ
AĞIRALİOĞLU (İstanbul) - Değil değil, öyle değil.
GARO
PAYLAN (Diyarbakır) – Sayın Başkan…
BAŞKAN
– Yerinizden söz vereyim, oturun. 
GARO
PAYLAN (Diyarbakır) – Sayın Başkanım, sataşma var. 
BAŞKAN
– Oturun hadi. Size sataşan yok, bir şey yapan yok. Oturun.
GARO
PAYLAN (Diyarbakır) – Hayır, “ırkçı bakış” dedi… Efendim, bir anlatayım.
FATMA
KURTULAN (Mersin) – Sayın Başkan...
MERAL
DANIŞ BEŞTAŞ (Siirt) – “Irkçı” dedi, “provokatör” dedi ya.
GARO
PAYLAN (Diyarbakır) – “Provokatör” “ırkçı bakış” dedi, daha ne diyecek efendim
sataşma için?
BAŞKAN
– Vallahi, ben de şahsen…
YAVUZ
AĞIRALİOĞLU (İstanbul) – Rahat olun, öyle değildir. Medeni bir tabirdir ve yüz
yıl önce yapılmıştır “vatandaşlık” tabiri. 
ERKAN
AKÇAY (Manisa) – Efendim, biz yerimizden konuştuk, beyefendi de yerinden
konuşsun. 
BAŞKAN
– Türkiye Büyük Millet Meclisi…
GARO
PAYLAN (Diyarbakır) – Yani “Kavramlara şaşı bakıyor.” dedi, “provokatif, ırkçı
bakış” dedi yani daha ne diyecek efendim sataşma için?
ERKAN
AKÇAY (Manisa) – Biz yerimizden konuştuk, sen de yerinden konuş. 
YAVUZ
AĞIRALİOĞLU (İstanbul) – “Türk ıtlak olunur.” diyor. “Türkiye Cumhuriyeti
devletine vatandaşlık bağı ile bağlı olan herkes Türk ıtlak olunur.” diyor. 
BAŞKAN
– Size herhangi bir saldırı olmadı.
FATMA
KURTULAN (Mersin) – Bize değil, bize değil.
GARO
PAYLAN (Diyarbakır) – Efendim, “kavramlara şaşı bakıyor” “ırkçı bakış” dedi
efendim.
YAVUZ
AĞIRALİOĞLU (İstanbul) - Bundan daha medeni bir tabir olamaz.
MERAL
DANIŞ BEŞTAŞ (Siirt) – Ya, müsaade edin ya. Grup Başkan Vekilleri böyle yaparsa
diğerlerine ne diyelim?
GARO
PAYLAN (Diyarbakır) – Irkçılıkla suçlandım, daha ne diyecek? Sataşma var
efendim, sataşma var.
ERKAN
AKÇAY (Manisa) – Sayın Başkan, yerinden alsın sözü. Bize de sataştı, kürsüden
istemedik Sayın Başkan.
MERAL
DANIŞ BEŞTAŞ (Siirt) – Ya, 2 grup başkan vekili burada durmadan konuşuyor,
böyle bir şey olabilir mi yani? Dörder dörder konuşuyorlar.
BAŞKAN
– Sizin de grup başkan vekiliniz söz istesin, ona da söz vereyim.
Buyurun.

48.- Diyarbakır Miletvekili Garo Paylan’ın, Manisa
Milletvekili Erkan Akçay ve İstanbul Milletvekili Yavuz Ağıralioğlu’nun yaptığı
açıklamalarındaki bazı ifadelerine ilişkin açıklaması
GARO
PAYLAN (Diyarbakır) – Teşekkür ederim Sayın Başkan.
Sayın
MHP Grup Başkan Vekili Sayın Bartholomeos’tan bir referans verdi. Peki, madem
Sayın Bartholomeos Türkiye Cumhuriyeti vatandaşı ve gerçekten öyle, neden Ruhban
Okulu Sayın Bartholomeos’un defalarca talebine rağmen açılmıyor? Neden Rum
halkı Türkiye'de yalnızca bin kişi kaldı, bir zamanlar yüzde 20’siyken yalnızca
bin kişi kaldı? 
Veya
değerli arkadaşlar, Türk Dil Kurumu, Türk Tarih Kurumuna ayrılan bütçeyi eleştirdiğimi
söyledi. Hayır, eleştirmedim. Ben yalnızca bu kurumların Türkiye'de yaşayan
bütün halklara, bütün dillere hizmet etmesi gerektiğini ve Türk’ün tarihinin
yalnızca tek başına yazılamayacağını, halkların tarihinin bir arada
yazılabileceğini iddia ettim. “Bir imparatorluk bakiyesiyiz ve mirasçısı
olduğumuz tarihe layık olalım.” dedim. 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Milletvekili.
GARO
PAYLAN (Diyarbakır) – Çoğulcu bir tarihimiz var, bir imparatorluk bakiyesiyiz
ve bütün kurumlarımızın da buna uygun bir şekilde yapılanması ve bütün
dillerin, bütün kültürlerin, bütün inançların yaşaması için ve vergisini
verdiğimiz, hep beraber vergisini verdiğimiz devletin bütün kimliklere eşitlik
çerçevesinde hizmet etmesi gereği için bu kurumların bu çerçevede yapılanması
gerektiğini söyledim. 
Bir
de İYİ PARTİ’nin grup başkan vekili Hrant Dink’e övgüler düzdü. Çok teşekkür
ediyorum ama biliyorsunuz, Hrant Dink’i de biz bu ülkede yaşatamadık. Devletin
gözetiminde Hrant Dink maalesef katledildi arkadaşlar. Bu anlamda hepimiz bu
konuda öz eleştiri vermeliyiz. Bir barış güvercinini bu çerçevede yaşatamadık.
Hepinize
saygılar sunarım. (HDP sıralarından alkışlar)
BAŞKAN
– Ayhan Bey, buyurun.
49.- Kars Milletvekili Ayhan Bilgen’in, başka dillerin,
kimliklerin varlığı Türk diline, Türk kültürüne, Türk kimliğine tehdit olarak
algılanırsa burasının diller, kimlikler, kültürler mezarlığı hâline geleceğine
ilişkin açıklaması
AYHAN
BİLGEN (Kars) – Sayın Başkanım, tartışmayı uzatmak istemiyorum ama elbette ki
farklı yorumlarımız var. Fransız İhtilali’nin eseri olan kavramlarla bu
coğrafyayı tanımlamaya çalışmak Fransız aydınlanmacılığının bize bıraktığı iki
yüz yıllık kötü bir mirastır. Bu coğrafya imparatorluk bakiyesidir, göçler
almıştır. Kars iki yüz yılda 26 kere el değiştirmiştir; şu anda 6 farklı dil,
kimlik, inanç vardır. Bu, Kars’ın zenginliğidir, güzelliğidir. Anadolu’nun her
yeri için de böyle bakmak durumundayız. Aksi anlayışların bu coğrafyada
ödettiği bedel çok ağırdır. 
Baas
rejimleri Irak’ta Türkmen kimliğini, Kürt kimliğini inkâr etmiştir ve buna
karşı direnen Türkmen liderleri Necdet Koçak başta olmak üzere idam
edilmişlerdir. Eğer biz Saddam anlayışı, Baas anlayışına karşı Irak’ta
Türkmen’i savunuyorsak Anadolu’da da göç yoluyla gelmiş yerleşik ne kadar
kimlik, dil, kültür varsa bunların yaşatılmasını Türklüğün onuru, gururu gibi
tarif etmeliyiz. Başka dillerin varlığını, başka kimliklerin varlığını eğer
Türk diline, Türk kültürüne, Türk kimliğine karşı bir tehdit gibi algılarsak
burayı sadece diller, kimlikler, kültürler mezarlığı hâline getiririz. Biz
istiyoruz ki Anadolu diller, kimlikler, kültürler bahçesi olsun, rengârenk
olsun. 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Milletvekili. 
AYHAN
BİLGEN (Kars) – Ve Fransız İhtilali’nden sonra ulus devlet modelinin insanlık
tarihinin özeti olmadığını, insanlığın bu coğrafyalarda Fransız İhtilali’nden
önce de başka kavramlarla, başka değerlerle birlikte yaşamayı bildiklerini
unutmayalım. 
Yanı
başımızda Kırım ilhak edildi değerli milletvekilleri, Kırım diye bir yer yok.
Niye kimse söz alıp Kırım’ın işgalini konuşmuyor? Çünkü dış politikamız buna
izin vermiyor değerli arkadaşlar. (HDP sıralarından alkışlar) Niye kimse Çin’de
Doğu Türkistanlıların maruz kaldığı 1 milyonluk kampları bu çatıda konuşmuyor? 
ARSLAN
KABUKCUOĞLU (Eskişehir) – Konuşuyoruz, Meclis araştırması istedik. 
AYHAN
BİLGEN (Kars) – Ama Doğu Türkistan’dan Irak’a getiriyoruz insanları
savaştırıyoruz orada; niye bunu konuşmuyoruz? 
Biz
burada eğer Doğu Türkistan’daki için istediğimizi, Irak’taki Türkmen için
istediğimizi, Bulgaristan’daki Türk için istediğimizi bizimle birlikte
yüzyıllardır yaşayanlar için isteyemezsek emin olun sadece birbirimizi
boğazlatmak isteyen projelere, oyunlara, tezgâhlara alet oluruz.
Genel
Kurulu saygıyla selamlıyorum. (HDP sıralarından alkışlar)
BAŞKAN
– Buyurun Sayın Akbaşoğlu. 
50.- Çankırı Milletvekili Muhammet Emin Akbaşoğlu’nun,
devletin adının Türkiye Cumhuriyeti devleti olduğuna, kurumlarının isminin de
Anayasal olarak belli olduğuna ilişkin açıklaması
MUHAMMET
EMİN AKBAŞOĞLU (Çankırı) – Çok teşekkür ederim Sayın Başkanım.
Şunu
ifade etmek isterim, sondan başlarsak; Kırım’ın ilhakına Sayın Cumhurbaşkanımız
başta olmak üzere devletimizin bütün kurum ve kuruluşlarıyla her platformda
karşı olduğumuzu ve karşı olacağımızı yüksek sesle beyan ettik ve beyan etmeye
devam edeceğiz. Rusya ile ilişkiler farklı, Kırım’ın statüsü ve durumu farklı;
biz bu ilkeli yaklaşımı bugüne kadar samimi bir şekilde ortaya koyduk.
Dolayısıyla ilkemizden vazgeçmeyeceğiz. 
Bununla
beraber devletimizin adı da Türkiye Cumhuriyeti devletidir ve kurumlarının ismi
de Anayasal olarak bellidir. Bunun dışındaki tartışmalar zaittir. Biraz evvel
medeniyet temellerimizin, birlikte yaşama tecrübemizin ne büyük bir tecrübe
olduğunu ifade ettim. Yönetim anlayışımızın da… Türkiye Cumhuriyeti devleti
hükûmetleri olarak on altı yıldır, özgürlükleri genişletici anlamda, kültürel
özgürlükleri genişletici anlamda bir yaklaşım sergilediğimizi, bütün dillerin
yaşaması konusunda gerekli altyapıyı, yasal çalışmaları yaptığımızı ve bunun
gerek liselerde gerek üniversitelerde seçmeli veya talebe göre herkese açık
olduğunu da hatırlatmak isterim.
(Mikrofon
otomatik cihaz tarafından kapatıldı)
BAŞKAN
– Toparlayın.
MUHAMMET
EMİN AKBAŞOĞLU (Çankırı) – Kültürel çoğulculuğumuz bizim zenginliğimizdir,
tarihî tecrübemiz bizim bir arada, birlikte yaşamamıza hakikaten imkân tanıyan
büyük bir müktesebata sahiptir. 
Şunu
da ifade etmek isterim ki açıklama babında, sadece tespit babında: Burada
bakanlarımızı sıfatlarıyla değil isimleriyle, konumlarıyla ifade etmek gerekir.
Maliye Bakanımız Sayın Berat Albayrak alanında çok iyi yetişmiş ve alanında
doktora yaparak bu makamlara gelmiş bir insandır. Kendisine de başarılarından dolayı,
ekonomiyle ilgili önemli atılımlarda güzel politikalar ortaya koyması ve şu
dolarla ilgili operasyonun bertaraf edilmesindeki gösterdiği aktivasyon için de
hakikaten grubumuz adına teşekkür ediyorum.
Sağ
olun.
BAŞKAN
– Buyurun Sayın Akçay.
51.- Manisa Milletvekili Erkan Akçay’ın, hiçbir dili,
kültürü Türklüğe, Türk milletine tehdit olarak görmediklerine ilişkin
açıklaması
ERKAN
AKÇAY (Manisa) – Teşekkür ederim Sayın Başkan.
Hiçbir
dili, kültürü Türklüğe, Türk milletine tehdit olarak görmeyiz kesinlikle.
Fransız
İhtilali ayrı bahis. Fransa’nın şu anki durumunu ifade ediyoruz. Yani yine
Fransa da, Anayasa bağıyla bağlı olanı Fransız olarak kabul ediyor, Almanlar da
böyle, diğer pek çok milletler de aynı şekilde. 
Fener
Rum Patrikhanesi’yle ilgili olarak Sayın Paylan’ın ifade ettiği husus ayrı bir
bahis, hukuki bir bahis hukuki bir bahis yani, bu bahsettiğimiz hususlarla
ilgili bir durum değil. Fakat yaptığı konuşmaya verdiğimiz karşılığa karşılık
yapılan değerlendirmeyi, elbette yaptığı konuşmanın ve bizim verdiğimiz
karşılığın bir cevabı olarak da göremedik. Buradan çıkan herhâlde millet adı
olarak... Eskiden 5 hanımefendinin oluşturduğu “Hepsi Grubu” diye bir grup
vardı. Milletin adına da “hepsi milleti” diyemeyeceğimize göre, milletimizin
adını da “Türk milleti” olarak ifade ediyoruz.
Teşekkür
ederim. (MHP sıralarından alkışlar) 
GARO
PAYLAN (Diyarbakır) – Sayın Başkan...
BAŞKAN
– Şimdi herkese söz vereyim o zaman. 
GARO
PAYLAN (Diyarbakır) – Yalnızca kayıtlara geçsin diye efendim. 
BAŞKAN
– Yani ne diye söz istiyorsunuz?
GARO
PAYLAN (Diyarbakır) – 1924 Anayasası’nda Türkiye Cumhuriyeti vatandaşlarına
“Türkiye ahalisi” denmiş efendim, “Türkiye ahalisi” denmiş, “Devletimizin adı
Türkiye, vatandaşları Türkiye ahalisi.” denmiş. Daha sonra bu tanım daha dar
bir bakışla, Sayın Grup Başkan Vekilinin söylediği gibi -ırkçı bir bakışla
maalesef- dar bir kalıba konmuş efendim.
ERKAN
AKÇAY (Manisa) – Sayın Başkan, yine ifade ediyorum: Garo Paylan’ın
değerlendirmeleri ırkçı bir bakıştır. 
BAŞKAN
– Peki, teşekkür ederim.
ERKAN
AKÇAY (Manisa) – Benim değerlendirmelerimin ırkçı bir değerlendirmeyle uzak
yakın alakası yoktur. 
GARO
PAYLAN (Diyarbakır) – Sizin değerlendirmeniz ırkçıdır.
ERKAN
AKÇAY (Manisa) – Daha kürsüde Sayın Bakanın tipine bakarak insanların yüz
simalarıyla ırk sıfatı atfeden kişi nedir? Irkçıdır.
GARO
PAYLAN (Diyarbakır) – Irk değil, “Truvalı” dedik.
ERKAN
AKÇAY (Manisa) – Biz Garo’nun tipine bakıp sen şöylesin, filancaya bakıp
böylesin demiyoruz.
BAŞKAN
– Teşekkür ederim.
ERKAN
AKÇAY (Manisa) – Garo Paylan ırkçıdır.
HASAN
KALYONCU (İzmir) – Sayın Başkan...
V.- OTURUM BAŞKANLARININ KONUŞMALARI (Devam)
4.- Oturum Başkanı TBMM Başkan Vekili Celal Adan’ın,
yeryüzünde Türk milleti kadar haksızlığa uğramış bir millet olmadığı gibi Türk
milletinin ırk sabıkasının da olmadığına ilişkin konuşması
BAŞKAN
– Değerli milletvekilleri, izninizle bir değerlendirme yapmak istiyorum, kısa
bir değerlendirme.
Geçenlerde
entelektüel derinliği olan 5-6 arkadaşla konuşurken çok güzel bir analiz
getirdiler Amerika Birleşik Devletleri’yle ilgili. Amerikan başkanları seçim
meydanlarında konuşurken “Her cinsten, her renkten, her sesten nasıl
isterseniz, ne isterseniz en tabii haklara sahipsiniz.” ifadesini kullanıyor.
Fakat “Amerika Birleşik Devletleri’nin kuruluş iradesiyle çatışırsanız bu
ülkede yaşayamazsınız." diyor. 
Osmanlı
bitmiş, bir devlet kurmuşuz. Kurduğumuz devletin adı “Türk devleti.” Ben çok
samimi bir şey söylüyorum: Yeryüzünde Türk milleti kadar haksızlığa uğramış bir
millet yok. Türk milletinin hayatında ırk sabıkası yoktur. (AK PARTİ, MHP ve
İYİ PARTİ sıralarından alkışlar) Türk milleti ırk sabıkalı bir millet değildir.

Milletvekiliydim.
Doğan Güreş Paşa’ya -o zaman Genelkurmay Başkanı- şu arkada sordum: “En yakın
çalışma arkadaşınız kim?” dedim, Şırnaklı bir astsubaydan bahsetti. Dolayısıyla
Türk devletinin kuruluş iradesiyle fazla takışmayalım. Türk milleti bugün büyük
tehlike karşısındadır, geçmişinde yaşananlar vardır. Yani birtakım şeyleri dile
getirmek istemiyorum, demokrasi adına bizim son derece itiraz ettiğimiz -o
dönem- “çözüm süreci” adı altında meseleler yürütürken tankları delecek
silahların üzerinde demokrasi nutukları atıldı bu ülkede. Dolayısıyla Allah
milletimizin birliğini bozmasın. Cenab-ı Allah bu devletin insanlık var oldukça
yaşamasını nasip etsin. Bizim adaletli, hırsızın, arsızın olmadığı bir devlet
yönetimiyle yaşamamıza vesile etsin. (AK PARTİ, MHP ve İYİ PARTİ sıralarından
“Âmin” sesleri) 
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi
(1/276) ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu
Tasarısı (1/275), 2017 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan, 2017 Yılı Genel Uygunluk Bildiriminin Sunulduğuna
Dair Sayıştay Başkanlığı Tezkeresi (3/38); 6085 Sayılı Sayıştay Kanunu Uyarınca
Hazırlanan 2017 Yılı Dış Denetim Genel Değerlendirme Raporu, 2017 Yılı Faaliyet
Genel Değerlendirme Raporu ve 2017 Yılı Mali İstatistikleri Değerlendirme
Raporunun Sunulduğuna Dair Sayıştay Başkanlığı Tezkeresi (3/39); 6085 Sayılı
Sayıştay Kanunu Uyarınca Hazırlanan 2017 Yılı Kalkınma Ajansları Genel Denetim
Raporunun Sunulduğuna Dair Sayıştay Başkanlığı Tezkeresi (3/41); 5018 Sayılı
Kamu Mali Yönetimi ve Kontrol Kanunu ile 6085 Sayılı Sayıştay Kanunu Uyarınca
Hazırlanan 183 Adedi Merkezi Yönetim Kapsamındaki Kamu İdarelerine, 2 Adedi
Sosyal Güvenlik Kurumlarına ve 10 Adedi Diğer Kamu İdarelerine Ait Olmak Üzere
Toplam 195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) KÜLTÜR VE TURİZM BAKANLIĞI (Devam)
1) Kültür ve Turizm Bakanlığı 2019 Yılı Merkezî Yönetim
Bütçesi
2) Kültür ve Turizm Bakanlığı 2017 Yılı Merkezî Yönetim
Kesin Hesabı
B) RADYO VE TELEVİZYON ÜST KURULU (Devam)
1) Radyo ve Televizyon Üst Kurulu 2019 Yılı Merkezî
Yönetim Bütçesi
2) Radyo ve Televizyon Üst Kurulu 2017 Yılı Merkezî
Yönetim Kesin Hesabı
C) DEVLET OPERA VE BALESİ GENEL MÜDÜRLÜĞÜ (Devam) 
1) Devlet Opera ve Balesi Genel Müdürlüğü 2019 Yılı
Merkezî Yönetim Bütçesi
2) Devlet Opera ve Balesi Genel Müdürlüğü 2017 Yılı
Merkezî Yönetim Kesin Hesabı
Ç) DEVLET TİYATROLARI GENEL MÜDÜRLÜĞÜ (Devam)
1) Devlet Tiyatroları Genel Müdürlüğü 2019 Yılı Merkezî
Yönetim Bütçesi
2) Devlet Tiyatroları Genel Müdürlüğü 2017 Yılı Merkezî
Yönetim Kesin Hesabı
D) TÜRKİYE YAZMA ESERLER KURUMU BAŞKANLIĞI (Devam)
1) Türkiye Yazma Eserler Kurumu Başkanlığı 2019 Yılı
Merkezî Yönetim Bütçesi
2) Türkiye Yazma Eserler Kurumu Başkanlığı 2017 Yılı
Merkezî Yönetim Kesin Hesabı
E) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü 2019 Yılı Merkezî Yönetim
Bütçesi
2) Vakıflar Genel Müdürlüğü 2017 Yılı Merkezî Yönetim
Kesin Hesabı
F) TÜRK İŞBİRLİĞİ VE KOORDİNASYON AJANSI BAŞKANLIĞI
(Devam)
1) Türk İşbirliği ve Koordinasyon Ajansı Başkanlığı
2019 Yılı Merkezî Yönetim Bütçesi
2) Türk İşbirliği ve Koordinasyon Ajansı Başkanlığı
2017 Yılı Merkezî Yönetim Kesin Hesabı
G) YURTDIŞI TÜRKLER VE AKRABA TOPLULUKLAR BAŞKANLIĞI
(Devam)
1) Yurtdışı Türkler ve Akraba Topluluklar Başkanlığı
2019 Yılı Merkezî Yönetim Bütçesi
2) Yurtdışı Türkler ve Akraba Topluluklar Başkanlığı
2017 Yılı Merkezî Yönetim Kesin
Ğ) ATATÜRK KÜLTÜR, DİL VE TARİH YÜKSEK KURUMU (Devam)
1) Atatürk Kültür, Dil ve Tarih Yüksek Kurumu 2019 Yılı
Merkezî Yönetim Bütçesi
2) Atatürk Kültür, Dil ve Tarih Yüksek Kurumu 2017 Yılı
Merkezî Yönetim Kesin Hesabı
H) ATATÜRK KÜLTÜR MERKEZİ (Devam)
1) Atatürk Kültür Merkezi 2019 Yılı Merkezî Yönetim Bütçesi
2) Atatürk Kültür Merkezi 2017 Yılı Merkezî Yönetim
Kesin Hesabı
I) ATATÜRK ARAŞTIRMA MERKEZİ (Devam)
1) Atatürk Araştırma Merkezi 2019 Yılı Merkezî Yönetim
Bütçesi
2) Atatürk Araştırma Merkezi 2017 Yılı Merkezî Yönetim
Kesin Hesabı
İ) TÜRK DİL KURUMU (Devam)
1) Türk Dil Kurumu 2019 Yılı Merkezî Yönetim Bütçesi
2) Türk Dil Kurumu 2017 Yılı Merkezî Yönetim Kesin
Hesabı
J) TÜRK TARİH KURUMU (Devam)
1) Türk Tarih Kurumu 2019 Yılı Merkezî Yönetim Bütçesi
2) Türk Tarih Kurumu 2017 Yılı Merkezî Yönetim Kesin
Hesabı
K) GENÇLİK VE SPOR BAKANLIĞI (Devam) 
1) Gençlik ve Spor Bakanlığı 2019 Yılı Merkezî Yönetim
Bütçesi
2) Gençlik ve Spor Bakanlığı 2017 Yılı Merkezî Yönetim
Kesin Hesabı
L) SPOR GENEL MÜDÜRLÜĞÜ (Devam)
1) Spor Genel Müdürlüğü 2017 Yılı Merkezî Yönetim Kesin
Hesabı
M) YÜKSEKÖĞRENİM KREDİ VE YURTLAR KURUMU (Devam)
1) Yükseköğrenim Kredi ve Yurtlar Kurumu 2017 Yılı
Merkezî Yönetim Kesin Hesabı
BAŞKAN
- Antalya Milletvekilimiz Kemal Bülbül Bey’e söz veriyorum. (HDP sıralarından
alkışlar)
HDP
GRUBU ADINA KEMAL BÜLBÜL (Antalya) – Sayın Başkan, değerli milletvekilleri;
Devlet Tiyatroları Genel Müdürlüğü, Radyo ve Televizyon Üst Kurulu RTÜK…
Nedense RTÜK deyince bir gülme tutuyor beni. RTÜK, YÖK ve DİB, dibe vurmuş olan
DİB, 3’ü de fetva kurumuna dönüşmüş durumda ne yazık ki. 
Ben
yine “Mecnunum Leylamı gördüm/ Bir kerece baktı geçti/ Ne sordum ne de söyledi/
Yıldız gibi aktı geçti.” Sevgili Leyla Güven 36’ncı günde seni sevgiyle,
saygıyla selamlıyorum. (HDP sıralarından alkışlar) Özgürlük aşkına meftun olmak,
özgürlük aşkının leylası olmak böyle bir şey. 
Dün
Sevgili Demirtaş’ın duruşmasındaydım, duruşmada şu geldi aklıma sevgili
dostlar: Sevgili Demirtaş, aziz dostum Tahir Elçi katledildiğinde demişti ki
“Tahir Elçi’yi katleden devlet değil, devletsizliktir.” Sevgili Demirtaş, İnsan
Hakları Mahkemesinin kararına rağmen sana ceza veren adalet değil,
adaletsizliktir, hukuk değil, hukuksuzluktur ve hatta ceberutluktur. 
Sevgili
Sırrı Süreyya’yı anmak istiyorum buradan: Ula gardaş, kurban olduğum, vallahi
sen ucuz kurtuldun. Hasan Hayri’yi de “Gel, görüşelim de şu sorunu çözelim.”
diye çağırmışlardı, Seyit Rıza’yı da, onlar ipe gitti, sen gene hiç değilse bir
buçuk, iki seneyle kurtardın kurban. Bakar mısınız şuna. Türk olan, öz be öz
Türk olan Sırrı Süreyya Kürt sorununu çözmek üzere sorumluluk -bilinç, kültür,
espri, entelektüelizm, hepsi vardı- aldı, geldi buraya çok şey kattı, çok şey
öğretti, çok şey de öğrendi ama Sırrı Süreyya’nın karşı karşıya olduğu duruma
bakar mısınız. Bu, hukuk değil, ceberutluktur değerli arkadaşlar. 
Sevgili
Adalet Bakanı dün burada şöyle bir şey söyledi: “Benim kulağıma ezan okundu.”
Çok güzel. Sevgili Adalet Bakanı, senin kulağına Ezan-ı Muhammedi’nin terennüm
edilmesi ne kadar mukaddes bir vaka ise, bir Alevi olarak benim Pir Sultan’ın
deyişleriyle büyümem o kadar demokratik hak, tartışmasız ve hiç kuşkusuz olacak
bir şeydir. Dolayısıyla hepimizi aynı kefeye koymayın kurban olduklarım.
Birinin kulağına Ezan-ı Muhammedi terennüm edilir, birinin kulağına nefes,
birine İncil’den, birine Tevrat’tan, hadisler, deyişler, ayetler okunur.
ABDULLAH
GÜLER (İstanbul) – O kendisini tanıtıyor, siz de kendinizi tanıtıyorsunuz. 
KEMAL
BÜLBÜL (Devamla) – Kendini tanıtmadı Sevgili Vekilim. 
ABDULLAH
GÜLER (İstanbul) – Kendisini tanıttı. 
KEMAL
BÜLBÜL (Devamla) – Lütfen konuşmamın insicamını bozmayın, lütfen. Teşekkür
ediyorum. 
FATMA
KURTULAN (Mersin) – Bir dinleyin ya!
ALİ
KENANOĞLU (İstanbul) – Dinleyelim arkadaşlar. 
ERDAL
AYDEMİR (Bingöl) – Bir sus! (AK PARTİ sıralarından “Ezan niye bu kadar zorunuza
gidiyor?” sesi)
KEMAL
BÜLBÜL (Devamla) – Azizim, ben bir şey demedim ki ne kadar doğal dedim, bu
kadar basit. 
Bu
konu her söz konusu olduğunda âdeta karikatürize eder gibi “Ali’yi sevmek
Alevilikse ben de seviyorum.” diyenlere Şah-ı Merdan, Şir-i Yezdan, Haydar-ı
Kerrar, Sahib-i Zülfikar Ali’nin tabiriyle bir şeyimiz var arkadaşlar. Evet,
Ali’yi sevmek Aleviliktir; siz de sevin, bütün insanlar sevsinler. Ali’yi
sevmek merhamettir. Ali’yi sevmek keramettir. Ali’yi sevmek adalettir,
letafettir, lezzettir, hakikattir; çok güzel fakat Ali’nin beytülhikme olan
makamına kapıdan değil, bacadan girmek isteyenlere şunu diyorum: Ocakta Ali’nin
nârı var, dikkat edin. 
Değerli
arkadaşlar, ben bugün özellikle çok yakın bir tarihte Hakk’a yürümüş olan
Feyzullah Çınar’ı, Âşık İbreti’yi anmak istiyorum, Kürt dengbej Ayşe Şan’ı
-destansı bir kadın- anmak istiyorum ve buradan yine Sayın Kültür Bakanına…
ALİ
ÖZTUNÇ (Kahramanmaraş) – Mahzuni’yi unutma, Mahzuniyi.
KEMAL
BÜLBÜL (Devamla) – Mahzuni babanın yıl dönümü değil kurbanım.
Sayın
Kültür Bakanım, ben bugün çok ibretiâlemlik bir vakayla karşı karşıya geldim.
Önceki dönem vekillerimizden Sevgili Gültan Kışanak -Diyarbakır Büyükşehir
Belediye Başkanıyken haksız, hukuksuz, ceberutça bir şekilde tutuklanarak hapse
atılan- bana bir mektup yazdı, benden Alevilikle ilgili kitap istedi, kendisi
de bir ocakzadedir. Ben de ona Rıza Yıldırım’ın “Aleviliğin Doğuşu”, Mehmet
Fuat Köprülü’nün “Türk Edebiyatında İlk Mutasavvıflar”, Profesör Orhan
Türkdoğan’ın “Alevi-Bektaşi Kimliği” ve Profesör Doktor Yusuf Ziya Yörükan’ın
“Anadolu’da Alevîler ve Tahtacılar” kitabını gönderdim. Almamışlar, bana geri
gönderdiler, bakar mısınız şuna! 
ERKAN
AKÇAY (Manisa) – Hâlbuki çok iyi kitaplardır onlar.
KEMAL
BÜLBÜL (Devamla) – Özellikle bunları gönderdim, özellikle. Şu aymazlığa bakar
mısınız Allah aşkına!
ERKAN
AKÇAY (Manisa) – Ayıp etmişler.
KEMAL
BÜLBÜL (Devamla) – Şimdi ben bunun neresini savunayım arkadaşlar? Eleştirince
niye böyle iğne batırılmış gibi hoplanıyor? Diyanet İşleri Başkanından fetva mı
alacaktım ben? (HDP sıralarından alkışlar) 
Diyanet
İşleri Başkanına bir sözüm var buradan… Sevgili Bakanım, bunu size vereceğim,
siz göndereceksiniz, rica ediyorum. Şimdi, Diyanet İşleri Başkanı diyor ki:
“Biz cami hocalarından bir kurul oluşturup Alevilere irşat çalışması
yapacağız.” Ya Sevgili Diyanet İşleri Başkanı, ilahiyat fakültesi bitirmekle
mürşit olunmaz, ilahiyat fakültesi bitirmekle müderris olunur. Bakınız, Şems
ile Mevlâna tanışmadan önce Mevlâna da bir müderristi, Şems onu irşat edince mürşit
oldu, eyvallah. Şimdi, sen müderrislik hâlinle Hacı Bektaş’ın, Pir Sultan
Abdal’ın “İki cihan sığar mende, men cihana sığmazam/Gevheri lamekân benim,
kevnü mekâna sığmazam.” diyen Seyyid Nesimi’nin torunlarını sen kimsin irşat
edeceksin kurban olduğum? Biraz beri dur, biraz serin gel.
Dolayısıyla
değerli arkadaşlar, aslında “bütçe” denilen şeyi, 1273’ün 18 Aralığında Hakk
ile hak olan, vuslata eren, hakikatin mürşitlerinden Mevlâna Celâlettin
Rûmi’nin bir kıssasıyla bu bütçeyi açıklayacağım, tanımlayacağım fakat Sevgili
Kültür Bakanım, bir şey daha var. Kültür Bakanlığı inanç turizmi listesinde 15
inanç kurumu olmasına rağmen neden Hacı Bektaşı Veli Dergâhı yoktur? Bakınız,
burada çok haklı olarak Mevlâna Dergâhı vardır, kimi kiliseler vardır, çok güzel,
eyvallah, Hacı Bektaşı Veli Dergâhı niye bunun içerisinde yoktur?
Arkadaşlar,
gelin birbirimizi yanıltmayalım, birbirimizi avutmayalım. Alevilik bu ülkede
yasaklı bir inançtır. Nasıl yasaklı bir inançtır, onu da söyleyeyim. Şimdi
“tek… tek…” diye sayılıyor ya “tek devlet, tek millet” tamam, ben bunların
içerisinde tek din olduğunu ama bunun söylenmediğini ispatlayacağım şimdi size.
Hani çok tartışılan, kiminin “Külliye” kiminin “saray” dediği yer var ya, bütün
tartışmaları kaldırdım buraya koydum; efendim, ruhsatı yoktu, bilmem, işte
şöyleydi böyleydi bütün tartışmaları buraya bıraktım. Soruyorum: Türkiye
Cumhuriyeti devletinin Anayasası’nda “laik, demokratik bir ülke” yazıyor mu?
Yazıyor. Peki, laik, demokratik bir ülkenin Cumhurbaşkanı cami yapar mı? Aslında,
yapmaz. Peki, kendi inancı gereği yaptı, eyvallah, güzel. Peki, değerli
arkadaşlar, bu Külliye de madem ki Türkiye Cumhuriyeti’nin halkının, Türkiye
Cumhuriyeti yurttaşlarının Külliyesi;
1)
Niye cemevi yok bu Külliye’de?
2)
Niye kilise yok bu Külliye’de?
3)
Niye havra yok bu Külliye’de?
4)
Niye inanmayanlar reddediliyor, inkâr ediliyor?
Değerli
arkadaşlar, şimdi, biz kimseyi ayırmadık, Hak’tan özge bildik. Halkı Hak için
sevdik. Hiçbir inancı, hiçbir kimliği ötelemedik, itelemedik.
Bakınız,
Hak ve hakikatin âşığı Daimi Baba insanı nasıl tanımlıyor:
“Kâinatın
aynasıyım,
Madem
ki ben bir insanım.
Hakk’ın
varlık deryasıyım,
Madem
ki ben bir insanım.

İnsan
Hak’ta, Hak insanda
Arıyorsan
bak insanda,
Çok
marifet var insanda, 
Madem
ki ben bir insanım.

Tevrat’ı
yazabilirim,
İncil’i
dizebilirim,
Kuran’ı
sezebilirim,
Madem
ki ben bir insanım.

İlim
bende, kelam bende,
On
sekiz bin âlem bende,
Yazar
levh-i kalem bende,
Madem
ki ben bir insanım.

Bunca
temenni, dilekler,
Vız
gelir çarkıfelekler,
Bana
eğilsin melekler,
Madem
ki ben bir insanım.

Daimi’yim,
harap benim,
Ayaklarda
türap benim,
Âşk
ehline şarap benim,
Madem
ki ben bir insanım.”
Biz
insana böyle bakıyoruz.
Yunus’tan
söz ediyorsunuz ya, eyvallah âşkın kutbu, hakikatin kutbu, âşkın çağlayan seli
Yunus ne diyor? 
“Hak
bir gönül verdi, bana, ha demeden hayran olur. 
Gâhi
gider giryân olur, gâhi gider şâdân olur.
Gâhi
girer mescitlere, yüz sürer anda yerlere.
Gâhi
gider deyre girer, İsa ile ruhban olur.”
Yunus
böyle diyor. Ne İsa’yı ne Musa’yı ne Muhammed’i, hiçbirini birbirinden
ayırmıyor arkadaşlar. Bizim hakikatimiz böyledir.
Ama
bizim inancımız inkâr ediliyor. Ama bizim üzerimizde asimilasyon politikası
yürütülüyor ve sistematik olarak yapılıyor bu. Cemevlerimiz inkâr ediliyor,
ibadetimiz inkâr ediliyor.
Değerli
arkadaşlar, bu ülkede Aleviler vardır, Aleviler Türkmen’dir, Türk’tür,
Kürt’tür, Arap’tır, Roman’dır ve Balkan halkları içerisinde de Aleviler vardır,
eyvallah. 
Şununla
bitirelim değerli arkadaşlar: Aşkın kutbu Mevlâna Celâlettin Rûmi’den söz ettik.
Mevlâna Celâlettin Rûmi Mesnevi’de bir kıssasında günümüzün bütçesini şöyle
anlatıyor: Aslan, kurt ve tilki -hikâye bu ya- dost olmuşlar. Ormanda, bir gün
“Kendimize bir bütçe yapalım.” demişler. O gün toplanmışlar, bir yaban öküzü
-haşa huzurdan- bir dağ keçisi, bir tavşan avlamışlar ve bunu kendi aralarında
pay edecekler. Aslan, dönmüş kurda demiş ki: “Ey kurt, şunları pay et de
yiyelim.” Kurt demiş: “Olur efendimiz. Efendimiz, yaban öküzü sizin olsun, keçi
benim olsun, tavşan da tilkinin olsun.” Tabii, aslan bir kükremiş, pençeyi
geçirdiği kurt hâk ile yeksan yerde. Tilkiye dönmüş, tilki tir tir titriyor.
“Ulan, bu ne hal!” Tilkiye demiş ki: “Sen taksim et bakayım.” “Olur efendimiz.”
demiş tilki.
(Mikrofon
otomatik cihaz tarafından kapatıldı) 
BAŞKAN
– Toparlayalım Sayın Vekil. 
KEMAL
BÜLBÜL (Devamla) – Sayın Başkan, teşekkür ediyorum. 
“Efendimiz,
sizin sabahleyin iyi yemeniz lazım güçlü olmanız için, yaban öküzünü sabah
kahvaltısında yiyin, öğleyin hazmı kolay olsun diye dağ keçisini, akşam da
rahat uyuyasınız diye tavşanı yiyin.” demiş. Aslan dönmüş, demiş ki: “Aferin,
sen bu adil taksimatı nereden öğrendin?” “Efendim, şurada yatan kurttan
öğrendim.” demiş. (HDP sıralarından alkışlar) 
Şimdi,
orada yatan kurdu ben size söyleyeyim değerli arkadaşlar, kurdu ben söyleyeyim,
tilkiyi siz bulun. (AK PARTİ sıralarından “Tilki de sensin!” sesi) 
Edep
yahu! Edep yahu!
Hepinize
sevgi ve saygılar. 
Aşk
ile… (HDP sıralarından alkışlar) 
MUHAMMET
EMİN AKBAŞOĞLU (Çankırı) – Sayın Başkan… 
BAŞKAN
– Buyurun Sayın Grup Başkan Vekili. 
ÖZGÜR
ÖZEL (Manisa) – Aslan adına söz talebi var efendim. 
IV.- AÇIKLAMALAR (Devam)
52.- Çankırı Milletvekili Muhammet Emin Akbaşoğlu’nun,
Türkiye Cumhuriyeti devletinin bir hukuk devleti olduğuna, bağımsız yargıya
intikal etmiş ve karara bağlanmış hükümlerin herkes için bağlayıcı olduğuna
ilişkin açıklaması
MUHAMMET
EMİN AKBAŞOĞLU (Çankırı) – Teşekkür ediyorum Sayın Başkanım. 
Tabii,
değerli konuşmacının konuşmalarına bir ekleme yapalım: Türkiye Cumhuriyeti
devleti bir hukuk devletidir. Tarafsız ve bağımsız yargıya intikal etmiş ve
karara bağlanmış hükümler herkes için bağlayıcı, bunu ifade etmek isterim
birinci olarak.
İkinci
olarak, Hazreti Ali (RA) Efendimiz hepimizin ortak değeridir, biz tabii ki,
Hazreti Ali Efendimiz’i seviyoruz, bunu kayıtlara geçirelim. Hacı Bektaşı Veli,
Hacı Bayramı Veli, Şeyh Şabanı Veli ve tabii ki, Hacı Muradı Veli; bu 4 Veli,
hakikaten, Horasan Erenlerinin, Ahmet Yesevi’nin izinden -biraz evvel- kültürel
temellerimizi, medeniyet temellerimizi inşa ettiğimiz 4 sütunun önemli
hakikaten birer yol göstericisi. 
(Mikrofon
otomatik cihaz tarafından kapatıldı)
MUHAMMET
EMİN AKBAŞOĞLU (Çankırı) – Toparlayayım.
BAŞKAN
– Toparlayalım.
MUHAMMET
EMİN AKBAŞOĞLU (Çankırı) – Dolayısıyla bütün bunların hepsi de bütün insanlık için
kendisinde en güzel örnekler bulunan ve insanlık için üsve-i hasene olarak,
âlemlere rahmet olarak örneklik teşkil eden Efendimiz (AS) Hazreti Muhammed
Mustafa’nın talebeleri, yolcuları, yol arkadaşları, biz hepsini seviyoruz,
hiçbir ayrım yapmıyoruz.
Tabii
ki, Hristiyan ve Yahudi vatandaşlarımızla ilgili de hukuk düzeninde Lozan
Anlaşması uluslararası statüyü belirlemiş bir hukuk belgesidir. Bu hususu
kayıtlara geçmesi açısından ifade ettim.
Teşekkür
ederim.
BAŞKAN
– Erkan Bey, sen kitapları iyi dedin değil mi? Ahmet Yesevi’yi ilk okuduğumuz
kitap Kemal Bey’in bahsettiği “Türk Edebiyatında ilk Mutasavvıflar” kitabı,
1970’lerde filan elimize geçmişti. 
Buyurun
Erkan Bey.
53.- Manisa Milletvekili Erkan Akçay’ın, Antalya
Milletvekili Kemal Bülbül’ün 10 sıra sayılı 2019 Yılı Bütçe Kanun Teklifi ile
11 sıra sayılı 2017 Yılı Kesin Hesap Kanunu Tasarısı’nın dördüncü tur
görüşmelerinde HDP Grubu adına yaptığı konuşmasındaki bazı ifadelerine ilişkin
açıklaması
ERKAN
AKÇAY (Manisa) – Teşekkür ederim Sayın Başkan.
Sayın
Kemal Bülbül konuşmasında, özellikle 3-4 kitabın adını da vererek kürsüye de
getirmiş. Doğrusu bundan çok mütehassis olduğumuzu da ifade etmek istiyorum
çünkü bahsettiği ve tavsiye ettiği bu kitaplar aynı zamanda bizlerin de
kütüphanesinde yer alan ve gençliğimizden bu yana bir kısmı da elimizden
düşmeyen önemli kaynaklar. Ben de doğrusu bu konuda bu sözleri söylemekten
kendimi alıkoyamadım. 
Fuad
Köprülü’nün “Türk Edebiyatında İlk Mutasavvıflar”ı, Orhan Türkdoğan’ın
“Alevi-Bektaşi Kimliği”, sonra Yusuf Ziya Yörükan’ın “Anadolu’da Aleviler ve
Tahtacılar” kitapları fevkalade önemli, hem tarihî, kültürel özellikleri olan
hem de bilimselliği de içeren kitaplardır, bunu da ifade etmekte kendimi biraz
borçlu hissettim. 
Teşekkür
ederim, sağ olun.
BAŞKAN
– Yani Ahmet Yesevi’yi onlarla tanıdık önce, doğru. 
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi
(1/276) ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu
Tasarısı (1/275), 2017 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan, 2017 Yılı Genel Uygunluk Bildiriminin Sunulduğuna
Dair Sayıştay Başkanlığı Tezkeresi (3/38); 6085 Sayılı Sayıştay Kanunu Uyarınca
Hazırlanan 2017 Yılı Dış Denetim Genel Değerlendirme Raporu, 2017 Yılı Faaliyet
Genel Değerlendirme Raporu ve 2017 Yılı Mali İstatistikleri Değerlendirme
Raporunun Sunulduğuna Dair Sayıştay Başkanlığı Tezkeresi (3/39); 6085 Sayılı
Sayıştay Kanunu Uyarınca Hazırlanan 2017 Yılı Kalkınma Ajansları Genel Denetim
Raporunun Sunulduğuna Dair Sayıştay Başkanlığı Tezkeresi (3/41); 5018 Sayılı
Kamu Mali Yönetimi ve Kontrol Kanunu ile 6085 Sayılı Sayıştay Kanunu Uyarınca
Hazırlanan 183 Adedi Merkezi Yönetim Kapsamındaki Kamu İdarelerine, 2 Adedi
Sosyal Güvenlik Kurumlarına ve 10 Adedi Diğer Kamu İdarelerine Ait Olmak Üzere
Toplam 195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) KÜLTÜR VE TURİZM BAKANLIĞI (Devam)
1) Kültür ve Turizm Bakanlığı 2019 Yılı Merkezî Yönetim
Bütçesi
2) Kültür ve Turizm Bakanlığı 2017 Yılı Merkezî Yönetim
Kesin Hesabı
B) RADYO VE TELEVİZYON ÜST KURULU (Devam)
1) Radyo ve Televizyon Üst Kurulu 2019 Yılı Merkezî
Yönetim Bütçesi
2) Radyo ve Televizyon Üst Kurulu 2017 Yılı Merkezî
Yönetim Kesin Hesabı
C) DEVLET OPERA VE BALESİ GENEL MÜDÜRLÜĞÜ (Devam) 
1) Devlet Opera ve Balesi Genel Müdürlüğü 2019 Yılı
Merkezî Yönetim Bütçesi
2) Devlet Opera ve Balesi Genel Müdürlüğü 2017 Yılı
Merkezî Yönetim Kesin Hesabı
Ç) DEVLET TİYATROLARI GENEL MÜDÜRLÜĞÜ (Devam)
1) Devlet Tiyatroları Genel Müdürlüğü 2019 Yılı Merkezî
Yönetim Bütçesi
2) Devlet Tiyatroları Genel Müdürlüğü 2017 Yılı Merkezî
Yönetim Kesin Hesabı
D) TÜRKİYE YAZMA ESERLER KURUMU BAŞKANLIĞI (Devam)
1) Türkiye Yazma Eserler Kurumu Başkanlığı 2019 Yılı
Merkezî Yönetim Bütçesi
2) Türkiye Yazma Eserler Kurumu Başkanlığı 2017 Yılı
Merkezî Yönetim Kesin Hesabı
E) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü 2019 Yılı Merkezî Yönetim
Bütçesi
2) Vakıflar Genel Müdürlüğü 2017 Yılı Merkezî Yönetim
Kesin Hesabı
F) TÜRK İŞBİRLİĞİ VE KOORDİNASYON AJANSI BAŞKANLIĞI
(Devam)
1) Türk İşbirliği ve Koordinasyon Ajansı Başkanlığı
2019 Yılı Merkezî Yönetim Bütçesi
2) Türk İşbirliği ve Koordinasyon Ajansı Başkanlığı
2017 Yılı Merkezî Yönetim Kesin Hesabı
G) YURTDIŞI TÜRKLER VE AKRABA TOPLULUKLAR BAŞKANLIĞI
(Devam)
1) Yurtdışı Türkler ve Akraba Topluluklar Başkanlığı
2019 Yılı Merkezî Yönetim Bütçesi
2) Yurtdışı Türkler ve Akraba Topluluklar Başkanlığı
2017 Yılı Merkezî Yönetim Kesin
Ğ) ATATÜRK KÜLTÜR, DİL VE TARİH YÜKSEK KURUMU (Devam)
1) Atatürk Kültür, Dil ve Tarih Yüksek Kurumu 2019 Yılı
Merkezî Yönetim Bütçesi
2) Atatürk Kültür, Dil ve Tarih Yüksek Kurumu 2017 Yılı
Merkezî Yönetim Kesin Hesabı
H) ATATÜRK KÜLTÜR MERKEZİ (Devam)
1) Atatürk Kültür Merkezi 2019 Yılı Merkezî Yönetim
Bütçesi
2) Atatürk Kültür Merkezi 2017 Yılı Merkezî Yönetim
Kesin Hesabı
I) ATATÜRK ARAŞTIRMA MERKEZİ (Devam)
1) Atatürk Araştırma Merkezi 2019 Yılı Merkezî Yönetim
Bütçesi
2) Atatürk Araştırma Merkezi 2017 Yılı Merkezî Yönetim
Kesin Hesabı
İ) TÜRK DİL KURUMU (Devam)
1) Türk Dil Kurumu 2019 Yılı Merkezî Yönetim Bütçesi
2) Türk Dil Kurumu 2017 Yılı Merkezî Yönetim Kesin
Hesabı
J) TÜRK TARİH KURUMU (Devam)
1) Türk Tarih Kurumu 2019 Yılı Merkezî Yönetim Bütçesi
2) Türk Tarih Kurumu 2017 Yılı Merkezî Yönetim Kesin
Hesabı
K) GENÇLİK VE SPOR BAKANLIĞI (Devam) 
1) Gençlik ve Spor Bakanlığı 2019 Yılı Merkezî Yönetim
Bütçesi
2) Gençlik ve Spor Bakanlığı 2017 Yılı Merkezî Yönetim
Kesin Hesabı
L) SPOR GENEL MÜDÜRLÜĞÜ (Devam)
1) Spor Genel Müdürlüğü 2017 Yılı Merkezî Yönetim Kesin
Hesabı
M) YÜKSEKÖĞRENİM KREDİ VE YURTLAR KURUMU (Devam)
1) Yükseköğrenim Kredi ve Yurtlar Kurumu 2017 Yılı
Merkezî Yönetim Kesin Hesabı
BAŞKAN
– İstanbul Milletvekili Oya Ersoy.
Buyurun.
(HDP Sıralarından alkışlar)
HDP
GRUBU ADINA OYA ERSOY (İstanbul) – Genel Kurulu saygıyla selamlıyorum.
Bütçe
görüşmeleri başladığından beri, aslında ekonomik kriz konuşuyoruz burada.
Krizin varlığı, boyutu, derinliği tartışmalarını bir kenara bırakalım, halkın
cebinde açtığı deliğin büyüklüğüne bakmamız bence yeterli. 
Bakın,
asgari ücretin belirlendiği 2018 Ocak ayında bir işçinin alacağı ücret dolar
bazında 426 dolardı, bugün 299 dolara gerilemiş durumdadır. Bir işçi derken,
aslında 16 milyon doğrudan asgari ücretle geçinen, dolaylı olarak da asgari
ücrete göre ücretleri belirlenen milyonlardan bahsediyorum. 
Yine,
yıl sonunda tahminen yüzde 20-25 aralığında olduğu ortaya çıkacak olan
enflasyon oranının, halkın yaşam koşullarını ne kadar zorlaştırdığını hep
birlikte düşünmenizi öneriyorum. Geçtiğimiz sene halkın alım gücü yaklaşık
yüzde 12 azaldı. Yani aileler pazara gittiklerinde filelerini zaten
dolduramıyorlardı, bu sene pazar filelerinden biri artık boş. Boş kurdukları
sofralardan yarı tok kalkan halkın hâlâ fedakârlık yapmasını istiyorsunuz. 
İsmail
Devrim adını hatırlıyor musunuz? Hatırlamazsınız çünkü o sizin günahınız.
İsmini okullara, parklara, üst geçitlere koyamazsınız, koymazsınız çünkü İsmail
Devrim, çocuğuna okul pantolonu alamadığı için intihar eden gururlu bir insan. 
FİKRİ
IŞIK (Kocaeli) – Ya, hâlâ aynı istismarı yapıyorsunuz. Bunun gerekçesinin o
olmadığını biliyorsunuz yani o gerekçeyle hayatına son vermediğini
biliyorsunuz. Böyle istismar olmaz ya!
OYA
ERSOY (Devamla) – Evet, hâlâ… İstismar değil, psikolojik değil. Sadece ve
sadece onuruyla yaşamayı tercih eden ve biat etmeyen, sadaka kültürüne biat
etmeyen, onuruyla yaşamak isteyen bir insan İsmail Devrim. 
FİKRİ
IŞIK (Kocaeli) – Bakın, ailesi açıkladı “Bunun gerekçesi bu değil.” diye. 
OYA
ERSOY (Devamla) – Hatırlanmasını istemezsiniz, kimsenin hatırlamasını
istemezsiniz. 
FİKRİ
IŞIK (Kocaeli) – Bu kadar istismar siyaseti olmaz, yazık günah ya! Yazıktır,
ayıptır ya; ölen insanları siyasetinize alet etmeyin, ayıptır! 
OYA
ERSOY (Devamla) – Açık açık konuşalım, bu krizin sebebi yerli ve millî
çarpıtmalarınızın arkasında sakladığınız küresel neoliberalizmdir. Mega
projelerinizin, büyük şovlarla açtığınız projelerinizin arkasında yer alan güç
yerli ve millî değildir. Bunu biliyorsunuz, bunu gayet iyi biliyorsunuz. Şu
anda panik içerisindesiniz, korkuyorsunuz, yabancı sermaye kaçar diye
korkuyorsunuz. Bir sürü mega proje yarım kalır, hizmet veremez diye
korkuyorsunuz. Aynı geçen hafta İDO’da yaşadığımızı şehir hastanelerinde de
yaşarsak diye korkuyorsunuz. 
Geçen
hafta yine Ankara’da, Keçiören’deki Mektebim Okullarında eğitim yılının
ortasında bir okul, çocukları ortada bıraktı. “Kâr edemiyorum.” diye okulun
şubesini kapattı ve okulda okuyan öğrenciler ortada kaldı. Bu kriz buna yol
açtı.
ABDULLAH
GÜLER (İstanbul) – Kalmadı. 
OYA
ERSOY (Devamla) – Kaldı efendim, hep birlikte araştıralım. 
ABDULLAH
GÜLER (İstanbul) – Kalmadı. 
OYA
ERONAT (Diyarbakır) – Ya, yalana alışmışlar! 
OYA
ERSOY (Devamla) – Bütün bunlar olduğunda sizin bir çözümünüz yok, bunlara bir
çözümünüz yok. 
Değerli
milletvekilleri, memleket ekonomisi yüksek enflasyon eşliğinde daralma ve
durgunluk dönemi geçiriyor. Her gün yeni bir iflas, yeni bir konkordato
haberleri alıyoruz. Resmî rakamlarda bile yaklaşık 4 milyon işsiz var bu ülkede
ve bu rakamların daha da artacağını gayet iyi biliyorsunuz. Aslında bunları
iktidar çok iyi biliyor. Bugüne kadar ortalama 5,5 büyüme hedefleyen ekonomi
kurmayları 2019 için büyüme oranını 2,3’e düşürdü. Ama sorunu bilmek yetmiyor,
önemli olan çözüm odaklı ekonomiye yönelik yapısal bir adım atabilmektir. Ama
siz “Neoliberal politikaları ancak bizim Başkanlık sisteminde devam
ettirebiliriz.” taahhüdünde bulunarak, bunu sürdürme taahhüdünü vererek yani
krizin sonuçlarını, neoliberal politikaların krizinin sonuçlarını halka ödetmek
için iktidara geldiniz. Politikalarınızı da buna göre belirliyorsunuz.
Yaptığınız tüm yasaların, uyguladığınız tüm politikaların temelinde sermayenin
ihtiyaçları var. (HDP sıralarından alkışlar) 
OYA
ERONAT (Diyarbakır) – Sermaye bitti, hepsi bu.
OYA
ERSOY (Devamla) – 467 milyar dolar dış borç var bu ülkede ve bunun üçte 2’si
özel sektöre ait. 
OYA
ERONAT (Diyarbakır) – Sermaye bitti.
FATMA
KURTULAN (Mersin) – Var var, çok var Oya Hanım, hiç merak etme, sermayemiz çok.
Sus!
OYA
ERONAT (Diyarbakır) – Sen sus!
FATMA
KURTULAN (Mersin) – Sus, konuşma, sataşma!
AYHAN
BİLGEN (Kars) – Ben biraz sonra konuşacağım, göreceksiniz.
OYA
ERONAT (Diyarbakır) – Sus!
FATMA
KURTULAN (Mersin) – Şunu susturun, susturun.
AYHAN
BİLGEN (Kars) – Kürsüden özür dileyeceksiniz. 
OYA
ERSOY (Devamla) – Özel sektörün ve bankaların borcunu ödeme telaşındasınız.
Bırakın borcu yaratanlar ödesin, yüzde 1’in borcunu yüzde 90’a ödetemezsiniz. 
MEHMET
RUŞTU TİRYAKİ (Batman) – Bu kadar da olmaz ya! Kimsin sen ya!
ALİ
KENANOĞLU (İstanbul) – Ya, sürekli müdahale ediyor oradan ya! Derdi ne ya!
OYA
ERSOY (Devamla) - Sayın milletvekilleri, biz burada halkın bütçesini konuşalım.

AYHAN
BİLGEN (Kars) – Bir saniye… Bir saniye Sayın Başkan… 
BAŞKAN
– Ayhan Bey… 
AYHAN
BİLGEN (Kars) – Hayır, bir saniye… 
BAŞKAN
– Bir dakika…( HDP sıralarından gürültüler)
Değerli
milletvekilleri, konuşmasını bitirsin, söz vereyim ben.
OYA
ERSOY (Devamla) – Süremi durdurmanızı rica ediyorum.
AYHAN
BİLGEN (Kars) – Sayın Başkan, hayır, başka bir şey var, lütfen. 
TUMA
ÇELİK (Mardin ) – Böyle saygısızlık olmaz ya!
BAŞKAN
– Ayhan Bey, hatip kürsüde. Bitirsin söz vereyim ben. 
MERAL
DANIŞ BEŞTAŞ (Siirt) – Oradan aralıksız konuşuyorlar ya!
AYHAN
BİLGEN (Kars) – Sayın Başkan, hatip kürsüdeyken, oturduğu yerden “Yalana
alışmışlar.” cümlesini kullanması bu Meclisin dili değildir, ya kürsüden özür
dileyecek ya biz de aynı tarzı sergileyeceğiz; çok açık talep ediyoruz bunu,
çok açık.
RECEP
ÖZEL (Isparta) – Allah Allah, siz bize güveniyorsunuz ya!
OYA
ERSOY (Devamla) – Evet, böyle bir cümle kullandıysa ben de özür bekliyorum.
AYHAN
BİLGEN (Kars) – Çok net söylüyorum, grubunuz karar verecek buna arkadaşlar. 
İLKNUR
İNCEÖZ (Aksaray) – Asla özür dilemeyecek.
AYHAN
BİLGEN (Kars) – Hayır, karar vereceksiniz.
FATMA
KURTULAN (Mersin) – Hayır, bir susturun ya.
AYHAN
BİLGEN (Kars) – Ya oradan özür dileyeceksiniz ya kabul etmeyeceğiz.
BAŞKAN
– Ayhan Bey, ben söz vereyim size. 
Buyurun,
konuşmanıza devam edin. 
OYA
OYA ERSOY (Devamla) - Bu sürenin ve bu hakaretin süresinin…
FATMA
KURTULAN (Mersin) – Sayın Başkan… Sayın Başkan... 
AYHAN
BİLGEN (Kars) – Olmaz böyle bir şey ya!
FATMA
KURTULAN (Mersin) – Sayın Başkan, dünkü durum var, bir dakika…
AYHAN
BİLGEN (Kars) – Herkese laf atılır mı ya, her konuşmacıya laf atılır mı! 
ALİ
KENANOĞLU (İstanbul) – Her seferinde aynısını yapıyor ya!
FATMA
KURTULAN (Mersin) – Sayın Başkan, dün bir konuşmacımız için fotoğrafçı geliyor,
fotoğrafçıya “Bunu çekme, değmez.” diyor. 
MUHAMMET
EMİN AKBAŞOĞLU (Çankırı) – Bakın, konuşmacı kürsüde. Böyle bir usul yok.
FATMA
KURTULAN (Mersin) – Bu arkadaşınız her zaman her gelene bunu yapıyor arkadaşlar
ya.
BAŞKAN
– Sayın Grup Başkan Vekili, böyle bir usul yok. Ben söz vereceğim size.
ALİ
KENANOĞLU (İstanbul) – Sayın Başkanım, onun haddine mi ya!
BAŞKAN
- Buyurun Sayın Milletvekili, Genel Kurula hitap edin.
MEHMET
NACİ BOSTANCI (Ankara) – Sayın Başkanım, kürsüdeki konuşmacı bitirdikten sonra
arkadaşlar konuşsunlar.
MERAL
DANIŞ BEŞTAŞ (Siirt) – O zaman sussun.
AYHAN
BİLGEN (Kars) – O zaman konuşacağız, başka türlü konuşacağız.
BAŞKAN
–Ben söz vereceğim Ayhan Bey. 
Buyurun.
OYA
ERSOY (Devamla) – Bu sürenin süreme eklenmesini talep ediyorum.
Biz
halkın bütçesini düşünelim burada, burada halkın bütçesini tartışalım, bırakın
sermayeyi, bırakın sarayın bütçesini. Krizin üstünü ne askeri Suriye’ye
göndermekle, bir başka ülke toprağına göndermekle ne “dış güçlerin müdahalesi”
diyerek ne de “ekonomik savaş” söylemleriyle örtemezsiniz. Bu kriz, büyük bir
kriz. Bu kriz, Türkiye tarihinin yaşadığı en büyük kriz; reel üretimi ve tarımı
esas almayan, sadece inşaat ve hizmetler sektörüne bel bağlayan, doğayı talan
eden, kentleri yağmalayan ve emeği sömüren neoliberal politikaların sonucudur.
Çözüm: Bunları terk etmek zorundayız. Bunları terk etmediğimiz sürece bu krizin
çözümü yok. Üretim politikası “Patronlar daha çok kazansın.” diye değil, halk
yararına oluşturulmalıdır. 
Değerli
milletvekilleri, yapılacaklar bellidir. İlk olarak, asgari ücret, enflasyon
karşısında korumak ve yaşanan kayıpları gidermek için 2.800 lira sınırına
çıkarılmalıdır. Tüm ücretler en az enflasyon oranında artırılmalıdır ve tüm
temel hizmetlerde indirim yapılmalıdır. Emekçilerden alınan gelir vergisi,
katma değer vergisi ve diğer dolaylı vergilerin oranları derhâl düşürülmelidir.
Temel hizmetlere yani suya, elektriğe, doğal gaza ve ulaşıma zam yapılmamalı,
özellikle elektrik, su, doğal gaz, ulaşım ve iletişim üzerindeki tüketim
vergileri düşürülmelidir. Emeklilerin aylıkları ve gelirleri bir an önce asgari
ücret seviyesine çıkarılmalıdır. Kanal İstanbul gibi üretken olmayan tüm
yatırımlar durdurulmalıdır. Krizin en önemli sonucu işsizliktir. Toplu işten
çıkarmalar yasaklanmalıdır ve “haklı nedenle fesih” adı altında işçilerin işten
atılması yargı iznine bağlanmalıdır. İşsizlik Sigortası Fonu işsizlerindir,
yalnızca işçiler için kullanılmalıdır.
Anlayacağınız
üzere bizim önerilerimiz aslında çok basit: Vergiyi halktan değil, kazanan
patronlardan alın. Topladığınız vergileri harcarken şeffaf olun. “Örtülü
ödenek” “mega proje” “güvenlik” başlıkları altında halktan topladığınız
vergileri çarçur etmeyin. Halktan topladığınız vergilerle uluslararası yamyam
şirketlere özel şirket borçlarını, döviz borçlarını, kullanmadığımız
köprülerin, otoyolların, şehir hastanelerinin paralarını ödemeyin.
Yandaşlarınızı gözetmekten vazgeçin.
Yakında
yerel seçimler var. Taşerona, özel sektöre devrettiğiniz belediye hizmetlerini
yeniden belediyeleştirin. Vergilerin dörtte 3’ü ücretliler ve tüketiciler
tarafından ödeniyor. Şirketlerin vergi borçlarını sileceğinize verginin dörtte
3’ünü ödeyen halkın işe gidiş geliş saatlerinde ulaşımı parasız yapın. Her
haneye 18 metreküp su, 140 metreküp doğal gaz, 230 kilovatsaat elektrik parasız
olsun çünkü enerji haktır, sağlık haktır, su haktır, ulaşım haktır; halkın en
temel yaşamsal ihtiyaçları parasız olmalıdır. 
Şimdi
diyeceksiniz ki: Bunlar nasıl olacak? Çok basit, sarayın ve sermayenin bütçesi
değil, halkın bütçesi olursa bunların hepsi olacak. Bizler şirket gibi ya da
şirketler için yönetilen değil, halk yararına yönetilen bir bütçe istiyoruz.
Şirket gibi yönetilen bütçelerin sonu Soma demektir, Çorlu demektir, daha dün,
Ankara faciası demektir. 
Değerli
milletvekilleri, önümüze gelen bütçede emekçinin güvenliği, halkın güvenliği
yok; sadece ve sadece sermayenin sınırsız ve hızlı kâr etmesinin güvencesi var.
Kadınların güvenliği yok; “Hamile parkta dolaştı” “Mini etekle minibüse bindi.”
diye kadınlar bu ülkede saldırıya uğruyorsa kadınların güvenliği yoktur.
Çocukların güvenliği yok; bütçede desteklediğinizi açık açık yazdığınız vakıf
yurtlarında yaşanıyor çocuk istismarı. Köy okullarını kapattınız; “taşımalı
eğitim” adı altında, çocuklar kendi köylerinden başka il ve ilçelere giderek
eğitim görmek zorunda kalıyor ve oralarda devlet yurdu olmadığı için de
tarikat, cemaat vakıflarında, bunların yurtlarında kalmak zorunda
bırakıyorsunuz ve yanarak ölüyorlar. 
Bugün
-konumuza dönersek yeniden- tarihî ve kültürel mirasımızın da güvencesi yok.
Tarihsel mirasımızı daha da derinleştirmek, geliştirmek yerine, yok etmenin,
kendi ideolojinize uygun olarak yaşama geçirmenin derdindesiniz. 
İktidarın
kurumları, var olan bu Kültür ve Turizm Bakanlığına bağlı kurumları büyütmekten
sadece ve sadece bina yapmak anlıyor, bütçeyi de buna göre ayarlıyor; oysa “Bu
kurumları büyütelim.” derken kültürel ve tarihsel mirasımız üzerine
araştırmalarımızı artıralım, bilimsel yayınlarımızı çoğaltalım, sadece Türk
tarihiyle değil, Anadolu’da yaşamış tüm halklara, tüm medeniyetlere yönelik
araştırmalarımızı, tanıtımlarımızı artıralım, çok kültürlülüğümüzü tüm dünyaya
gösterelim diyoruz. Yurtseverliğin de gereği budur. Yurtsever olmak, bu ülke
toprakları üzerinde bugüne kadar yaşamış ve bundan sonra da yaşatılacak olan
bütün kültürel mirasa sahip çıkmak demektir, hepsini insanlığın ortak değeri
olarak görmek demektir ve bunları bu nedenle de korumak demektir. Yurtsever
olmak, bu ülkede yaşayan tüm halkları sevmek, dil, din, ırk, cins, cinsiyet,
cinsel kimlik ayrımı gözetmeksizin haklarını korumak ve sahip çıkmak demektir. 
Başta
Kürtçe, Lazca, Arapça, Ermenice, Gürcüce olmak üzere Anadolu’da yaşayan
halkların dil kültürlerini araştırmaya, geliştirmeye, bunlar için bütçe
oluşturmaya uğraşalım. Yani kutuplaştırma siyaseti değil, kardeşleşme siyaseti
yürütelim ama size Türk-Kürt, Alevi-Sünni kutuplaştırması da yetmedi, Çankaya,
Kadıköy, Şişli, bunlar da eklendi ve buradaki halkı sadece seçmen olarak görüp
“Bu seçmen profili bu ülkenin kaymağını yiyor.” diyorsunuz. Bu ülkenin
kaymağını kimlerin yediğini biz çok iyi biliyoruz, halk da çok iyi biliyor. 
Kutuplaştırma
siyasetine mecbursunuz, savaş siyasetine mecbursunuz, gerici, ırkçı
kutuplaştırmaya mecbursunuz çünkü artık, halka vadedeceğiniz hiçbir şey
kalmadı. Kutuplaştırma siyasetiyle kendi seçmeninizi konsolide etmeye
çalışıyorsunuz sadece, iktidarınızı korumak için. 
Atatürk
Kültür Merkezini yıkmak için harcadığınız enerjiyi korumak için gösterebilmiş
olsaydınız geçmişinden ders alan, geleceğine güvenle bakan bir yönetim
anlayışını oluşturmuş olurdunuz. 
(Mikrofon
otomatik cihaz tarafından kapatıldı) 
BAŞKAN
– Ek sürenizi veriyorum Sayın Milletvekili. 
OYA
ERSOY (Devamla) – Oysa siz, kültürel mirasları korumak yerine ideolojiniz
uğruna yok saymaya çalışıyorsunuz. Haydarpaşa Garı, Narmanlı Han, Sulukule,
Galata, Tarlabaşı gibi kültürel değerleri korumak yerine ranta dayalı kalkınma
modelinizle daha fazla inşaat, daha fazla AVM yapmayı tercih ediyorsunuz.
Bunlar yetmiyor, Gezi Parkı, Validebağ, Kuzey Ormanları, Hevsel Bahçeleri,
Karadeniz derelerini yok ediyorsunuz. 
Değerli
milletvekilleri, son olarak, gelin, Türk Dil Kurumunun sözlüğünü kadına yönelik
şiddeti besleyen eril dilden hep birlikte arındıralım. Hem bu sözlükte hem
internet sitesindeki sözlükte neler yazıyor, biliyor musunuz? Birkaç örnek
vereyim. Örneğin: “Müsait” kelimesi için “Flört etmeye hazır olan, kolayca
flört edebilen kadın” yazıyor. “Esnaf” kelimesi için “Kötü yola sapmış kadın”
yazıyor. “Teslim etmek” kelimesi için “Bir kadının bir erkeğe kendini vermesi”
yazıyor. “Oynak” kelimesi için “Ağırbaşlı olmayan, hoppa kadın” yazıyor. “Kötü
yola düşmek” kelimesi için “Kötü kadın olmak” “taze” kelimesi için “Genç kadın”
yazıyor. “Yollu” kelimesi için “Kolayca elde edilen kadın” yazıyor. Yine
sözlükte “erkek” sözcüğü “Sözüne güvenilir, mert” “kadın” sözcüğü ise “Analık
veya ev yönetimi bakımından gereken önlemleri, becerileri olan” olarak yazıyor.
Halkevleri Eş Genel Başkanımız Dilşat Aktaş sözlükten bunların çıkarılması için
TDK’ye başvuru yaptı, kabul edilmedi. Dava açtık, mahkemeyi kazandık ancak
istinaftan geri döndü. Şimdi, ben buradan Meclisi göreve çağırıyorum, kadına
karşı ayrımcılık içeren eylem ve uygulamaları kaldırmak Meclisin görevidir,
gelin, birlikte kaldıralım.
Saygılarımla.
(HDP sıralarından alkışlar)
AYHAN
BİLGEN (Kars) – Sayın Başkan…
BAŞKAN
– Ayhan Bey, buyurun.
IV.- AÇIKLAMALAR (Devam)
54.- Kars Milletvekili Ayhan Bilgen’in, Diyarbakır
Milletvekili Oya Eronat’ın yerinden sarfettiği bazı ifadelerine ilişkin
açıklaması
AYHAN
BİLGEN (Kars) – Sayın Başkan, konuşmacımızın konuşması sırasında, elbette ki
nezaketi içerisinde, üslubuyla laf atmalar, sataşmalar bu Mecliste oluyor.
Bunun elbette ki kabul edilebilir bir sınırı var ama bunu meslek hâline
getirmek, alışkanlık hâline getirmek, neredeyse kendini ifade etmenin tek yolu
hâline getirmek kabul edilebilir bir durum değil. Bunu kendine yakıştıran
vekiller olabilir ama biz kimsenin şamar oğlanı değiliz. “Yalana alışmışlar.”
ifadesinin arkasındaysa grubunuz Muhammet Bey -çok açık söylüyorum- ben başka
bir konuşma yapacağım, nelere alışıldığını tek tek sayacağım. Ama yok, bu
ifadeden dolayı çıkıp grubumuzdan özür dilerse biz konuyu kapatmaya varız. Ama
kendisi yine, tekrar kullandığı için söylüyorum, bakın, dün burada bir
arkadaşımız fotoğraf çektirmek için herkesin yaptığı gibi birini çağırmıştı
“Onları çekmenize gerek yok.” ne demektir ya? Biz sizin lütfunuzla mı geldik
buraya? 
Siz
sermayesinin bittiğini söylüyorsunuz konuşmacının, bir açın, hayat hikâyesini
okuyun bakalım, o konuşmacının sermayesi neymiş? Siyasetçilerin iki sermayesi
vardır Oya Hanım, dinleyin beni. 
(Mikrofon
otomatik cihaz tarafından kapatıldı) 
OYA
ERONAT (Diyarbakır) – Dinlerim dinlemem, size ne!
BAŞKAN
– Toparlayın Sayın Bilgen.
AYHAN
BİLGEN (Kars) – İki çeşit siyasetçi vardır: Bir “Sermayem derdimdir, servetim
ahım.” diyen siyasetçiler vardır, Oya Hanım ve grubumuzdaki arkadaşlarımız
böyledir. Bir de Mehmet Akif’in, dönemindeki siyasetçiler için kullandığı “Bir
kızarmaz yüz, yaşarmaz göz bütün sermayesi.” diyen siyasetçiler vardır. Tercih
sizin. (HDP sıralarından alkışlar)
OYA
ERONAT (Diyarbakır) – O, sizsiniz.
AYHAN
BİLGEN (Kars) – Grubunuz bu konuda bir tercih yapacak ya özür dilenecek burada
bizden ya bundan sonraki konuşmaların tonu, dozu, her şeyi değişecek burada.
MEHMET
NACİ BOSTANCI (Ankara) – Sayın Başkan…
BAŞKAN
– Buyurun Sayın Bostancı.
FATMA
KURTULAN (Mersin) – Hayır, özür dileyecek, Naci Bey.
MERAL
DANIŞ BEŞTAŞ (Siirt) – Naci Bey, özür dilemesi gerekiyor.
BAŞKAN
- Sayın milletvekilleri, Grup Başkanı konuşacak, dinleyelim.
55.- Ankara Milletvekili Mehmet Naci Bostancı’nın,
kimsenin kimseyi ikna etmek zorunda olmadığına, değerlendirecek olanın millet
olduğuna, müzakerelere ilişkin kimi kavramları kullanmama konusunda ortak bir
hassasiyet gösterilecekse AK PARTİ Grubunun destekleyeceğine ilişkin açıklaması
MEHMET
NACİ BOSTANCI (Ankara) – Sayın Başkanım, teşekkür ediyorum.
Burada,
Meclisteki müzakerelerde zaman zaman kürsüden konuşan hatibe yönelik bütün
partilerin gruplarından laf atmalar oluyor, bazen de çok ateşli bir şekilde
belli bir kesimde, belli bir grupta bu laf atma daha fazla olabiliyor.
FATMA
KURTULAN (Mersin) – Bu, zaman zaman değil, bu bir meslek. Verdiğiniz görev bu
Naci Başkan. Bunun görevi buymuş, bunu vermişsiniz.
BAŞKAN
– Fatma Hanım, dinleyelim.
MEHMET
NACİ BOSTANCI (Ankara) – Burada dilin nasıl kullanılacağına ilişkin bir
hassasiyet gerektiği şeklinde anladığım ve kesinlikle katıldığım bir yaklaşım
ortak bir anlayışla ancak hayata geçebilir. Mesela, burada “yalan” kelimesine
ilişkin bir itiraz var. Şüphesiz, herkes kendi kanaatini söylüyor. Yani kürsüye
çıkan hatipler kendi politik görüşleri istikametinde bir Türkiye tasviri
sunuyorlar. Neticede, kimse kimseyi ikna etmek zorunda değil. Asıl bunları
değerlendirecek olan millettir ve millet nihai hükmünü de verir. Eğer, biz
buradaki müzakerelere ilişkin kimi kavramları kullanmama konusunda ortak bir
hassasiyet göstereceksek grubumuz kesinlikle böyle bir çalışmayı
destekleyecektir, katılırız. Kimi kelimelerin, elbette, bunların kullanılmaması
gerektiği kanaatindeyiz. 
Ayrıca,
hiçbir gruba hiç kimse şamar oğlanı muamelesi yapamaz, böyle bir yaklaşımımız
söz konusu değildir. Herkes kanaatini ve siyasetini söylüyor.
Teşekkürler.
(AK PARTİ sıralarından alkışlar)
AYHAN
BİLGEN (Kars) – Sayın Başkan…
BAŞKAN
– Ayhan Bey, buyurun.
ALİ
KENANOĞLU (İstanbul) – Hanımefendi’nin özel görevi midir herkese hakaret etmek?
TUMA
ÇELİK (Mardin) – Herkese laf atmak onun özel görevi galiba.
OYA
ERSOY (İstanbul) – El hareketi hangi kapsama giriyor?
ALİ
KENANOĞLU (İstanbul) – Eli sürekli böyle. Ayıp değil mi ya!
MEHMET
RUŞTU TİRYAKİ (Batman) – Biz bundan sonra çıkan her AKP’li milletvekiline bunu
söyleyelim.
BAŞKAN
– Sayın Grup Başkan Vekiliniz söz istiyor arkadaşlar.
MEHMET
RUŞTU TİRYAKİ (Batman) – Her bir milletvekilinize aynı şekilde hitap ederiz.
Böyle devam edin, aynısını yaparız, sorun yok.
TUMA
ÇELİK (Mardin) – El hareketi yapmak onun işi galiba.
BAŞKAN
– Sayın Bilgen, buyurun.
56.- Kars Milletvekili Ayhan Bilgen’in, Diyarbakır
Milletvekili Oya Eronat’ın yerinden sarfettiği “Yalana alışmışlar.” ibaresinin
bütün grubu ilzam ettiğine ve özür dilenmesi gerektiğine ilişkin açıklaması
AYHAN
BİLGEN (Kars) – Sayın Başkan, eğer bu büyük lafı eden milletvekili…
MERAL
DANIŞ BEŞTAŞ (Siirt) – Ya, savunuyorsanız söyleyin.
MEHMET
RUŞTU TİRYAKİ (Batman) – Evet, savunuyorsanız aynısını yaparız.
AYHAN
BİLGEN (Kars) – Bir saniye arkadaşlar… 
MERAL
DANIŞ BEŞTAŞ (Siirt) – Ayhan Bey, çok özür dilerim, İlknur Hanım savunuyorsa
söylesin. 
AYHAN
BİLGEN (Kars) – Yok, arkadaşlar, zaten net bir karar verilecek bugün bu konuda.

Yani
eğer konuşmacının konuşmasından bir tek cümle hatırlar ve onun da yalan
olduğunu kürsüden ifade ederse ben özür dileyeceğim kendisinden. (HDP
sıralarından alkışlar)
ALİ
KENANOĞLU (İstanbul) – Hadi, buyursun bakalım!
AYHAN
BİLGEN (Kars) - Dinlediğiniz on dakikadan bir tek yalan cümle hatırlayıp
konuşabilirseniz ben özür dileyeceğim. (HDP sıralarından alkışlar)
OYA
ERONAT (Diyarbakır) – Pantolon olayı, mantolon olayı yalan, yalan. 
AYHAN
BİLGEN (Kars) – Ama eğer bu özür gerçekleşmezse, ama bakın…
OYA
ERONAT (Diyarbakır) – Tahir Elçi olayı yalan.
ALİ
KENANOĞLU (İstanbul) – Ne dediğini bile bilmiyorsun ya! Ne dediğini bile
bilmeden laf atıyorsun sürekli. 
AYHAN
BİLGEN (Kars) – Sayın Başkan… 
FATMA
KURTULAN (Mersin) – Ayıp, ayıp ya! 
AYHAN
BİLGEN (Kars) – Bir saniye arkadaşlar… 
Bazıları
için yalan siyasetin…
TUMA
ÇELİK (Mardin) – Kopya… Kopya…
MERAL
DANIŞ BEŞTAŞ (Siirt) – Kopya…
BAŞKAN
– Ayhan Bey, sizin grubunuz…
AYHAN
BİLGEN (Kars) – Arkadaşlar, bir saniye… Bir saniye arkadaşlar…
FATMA
KURTULAN (Mersin) – Ayıp ya! Sınava girmeyecek, sınava girmez, girmez, merak
etmeyin.
MERAL
DANIŞ BEŞTAŞ (Siirt) – Ne notu verdiniz?
OYA
ERONAT (Diyarbakır) – Tamam, tamam, çıkıyorum.
ABDULLAH
GÜLER (İstanbul) – Kendisi “Yalan.” dedi ya, yalan dediğinin notunu verdi. 
OYA
ERONAT (Diyarbakır) – Yalan dediğinin notunu verdi. 
BAŞKAN
– Sayın Bilgen, grubunuz bir kere sizin konuşmanıza müdahale ediyor.
Buyurun
Sayın Bilgen.
AYHAN
BİLGEN (Kars) – Sayın Başkan, yalan, evet, siyasetin ne yazık ki sanki olağan,
sıradan bir olgusu, bir parçası, hatta -eski ifadeyle- ayrılmaz hani mütemmim
cüzü, bu hâle gelmiş, bunda herkesin payı olabilir. Ama ne ben kişisel olarak
ne buradaki arkadaşlarımızın büyük kısmı her türlü eleştiriyi fikrimize,
düşüncelerimize, yaklaşımımıza karşı yapabilirler ama “yalana alışmışlar”
cümlesi bütün bir grubu ilzam eden bir yaklaşımdır. 
Çok
açık söylüyorum, biz çalmaya alışmadık, biz vurdumduymazlığa, utanmazlığa
alışmadık, bunlara alışmadığımız gibi yalana da alışmadık, alışmayacağız. Onun
için de bu ifadeyle ilgili ya özür dilenecek ya yalan olan ifade neyse hepimizi
genelleyecek -sadece bu konuşmadan değil- o ifade çıkıp kürsüden paylaşılacak
yoksa bol keseden canınızın istediği gibi orada oturup her çıkana laf atarak
falan burada siyaset yapmayacaksınız. Tercih sizin, tercih grubunuzun değerli
arkadaşlar.
BAŞKAN
– Buyurun Sayın Bostancı.
57.- Ankara Milletvekili Mehmet Naci Bostancı’nın, Kars
Milletvekili Ayhan Bilgen’in yaptığı açıklamasındaki bazı ifadelerine ilişkin
açıklaması
MEHMET
NACİ BOSTANCI (Ankara) – Sayın Başkanım, teşekkürler.
Sayın
Bilgen’in ifade ettiği tarzda bir müzakereyi Meclis için faydalı bulmam.
Yapabiliriz o müzakereyi, şüphesiz yapacak veriler mevcut ama şu atmosferde
uygun bulmam.
AYHAN
BİLGEN (Kars) – Özür dilemek erdemliktir Naci Bey ya. Özür dilesin, bu kadar,
bir şey demiyoruz ki.
MEHMET
NACİ BOSTANCI (Ankara) – Önemli olan şu, bir: Halkların Demokratik Partisinin
Türkiye’nin meselelerine bakışı ile AK PARTİ’nin bakışı arasında derin bir
uçurum var ve... 
AYHAN
BİLGEN (Kars) – Olabilir, gayet normal.
ALİ
KENANOĞLU (İstanbul) – Olabilir.
TUMA
ÇELİK (Mardin) – Aynı olmak zorunda değiliz ki.
MEHMET
NACİ BOSTANCI (Ankara) – İzin verir misiniz, izin verir misiniz?
...Meclisin
tutanaklarına bakarsanız taban tabana zıt bir şekilde birçok konuda farklı
kanaatlere sahibiz, aynı olaylara ilişkin farklı kanaatlere sahibiz ama
nezaketen birçok konu herhâlde yalan olarak ifade edilmiyor. Zaten daha kaba ve
yaralayıcı bir dil kullanılsa o zaman kimi ortak hakikatleri bile burada ifade
etme imkânı olmaz. O yüzden böylesine rekabetçi bir atmosfer kurmayı doğru
bulmam. Ama bir kez daha söylüyorum, şuna katılırım: Meclisteki müzakerelerin
kesinlikle makul, mantıklı ve katkı verici şekilde yapılabilmesi için kimi
kelimelerin kullanılmaması istikametinde bir ortak çalışma yapılırsa kesinlikle
katılırız ve destekleriz.
Teşekkür
ediyorum.
ALİ
KENANOĞLU (İstanbul) – Sadece kelime değil, eli kolu da oynuyor.
BAŞKAN
– Sıra Adana Milletvekili Tulay Hatımoğulları Oruç’ta.
Buyurun...
(HDP sıralarından sıra kapaklarına vurmalar, gürültüler)
TUMA
ÇELİK (Mardin) – Başkan bir dakika, öyle olur mu ya! Başkan öyle bir şey yok
yani!
MEHMET
RUŞTU TİRYAKİ (Batman) – Bundan sonra biz her Adalet ve Kalkınma Partisi
milletvekili çıktığında aynı sözü söyleriz.
ALİ
KENANOĞLU (İstanbul) – O zaman biz de size öyle yapalım.
MEHMET
RUŞTU TİRYAKİ (Batman) – Tekrar ederiz, söylediğiniz sözün aynısını söyleriz
Naci Bey, sizin cevabınızı da anımsatırız. 
BAŞKAN
– Tulay Hanım, buyurun.
MEHMET
RUŞTU TİRYAKİ (Batman) – Her AK PARTİ’li milletvekiline aynı biçimde cevap
veririz, aynı şekilde sataşırız, aynısını yaparız. Aynı cevabı bekleyin. 
BAŞKAN
– Sayın Bilgen... 
Tulay
Hanım...
AYHAN
BİLGEN (Kars) – Sayın Başkan...
BAŞKAN
– Buyurun Ayhan Bey.
AYHAN
BİLGEN (Kars) – Sayın Başkan...
TUMA
ÇELİK (Mardin) – Özür dileyecek. 
AYHAN
BİLGEN (Kars) – Bir saniye arkadaşlar.
MERAL
DANIŞ BEŞTAŞ (Siirt) – Ama bize sürekli bunu yapıyor, sürekli aynısını yapıyor.
AYHAN
BİLGEN (Kars) – Sayın Başkan, istediğimiz şey son derece...
MERAL
DANIŞ BEŞTAŞ (Siirt) – Ya el hareketi yapıyor, dil çıkarıyor.
MEHMET
RUŞTU TİRYAKİ (Batman) – Bu kadar olmaz.
AYHAN
BİLGEN (Kars) – Bir saniye arkadaşlar, söz hakkı bende, bir saniye.
TUMA
ÇELİK (Mardin) – Dil çıkarıyor, el kol...
MEHMET
RUŞTU TİRYAKİ (Batman) – Mutlu oluyorsunuz ya, anlayamıyoruz bunu ya, bunu
kavrayamıyoruz.
MERAL
DANIŞ BEŞTAŞ (Siirt) – Ya vallahi bana dil çıkardı. Dil çıkarmak var mı ya,
ayıp yani.
ALİ
KENANOĞLU (İstanbul) – Ayıp ya!
58.- Kars Milletvekili Ayhan Bilgen’in, “Yalana
alışmışlar.” ibaresini sıradanlaştırmanın siyasetçi kimliğini, siyasete olan
güveni ayaklar altına almak demek olduğuna ilişkin açıklaması
AYHAN
BİLGEN (Kars) - Arkadaşlar, bir saniye…
Sayın
Başkan, eğer “Yalana alışmışlar.” cümlesi özür dilenmeyi bile gerektirmeyecek
kadar önemsiz ve sıradan bir tarifse bunu kendisine kim yakıştırmak istiyorsa
yakıştırabilir. Ben 15 yaşından beri siyaseti sadece toplumsal kaygılarla
yaptım, kişisel rant için yapmadım ve kendime de asla yakıştırmam bunu. Yani bu
cümleyi sıradanlaştırmak demek bu kurumu, siyasetçi kimliğini, siyasete olan
güveni ayaklar altına almaktır, “Olsun canım bir kereye mahsus.” dedirtmem ben
buna asla. Özür dilemek gibi son derece insani ve erdemli bir talepte
bulunuyorum. Sizin böyle bir meziyetiniz olmayabilir, böyle bir tercihiniz olmayabilir
ama bizim bu koşullarda, burada bütçe tartışmamızın yalan söylemeye alışmış bir
grup olarak burada bütçecilik oynayıp bu oyunun bir parçası olmayacağımızı
bilmeniz lazım. Biz topluma bütçenin gerçeklerini anlatmaya çalışıyoruz, bu
ülkenin gerçeklerini kendi aklımızca, anladığımız kadar aktarmaya çalışıyoruz.
Biz bu oyunun parçası olmayız; çok net söylüyorum. 
BAŞKAN
– Peki, teşekkür ederiz. 
ÖZGÜR
ÖZEL (Manisa) – Sayın Başkan…
BAŞKAN
– Sıra Mardin Milletvekili Tuma Çelik…
FATMA
KURTULAN (Mersin) – Hayır, hayır, Başkan… 
MEHMET
RUŞTU TİRYAKİ (Batman) – Hayır, hayır, hayır ya…
TUMA
ÇELİK (Mardin) – Özür dileyecek!
BAŞKAN
– Birleşime beş dakika ara veriyorum. 
Kapanma Saati: 21.34
BEŞİNCİ OTURUM
Açılma Saati: 21.56
BAŞKAN: Başkan Vekili Celal ADAN
KÂTİP ÜYELER: Bayram ÖZÇELİK
(Burdur), Mustafa AÇIKGÖZ (Nevşehir)
-----0-----
BAŞKAN
– Türkiye Büyük Millet Meclisinin 32’nci Birleşiminin Beşinci Oturumunu
açıyorum.
2019
Yılı Merkezi Yönetim Bütçe Kanunu Teklifi ile 2017 Yılı Merkezi Yönetim Kesin
Hesap Kanunu Tasarısı’nın görüşmelerine devam ediyoruz.
Komisyon
yerinde.
Naci
Hocam, söz talebiniz var. 
Buyurun.

59.- Ankara Milletvekili Mehmet Naci Bostancı’nın,
eleştirilerin bir sınırının olması gerektiğine ve o sınırın da Meclisin genel
adabı ile demokratik müzakere usulleri olduğuna ilişkin açıklaması
MEHMET
NACİ BOSTANCI (Ankara) – Sayın Başkanım, teşekkür ederim. 
Burada
bütçenin müzakerelerini yapıyoruz. Müzakereler çerçevesinde her tür eleştiriye
açığız. Bu eleştirilerin muhakkak bir sınırı olması gerektiğini, o sınırın da
Meclisin genel adabı ve demokratik müzakere usulleri olduğu kanaatindeyiz. Bu
çerçevede her sözcünün, her grubun bu müzakerelere katkı yapacak bir çizgide
durması ve kendi eleştirilerini, varsa o demokratik protesto hakkını bu sınırlar
içerisinde kullanması gerektiği kanaatindeyiz. 
Ayrıca
kürsüden hatipler konuşurken zaman zaman bütün gruplardan birtakım itirazlar ve
protestolar yükseliyor. Bunları ne kadar hep beraber geri alabilirsek o ölçüde
iyi olur muhakkak. Böylelikle birtakım jestler ve tavırlar üzerinden değil,
doğrudan müzakerenin mahiyeti üzerinden, Meclisin de anlamına uygun konuşmalar
ve tartışmalar yapılabilir. Ayrıca genelleyici ve herhangi bir grubu
genelleyerek suçlayıcı dile, tavra katılmadığımızı da ifade etmek isterim. Bu
konuda ümit ederim bütün gruplar dikkatli bir şekilde davranırlar.
Teşekkür
ediyorum.
BAŞKAN
– Ben teşekkür ederim.
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi
(1/276) ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu
Tasarısı (1/275), 2017 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan, 2017 Yılı Genel Uygunluk Bildiriminin Sunulduğuna
Dair Sayıştay Başkanlığı Tezkeresi (3/38); 6085 Sayılı Sayıştay Kanunu Uyarınca
Hazırlanan 2017 Yılı Dış Denetim Genel Değerlendirme Raporu, 2017 Yılı Faaliyet
Genel Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) KÜLTÜR VE TURİZM BAKANLIĞI (Devam)
1) Kültür ve Turizm Bakanlığı 2019 Yılı Merkezî Yönetim
Bütçesi
2) Kültür ve Turizm Bakanlığı 2017 Yılı Merkezî Yönetim
Kesin Hesabı
B) RADYO VE TELEVİZYON ÜST KURULU (Devam)
1) Radyo ve Televizyon Üst Kurulu 2019 Yılı Merkezî
Yönetim Bütçesi
2) Radyo ve Televizyon Üst Kurulu 2017 Yılı Merkezî
Yönetim Kesin Hesabı
C) DEVLET OPERA VE BALESİ GENEL MÜDÜRLÜĞÜ (Devam) 
1) Devlet Opera ve Balesi Genel Müdürlüğü 2019 Yılı
Merkezî Yönetim Bütçesi
2) Devlet Opera ve Balesi Genel Müdürlüğü 2017 Yılı
Merkezî Yönetim Kesin Hesabı
Ç) DEVLET TİYATROLARI GENEL MÜDÜRLÜĞÜ (Devam)
1) Devlet Tiyatroları Genel Müdürlüğü 2019 Yılı Merkezî
Yönetim Bütçesi
2) Devlet Tiyatroları Genel Müdürlüğü 2017 Yılı Merkezî
Yönetim Kesin Hesabı
D) TÜRKİYE YAZMA ESERLER KURUMU BAŞKANLIĞI (Devam)
1) Türkiye Yazma Eserler Kurumu Başkanlığı 2019 Yılı
Merkezî Yönetim Bütçesi
2) Türkiye Yazma Eserler Kurumu Başkanlığı 2017 Yılı
Merkezî Yönetim Kesin Hesabı
E) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü 2019 Yılı Merkezî Yönetim
Bütçesi
2) Vakıflar Genel Müdürlüğü 2017 Yılı Merkezî Yönetim
Kesin Hesabı
F) TÜRK İŞBİRLİĞİ VE KOORDİNASYON AJANSI BAŞKANLIĞI
(Devam)
1) Türk İşbirliği ve Koordinasyon Ajansı Başkanlığı
2019 Yılı Merkezî Yönetim Bütçesi
2) Türk İşbirliği ve Koordinasyon Ajansı Başkanlığı
2017 Yılı Merkezî Yönetim Kesin Hesabı
G) YURTDIŞI TÜRKLER VE AKRABA TOPLULUKLAR BAŞKANLIĞI
(Devam)
1) Yurtdışı Türkler ve Akraba Topluluklar Başkanlığı
2019 Yılı Merkezî Yönetim Bütçesi
2) Yurtdışı Türkler ve Akraba Topluluklar Başkanlığı
2017 Yılı Merkezî Yönetim Kesin
Ğ) ATATÜRK KÜLTÜR, DİL VE TARİH YÜKSEK KURUMU (Devam)
1) Atatürk Kültür, Dil ve Tarih Yüksek Kurumu 2019 Yılı
Merkezî Yönetim Bütçesi
2) Atatürk Kültür, Dil ve Tarih Yüksek Kurumu 2017 Yılı
Merkezî Yönetim Kesin Hesabı
H) ATATÜRK KÜLTÜR MERKEZİ (Devam)
1) Atatürk Kültür Merkezi 2019 Yılı Merkezî Yönetim
Bütçesi
2) Atatürk Kültür Merkezi 2017 Yılı Merkezî Yönetim
Kesin Hesabı
I) ATATÜRK ARAŞTIRMA MERKEZİ (Devam)
1) Atatürk Araştırma Merkezi 2019 Yılı Merkezî Yönetim
Bütçesi
2) Atatürk Araştırma Merkezi 2017 Yılı Merkezî Yönetim
Kesin Hesabı
İ) TÜRK DİL KURUMU (Devam)
1) Türk Dil Kurumu 2019 Yılı Merkezî Yönetim Bütçesi
2) Türk Dil Kurumu 2017 Yılı Merkezî Yönetim Kesin
Hesabı
J) TÜRK TARİH KURUMU (Devam)
1) Türk Tarih Kurumu 2019 Yılı Merkezî Yönetim Bütçesi
2) Türk Tarih Kurumu 2017 Yılı Merkezî Yönetim Kesin
Hesabı
K) GENÇLİK VE SPOR BAKANLIĞI (Devam) 
1) Gençlik ve Spor Bakanlığı 2019 Yılı Merkezî Yönetim
Bütçesi
2) Gençlik ve Spor Bakanlığı 2017 Yılı Merkezî Yönetim
Kesin Hesabı
L) SPOR GENEL MÜDÜRLÜĞÜ (Devam)
1) Spor Genel Müdürlüğü 2017 Yılı Merkezî Yönetim Kesin
Hesabı
M) YÜKSEKÖĞRENİM KREDİ VE YURTLAR KURUMU (Devam)
1) Yükseköğrenim Kredi ve Yurtlar Kurumu 2017 Yılı
Merkezî Yönetim Kesin Hesabı
BAŞKAN
- Şimdi söz sırası, Halkların Demokratik Partisi Grubu adına Mardin
Milletvekili Tuma Çelik’te.
Buyurun
Sayın Çelik. (HDP sıralarından alkışlar)
HDP
GRUBU ADINA TUMA ÇELİK (Mardin) – Sayın Başkan, değerli milletvekilleri; Kültür
ve Turizm Bakanlığı, Vakıflar Genel Müdürlüğü bütçeleri üzerine HDP Grubu adına
söz almış bulunmaktayım. 
Sözlerime
başlamadan önce kendi ana dilimde, Süryanicede sizleri ve televizyon başında
bizleri seyreden insanlarımızı selamlamak istiyorum: “…(x)” 
Sayın
Başkan, değerli milletvekili arkadaşlarım; Türkiye seksen beş yıllık tarihi
olan devlet ve bu tarih içerisinde iş başına gelen iktidarlar içerisinde
maalesef bu son dönemde iş başına gelen iktidar kadar ayrıştırıcı bir iktidar
görmedik. Özellikle 2015’ten bu yana Türkiye halkları arasında her türlü
düşmanlığın egemen olması için elinden geleni yapan bir iktidar bu. Yaşamın her
alanında hayata geçirdiği yaklaşım ve politikalarla bunu göstermektedir. AKP, 7
Haziran sonrasında hayata geçirdiği savaş politikalarıyla birlikte
şehirlerimizi abluka altına alıp dinî, kültürel ve tarihî değerlerimizi yerle
bir etti. Bu şehirlerde yaşayan insanlarımızı çocuk, yaşlı, genç, kadın, erkek
ayırımı yapmadan yaşam haklarını ihlal etti, göçe zorladı; yetmedi, öne sürdüğü
güvenlik politikaları çerçevesinde halkın seçilmiş temsilcilerini, aralarında
parti eş başkanları olmak üzere, milletvekilleri, belediye eş başkanları, parti
yöneticilerinin de bulunduğu binlerce insanımızı tutuklattı. Üstelik şu anda
hapiste rehin tutulan bu arkadaşlarımızın birçoğu hakkında herhangi bir mahkeme
tarafından alınmış tek bir karar yok. Bütün bunlar HDP’ye ve ülkemizin ihtiyacı
olan barışa ve demokrasiye yönelik bir tehdittir. Avrupa İnsan Hakları
Mahkemesinin Selahattin Demirtaş’ın serbest bırakılmasına ilişkin kararına
rağmen, bu karara Recep Tayyip Erdoğan Cumhurbaşkanımız tarafından “Bizi
bağlamaz.” denilerek iç mahkemelerde ışık hızıyla Eş Başkanımız Demirtaş’ın
cezası onanıyor. Tüm bunlar yargının bağımsız olmadığını, yargının siyasi
vesayet altında olduğunu göstermektedir. 
Değerli
arkadaşlar, bu iktidarın yaptığı elbette sadece bunlar değildir. Bakınız,
bizler, 24 Haziran 2018 tarihinde yapılan seçimlerle, halkın oylarıyla seçilmiş
ve buraya gelmiş milletvekilleriyiz. Lakin bu seçimlerde seçilen ama buraya
gelemeyen bir arkadaşımız daha var; Leyla Güven. Arkadaşımız burada bulunan
bütün vekiller gibi halkın oylarıyla seçilmiş ama iktidar hukuksuz bir şekilde,
buraya gelmesine ve onu seçen halkın iradesini özgür bir şekilde temsil
etmesine izin vermiyor. Buradan Leyla Güven’in otuz yedi gündür sürdürdüğü
eylemine desteğimi belirtiyor ve onu seçen Hakkâri halkına selamlarımı
gönderiyorum. 
Bugün
ülkemizde AKP’nin bu ayrıştırıcı ve antidemokratik uygulamalarından ötürü baskı
iklimi devam ediyor ve bugün 150 dolayında gazeteci cezaevinde bulunuyor. İnsan
hakları savunucuları, öğrenciler, barış akademisyenleri yargılanıyor, gözaltına
alınıyor, tutuklanıyor. Örneğin, Osman Kavala gibi bir insan hakları
savunucusu, hakkında bir iddianame olmamasına rağmen, bir yılı aşkın bir
süredir cezaevinde tutuluyor. Sivil toplum kuruluşlarına, akademisyenlere
yönelik baskı, gözaltı ve tutuklamalar devam etmektedir. 
Biliyorum,
bütün bunları hem söylemek hem de dinlemek kolay değildir ama 80 milyonu
ilgilendiren yaramızı iyileştirmek istiyorsak onun varlığını kabul etmemiz
gerekiyor. Yok, eğer yaramızın varlığını kabul etmiyorsak o yarayı
iyileştirmemiz mümkün değildir ve her durumda canımızı acıtır, bizim bugün
hepimizin canının acıdığı gibi.
Konuşmamın
başında, bugünkü kadar ayrıştırıcı ve kutuplaştırıcı bir iktidar görmediğimi
söyledim, bunu tekrarlıyorum. Eğer bir iktidar en tepedeki yöneticisinden -ki
bu, Cumhurbaşkanı oluyor- memuruna kadar, haklarında hiçbir yasal işlem
olmamasına rağmen ülkenin 3’üncü büyük partisini yok saymaya ve her ortamda bu
partinin eş başkanlarına, milletvekillerine, yöneticilerine hakaret etmeye
çalışıyorsa, yaptığı ayrıştırmaktır ve bu iktidar, maalesef, bunu hiçbir hicap
duymadan hâlâ yapıyor. Arkadaşlar, gelin, bu ayrıştırmadan, faşizan
uygulamalardan vazgeçin ve hepimizin canını acıtan bu yaramızı iyileştirmeye
çalışalım. Unutmayalım ki yara ne kadar açık kalır ve iyileşmezse o kadar büyür
ve daha fazla irin toplar.
Bugün
yaşadığımız ortam ve koşullarda burada azınlık vakıfları konusunda
söyleyeceklerimin ne kadar önemi var, açıkçası bilmiyorum ama olsun, biz
doğruları söylemeye ve yanlışları eleştirmeye her koşulda devam edeceğiz çünkü biz
gerçekten yaramızı iyileştirmek, daha eşit ve demokratik bir ülkeye sahip olmak
istiyoruz.
Değerli
arkadaşlar, bir şey değişir mi emin değilim çünkü şu anda bu ülke mali anlamda
adil olmayan bir temele dayanıyor. Bilindiği gibi, bütçe, herkesin geliri oranında
vergi vermesi ve toplanan bu vergilerin devlet ihtiyaçları oranında, ülkenin
kurumları arasında paylaştırılmasıdır. Bu paylaştırmadan da ülkenin bütün
vatandaşlarının eşit oranda faydalanması gerekir. Peki, Türkiye'de durum bu mu?
Maalesef, durum bu değil. Değildir çünkü iktidar ve yandaşları her haktan
yararlanırken iktidar gibi düşünmeyenler maalesef gerektiği gibi
yararlanamıyor. Kısacası, Türkiye'de her alanda olduğu gibi gelirlerden
yararlanma konusunda bir adaletsizlik, bir hukuksuzluk söz konusudur. Evet, bu
adaletsizlik ve hukuksuzluktan herkes bir şekilde etkilenirken bizler biraz
daha fazla etkileniyoruz, zarar görüyoruz. Bu yüzden de Türkiye'deki varlığımız
ve kimliğimiz her gün biraz daha silikleşmektedir. 
Ben
bu durumu biraz daha açmak istiyorum. Normal koşullarda iktidarlar yönettikleri
ülkelerin sahip olduğu vakıfların ve bu vakıflara ait mülklerin ayakta kalması
için çaba sarf eder ve hakkaniyet içerisinde yönetilmesine destek olur çünkü
vakıflar genelde o ülkenin tarihî, kültürel zenginliğini de oluşturur.
Sabahleyin burada bir arkadaşımız, AKP’li bir milletvekili arkadaşımız
Osmanlı’dan bu yana vakıflara yönelik bir konuşma yaptı ama son on altı yılda
yapılan uygulamalarda bizim gördüğümüz tek bir şey vardı: Bizim vakıflarımızın
mülklerine el koymaktan başka bir şey görmedik biz. Peki, bizim ülkemizde şu
andaki durum nedir? Hemen söyleyelim. Özellikle azınlık vakıfları Türkiye'de
yıllardan beri ulusal bir varlık olarak görülmekten çok, talan edilmesi gereken
bir varlık olarak görülür. Bu yüzden de iktidarlar her fırsatta bu talanı
yapmaya çalıştı. 
AKP
iktidarı iş başına geldiği ilk dönemlerde -belki de Avrupa’ya daha iyi görünmek
içindir bilmiyorum ama- olumlu gelişmelere imza attı ancak bir süre sonra AKP
iktidarı da fabrika ayarlarına geri döndü ve öncesindeki iktidarlardan geri
kalmayacak bir şekilde azınlık vakıflarının talanına girişti. Bugün azınlık
vakıfları pek çok sorun yaşamaktadır. Gerek Vakıflar Kanunu çerçevesinde
gerekse hukuk dışı idari kararlarla azınlık vakıflarının tasarruflarındaki
taşınmazların tesciline getirilen engellerle ve özellikle, 1974 Yargıtay
kararlarıyla vakıflar aleyhine peş peşe açılan davalar neticesinde 1.200’ü
Rumlara, 660’ı Ermenilere, geri kalanlar ise Süryani, Keldani ve Musevilere ait
yaklaşık 1.950 taşınmaza el konulmuştur. 
Bunun
yanında, resmî rakamlara göre, 1.554 taşınmazın iadesi için müracaat edilmesine
rağmen bunlardan sadece 320’si iade edilmiştir. İade edilmeyen taşınmazlar
arasında kamuoyunun da yakından bildiği Tuzla’daki Ermeni yetimhanesi ve
yıllarca müstehcen filmlerin gösterildiği bir sinema olarak kullandırılan
İskenderun’daki Süryani Katolik Vakfına ait mülkler de var. Mardin’in en
ihtişamlı binası olan ve Süryani Katoliklere ait Patriklik binasının Mardin
Süryani Katolik Vakfı tarafından iadesi konusunda gereken müracaatlar yapılmış
ancak kamulaştırma olduğu gerekçesiyle bu müracaatlar reddedilmiştir. 
Süryani
halkı için kutsal ve büyük bir öneme sahip olan tarihî Mor Gabriel Manastırı
Vakfına ait el konulmuş 30 parça mülkten de Cumhurbaşkanının söz vermesine ve
aradan altı yıl geçmesine rağmen sadece 12 parçası iade edilmiştir, geri kalan
18 parça hâlâ iade edilmemiştir. 
Yine,
Mardin’in büyükşehir olmasıyla birlikte mahalleye dönüştürülen köylerin tüzel
kişiliğine ait 110 vakıf mülküne Mardin Valiliği tarafından oluşturulan Devir,
Tasfiye ve Paylaştırma Komisyonu kararıyla el konulmuş, Diyanet İşleri
Başkanlığının kullanımına verilmiştir ki bu Diyanet İşleri Başkanlığı bugüne
kadar Hristiyanlara yönelik tek bir kuruş harcama yapmamıştır. Düşünebiliyor
musunuz, çoğunluğu kilise ve manastır olan bu mülkler bugüne kadar Süryanilere
bir kuruş ödenek sunmayan Diyanet İşleri Başkanlığının kullanımına veriliyor
ancak ortaya çıkan bu garabet durum karşısında oluşan kamuoyu baskısı sonrasında
bu mülklerin bir kısmı Mart 2018’de 7103 sayılı torba Yasa’yla birlikte Süryani
vakıflarına iade ediliyor ki bu da sadece bir bölümüdür. Bunlara ek olarak AKP
iktidarı işbaşına geldiği günden bu yana fırsat gördüğü her durumda azınlık
vakıflarına ilişkin düzenlemeler yaptı. 
(Mikrofon
otomatik cihaz tarafından kapatıldı)
TUMA
ÇELİK (Devamla) – Biraz zaman verebilir misiniz?
BAŞKAN
– Toparlayın Sayın Milletvekili.
TUMA
ÇELİK (Devamla) – Ancak vakıflarla ilgili ne 2003, 2008 ve 2011 yıllarında
yapılan düzenlemeler ne de değişik dönemlerde çıkarılan kanun ve yapılan
değişiklikler azınlık vakıflarının ihtiyaçlarına cevap vermemiştir. Örneğin,
ilgili düzenlemeler Ermeni, Rum, Süryani ve Musevilere ait mazbutaya alınmış
50’den fazla vakfı içermediği gibi, el konulmuş taşınmazlar meselesine
kapsayıcı çözümler üretmemiştir. Verilen sözlere rağmen el konulan azınlık
vakıflarına ait mülkler iade edilmiyor, tapu kadastro çalışmalarının yeni
yapıldığı yerlerde, mesela bizim Tur Abdin dediğimiz Batman, Mardin, Şırnak ile
Botan ve Hakkâri bölgelerinde azınlıklara ve özellikle Süryanilere ait birçok
kilise, manastır, mezarlık ve bağlı arazi ya kişi ya da hazine adına
kaydedilmektedir.
Yine
AKP iktidarı döneminde Ocak 2013’te iptal edilen ve yaklaşık beş yıldır
çıkarılmayan Azınlık Vakıfları Seçim Yönetmeliği yüzünden vakıflarda seçim
yapılamamakta ve dolayısıyla vakıfların yönetiminde büyük sorunlar
yaşanmaktadır.
(Mikrofon
otomatik cihaz tarafından kapatıldı)
BAŞKAN
– Toparlar mısınız Sayın Milletvekili.
TUMA
ÇELİK (Devamla) – Bunların yanında Vakıflar Kanunu’ndaki geçici 11 maddenin
içeriği de sorun teşkil etmektedir. Bu maddenin 1936 Beyannamesi’ni temel
alması, 1936 Beyannamesi olmayan Gökçeada ve Keldani vakıfları ile 1936’dan
sonra Türkiye’ye katılan Antakya’daki azınlık vakıflarını mülkiyet haklarından
yoksun bırakmaktadır. 
Bütün
bunların dışında Sayıştay raporuna yansıyan bazı sorunlara da değinmek
istiyorum. Taşınmazlar, Vakıflar Kanunu’na, yönetmelik hükümlerine, vakıflar
meclisi kararlarına, Kültür ve Tabiat Varlıklarını Koruma Kurulu kararlarına ve
imzalanan tahsis protokollerine aykırı bir şekilde kullanılıyor. Tahsis edilen
bu taşınmazlar, restorasyon karşılığında tahsis edilmesine rağmen on yıldır
hiçbir şekilde restore edilmediği ve boş olduğu tarihî yapıların özgün
yapılarına aykırı kullanıldığı, yine özgün yapılara uyumsuz yeni alanlar
eklendiğidir. 
(Mikrofon
otomatik cihaz tarafından kapatıldı) 
TUMA
ÇELİK (Devamla) – Son bir dakika...
Sonuç
olarak şunu söylemek istiyorum: Yaşadığımız sorunları düzeltme konusunda
elimizde hâlâ imkânlar var. Bunların 1936 Beyannamesi’nde kayıtlı olup
olmamasına bakılmaksızın 1912 tarihinden itibaren azınlık vakıflarının
ellerinden alınmış, mazbutaya alınmış vakıflar ve üçüncü şahıslara satılmış
taşınmazlar da dâhil olmak üzere, azınlıklara ait bütün taşınmazlar hiçbir şart
ileri sürülmeden ilgili vakıflara iade edilmelidir. 
Diğer
bütün maddeleri geçiyorum, son bir şey söylemek istiyorum: Değerli arkadaşlar,
bu Mecliste konuşan partimiz milletvekilleri dışındaki herkes Türkiye’de
ayrımcılık olmadığını söylüyor ama bu doğru değil ve maalesef Türkiye’de pek
çok konuda ayrımcılık söz konusudur. Mesela, din anlamında ayrımcılık vardır
Türkiye’de. Türkiye’de hiç kimse herhangi bir iş yapılırken Müslüman kimliği
dışında Hristiyan, Musevi veya başka inançlar olduğunu düşünüp ona göre
planlama yapmıyor. 
(Mikrofon
otomatik cihaz tarafından kapatıldı) 
TUMA
ÇELİK (Devamla) – Bitiriyorum.
Bakın,
Mecliste birden çok mescit var ama farklı inançların ibadet edebilecekleri bir
yer yok. Ben bir Hristiyan’ım, benim kimliğimin din hanesine “İslam” yazan ve
imzalayan Sayın Binali Yıldırım da dâhil olmak üzere, hiç kimse Türkiye’de
Müslümanların dışında insanların da olabileceğini düşünmüyor. Bu yüzden de
hiçbir şekilde bir planlama yapmıyor. 
Türkiye’de
siyasal anlamda da ayrımcılık var. Midyat Kaymakamı haddini de aşarak insanlar
AKP’ye oy vermiyor diye, engelliler dâhil, devletin ödemesi gereken maaşı
vermiyor ve bütün bunlar Türkiye’de bir ayrımcılık olduğunu gösteriyor. Biz bu
ayrımcılığın bitmesini istiyoruz.
BAŞKAN
– Teşekkür ederiz Sayın Milletvekili. 
TUMA
ÇELİK (Devamla) – Bu arada, 2 tane fotoğraf getirdim, bunları Sayın Bakana
göstereceğim. Türkiye’deki azınlık vakıflarının sahibi olduğu mülklerin
durumunu gösteriyor. (HDP sıralarından alkışlar) 
BAŞKAN
– Sayın Milletvekili, teşekkürler. 
ÖZGÜR
ÖZEL (Manisa) – Sayın Başkan…
BAŞKAN
- Buyurun Özgür Bey. 
ÖZGÜR
ÖZEL (Manisa) – Sayın Başkan, sayın hatibin tespitleri, eleştirileri elbette
iktidar partisi tarafından ve tüm Meclis tarafından değerlendirilecek,
birçoğuna zaten katılıyorum. 
Bir
noktayı düzeltmem lazım: “Grubumuz dışında kimse Türkiye’de ayrımcılık
yapılmadığını kabul ediyor.” diyor. Cumhuriyet Halk Partisinin Türkiye’de din
üzerinden, mezhep üzerinden, inançlar üzerinden, etnisite üzerinden çok sayıda
ayrımcılıkla mücadele ettiğini, bu konuda raporlar yazdığını, buna itiraz
ettiğini kayda geçirmek isterim. 
Teşekkür
ederim. 
BAŞKAN
– Evet, söz sırası, Adana Milletvekilimiz Tulay Hatımoğulları Oruç.
Buyurunuz.
(HDP sıralarından alkışlar) 
HDP
GRUBU ADINA TULAY HATIMOĞULLARI ORUÇ (Adana) – Sayın Başkan, değerli
milletvekilleri; Kültür ve Turizm Bakanlığının Türk İşbirliği ve Koordinasyon
Ajansı Başkanlığı, Yurtdışı Türkler ve Akraba Toplulukları Başkanlığının
bütçeleri üzerine söz almış bulunmaktayım. 
Sözlerime
başlarken bütçenin görüşüldüğü bir dönemde ülkenin içinde bulunduğu krizden
hiçbir şekilde iktidar partisinin bahsetmemiş olmasını esefle karşılıyorum.
Türkiye bir kriz içindedir, çarşıya pazara çıktığınızda bu krizi görürsünüz,
görüyorsunuz ama ifade etmiyorsunuz. Bu, krizin olmadığı anlamını
taşımamaktadır, üstünü örtmeye çalışmaktır, bu da hiçbir derde deva değildir. 
TİKA
Başkanlığının son üç yıllık bütçesine baktığımızda, her sene aşırı bir artış
görülmektedir. TİKA bütçesinin mal ve hizmet alım giderleri kaleminden
2017-2018 yıllarına ait yolluklara yansıyan harcamalar skandalı çarşaf gibi
ortadadır.
Bakın,
2017’de harcamaya ayrılmış olan miktarın yüzde 551 katı harcama yapılmış,
2018’de bu rakam yüzde 371’e ulaşmış durumdadır. Aynı öngörüsüzlüğü iki sene
üst üste -sadece elimizdeki rakamlara bakarak- yapmış olmak imkânsızdır, bu
bilinçli bir şekilde yapılmaktadır. Bunun anlamı şudur: Devlet malı deniz.
Diyorsunuz ki bu ülkenin işçisine, yoksuluna, esnafına, kadınlarına: Kuru
denizde yüz kardeşim, ister kafan kırılsın, ister gözün çıksın. Şunu
belirtmemiz gerekiyor ki kazan kazan götürülen ve hesabı verilmeyen bu bütçe
halkların, işçilerin, emekçilerin, yoksulların, emeğin alın teridir ve
analarının ak sütü gibi haklarıdır, helalidir. 
Bugün,
TİKA, AKP’nin kimsesizlerin kimsesi olma felsefesi bağlamında programlar
geliştirmiş ve buna bütçe ayırmaktadır. Bu toprak sathında yaşayan Kürtlerin,
Arapların, Ermenilerin, Alevilerin, kısacası 72 milletin acaba nesi
oluyorsunuz? Bu insanlara üvey evlat, suçlu, bir ülkenin sığınmacısı gibi bir
muamele çektiğinizin farkında mısınız acaba? 
Diğer
bir şey, Kültür ve Turizm Bakanlığının bütçesini konuşuyoruz. Tarihsel,
kültürel ve kentsel mirasların en iyi şekilde korunup bundan sonraki kuşağa en
iyi biçimde teslim edilmesi bu Bakanlığın uhdesi altındadır. Fakat,
baktığımızda yine TİKA’nın bütçesi nerelere gidiyor? El Nusra, IŞİD gibi çete
örgütlerine gidiyor. Sadece bir örnek vermek istiyorum: Suriye’de, Suriye ve
Orta Doğu’nun en önemli tarihsel kentlerinden biri Tedmur, diğer bir adı
Palmira’yı nasıl bir hâle getirip törenle yıktıkları ortadadır. Yine, 18 ülkede
100’ü aşkın tarihî eserin tadilatı yapıldığı ifadesi var raporda ama on iki bin
yıllık Hasankeyf’i su altında nasıl bıraktığınızı yazmıyorsunuz. 
Değerli
arkadaşlar, bugün 14 Aralık Kürt illerinin ablukaya alınmaya başlanmasının
üçüncü yıl dönümüdür. Burada kentler tahrip edildi ve dönemin Başbakanı
Davutoğlu “Sur’u Toledo’ya çevireceğiz.” dedi. Aslında Franco faşizminin
kentlere nasıl nakşedildiğinin önemli bir göstergesidir bu sözler. Binlerce
yıllık tarihin izini taşıyan Suriçi, iş makineleriyle, intikam alırcasına
tahrip edilmiştir. Bu örneklerin elbette devamı çok. İşte 27’nci Dönem
Milletvekilimiz Sayın Leyla Güven tecritle taçlandırılmış olan bu zalimlik
karşısında bedenini açlığa yatırmıştır. Buradan kendisine selam ve sevgilerimi
iletiyorum. 
Aynı
durum Yurtdışı Türkler ve Akraba Topluluklar Başkanlığında gene görülmektedir.
Değerli arkadaşlar, bu akrabalar kim? Hangi hane halkına hangi paralar transfer
edilmektedir? Bu sorunun yanıtı açıkça ortaya konulmalıdır. Sizlerin deyimiyle
Kerkük Türkmenlerini, Bulgaristan, Batı Trakya Türklerini, Çin’le pazarlık
konusu yaptığınız Uygur Türklerini ve burada sayamadığım birçok ülkede yaşayan
Türk’ü, Türkmen’i; onları çeşitli türlerden beşinci kol faaliyetinin nesnesi
hâline getirerek bu insanlara siz yardım değil, zarar veriyorsunuz; bunun
altını bir kere daha çizmek isterim. 
Ayrımcılıkla
mücadele, dışlama temelli hak ve özgürlük ihlallerinin önlenmesi, herkes için
adalet, aktif yurttaşlık, eşit katılım, çift dilli eğitime destek sağlanmasının
gerektiğinden bahsediyorsunuz raporunuzda. Ne güzel, bunun altına hep beraber
imza atabiliriz ama elbette şu soruyu döner hep birlikte sorarız: Sadece sizin
canınız mı can, başka insanların canı can değil midir? Ben bu ülkenin bir
vatandaşı olarak, bir Arap vatandaşı olarak çift dilli eğitim almış olmayı çok
isterdim. Şu sıralarda oturan Kürt milletvekilleri Kürtçe dilini okullarda
öğrenmek ve çift dilli eğitimi almak isterlerdi. İşte Almanya’da normal
gördüğünüz Türkçe eğitimi Türkiye’de diğer diller için normal görseydiniz şu an
bu ülke bu acılar içinde kıvranmıyor olacaktı. 
Dolayısıyla,
şunu ifade etmek istiyorum ki: Flormar direnişi bize ne güzel sözler öğretti,
Flormar’ın bütün fondötenleri bu eksikliklerin üstünü asla ve asla kapatamaz.
Evet, biz bu bütçeden… Fabrikalar, okullar, hastaneler, sığınmaevleri,
işsizlere iş, ev emekçisi kadınların ev emeğinin güvence altına alınması; bütün
bunlar bizlerin talebidir. Dolayısıyla, dönüp şuna bakmamız gerekiyor: Ne
yaparsanız yapın, bu ülkede sosyal ve kültürel iktidarınızı kuramadınız,
kuramayacaksınız. Şu an için de en büyük problem olarak bunu gördüğünüzü cümle
âlem bilmektedir.
Sözlerime
son verirken şu hatırlatmayı yapmak isterim: TİKA’nın en önemli projelerinden
biri Kanuni Sultan Süleyman’ın mezarlığını bulmaktı. Sonra, hepinizin
hatırlayacağı üzere bir kaftan hikâyesi ortaya çıktı. Bu kaftanı Türkiye'deki
mi giyer, Pensilvanya’daki mi giyer gerçekten bilmiyorum, ona siz karar
vereceksiniz fakat bildiğimiz bir şey vardır ki, bu dünya firavunlara kalmadı,
Sultan Süleyman’a da kalmadığı gibi sizlere de kalmayacaktır; dünya malı
dünyada kalır, kefenin cebi yoktur.
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Milletvekili. 
TULAY
HATIMOĞULLARI ORUÇ (Devamla) – O nedenle bir kez daha diyoruz ki: Halk için
bütçe, saray ve yandaşları için değil. Bizler bu bütçeye “hayır” diyeceğimizi
bir kez daha belirtiyoruz.
Teşekkür
ediyorum. (HDP sıralarından alkışlar) 
BAŞKAN
– Buyurun Sayın Akbaşoğlu.
IV.- AÇIKLAMALAR (Devam)
60.- Çankırı Milletvekili Muhammet Emin Akbaşoğlu’nun,
TİKA’nın yurt dışındaki soydaşlara, dindaşlara ve bütün insanlığa hizmet eden
bir kuruluş olduğuna ilişkin açıklaması
MUHAMMET
EMİN AKBAŞOĞLU (Çankırı) – Sayın Başkanım, teşekkür ederim. 
Biraz
evvel hatip TİKA’nın paralarının Nusra ve El Kaide’ye gittiğine dair talihsiz
ve doğru olmayan bir cümle sarf etti. Bir kere, bunu ispata davet ediyorum,
bir. Bunu şiddetle reddediyoruz.
TİKA
hakikaten yurt dışındaki soydaşlarımıza, dindaşlarımıza ve bütün insanlığa
hizmet eden gözde bir kuruluşumuzdur. Dolayısıyla bunun dışındaki gerçek dışı
ithamları asla kabul edemeyiz ve hiçbir ayrımcılığı Türkiye Cumhuriyeti devleti
olarak hiçbir zaman yapmadık ve yapmıyoruz. On altı yıldır iktidarımızın
sebebi, insanları birleştirmemiz, kaynaştırmamız ve ayrıştırıcı değil,
birleştirici bir yaklaşım sergilememizdir.
Dolayısıyla
bu konuda hep beraber değerli arkadaşlar, bu gerçeği kabul etmek durumundayız
ve milletin iradesine saygı göstermek durumundayız. Bu bütçe hiçbir yere değil,
halkın cebine gidecek, halkın hizmetine gidecek. Bunun böyle bilinmesini
istiyorum.
Teşekkür
ederim. 
BAŞKAN
– Buyurun Ayhan Bey.
61.- Kars Milletvekili Ayhan Bilgen’in, Kültür ve
Turizm Bakanlığının internet sitesinde Bakanın bir şirketin yönetim kurulu
başkanı olarak görünmesi konusunda AK PARTİ Grubunun ne düşündüğünü öğrenmek
istediğine ilişkin açıklaması
AYHAN
BİLGEN (Kars) – Sayın Başkan, biraz önce üzerinde tartışma yaptığımız Kültür ve
Turizm Bakanlığının internet sitesine girdim ve Sayın Bakan bir şirketin
yönetim kurulu başkanı olarak gözüküyor. Şimdi, eğer, Sayın Bakanın
Bakanlığının internet sitesini hazırlayanlar siteyi güncellememişse tabii
söylenecek bir şey yok. Yani bir değişiklik var, bir istifa var ama buna rağmen
siteye girmemişlerse bu son derece kabul edilebilir bir şey ama yok, yönetim
kurulu başkanlığı devam ediyorsa bu konuda AK PARTİ Grubu ne düşünüyor, mevzuat
ne ifade ediyor, doğrusu çok merak ediyorum.
Teşekkür
ederim.
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi
(1/276) ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu
Tasarısı (1/275), 2017 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan, 2017 Yılı Genel Uygunluk Bildiriminin Sunulduğuna
Dair Sayıştay Başkanlığı Tezkeresi (3/38); 6085 Sayılı Sayıştay Kanunu Uyarınca
Hazırlanan 2017 Yılı Dış Denetim Genel Değerlendirme Raporu, 2017 Yılı Faaliyet
Genel Değerlendirme Raporu ve 2017 Yılı Mali İstatistikleri Değerlendirme
Raporunun Sunulduğuna Dair Sayıştay Başkanlığı Tezkeresi (3/39); 6085 Sayılı
Sayıştay Kanunu Uyarınca Hazırlanan 2017 Yılı Kalkınma Ajansları Genel Denetim
Raporunun Sunulduğuna Dair Sayıştay Başkanlığı Tezkeresi (3/41); 5018 Sayılı
Kamu Mali Yönetimi ve Kontrol Kanunu ile 6085 Sayılı Sayıştay Kanunu Uyarınca
Hazırlanan 183 Adedi Merkezi Yönetim Kapsamındaki Kamu İdarelerine, 2 Adedi
Sosyal Güvenlik Kurumlarına ve 10 Adedi Diğer Kamu İdarelerine Ait Olmak Üzere
Toplam 195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) KÜLTÜR VE TURİZM BAKANLIĞI (Devam)
1) Kültür ve Turizm Bakanlığı 2019 Yılı Merkezî Yönetim
Bütçesi
2) Kültür ve Turizm Bakanlığı 2017 Yılı Merkezî Yönetim
Kesin Hesabı
B) RADYO VE TELEVİZYON ÜST KURULU (Devam)
1) Radyo ve Televizyon Üst Kurulu 2019 Yılı Merkezî
Yönetim Bütçesi
2) Radyo ve Televizyon Üst Kurulu 2017 Yılı Merkezî
Yönetim Kesin Hesabı
C) DEVLET OPERA VE BALESİ GENEL MÜDÜRLÜĞÜ (Devam) 
1) Devlet Opera ve Balesi Genel Müdürlüğü 2019 Yılı
Merkezî Yönetim Bütçesi
2) Devlet Opera ve Balesi Genel Müdürlüğü 2017 Yılı
Merkezî Yönetim Kesin Hesabı
Ç) DEVLET TİYATROLARI GENEL MÜDÜRLÜĞÜ (Devam)
1) Devlet Tiyatroları Genel Müdürlüğü 2019 Yılı Merkezî
Yönetim Bütçesi
2) Devlet Tiyatroları Genel Müdürlüğü 2017 Yılı Merkezî
Yönetim Kesin Hesabı
D) TÜRKİYE YAZMA ESERLER KURUMU BAŞKANLIĞI (Devam)
1) Türkiye Yazma Eserler Kurumu Başkanlığı 2019 Yılı
Merkezî Yönetim Bütçesi
2) Türkiye Yazma Eserler Kurumu Başkanlığı 2017 Yılı
Merkezî Yönetim Kesin Hesabı
E) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü 2019 Yılı Merkezî Yönetim
Bütçesi
2) Vakıflar Genel Müdürlüğü 2017 Yılı Merkezî Yönetim
Kesin Hesabı
F) TÜRK İŞBİRLİĞİ VE KOORDİNASYON AJANSI BAŞKANLIĞI
(Devam)
1) Türk İşbirliği ve Koordinasyon Ajansı Başkanlığı
2019 Yılı Merkezî Yönetim Bütçesi
2) Türk İşbirliği ve Koordinasyon Ajansı Başkanlığı
2017 Yılı Merkezî Yönetim Kesin Hesabı
G) YURTDIŞI TÜRKLER VE AKRABA TOPLULUKLAR BAŞKANLIĞI
(Devam)
1) Yurtdışı Türkler ve Akraba Topluluklar Başkanlığı
2019 Yılı Merkezî Yönetim Bütçesi
2) Yurtdışı Türkler ve Akraba Topluluklar Başkanlığı
2017 Yılı Merkezî Yönetim Kesin
Ğ) ATATÜRK KÜLTÜR, DİL VE TARİH YÜKSEK KURUMU (Devam)
1) Atatürk Kültür, Dil ve Tarih Yüksek Kurumu 2019 Yılı
Merkezî Yönetim Bütçesi
2) Atatürk Kültür, Dil ve Tarih Yüksek Kurumu 2017 Yılı
Merkezî Yönetim Kesin Hesabı
H) ATATÜRK KÜLTÜR MERKEZİ (Devam)
1) Atatürk Kültür Merkezi 2019 Yılı Merkezî Yönetim
Bütçesi
2) Atatürk Kültür Merkezi 2017 Yılı Merkezî Yönetim
Kesin Hesabı
I) ATATÜRK ARAŞTIRMA MERKEZİ (Devam)
1) Atatürk Araştırma Merkezi 2019 Yılı Merkezî Yönetim
Bütçesi
2) Atatürk Araştırma Merkezi 2017 Yılı Merkezî Yönetim
Kesin Hesabı
İ) TÜRK DİL KURUMU (Devam)
1) Türk Dil Kurumu 2019 Yılı Merkezî Yönetim Bütçesi
2) Türk Dil Kurumu 2017 Yılı Merkezî Yönetim Kesin Hesabı
J) TÜRK TARİH KURUMU (Devam)
1) Türk Tarih Kurumu 2019 Yılı Merkezî Yönetim Bütçesi
2) Türk Tarih Kurumu 2017 Yılı Merkezî Yönetim Kesin
Hesabı
K) GENÇLİK VE SPOR BAKANLIĞI (Devam) 
1) Gençlik ve Spor Bakanlığı 2019 Yılı Merkezî Yönetim
Bütçesi
2) Gençlik ve Spor Bakanlığı 2017 Yılı Merkezî Yönetim
Kesin Hesabı
L) SPOR GENEL MÜDÜRLÜĞÜ (Devam)
1) Spor Genel Müdürlüğü 2017 Yılı Merkezî Yönetim Kesin
Hesabı
M) YÜKSEKÖĞRENİM KREDİ VE YURTLAR KURUMU (Devam)
1) Yükseköğrenim Kredi ve Yurtlar Kurumu 2017 Yılı Merkezî
Yönetim Kesin Hesabı
BAŞKAN
– Söz sırası Diyarbakır Milletvekili Dersim Dağ’da.
Buyurun.
HDP
GRUBU ADINA DERSİM DAĞ (Diyarbakır) – Sayın Başkan, değerli milletvekilleri;
öncelikle, Hakkâri Milletvekilimiz Sayın Leyla Güven’in barış ve huzur ortamı için
otuz yedi gündür sürdürdüğü mücadele ve direnişi selamlıyorum. Sayın Leyla
Güven’in otuz yedi gündür haykırdığı taleplerin talebimiz olduğunu bir kez daha
belirtiyoruz.
Görüşülmekte
olan 2019 yılı Gençlik ve Spor Bakanlığı bütçesi görüşmeleri üzerine Halkların
Demokratik Partisi adına söz almış bulunmaktayım.
Bütçe
görüşmeleri sırasında yaşanan tartışmalara baktığımızda, mevcut iktidarın
topluma yaklaşımını, önceliklerini ve neleri amaçladıklarını açık bir şekilde
görmekteyiz. Hazırlanmış olan bütçe tamamen iktidarın çıkarlarını temel öncelik
hâline getiren bir bütçedir. Yaşadığımız OHAL süreci ve uygulamaları, devam
eden savaş hâli ve tamamen iktidarın ülkeyi yönetememesinden ve siyasi
vizyonsuzluğundan kaynaklı boğuştuğumuz ekonomik kriz gibi ciddi sorunları
aşmak için bugün konuştuğumuz bütçe atılabilecek ilk adımlardan olabilirdi ama
belli ki mevcut saray iktidarı bütçenin bu sorunlara bir nebze çözüm olması
yerine tamamen kendi çıkarları doğrultusunda kullanılmasını buyurmuş. Mevcut
bütçe halkı yoksullaştıran, demokrasi ve barış yerine savaşı dayatan, ülkenin
sorunlarını derinleştirerek içinden çıkılmaz bir hâle getiren bir bütçedir.
Hazırlanan bütçe, halkı, gençleri, kadınları esas alan değil, sadece ve sadece
saraya hizmet eden bir bütçedir. 
Değerli
milletvekilleri, bütçe görüşülürken özellikle yaşanan krizden en çok nasibini
alanın gençler olduğunu da belirtmek gerekiyor. İçinde bulunduğumuz ve birçok
farklı sorunla cebelleştiğimiz bu dönemde en çok gençlerin talepleri ve
sorunları gözardı edilmektedir. TÜİK’in 2018 yılında açıkladığı verilere göre
Türkiye’de 12 milyon 990 bin genç bulunmakta. 79 milyon nüfusa sahip olan
Türkiye’de, gençler nüfusun yüzde 16,3’ünü oluşturuyor ancak iktidarın gençlere
dair tek politikası eğitimin içini boşaltarak eğitimi kendi tekeline almak,
okumayan, sorgulamayan ve biat eden bir gençlik yetiştirmektir. 
Ben
de altı ay öncesine kadar bir üniversite öğrencisiydim. Üniversitede
öğrencilerin yaşadığı bütün zorlukları ve yaşadıkları sıkıntıları bizzat
yaşamış biriyim. Ulaşım, barınma, beslenme, eğitim ve öğretim materyalleri,
sosyal ve kültürel giderler gibi çok sayıda harcama yapmak zorunda kalan bir
üniversite öğrencisinin aylık gideri minimum bin TL iken Başbakanlık bursu 500
TL’dir. Bununla birlikte, milyonlarca öğrenciden sınırlı sayıda öğrenci bu
kısıtlı imkândan faydalanmaktadır. Türkiye’de yüz binlerce öğrenci
borçlandırılmaktadır çünkü öğretim ve katkı kredisi adı altında öğrencilere
verilen bu para üniversite eğitimi sonrası gençlerden faiziyle geri alınmaktadır.
Resmî verilere göre öğrenim kredisi kullanan 1 milyon 156 bin 832 öğrenciden
290.097’si borcunu zamanında ödeyememektedir. Tüm bunlara rağmen,
Cumhurbaşkanının tavsiyesi “Burs değil kredi al, bedavacılığa alışma.” oluyor.
Öğrenciler, 500 TL burs alınca bedavacı oluyor. Peki, şunu sormak istiyorum:
Saray harcamaları ne oluyor? Sayıştay raporlarına göre sarayın sadece günlük
harcaması yaklaşık 2 milyon lira. Halkın alın teriyle kazandığı ve vergi olarak
ödediği paralar saraya harcanırken öğrenciler mi bedavacı oluyor? 
Değerli
milletvekilleri, öğrencilerin yaşadıkları bir diğer sorun ise yurt sorunudur.
Devlet yurtları her 10 üniversite öğrencisinden yalnızca 1’ine kapılarını
açmaktadır. Yurtlarda kalan öğrenciler çoğunlukla 6 kişilik odalarda sağlıksız
yaşam sürmektedir. Üniversite yurtları şehir merkezlerinin dışında inşa
edilerek öğrenciler sosyal ve kültürel yaşamdan koparılmaktadır. Devlet
yurtlarına yerleşemeyen öğrenciler ise farklı vakıf, dernek, cemaat ve tarikat
yurtlarına mahkûm edilerek, günümüzde, sadece FETÖ yurtlarında kaldıkları
gerekçesiyle güvenlik soruşturmalarına takılıyor. 
Değerli
milletvekilleri, üniversite kampüslerinde güvenlik güçlerinin daha rahat
gezebilmesiyle muhalif öğrencilere yönelik sistematik gözetim ve potansiyel
suçlu uygulamalarıyla korku iklimi yaratılmak isteniyor. Bugün siyasal
baskılara birçok örnek verilebilir: 6 Temmuz 2018’de ODTÜ’de gerçekleşen
diploma töreninde "Tayyipler Âlemi" pankartı taşıdıkları için 4
öğrenci tutuklanmıştır. Mart 2018’de Boğaziçi Üniversitesinde “savaşa hayır”
diyen 15 öğrenci gözaltına alınmış, 9’u tutuklanmıştır. Öğrencilere dönük bu
baskıların, gözaltı ve tutuklamaların, eğitim haklarının elinden alınmasının,
Cumhurbaşkanının öğrencilere yönelik sarf ettiği “O komünist, o vatan haini
terörist gençlere üniversitede okuma hakkı vermeyeceğiz.” benzeri açıklamaların
sonucu olduğunu biliyoruz. Ancak şunu iyi bilmelisiniz ki yarınlarını elinden
aldığınız gençler bu düzeni değiştirecek, saltanatınızı yıkacaktır.
Bununla
birlikte birçok defa sınav dönemlerinde polisler Kürt ve muhalif öğrencilerin
evlerine baskınlar düzenledi. Öğrencilerin gözaltına alındığı ve dolaylı
yollardan eğitim hakları ellerinden alındığı bilinmektedir. Özellikle taşra
üniversitelerinin çoğunda Kürt öğrencilere yönelik toplumsal linçler
örgütlenmektedir. Örnek vermek gerekirse, Kırıkkale Üniversitesinde okuyan genç
bir kadın sırf adı Kürtçe olduğu için; yine aynı şekilde, Kocaeli
Üniversitesinde okuyan Ferhat Duymak isimli genç ise Cizreli olduğu için linçe
maruz kaldı. Ferhat Duymak’ın okulu bırakarak Cizre’ye döndüğünü, işsiz
bıraktığınız yüz binlerce gençten biri olduğunu da bilmenizi istiyorum. Hâl
böyleyken, toplumun öncüsü olması gereken gençlere ayırdığımız bütçe gençlerin
eğitimlerini sağlıklı bir şekilde tamamlamaları için yeterli midir?
Türkiye'de
13 milyondan fazla genç yaşamaktadır. Genç nüfus oranının bu kadar fazla olduğu
bir ülkede gençlerin üretkenliği ve dinamizminden faydalanmak yerine bu
gençlerin sorunları görmezden gelinmektedir. 
Gençlerin
en büyük sorunlarından olan işsizlikle ilgili saray iktidarının tek bir somut
çözümü bulunmamaktadır. Ülkemizde, gençlerde işsizlik oranı yüzde 11’leri
geçmiş bulunmakta ve her geçen gün artmaktadır. Gençlere bir iş imkânı
sunulmamakta ve en verimli, üretken yaşlarını iş aramakla, yoksullukla
cebelleşmekle heba etmelerine neden olmaktadır. Türkiye'de eğitim görmek veya
görmemek, iş bulmak için bir kıstas olmaktan çıkmış durumdadır. Bütün gençler
işsizliğe mahkûm bırakılmıştır. 
Yapılan
araştırmalara göre en mutsuz genç nüfusa sahip ülkelerin başında gelmekteyiz.
Bu mutsuz gençlik tablosu, saray rejiminin ülke geleceği olan gençlere verdiği
değerin apaçık bir resmidir. 
Çoğu
genç “işbaşı eğitim” adı altında çırak, stajyer, kursiyer ve bursiyerlerin iş
gücü deposu olarak kullanılmaktadır. Ayrıca, gençler iş bulamadığı için, inşaat
gibi güvencesiz ve iş güvenliğinin olmadığı mesleklere yöneliyor. Zor şartlarda
ucuz iş gücü olarak çalışmanın yanında, gençlere esnek çalışma dayatılmaktadır.

Değerli
milletvekilleri, gençler bu bütçeyle öncü rollerini oynayabilecekler midir?
Toplumumuzu ileri taşıyabilecek olan gençlik, ay sonunu düşünmekten, yurt
parasını ya da asgari ücretle çalışmaya başladığında işinden kesilecek olan
krediyi, güvenlik soruşturmalarını düşünmekten öncü rolünü nasıl oynayacak? Bu
toplumu nasıl ileri taşıyacak? Gençlere vaat ettiğiniz bu mudur? 
Mevcut
saray rejimi ve onu korumayı, yüceltmeyi en büyük şiar edinmiş AKP-MHP
iktidarının yarattığı güvenlik soruşturması, gençlerin geleceğine ipotek
koymaktadır. Kamuda çalışmak için güvenlik soruşturmaları ön şart olarak
dayatılıyor. Özellikle gençler bu uygulamalardan dolayı geleceğe karamsar ve
umutsuz bakıyor. Yüz binlerce genç bugün işsizlikle boğuşuyor. 
Meclis
Araştırma Hizmetleri Başkanlığının “Türkiye'de Üniversite Mezunu Nüfusun İş
Gücü Durumu” başlıklı raporuna göre her 4 işsizden 1’i üniversite mezunu.
Böylece, gençler iş bulmak kaygısıyla diğer ülkelere göç ediyor. Ülkede
yaratılan gergin havadan ve işsizlik sorunundan dolayı, gençler, Türkiye'den
çıkmanın yollarını arıyor. 
Ülkemizde
gençlerin en temel sorunlarından biri olan uyuşturucu madde kullanımı ve
bağımlılığı, ciddiyetini her geçen gün artırmaktadır. Avrupa Uyuşturucu ve
Uyuşturucu Bağımlılığı İzleme Merkezinin 2017 Uyuşturucu Raporu’na göre
Türkiye, sentetik uyuşturucu kullanımı sonucu ölümlerde Avrupa ülkeleri içinde
ilk sırada yer almaktadır. Gençlerde uyuşturucu kullanım yaşı 12-13’lü yaşlara
kadar düşmüş durumda. 
SEMİHA
EKİNCİ (Sivas) – Mücadeleye karşı çıkıyorsunuz. 
DERSİM
DAĞ (Devamla) – Uyuşturucu madde bağımlılığının özellikle Şırnak, Mardin,
Diyarbakır illerinde diğer illere nazaran daha fazla olması, ayrıca üzerinde
durulması gereken bir konudur. Burada sadece Diyarbakır üzerinden örnek vermek
gerekirse her sokağı MOBESE’yle yedi gün yirmi dört saat izlenen kentte en
küçük bir demokratik eylemde kolluk kuvvetleri anında intikal etmekteyken ne
hikmetse madde ticareti yapan kişilere tek bir müdahalenin olmayışı asıl
suçluyu göstermektedir. 
Bakınız,
uyuşturucu madde kullanım yaşının 10’lu yaşlara düşmesi olayın ciddiyetini
göstermektedir. Yine, uyuşturucu madde ticareti yapan kişilere müdahale eden
mahalleliler ve gençler bu çeteler tarafından tehdit edilmekte, hatta
öldürülmektedir. Mevcut iktidarın bu sorunu çözmeye dönük tek bir ciddi
politikası var mıdır? Maalesef yok. Bu sorunu çözmek yerine kolluk
kuvvetlerinin göz yummasından kaynaklı, uyuşturucu madde kullanımı ve ticareti
her geçen gün yaygınlaşarak artıyor. 
Bu
politikalar, başta Kürt gençleri olmak üzere, bütün muhalif gençleri pasivize etmek,
özlerinden koparmak için girişilen beyhude çabalardır. Gençlere dayatılan
uyuşturucu, fuhuş, ajanlaştırma ve geleceksizleştirme politikaları kabul
edilemez. İktidarın bir an önce vazgeçmesi gereken politikalardan biridir. 
Bu
politikaların bir diğer ayağı ise partimize dönük baskılar, milletvekillerimiz,
belediye eş başkanlarımız, üye ve yöneticilerimizin gözaltına alınması ve
tutuklanmasıdır. Özellikle 24 Haziran seçimlerinden sonra Gençlik Meclisimiz
kongresini gerçekleştirmek üzere çalışmalarına başladı. Topluma korku yaymak
için piyasaya “Beyaz Toros” olarak sürdüğünüz “ranger” tipi araçlar, özellikle
seçim bölgem olan Diyarbakır’da bütün mesaisini gençlere harcıyor. Neredeyse
partimizin Diyarbakır il binasına giren her genç, il binasından çıktıktan sonra
kendisini o araçta buluyor. Ortada bir suç olmadığı gibi, gözaltı işlemi de
yok. Gençlik Meclisi üyelerimiz saatlerce bu araçlarda ölümle tehdit ediliyor,
ajanlaştırılmak isteniyor. Gençlerin tek yaptıkları, Türkiye'nin 3’üncü büyük
partisinin yasal çerçevede yürüttüğü kongre çalışmaları. Tamamen yasal olan
çalışmalarımız bu şekilde engelleniyor ve partimiz kriminalize edilmek
isteniyor. Yine partimizin merkez yürütme kurulu üyesi ve Gençlik Meclisimizin
Eş Sözcüsü Tuna Aydın kongreye günler kala tutuklandı ama Gençlik Meclisimiz
tüm bu baskılara rağmen kongresini gerçekleştirdi. Bütün baskılarınıza rağmen
on binlerce genç Diyarbakır’da bir araya geldi ve sizin bu politikalarınıza
“Artık yeter.” dedi. Tabii tüm bunlar yeni değil.
Bakınız,
5 Hazirandan bu yana aynı politikada ısrar ediyorsunuz. HDP’yi terörize etmek,
bütün çalışmalarını kriminalize etmek ve bundan bir türlü sonuç almamaktan
sıkılmadınız mı? Sonuç alamıyorsunuz ve alamayacaksınız. 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Milletvekili. 
DERSİM
DAĞ (Devamla) – Teşekkürler Sayın Başkan.
İktidarınızı
kaybetme korkusundan bu politikaları uyguladığınızı biliyoruz. Size önerim, bu
politikalardan vazgeçip ülkenin yararına bir şeyler yapmanız. 
Sayın
Başkan, değerli milletvekilleri; bugün 14 Aralık; ablukalar, yasaklar ve
yıkımların yıl dönümü. Kentlere tanklarla girildi, bu halk bombalandı, diri
diri yakıldı. Yüzbinlerce insan evlerinden koparıldı. Sur’da binlerce yıllık
tarihî bellek yok edildi. Üç yıldır Sur’da da yasak devam ediyor. Cizre ve
Silopi’de insanlar hâlen cenazelerini arıyor. Şırnak ve Nusaybin hâlen
çadırlarda yaşıyor. Tüm bunlar cansız bedeni günlerce buzdolabında bekletilen
Cemre’nin arkadaşlarının, bir hafta boyunca cenazesi sokak ortasında bekletilen
Taybet İnan’ın çocuklarının hafızasından silinmeyecektir.
Hepinizi
saygıyla selamlıyorum. (HDP sıralarından alkışlar)
MEHMET
NACİ BOSTANCI (Ankara) – Sayın Başkanım, kısa bir söz istiyorum.
BAŞKAN
– Buyurun Sayın Bostancı.
IV.- AÇIKLAMALAR (Devam)
62.- Ankara Milletvekili Mehmet Naci Bostancı’nın,
devletin gençleri desteklediğine ama devletin imkânlarının da bir sınırı
olduğuna ilişkin açıklaması
MEHMET
NACİ BOSTANCI (Ankara) – Sayın Başkanım, teşekkürler.
Bütün
siyasi partilerde genç arkadaşlarımız var. Onları, bir kere, siyasal
farklılıklarının ötesinde, gençler olarak bu kürsülerde görmekten memnuniyet
duyduğumuzu ifade etmek isterim. Elbette ideolojik, politik farklılık, o
çerçevede telaffuzlar, değerlendirmeler olacak. Ayrıca, toplumu temsilen, grupları
temsilen gençlerin burada yer alması siyaseten anlamlı ve değerli. Ancak genç
olarak birtakım hususları değerlendirirken kimi itirazlarımızı bu vesile
bildirmek isterim, arkadaşımızın değerlendirmeleri üzerine. 
Birincisi:
Burada birçok milletvekili herhâlde aynı durumdadır. Ben bir postacının
çocuğuydum, devletin desteğiyle okudum, yatılı okudum, devletten kredi aldım, o
krediyi de geri ödedim. Benim hikâyem, buradaki birçok arkadaşın hikâyesi
ortaktır tahmin ediyorum. Devlet bu ülkedeki gençleri, her yerden gençleri
destekledi. Yirmi altı yıl üniversitede hocalık yaptım. 
(Mikrofon
otomatik cihaz tarafından kapatıldı) 
BAŞKAN
– Lütfen toparlayın. 
MEHMET
NACİ BOSTANCI (Ankara) - O öğrenciler, Türkiye'nin bütün vilayetlerinden gelen
öğrenciler devletten destek alarak geldiler ve okumaya çalıştılar. Gönül ister
ki bu destekler daha fazla olsun, karşılıksız olsun ama devletin imkânlarının
da bir sınırı olduğunu, kuşaktan kuşağa kimi imkânların devredilmesi
gerektiğini unutmamak gerekir. Devletin gençliğe yönelik hizmetlerini -yurt
olsun, kredi olsun- değerlendirirken ifrata kaçmamak, dengeli ve hakkaniyetli
bir değerlendirme yapmak daha doğru ve yerinde olur. 
Öte
yandan, genç kardeşim “Gençler bu düzeni yıkacak.” dedi. Tabii, bizim
gençlerden beklediğimiz, kendi hayatlarından başlayarak bu topluma ve dünyaya
faydalı, kesinlikle yıkıcı değil yapıcı bir çizgide hayatlarını kurmalarıdır. 
Teşekkür
ediyorum. (AK PARTİ sıralarından alkışlar) 
BAŞKAN
– Ayhan Bey, buyurun.
63.- Kars Milletvekili Ayhan Bilgen’in, Türkiye’de
uyuşturucu ticaretinin ve uyuşturucunun bu kadar yaygınlaşmasının sebeplerinin
yanlış yerde arandığına ilişkin açıklaması
AYHAN
BİLGEN (Kars) – Sayın Başkan, herhâlde burada özellikle gençlik hareketlerinden
gelen, gençliğinden beri ülkeyle ilgili iddiası, hedefi olan, ütopyası olan ve
“Bu ülkede nasıl daha insanca, onurluca yaşanır?” bunun mücadelesini farklı
saflarda, farklı ideolojilerle vermiş herkesin bir düzen değiştirme ve zulüm,
bası, haksızlık kim tarafından yapılıyorsa yapılsın… Yani 1968’de herhâlde AK
PARTİ yoktu, o zaman da gençler, 1978’de de gençler, farklı çizgilerden benzer
yaklaşımları ortaya koydular. Arkadaşımız konuşurken -gayet tabii eleştiri,
tepki olur ama- uyuşturucuyla mücadele konusunda bir beyanda bulunuyor. Ben bizim
partimizin gençlik kollarında uyuşturucuyla mücadele konusunun neredeyse 1’inci
etkinlik gündemi olduğunu biliyorum. Bir de bunun MHP’de, Ülkü Ocaklarında
olduğunu biliyorum, burada da kürsüde zaten kendileri ifade ettiler. 
Devlet
imkânlarıyla kamu görevi olarak yapılan faaliyetleri de önemsiyoruz ama
Türkiye’de uyuşturucu ticaretinin, uyuşturucunun bu kadar yaygınlaşmasının
sebeplerini eğer bizde ararsanız yanlış yerde arıyorsunuz. 
Bakın,
arkadan bir üyeniz sesleniyor, diyor ki: “Uyuşturucuyla mücadelede engel
olmazsanız başarılı oluruz.” Değerli arkadaşlar, uyuşturucunun neden bu kadar
yaygın olduğu konusunda eğer ciddi bir analiz okumak istiyorsanız, yanlış
hatırlamıyorsam on üç-on dört yıl önce Şevket Bülent Yahnici’nin tam sayfalık
çok ciddi bir röportajı vardır. “Şevket Bülent Yahnici, Beyaz Toroslar ve
uyuşturucu” yazdığınızda Google’dan o röportajı bulursunuz. Beyaz Torosların
eskortluk yapıp uyuşturucu transferini sağladığını en üst merciden dile
getirmiştir. Dünyanın her yerinde de büyük göz yummalar olmadan, çıkar
şebekeleri dâhil olmadan bu işe, bu iş öyle sadece ayakçıların satışıyla falan
gerçekleşmez. 
Teşekkür
ediyorum, sağ olun. 
BAŞKAN
– Abdulkadir Karaduman Bey, Konya Milletvekili...
64.- Konya Milletvekili Abdulkadir Karaduman’ın, meselenin
faiz oranlarını düşürmek değil, faizle topyekûn mücadele etmek olması
gerektiğine ilişkin açıklaması
ABDULKADİR
KARADUMAN (Konya) – Sayın Başkan, çok teşekkür ederim. 
Aslında
üzerinde görüşülen bu bütçeyle bugün bir gerçek daha su yüzüne çıkmıştır ki aslında
o gerçek, gelir dağılımındaki adaletsizliğin ve vergi adaletsizliğinin su
yüzüne çıkarıldığı gerçeğidir. Çünkü gelir adaletsizliğinin en bariz göstergesi
olan KDV’lerden elde edilen gelire baktığımızda, 2018’de 123 milyar lira olan
gelir, bugün 153 milyar lira seviyesine çıkmıştır. Bu rakamların ve bu
sayıların anlamı şudur: Vatandaşın ekmeğinden, vatandaşın suyundan, çocukların
eğitim masraflarından her geçen gün daha da fazla vergi alınacak demektir.
Bu
bütçe, çalışanların yüzde 43’ünü oluşturan asgari ücretlinin, öğrencinin,
çiftçinin, memurun ve aslında…
(Mikrofon
otomatik cihaz tarafından kapatıldı) 
BAŞKAN
– Toparlayalım Sayın Milletvekili. 
ABDULKADİR
KARADUMAN (Konya) - …iş bulamadığı için intihar eden, intihar ettikten sonra
cebinden çıkan 5 liralara dahi göz konulduğu bir şekilde hazırlanan bir
bütçedir.
Şimdi,
en çok vergi ödeyen 100 kişiye baktığımızda, ülkedeki en zengin 25 kişinin
yarısını bu listede göremiyoruz. Bu adaletsizlikle bugün Beştepe’den yükselen
bir piramidin inşa edildiğini görüyoruz. Elbette ki bu piramit taşlarla,
elbette ki bu piramit tuğlalarla değil; rantla, sömürüyle ve faizle inşa
edilmektedir. 
Şimdi,
2001 yılında nüfusun yüzde 1’i toplam servetin yüzde 34’üne sahipti ancak bugün
geldiğimiz noktada nüfusun yüzde 1’i toplam servetin yüzde 60’ına sahip hâle
geldi. Bunun adı “faizci kapitalist nizam”dan başkası değildir. Faiz, aslında
paranın, üretimin, alın terinin fakirden zengine aktığı bir süreç olduğu için
haram olarak tespit edilmiştir. Bizim meselemiz ekonomi politikaları olarak
faiz oranlarını düşürmek değil, topyekûn faizle mücadele etmek olmalıdır. Bu
mekanizma devam ettiği sürece… (CHP ve HDP sıralarından alkışlar)
(Mikrofon
otomatik cihaz tarafından kapatıldı) 
BAŞKAN
– Teşekkürler Sayın Milletvekili. 
Sayın
Özyavuz…
65.- Şanlıurfa Milletvekili İbrahim Özyavuz’un,
Şanlıurfa ilinde yaşanan elektrik kesintilerinin yarattığı mağduriyete ilişkin
açıklaması
İBRAHİM
ÖZYAVUZ (Şanlıurfa) – Şanlıurfa’da yaşanan elektrik kesintileri her kesimden
vatandaşlarımıza sıkıntı yaşatmaktadır. Enerji dağıtım kurumları özelleştirilip
devlet uhdesinden ayrıldıktan sonra, ihaleyi alan şirketlerin tutumu
vatandaşlarımızı devlete karşı kışkırtmakta ve düşman hâline getirmektedir. Bu
bağlamda, Enerji Bakanlığının bu şirketleri uyarması ve insanlarımızın bu
konudaki mağduriyetlerini önlemesi gerekmektedir. Yıllardır bölgemizde terörle
mücadele eden devlet, bölgedeki vatandaşın devlete karşı antipati ve nefretle
bakmasını önlemelidir. Vatandaşlarımızın yararına olacaksa enerji özelleştirme ihale
sözleşmelerinin yeniden gözden geçirilip ve gerekiyorsa fesih konusunda da
incelenmesini talep ediyor ve öneriyorum. 
Yine,
Fırat Kalkanı ve Zeytin Dalı Operasyonları…
(Mikrofon
otomatik cihaz tarafından kapatıldı) 
BAŞKAN
– Teşekkürler Sayın Milletvekili. 
Emine
Gülizar Emecan Hanımefendi…
66.- İstanbul Milletvekili Emine Gülizar Emecan’ın,
İstanbul ili Güngören ilçesindeki spor kompleksinin ne zaman bitirileceğini
Gençlik ve Spor Bakanından öğrenmek istediğine ilişkin açıklaması
EMİNE
GÜLİZAR EMECAN (İstanbul) – Teşekkür ederim.
Seçim
bölgem İstanbul 3’üncü Bölge Güngören ilçesinden gençlerin Spor Bakanına
sorulmak üzere yoğun telefon ve mesajları üzerine söz almış bulunuyorum.
Teşekkür ediyorum öncelikle Sayın Başkan.
İstanbul
Güngören’de 2013 yılında İl Özel İdaresi tarafından bir spor kompleksinin
yapımına başlanmıştı. 2015’te İl Genel Meclisi kapandığı için bu spor tesisi
Gençlik ve Spor Bakanlığı uhdesine verildi. Ancak ödenek sıkıntısı nedeniyle
çalışmalar bir süredir durmuş hâlde. İki yılda bitirilmesi gereken bu tesis beş
yıl geçmesine karşın bitirilemedi. Şu an 300 bin kişinin yaşadığı Güngören’de
bir spor alanı yok. Bu spor tesisi ne zaman bitirilecek? Programınızda var mı?
Teşekkür
ediyorum Başkanım.
BAŞKAN
– Teşekkürler.
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi
(1/276) ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu
Tasarısı (1/275), 2017 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan, 2017 Yılı Genel Uygunluk Bildiriminin Sunulduğuna
Dair Sayıştay Başkanlığı Tezkeresi (3/38); 6085 Sayılı Sayıştay Kanunu Uyarınca
Hazırlanan 2017 Yılı Dış Denetim Genel Değerlendirme Raporu, 2017 Yılı Faaliyet
Genel Değerlendirme Raporu ve 2017 Yılı Mali İstatistikleri Değerlendirme
Raporunun Sunulduğuna Dair Sayıştay Başkanlığı Tezkeresi (3/39); 6085 Sayılı
Sayıştay Kanunu Uyarınca Hazırlanan 2017 Yılı Kalkınma Ajansları Genel Denetim
Raporunun Sunulduğuna Dair Sayıştay Başkanlığı Tezkeresi (3/41); 5018 Sayılı
Kamu Mali Yönetimi ve Kontrol Kanunu ile 6085 Sayılı Sayıştay Kanunu Uyarınca
Hazırlanan 183 Adedi Merkezi Yönetim Kapsamındaki Kamu İdarelerine, 2 Adedi
Sosyal Güvenlik Kurumlarına ve 10 Adedi Diğer Kamu İdarelerine Ait Olmak Üzere
Toplam 195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) KÜLTÜR VE TURİZM BAKANLIĞI (Devam)
1) Kültür ve Turizm Bakanlığı 2019 Yılı Merkezî Yönetim
Bütçesi
2) Kültür ve Turizm Bakanlığı 2017 Yılı Merkezî Yönetim
Kesin Hesabı
B) RADYO VE TELEVİZYON ÜST KURULU (Devam)
1) Radyo ve Televizyon Üst Kurulu 2019 Yılı Merkezî
Yönetim Bütçesi
2) Radyo ve Televizyon Üst Kurulu 2017 Yılı Merkezî
Yönetim Kesin Hesabı
C) DEVLET OPERA VE BALESİ GENEL MÜDÜRLÜĞÜ (Devam) 
1) Devlet Opera ve Balesi Genel Müdürlüğü 2019 Yılı
Merkezî Yönetim Bütçesi
2) Devlet Opera ve Balesi Genel Müdürlüğü 2017 Yılı
Merkezî Yönetim Kesin Hesabı
Ç) DEVLET TİYATROLARI GENEL MÜDÜRLÜĞÜ (Devam)
1) Devlet Tiyatroları Genel Müdürlüğü 2019 Yılı Merkezî
Yönetim Bütçesi
2) Devlet Tiyatroları Genel Müdürlüğü 2017 Yılı Merkezî
Yönetim Kesin Hesabı
D) TÜRKİYE YAZMA ESERLER KURUMU BAŞKANLIĞI (Devam)
1) Türkiye Yazma Eserler Kurumu Başkanlığı 2019 Yılı
Merkezî Yönetim Bütçesi
2) Türkiye Yazma Eserler Kurumu Başkanlığı 2017 Yılı
Merkezî Yönetim Kesin Hesabı
E) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü 2019 Yılı Merkezî Yönetim
Bütçesi
2) Vakıflar Genel Müdürlüğü 2017 Yılı Merkezî Yönetim
Kesin Hesabı
F) TÜRK İŞBİRLİĞİ VE KOORDİNASYON AJANSI BAŞKANLIĞI
(Devam)
1) Türk İşbirliği ve Koordinasyon Ajansı Başkanlığı
2019 Yılı Merkezî Yönetim Bütçesi
2) Türk İşbirliği ve Koordinasyon Ajansı Başkanlığı
2017 Yılı Merkezî Yönetim Kesin Hesabı
G) YURTDIŞI TÜRKLER VE AKRABA TOPLULUKLAR BAŞKANLIĞI
(Devam)
1) Yurtdışı Türkler ve Akraba Topluluklar Başkanlığı
2019 Yılı Merkezî Yönetim Bütçesi
2) Yurtdışı Türkler ve Akraba Topluluklar Başkanlığı
2017 Yılı Merkezî Yönetim Kesin
Ğ) ATATÜRK KÜLTÜR, DİL VE TARİH YÜKSEK KURUMU (Devam)
1) Atatürk Kültür, Dil ve Tarih Yüksek Kurumu 2019 Yılı
Merkezî Yönetim Bütçesi
2) Atatürk Kültür, Dil ve Tarih Yüksek Kurumu 2017 Yılı
Merkezî Yönetim Kesin Hesabı
H) ATATÜRK KÜLTÜR MERKEZİ (Devam)
1) Atatürk Kültür Merkezi 2019 Yılı Merkezî Yönetim
Bütçesi
2) Atatürk Kültür Merkezi 2017 Yılı Merkezî Yönetim
Kesin Hesabı
I) ATATÜRK ARAŞTIRMA MERKEZİ (Devam)
1) Atatürk Araştırma Merkezi 2019 Yılı Merkezî Yönetim
Bütçesi
2) Atatürk Araştırma Merkezi 2017 Yılı Merkezî Yönetim
Kesin Hesabı
İ) TÜRK DİL KURUMU (Devam)
1) Türk Dil Kurumu 2019 Yılı Merkezî Yönetim Bütçesi
2) Türk Dil Kurumu 2017 Yılı Merkezî Yönetim Kesin
Hesabı
J) TÜRK TARİH KURUMU (Devam)
1) Türk Tarih Kurumu 2019 Yılı Merkezî Yönetim Bütçesi
2) Türk Tarih Kurumu 2017 Yılı Merkezî Yönetim Kesin
Hesabı
K) GENÇLİK VE SPOR BAKANLIĞI (Devam) 
1) Gençlik ve Spor Bakanlığı 2019 Yılı Merkezî Yönetim
Bütçesi
2) Gençlik ve Spor Bakanlığı 2017 Yılı Merkezî Yönetim
Kesin Hesabı
L) SPOR GENEL MÜDÜRLÜĞÜ (Devam)
1) Spor Genel Müdürlüğü 2017 Yılı Merkezî Yönetim Kesin
Hesabı
M) YÜKSEKÖĞRENİM KREDİ VE YURTLAR KURUMU (Devam)
1) Yükseköğrenim Kredi ve Yurtlar Kurumu 2017 Yılı
Merkezî Yönetim Kesin Hesabı
BAŞKAN
– Görüşülmekte olan bütçenin lehinde Sayın Ekrem Çelebi… (AK PARTİ sıralarından
alkışlar)
EKREM
ÇELEBİ (Ağrı) – Teşekkür ediyorum Sayın Başkanım.
Sayın
Başkanım, konuşmama başlamadan önce Kültür ve Turizm Bakanımız Sayın Mehmet
Ersoy’a ilimize ve turizm kenti olan Ağrı’mıza yapmış olduğu ziyaretten dolayı
ve 2019 yılında da yapmış oldukları destekten dolayı, yatırımdan dolayı burada
huzurlarınızda kendilerine teşekkür ediyorum.
2019
yılı bütçe görüşmeleri kapsamında Kültür ve Turizm Bakanlığı bütçesi üzerine
şahsım adına, lehte konuşmak üzere söz almış bulunmaktayım. Kültür ve medeniyet
ufkumuzu ifade eden Bakanlığımızın bütçe görüşmelerinin hayırlı olmasını niyaz
ediyor, hepinizi kalben selamlıyorum. 
Değerli
milletvekilleri, AK PARTİ dönemi, ülkemizde değerlerle yeniden buluşma dönemi,
değerlerimizle yüzleşme dönemidir, bir farkındalık sürecidir. Bizi asırlarca
dünyaya hâkim kılan medeniyetimizin köklerini yeniden bulma ve onları ihya etme
dönemidir. Kendimize ait irfanı kaydeden, kültür kimyamızı yeniden keşfetme
dönemidir. Bizi bir adalet ve şefkat medeniyeti olarak tarif ettirecek
değerlerin banileri ve onların ufuklarına dönüş ve saygı dönemidir. 
Sayın
Cumhurbaşkanımızın “Medeniyet birikimiyle irtibatını koparan bir ülke fikrî
kuraklığa maruz kalır. Geçmişi yok sayarak geleceğe yürünemez.” vurgusuyla
kaydedilmiş bir ufuk kazanmıştır ülkemiz. Ecdat yadigârları ihya edilmiş, bizim
üç kıtada kaybedilmeye çalışılan medeniyet ve kültür izlerimiz yeniden can
bulmuştur. Son on altı yılda kaydedilen kültürel hamle ve yatırımlarla
insanımız Orta Asya’dan Avrupa’ya uzanan engin kültür havzamıza yeniden
kavuşmuştur. Millî iradenin, şahsiyet, irfan, vicdan ve haysiyetine kaynak olan
ecdat değerleri gündeme taşınmış, gelecek nesillere ufuk oluşturması
sağlanmıştır. 
Sayın
Cumhurbaşkanımızın ifadesiyle “Kesintisiz bir beka mücadelesiyle ve farklı
arayışlarla geçen son iki yüz yılımızın bizi getirdiği yer, kökü mazide olan
ati anlayışıdır.” Türkiye, son on altı yılda kültür ve medeniyetimizle buluşma
adına ecdadına yaraşan bir ufuk çizgisi oluşturmakta ve yol haritası
izlemektedir. Muhteşem Akif’imizin dediği gibi “Müstakbeli bul, sen de
koşanlarla bir ol da/ Maziyi fakat yıkmaya kalkışma bu yolda/ Ahlafa döner,
korkarım, eslafa hücumu/ Mazisi yıkık milletin atisi olur mu?” kaydı AK PARTİ anlayışının
kültür ve medeniyet temellerimiz üzerindeki hassasiyetini tarif eder gibidir. 
Bizi
temellerimize kavuşturanlara minnettarız. Burada, alınan yolu ve gidilen ufku
tarifte önderimize ait bir tespiti paylaşmak da isterim: “İnsanlık mirası her
neslin üzerine koyduğu yeni değerlerle, yeni ürünlerle gelişip büyür ve tekâmül
eder. Bize düşen, bu ortak mirasa mümkün olan en büyük katkıyı yapmaktır.
Ecdadımız bunu yapmış. Her alanda insanlığın bugün sahip olduğu birikimin
temeline baktığımızda hep ecdadımızı görürüz. Millet ve devlet olarak hedefimiz
işte bu mirasın üzerindeki külleri üflemek, yeniden öncü ve önder bir konuma
getirmektir. Unutmamalıyız ki kültür ve sanatı küçümseyen toplumlar kaybetmeye
mahkûmdur. Kültür ve medeniyetimize dönüşte kendi kudret temsilcilerimizin
ruhlarıyla buluşmada ufkumuz budur. AK PARTİ iktidarı döneminde bu ufuk
yürüyüşü hiç kesilmemiştir. Sadece yeni değerler yetiştirmek noktasında değil,
sahip olduğumuz kıymetleri küresel düzeyde anlatma ve büyük kitlelerin onları
tanımalarını, onlardan etkilenmelerini temin konusunda da katetmemiz gereken
çok mesafe var.” teşhisinde bulunuyor Sayın Cumhurbaşkanımız. Doğrudur. O
hâlde, bizi biz yapan değerlerle buluşmak, onlara yeniden kavuşmak adına
“Durmak yok, yola devam.” diyoruz. 
Değerli
milletvekilleri, temsilcisi olma şerefine eriştiğim Ağrı ili bir hikmet
deryasıdır. Ağrı, Mülküislam’ın ve Anadolu’nun kilididir. Ağrı, ecdat ruhunun
teneffüs edildiği, Asya’dan Avrupa’ya uzanan muhteşem medeniyetimizin seçkin
adreslerinden bir güzel Anadolu ilimizdir.
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Milletvekili.
EKREM
ÇELEBİ (Devamla) – Bu sebeple, ilimizle ilgili birkaç notu da sizlere arz etmek
isterim. “Zirve” dediğinizde çağrışımı Ağrı olur. Zira, Ağrı Dağı millî
ruhumuzu doruklara taşıyan bir yüceliktir. İshak Paşa Sarayı bir başka kültürel
heybetimiz. Kaplıcalarımız, Kösedağ’ımız ve kayak merkezimiz, kanyonlarımız,
Balık Gölü’müz, Süphan Dağı gibi bir manevi limanımız, 1071’in o muhteşem
komutanı ve ordusuna sığınak olan, beyaz kefenini kuşandığı mübarek belde
Patnos’un Sultanmut köyümüz, dünyanın dikkat kesildiği meteor çukurumuzla millî
hazine merkeziyiz. Milletimizi ve yüce Meclisimizi bu eşsiz güzellikleri görmek
için gerçekten Ağrı’ya davet ediyorum. 
Konuşmamı
26 Ağustos 1071’de yine böyle bir cuma günü bizleri Anadolu’yla, Anadolu’yu da
İslam’la buluşturan cihat önderimiz Sultan Alparslan’ın duasıyla tamamlamak
istiyorum: “Allah’ım İslam sancağını yükselt ve İslam’a yardım et. Sultan
Alparslan’ın senden dilediği yardımı esirgeme. Ordusunu meleklerinle destekle.
Niyet ve azmini hayır ve başarıyla sonuçlandır.”
Bu
vesileyle Kültür ve Turizm Bakanlığımızın…
(Mikrofon
otomatik cihaz tarafından kapatıldı) 
EKREM
ÇELEBİ (Devamla) - …2019 yılı bütçesinin hayırlara vesile olmasını diliyorum,
hepinize saygılar sunuyorum. (AK PARTİ sıralarından alkışlar) 
BAŞKAN
– Ekrem Bey, sen Tutak’ı unuttun, Tutak’ı Ekrem Bey. Ekrem Bey, Tutak’tan
geçmedin bakıyorum Ağrı’ya.
Buyurun
Sayın Grup Başkan Vekili.
IV.- AÇIKLAMALAR (Devam)
67.- Manisa Milletvekili Özgür Özel’in, Kültür ve
Turizm Bakanının bir şirketin yönetim kurulu başkanı olarak görünmesi hususunun
açıklanması gerektiğine, Kültür Bakanlığı ile Gençlik ve Spor Bakanlığına
yeniden değerleme oranının altında bütçe öngörüldüğüne ilişkin açıklaması
ÖZGÜR
ÖZEL (Manisa) – Sayın Başkanım, teşekkür ederim.
Sayın
Bakanlar konuşmadan önce iki önemli gördüğüm hususa dikkat çekmek istiyorum.
Bir tanesi biraz önce dile getirilen bilgi; gerçekten de internette öyle, Sayın
Bakanın buna açıklık getirmesi önemli ve ardından da şunu konuşacağız: İşte,
biz rejime kasteden Anayasa değişikliği diyoruz, Adalet ve Kalkınma Partisi
sistem değişikliği diyor ama bir gerçek var. Sayın Bakanlar burada yemin edince
kürsü dokunulmazlığına sahip oluyorlar. Milletvekilinin dokunulmazlığını aşan
bir dokunulmazlığa; suçlanmak için 301, yargılanmak için 401 milletvekili gibi
koruma zırhı alıyor ama milletvekilliğiyle bağdaşmayan işler bakanlar açısından
tanımlanmamış görülüyor, bu da ciddi bir sıkıntı olur. Hani, kıyasla veya bir
başka yöntemle etik olarak bunun böyle uygulanması lazım ama Sayın Bakanın bu
durumu açıklaması bizce önemli.
İkinci
husus, bakanlıkların bütçelerine bakıldığında Kültür Bakanlığının bütçesi bu
sene yüzde 4,3 artıyor, Gençlik ve Spor Bakanlığının bütçesi de yüzde 16,7
artıyor. Şimdi Sayın Bakanlar çok tarihî bir durumla karşı karşıyalar. Bakanlar
bütçeleri geçsin ister ve bütçe geçsin, ödeneği almak isterler. Şunun farkında
mıyız: Bakanların aslında burada istemeleri gereken, mesela ben onların
yerinde...
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Müsaadenizle Sayın Başkan.
BAŞKAN
– Toparlayın Sayın Milletvekili.
ÖZGÜR
ÖZEL (Manisa) – ...olsam kulis yaparım Bakanlığın bütçesi geçmesin diye, bu
bütçe geçmesin diye. Çünkü geçmezse Anayasa’ya göre yeniden değerleme oranında
artırılacak ve yüzde 22,3’lük bir bütçe alacak Bakanlar. Yani bu teklif, şu
anda gelmiş olan bütçe Sayın Kültür Bakanına yüzde 4,3 veriyor kabul edilirse,
reddedersek 22,3 alacak. Böyle bir durumla karşı karşıyayız. Bu yeni rejimin
yan etkileri mi dersiniz, başka bir şey mi dersiniz ama bir gerçek var: Bugün
Sayın Bakanlara yeniden değerleme oranının altında, çok altında; birine beşte
1, birine de işte yüzde 60’ı kadar bir bütçe öngörülmüş. Buna dikkat çekmek
istedim.
Teşekkür
ederim.
BAŞKAN
– Peki, teşekkürler.
Soru-cevapta
söz vereyim sayın milletvekili size. 
Ekrem
Bey, bak, Tamer Osmanağaoğlu haber gönderdi “Kılıçgediği ile Kuştepesi’nin
arasında Tutak var.” diye. Ben hatırlatayım sana bak, Tutaklılar sonra şey
yaparlar.
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi
(1/276) ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu
Tasarısı (1/275), 2017 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan, 2017 Yılı Genel Uygunluk Bildiriminin Sunulduğuna
Dair Sayıştay Başkanlığı Tezkeresi (3/38); 6085 Sayılı Sayıştay Kanunu Uyarınca
Hazırlanan 2017 Yılı Dış Denetim Genel Değerlendirme Raporu, 2017 Yılı Faaliyet
Genel Değerlendirme Raporu ve 2017 Yılı Mali İstatistikleri Değerlendirme
Raporunun Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) KÜLTÜR VE TURİZM BAKANLIĞI (Devam)
1) Kültür ve Turizm Bakanlığı 2019 Yılı Merkezî Yönetim
Bütçesi
2) Kültür ve Turizm Bakanlığı 2017 Yılı Merkezî Yönetim
Kesin Hesabı
B) RADYO VE TELEVİZYON ÜST KURULU (Devam)
1) Radyo ve Televizyon Üst Kurulu 2019 Yılı Merkezî
Yönetim Bütçesi
2) Radyo ve Televizyon Üst Kurulu 2017 Yılı Merkezî
Yönetim Kesin Hesabı
C) DEVLET OPERA VE BALESİ GENEL MÜDÜRLÜĞÜ (Devam) 
1) Devlet Opera ve Balesi Genel Müdürlüğü 2019 Yılı
Merkezî Yönetim Bütçesi
2) Devlet Opera ve Balesi Genel Müdürlüğü 2017 Yılı
Merkezî Yönetim Kesin Hesabı
Ç) DEVLET TİYATROLARI GENEL MÜDÜRLÜĞÜ (Devam)
1) Devlet Tiyatroları Genel Müdürlüğü 2019 Yılı Merkezî
Yönetim Bütçesi
2) Devlet Tiyatroları Genel Müdürlüğü 2017 Yılı Merkezî
Yönetim Kesin Hesabı
D) TÜRKİYE YAZMA ESERLER KURUMU BAŞKANLIĞI (Devam)
1) Türkiye Yazma Eserler Kurumu Başkanlığı 2019 Yılı
Merkezî Yönetim Bütçesi
2) Türkiye Yazma Eserler Kurumu Başkanlığı 2017 Yılı
Merkezî Yönetim Kesin Hesabı
E) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü 2019 Yılı Merkezî Yönetim
Bütçesi
2) Vakıflar Genel Müdürlüğü 2017 Yılı Merkezî Yönetim
Kesin Hesabı
F) TÜRK İŞBİRLİĞİ VE KOORDİNASYON AJANSI BAŞKANLIĞI
(Devam)
1) Türk İşbirliği ve Koordinasyon Ajansı Başkanlığı
2019 Yılı Merkezî Yönetim Bütçesi
2) Türk İşbirliği ve Koordinasyon Ajansı Başkanlığı
2017 Yılı Merkezî Yönetim Kesin Hesabı
G) YURTDIŞI TÜRKLER VE AKRABA TOPLULUKLAR BAŞKANLIĞI
(Devam)
1) Yurtdışı Türkler ve Akraba Topluluklar Başkanlığı
2019 Yılı Merkezî Yönetim Bütçesi
2) Yurtdışı Türkler ve Akraba Topluluklar Başkanlığı
2017 Yılı Merkezî Yönetim Kesin
Ğ) ATATÜRK KÜLTÜR, DİL VE TARİH YÜKSEK KURUMU (Devam)
1) Atatürk Kültür, Dil ve Tarih Yüksek Kurumu 2019 Yılı
Merkezî Yönetim Bütçesi
2) Atatürk Kültür, Dil ve Tarih Yüksek Kurumu 2017 Yılı
Merkezî Yönetim Kesin Hesabı
H) ATATÜRK KÜLTÜR MERKEZİ (Devam)
1) Atatürk Kültür Merkezi 2019 Yılı Merkezî Yönetim
Bütçesi
2) Atatürk Kültür Merkezi 2017 Yılı Merkezî Yönetim
Kesin Hesabı
I) ATATÜRK ARAŞTIRMA MERKEZİ (Devam)
1) Atatürk Araştırma Merkezi 2019 Yılı Merkezî Yönetim
Bütçesi
2) Atatürk Araştırma Merkezi 2017 Yılı Merkezî Yönetim
Kesin Hesabı
İ) TÜRK DİL KURUMU (Devam)
1) Türk Dil Kurumu 2019 Yılı Merkezî Yönetim Bütçesi
2) Türk Dil Kurumu 2017 Yılı Merkezî Yönetim Kesin
Hesabı
J) TÜRK TARİH KURUMU (Devam)
1) Türk Tarih Kurumu 2019 Yılı Merkezî Yönetim Bütçesi
2) Türk Tarih Kurumu 2017 Yılı Merkezî Yönetim Kesin
Hesabı
K) GENÇLİK VE SPOR BAKANLIĞI (Devam) 
1) Gençlik ve Spor Bakanlığı 2019 Yılı Merkezî Yönetim
Bütçesi
2) Gençlik ve Spor Bakanlığı 2017 Yılı Merkezî Yönetim
Kesin Hesabı
L) SPOR GENEL MÜDÜRLÜĞÜ (Devam)
1) Spor Genel Müdürlüğü 2017 Yılı Merkezî Yönetim Kesin
Hesabı
M) YÜKSEKÖĞRENİM KREDİ VE YURTLAR KURUMU (Devam)
1) Yükseköğrenim Kredi ve Yurtlar Kurumu 2017 Yılı
Merkezî Yönetim Kesin Hesabı
BAŞKAN
– Sayın milletvekilleri, yürütme adına Kültür ve Turizm Bakanı Mehmet Nuri
Ersoy. 
Buyurun
Sayın Bakan. (AK PARTİ sıralarından alkışlar)
Süreniz
otuz beş dakika.
KÜLTÜR
VE TURİZM BAKANI MEHMET NURİ ERSOY – Sayın Başkan, değerli milletvekilleri;
Bakanlığımız ile bağlı ve ilgili kuruluşlarımızın 2019 Yılı Merkezî Yönetim
Bütçe Kanun Teklifi ile 2017 Yılı Merkezî Yönetim Kesin Hesap Kanunu
Tasarısı’nı görüşmek üzere huzurlarınızdayız.
Konuşmama
başlamadan önce, dün Ankara’da yaşanan elim tren kazasında yaşamını yitiren
vatandaşlarımıza Allah’tan rahmet, yaralılarımıza acil şifalar dilemek
istiyorum.
Sayın
Başkan, değerli milletvekilleri; Cumhurbaşkanlığı hükûmet sistemiyle hızlı ve
hizmet odaklı yönetim anlayışına geçmiş bulunmaktayız. Karar alma süreçlerinin
hızlanması ve hizmetlerin zaman kaybetmeden sunulabilmesini ilke edinen bu
sistemin bir yansıması olarak Atatürk Kültür, Dil ve Tarih Yüksek Kurumu,
Vakıflar Genel Müdürlüğü, Türk İşbirliği ve Koordinasyon Ajansı, Yurtdışı
Türkler ve Akraba Topluluklar Başkanlığı gibi kurumlarımız Bakanlığımız
bünyesinde bir araya getirilmiştir. Bu yeni yapılanma Bakanlığımızın görev ve
sorumluluklarını hiç kuşkusuz artırmış ancak öte yandan hedeflerimize ulaşma
noktasında bize güç katmıştır. Bu yeni yönetim anlayışıyla kültür, sanat ve
turizm değerlerimizin korunması, tanıtılması ve özellikle bu alanlarda millî
bilincin ve farkındalığın artırılması yönündeki çalışmalarımız önümüzdeki
dönemde daha da hızlı bir anlam kazanacaktır. 
Ülkemizin
sahip olduğu tarihî birikim ve topraklarımızda yeşermiş büyük medeniyetlerin
bıraktığı derin izlerin mirasçısı olarak bizler hiç kuşkusuz kültürel
faaliyetlerle daha fazla meşgul olacağız. Kültür, sanat ve turizm ekonomik
gelişmemizin lokomotif güçlerinden biri olduğu kadar yurt dışında yürüttüğümüz
tanıtım çalışmalarımızın en önemli yumuşak gücü ve el birliğiyle yücelteceğimiz
imaj ve marka değerlerimiz olacaktır. 
Sayın
Başkan, değerli milletvekilleri; 2018 yılının ilk üç çeyreğinde yaklaşık 32 milyon
dünya vatandaşımızı ülkemizde misafir ettik. Ziyaretçi sayımızda 2018 Ocak-Ekim
döneminde geçen yıla oranla yaklaşık yüzde 23’lük bir artış sağladık. Yurt
dışından gelen vatandaşlarımızı da sayarsak yıl sonu itibarıyla 46 milyonun
üzerinde bir turisti ülkemizde ağırlamış olacağız. Bu aşamadan sonra
önceliğimiz nicelikten ziyade niteliği artırmak olmalı, dolayısıyla turizm
gelirlerini artırmayı hedeflemekteyiz. 
Türkiye
bundan sonra büyük hedeflerin peşinde. Hedeflerimizi büyük koyacağız, buna
ulaşmak için gerekli tüm altyapıya sahibiz. Bakınız, dünyanın en büyük
havalimanı İstanbul’da hizmete girdi. Avrupa’yla kıyaslandığında turizm
potansiyeli en büyük ülkeyiz. Turizmin en önemli araçlarından biri olan
ulaşımla ilgili elimizde dünyanın en çok noktasına uçan Türk Hava Yolları gibi
markamız var. İnancım odur ki Türk Hava Yolları birkaç yıl içinde Avrupa’nın
bir numaralı hava yolu hâline gelecek. Sancak taşıyıcımız olan Türk Hava
Yollarıyla imzaladığımız protokolle direkt turizm hamlesini hayata geçirdik. Bu
doğrultuda 2019 Nisan ayı itibarıyla 13 hatta, 67 frekansla Antalya, Bodrum,
Dalaman, İzmir havalimanlarına tarifeli uçuşlar başlayacak, Bakanlığımız
THY’nin bu uçuş noktalarını tanıtımla destekleyecektir. Esasen önemli olan bu
hatları açmak değil, açılmış hatların dolu ve kârlı bir şekilde uçmasını
sağlamaktır. Bu, turizmin on iki aya yayılması ve istihdamın sürekliliği
açısından da çok önemli. 2023’e kadar haftalık 300 frekansa çıkmak için gerekli
politika ve projeleri aşamalı olarak hayata geçireceğiz. 
Tanıtım
yapmadan turizmde bir yere gelinmesi beklenemez. Bu tanıtımı ise sadece
devletten beklememek gerek, sektörün tüm paydaşları, herkes elini taşın altına
koymalı. 
Şimdi,
devlet ve özel sektör iç içe planlama ve koordinasyon yapacağımız tanıtım ağırlıklı
bir fonu da oluşturarak son eksiğimizi de tamamlayıp en büyükler arasında
yerimizi alacağız, üst seviyelere doğru adım adım güvenle ilerleyeceğiz. Bu
doğrultuda turizmde Türkiye markasının yeniden yapılandırılması hususu 2019
tanıtım faaliyetlerimizin odak noktası olacaktır. Hayata geçirmeyi
planladığımız Turizm Geliştirme Fonu’yla ilgili olarak da çalışmalarımızı en
kısa sürede tamamlayacağız. Yeni yıldan itibaren özel sektörle birlikte ortak
kararlar alarak rakip gördüğümüz ülkelerin çok daha üzerinde bir performansla
turizmimizi geliştirmeye devam edeceğiz. 
Öte
yandan, rekabet gücümüzün sürekli bir şekilde arttırılması, hizmetlerde yüksek
kalitenin sağlanması adına nitelikli insan gücü yetiştirilmesi turizmin bugünü
ve geleceği açısından önem taşımaktadır. Bu amaçla, Millî Eğitim Bakanlığımızla
sektörün ihtiyaçlarını dikkate alan bir eğitim modeli oluşturduk. Bakanlığımız
ve Millî Eğitim Bakanlığı arasında imzalanan protokol kapsamında turizm meslek
liseleri sektörün ihtiyaçlarına cevap verecek ve bu alanda nitelikli insan
gücünü yetiştirecek şekilde yapılandırılmaktadır.
Sayın
Başkan, değerli milletvekilleri; ülkemiz sadece doğal güzellikleriyle değil,
kültürel anlamda da fevkalade büyük bir zenginliğe sahip. Bu cazibe alanı doğal
olarak dünyanın pek çok yerinden milyonlarca ziyaretçiyi tarih boyunca birçok
medeniyete ev sahipliği yapmış bu topraklara çekiyor. Dünyaya sunacağımız,
onlarla paylaşacağımız çok değerlerimiz var. Bu zenginliği tüm dünyaya açmak
için kararlılıkla çalışıyoruz. Bu inançla 153 noktada arkeolojik kazı
çalışmalarımız devam ediyor. 2019 yılı itibarıyla kazı çalışmalarımızı on iki
aya çıkaracak bir proje hazırladık. İlk etapta proje dâhilinde kazı sürelerinin
uzatılması ve daha fazla arkeolog istihdam edilmesi şartıyla 20 kazıyı destekleme
kararı almış bulunmaktayız.
Ülkemiz,
bütün insanlığın ortak mirası olarak kabul edilen kültürel ve doğal varlıklar
yönünden dünyanın sayılı alanlarından biri konumundadır. Bu paha biçilmez
değerlerden biri olan ve 2018 yılında UNESCO Dünya Miras Listesi’ne dâhil
edilen Göbeklitepe ziyarete açılmıştır. 2019’u da “Göbeklitepe Yılı” olarak
ilan etmek arzusundayız. 2018 yılında 7 alanın daha eklenmesiyle Dünya Geçici
Miras Listesi’ndeki varlık sayımız 77’ye yükselmiştir. 2019’da ise Bolu Mudurnu
Tarihî Ahi Kenti ile Malatya Arslantepe arkeolojik alanının da Dünya Mirası
Listesi’ne alınmasına yönelik çalışmalarımız devam etmektedir.
ÖMER
FETHİ GÜRER (Niğde) – Niğde için bir şey var mı Sayın Bakan?
KÜLTÜR
VE TURİZM BAKANI MEHMET NURİ ERSOY (Devamla) – Takip ediyorum onu, merak etme,
her seferinde hatırlatıyorsun.
Bu
yıl 17 müzemiz yenilenerek veya yeniden yapılarak ziyarete açılmıştır. Bunlar
arasından en önemlisi 2018 Troya Yılı’nda inşaatını tamamlayarak hizmete
soktuğumuz Çanakkale Troya Müzesi’dir. Şu an itibarıyla Bakanlığımız bünyesinde
198 müze ve 140 düzenlenmiş ören yeri ve Bakanlığımız denetimindeki 252 özel
müzeyle bu alandaki faaliyetlerimizi sürdürmekteyiz. Yıl sonuna kadar 3 müze
daha ziyarete açılacak. 2019 yılı sonuna kadar ise 13 müze ve 22 ören yerimiz
daha ziyaretçilerimizle buluşacaktır. Müze ziyaretçi sayımız da her yıl
artmaktadır. Şu an itibarıyla 2018 yılında müzelerimizi ziyaret eden kişi
sayısı toplam 26,5 milyon olarak gerçekleşirken, bu sayının 2019 yılında 35
milyona ulaşacağını öngörmekteyiz. 
Sayın
Başkan, değerli milletvekilleri; bu arada bir noktaya dikkat çekmeyi özellikle
istiyorum. Her eser kendi ülkesinde, ait olduğu yerde güzel, orada daha bir
anlamlı. Tüm dünya ülkelerinin de ortak kültürel mirasımız olan eserlerin ait oldukları
yerde korunması ve gelecek nesillere aktarılması hususunda hassasiyet
göstermesi gerekmektedir. Ülkemizin bu konuda gösterdiği hassasiyetin bir
örneği olarak, Plan ve Bütçe Komisyonunda da ifade ettiğim gibi dünyaca ünlü
Çingene Kızı mozaiğimizin kayıp parçalarına en nihayetinde kavuştuk ve
geçtiğimiz 8 Aralıkta Gaziantep Zeugma Mozaik Müzemizde gerçekleştirdiğimiz
basın tanıtımıyla ziyarete açtık. Altını önemle çizmek isterim ki, vaktiyle
yasa dışı yollardan yurt dışına çıkarılmış 4.319 kültür varlığımız ait
oldukları topraklara döndürülmüştür. 
Bu
arada yüzümüzü güldüren bir başka gelişme daha oldu. Dede Korkut Destanımız da
UNESCO’nun Somut Olmayan Kültürel Mirası Temsili Listesi’ne oy birliğiyle dâhil
edildi. Seneye de inşallah geleneksel Türk okçuluğunu bu listeye eklemiş
olacağız. 
Öte
yandan yüz elliden fazla ülkeye ihraç edilerek bu alanda Amerika’dan sonra
dünya ikinciliğine yükselen Türk dizi film sektörü 350 milyon doların üzerinde
ihracat hacmine erişmiştir. Ayrıca ülkemiz yüzde 56’lık yerli film izlenme
oranıyla bu yıl da Avrupa’da birinci sırada yerini korumuştur. Diğer taraftan
bu yasama döneminde mevcut destek mekanizmalarını çeşitlendirecek, ülkemizi
film çekim merkezi hâline getirecek ve film turizmini geliştirecek yeni sinema
kanun tasarısının da Meclisimize sunulmasını bekliyoruz. 
Sayın
Başkan, değerli milletvekilleri; Bakanlığımızın öncelikli hedeflerinden biri de
açıldığı dönemde dünyanın sayılı kültür merkezlerinden olan, ancak yeterli
deprem dayanıklılığına sahip olmaması nedeniyle yaklaşık on yıldır hizmet
veremeyen İstanbul Atatürk Kültür Merkezinin nitelik ve nicelik olarak
geliştirilerek çağımızın gereksinimlerine uygun bir şekilde inşasını
sağlamaktır. Hedefimiz, ihalesini yapıp ocak ayında temelini atacağımız bu
büyük projeyi iki yıl içinde tamamlamaktır. 2019 bütçemizde gerekli kaynak
ayrılmıştır. 
Ayrıca,
Ankara’da yapımı devam eden Cumhurbaşkanlığı Senfoni Orkestrası Konser Salonu
inşaatını da hızlandırarak başkentimizin kültür ve sanat hayatına önemli bir
eser kazandırıyoruz. 
Sayın
Başkan, değerli milletvekilleri; turizm, dünyada en hızlı gelişen sektörlerden
biri, ülke ekonomilerine yaptığı yadsınamaz katkının yanı sıra, halkların
birbirlerini tanımaları ve evrensel barış için de son derece önemli bir
araçtır. Öte yandan, dünya genelindeki turizm hareketlerine baktığımızda,
seyahatlerin yüzde 40’ının kültür turizmi odaklı olduğunu da görebiliyoruz.
Dolayısıyla, kültür ve turizmin aynı başlık altında ele alınmasının çok yerinde
olduğunu düşünüyorum. Sürdürülebilir turizmi sadece ziyaretçilerin değil, bölge
halkının ihtiyaçlarını da gözeterek çevresel, sosyal ve kültürel değerlerin
korunmasını ve bu sayede de kısa vadeli değil, kalıcı fayda sağlamayı amaçlayan
bir turizm yaklaşımı olarak değerlendiriyoruz. Bu da bizi özellikle şehirleşme
sürecinde kültürel varlıklarımızın korunması noktasına getiriyor. Bugünü
yaşarken dünü unutmadan geleceği planlayabilmek çok önemli. Bakanlık olarak
turizm ve kültürün birbirini daha fazla destekleyen ve büyüten bir döngü
oluşturmasını sağlamaya devam edeceğiz. 
Göreve
geldiğimiz günden beri sadece turizme değil, onun ayrılmaz bir parçası olarak
gördüğümüz kültür ve sanat projelerine de yoğunluk verdik. Gerek tiyatroda
gerekse opera ve balede repertuvarlarımızı oluştururken daha önceleri opera ve
tiyatro sahnelerinde yer bulma şansı olmamış yerli eserlerimizi halkımızla
buluşturmak için projeler geliştiriyoruz. Duran, bekleyen tiyatro olmaktan çok,
yirmi dört saat hareket eden bir tiyatro arzuluyoruz. Bir tarafta provalar
yapılırken diğer tarafta turnelerin olduğu, oyunların sahnelendiği, hiç
durmayan bir tiyatroyu planlıyoruz. Kaliteden ödün vermeden nitelikli eserleri
seyircilerimizle buluşturacağız. 
Troya’nın
dünyanın kültür mirası listesine girmesinin 20’nci yılı münasebetiyle
hazırladığımız Troya epik operası muhteşem bir açılışla 9 Kasımda seyirciyle
buluşmuştur. Dünya prömiyeri Ankara’da gerçekleşen Troya operası Berlin ve
Moskova’da da sanatseverlerin beğenisine sunulacaktır. 
Dünyaca
ünlü klasikleri yüksek standartlarda sergilemenin yanında, yerli eserlere
verdiğimiz önem ve yeni Türk operası markasının yaratılması konusundaki
çalışmalarımız da hızla devam etmektedir.
Kültürel
değerleri korumak ve yaşatmak amaçlı çalışmalarımızı ülke sınırları içinde ve
dışında, bağlı ve ilgili kuruluşlarımızın da desteğiyle gerçekleştirmek için
yoğun çaba sarf etmekteyiz.
Vakıflar
Genel Müdürlüğüne ve mazbut vakıflara ait akarlar atıl vaziyetten kurtarılmış
ve yüksek gelir getiren taşınmazlar hâline dönüştürülmüştür. Bu çerçevede,
Vakıflar Genel Müdürlüğümüz, çalışmalarını hazineden katkı almadan, kendi öz
kaynakları üzerinde geliştirmektedir.
Vakıflar,
kültür ve medeniyet tarihimizde çok önemli bir yere sahiptir. Geçmişimizden
bugüne kapanmayan bir hayır kapısı olarak vakıf, kurumsallaşmış bir yapı olarak
günümüzde de önemli bir hizmet alanını oluşturmaktadır. Bugün de önemli
görevler Vakıflar Genel Müdürlüğümüz eliyle yürütülmektedir.
2018
yılı sonuna kadar restorasyonu tamamlanması planlanan vakıf eser sayısı
yaklaşık 220 olup 150 eserin de restorasyonunun 2019 ve sonraki yıllarda
gerçekleştirilmesi hedeflenmektedir. Son on altı yılda toplam 5.250 eserin
restorasyon ve onarımı yapılmıştır. 
Ayrıca,
Vakıflar Genel Müdürlüğümüz aracılığıyla binlerce vatandaşımıza sosyal yardım
hizmetinde bulunulmuş; bu kapsamda 4.394 kişiye muhtaç aylığı bağlanmış, 80.780
kişiye her ay kuru gıda, 2 bin kişiye ise her gün sıcak yemek hizmeti
verilmiştir. İlkokul, ortaokul, lise ve yükseköğrenim olmak üzere toplam 20 bin
öğrenciye karşılıksız eğitim yardımında bulunulmuştur. 
Sayın
Başkan, değerli milletvekilleri; Türk dilinin konuşulduğu ülkeler ile komşu
ülkelerin kalkınmasına yardımcı olmak, ekonomik, ticari, kültürel, teknik ve
eğitim alanlarında iş birliğini gerçekleştirmek amacıyla kurulan TİKA 5 kıtada
yılda 2 bine yakın proje ve faaliyet gerçekleştirmektedir. TİKA
Başkanlığımızca, iş birliği yaptığımız ülkelerle ortak tarihî ve kültürel
mirasımız olan eserlerin restorasyonu konusunda Balkanlar, Orta Doğu ve Afrika
coğrafyalarında çok sayıda proje yürütülmüştür. 2019 yılında TİKA,
faaliyetlerinin planlama ve uygulamasında, muadil Batılı kuruluşlardan farklı
olarak, insan odaklı, Türk tipi kalkınma yardımı anlayışıyla mazlumların
yanında olmaya devam edecektir. 
Yurtdışı
Türkler ve Akraba Topluluklar Başkanlığımızın koordinasyonunda, yurt dışında
yaşayan vatandaşlarımızın Türkçe yeterliliklerinin geliştirilmesi, Türkçe
kaynaklara erişim imkânlarının kolaylaştırılması ve kültürel aidiyetlerinin
korunması amacıyla Binbir Kütüphane Projesi hazırlanmıştır. Türkiye'nin uluslararası
öğrencileri için bir eğitim ve çekim merkezi olması, bu öğrencilerin ülkeleri
ile Türkiye arasında köprü olmaları amacıyla oluşturulan Türkiye bursları
kapsamında ise ülkemizde 138 ülkeden yaklaşık 16 bin uluslararası öğrenci 70
farklı şehirde ve 125 üniversitede öğrenim görmektedir. 
Türkiye'yi,
Türk dilini, tarihini, kültürünü ve sanatını tanıtmak, bu alanlarda eğitim
almak isteyenlere yurt dışında hizmet vermek ve Türkiye'nin diğer ülkelerle
kültür alışverişini artırıp dostluğunu geliştirmek amacıyla kurulan Yunus Emre
Enstitüsü 46 ülkede 56 merkezle faaliyetlerini sürdürmektedir. 2023 yılına
kadar bu sayının 100’e çıkması hedeflenmektedir. Tercihim Türkçe Projesi’yle
yurt dışındaki üniversitelerin Türkoloji bölümlerinde ve internet üzerinden Türkçe
Öğretim Portalı olmak üzere birçok mecrada Türkçe öğretim faaliyeti
yapmaktadır. Şimdiye kadar Türkçe kurslarında 21 bin üniversite öğrencisi
Türkçe öğrenmiştir. Enstitünün yeni uygulaması olan Uzaktan Türkçe Öğretim
Platformu’yla dünyanın dört bir köşesinden 120 bin kişiye ulaşılmıştır. 
Kültürel
zenginlik ve çeşitliliği koruyup gelecek kuşaklara aktarmak, kültürel ve
sanatsal faaliyetlerin yaygınlaşmasına katkı sağlamak, sürdürebilir turizm
anlayışıyla ülkemizin dünya turizmindeki payını artırmak amacıyla insan odaklı,
saygın ve güvenilir, yenilikçi, çevreye duyarlı ve sonuç odaklı bir kurum
olarak geçmişten aldığımız güç ve sahip olduğumuz tecrübeyle kültür ve sanatta
öncü, turizmde lider ve Türkiye'nin inşası ve ihyası yönünde çabalarımızı
sürdürmek azmindeyiz. Bu amaçla 2019 yılı bütçemizi en etkin ve verimli şekilde
kullanacağız. 
Şimdi
dokuz dakika var. Birkaç tane yöneltilen soruyu cevaplamak istiyorum. Önce,
Etstur Yönetim Kurulu Başkanlığımla ilgili. Ben göreve gelir gelmez Etstur
Yönetim Kurulu Başkanlığından ayrıldım ve bütün imza yetkilerimi de
profesyonellere devrettim. (AK PARTİ sıralarından alkışlar) Bu, hem Ticaret
Sicili Gazetesi’nde hem de Etstur sitesinde yayınlandı. CHP milletvekili
arkadaşımın uyarısını gördüm. Bizim internet sitemizde aslında değiştirilmesi
lazım, “eski yönetim kurulu başkanı” denilmesi lazım ama Ticaret Sicili
Gazetesi’ne de bakabilirsiniz. Yönetim Kurulu Başkanlığından ayrıldığım gibi,
bütün imza yetkilerimi de devrettim.
GARO
PAYLAN (Diyarbakır) – Şirketlerinizin reklamı gibi tanıttınız vallahi, ad
soyadlar, şunlar bunlar hepsi yazıyor.
EKREM
ÇELEBİ (Ağrı) - Ya bunu zaten Plan ve Bütçede her gün dile getirdin Garo. Dedi
zaten “Böyle bir şey yok.”
KÜLTÜR
VE TURİZM BAKANI MEHMET ERSOY (Devamla) – Şimdi, vakıflarla ilgili bazı sorular
var. O sorularınızı da cevaplamak istiyorum. Önce, soruları okuyayım, sonra da
cevaplarını vermek istiyorum. 
“2002’den
bu yana azınlık vakıflarının mallarına el konulmuştur. Sadece 320 mülk iade
edildi. Mor Gabriel Manastırı’na ait mülkler söz verilmiş olmasına rağmen iade
edilmedi. 1936 Beyannamesi’nin esas alınması Gökçeada, Bozcaada ve Antakya’daki
vakıflar açısından çözüm üretmiyor. Beş yıldır seçim yapılamıyor. Tuzla’daki
Ermeni yetimhanesi iade edilmedi. Mardin Valiliği Devir ve Tasfiye Komisyonunun
aldığı kararlarla Süryanilere ait kilise, mezarlık ve bazı mülkler -toplam
adedi 110- iade edilmedi.” 
2002’den
bu yana çıkarılan üç kanunla -2003, 2008 ve 2011- azınlıklara ait toplam 1.029
adet taşınmaz iade edilmiştir. (AK PARTİ sıralarından alkışlar) Ayrıca, 21 adet
taşınmazın bedelinin tazminine karar verilmiştir. 2002’den bu yana hiçbir
azınlık vakfı mülküne el konulmamıştır.
Mor
Gabriel Manastırı’na ait hazine mülkiyetinde olan bütün taşınmazlar iade
edilmiştir. Ancak kanun kapsamında olmayan ve Orman Genel Müdürlüğü
mülkiyetinde olan taşınmazlar iade edilmemiştir çünkü orman mülklerinin Anayasa
tarafından belirlenmiş özel bir statüsü vardır. Mor Gabriel Manastırı Vakfı
yönetimi bu iade nedeniyle basın yoluyla Sayın Cumhurbaşkanımıza teşekkür
mesajı yayınlamıştır. (AK PARTİ sıralarından alkışlar) 
1936
Beyannamesi vermemiş olmalarına rağmen, bakın, 1936 Beyannamesi vermemiş
olmalarına rağmen Gökçeada, Bozcaada ve Antakya’da bulunan vakıflar da taşınmaz
iadesinden yararlanmışlardır. Henüz iki hafta önce Bozcaada’da hazineye ait
mülklerin azınlık vakfına iadesi gerçekleşmiştir. 
Seçimle
ilgili çalışmalarımız devam ediyor. Komisyonda da söylemiştiniz ve ben orada da
takipçisi olacağımı söylemiştim; azınlık yetkilileriyle bu konuda görüşüyorum,
takipçisiyim ve sizi de düzenli olarak bilgilendireceğim. 
Tuzla’daki
Ermeni yetimhanesi özel mülkiyette olduğundan iade kapsamında olan mülklerden
değildir çünkü kanun hâlen hazine, Vakıflar Genel Müdürlüğü, belediye ve özel
idare mülkiyetinde olan taşınmazların iadesini içermektedir. 
Mardin
Valiliği Devir Tasfiye Komisyonu kararıyla Diyanet İşleri Başkanlığına tahsis
edilen kilise ve mezarlıkların tamamı Mardin’de kurulu olan dört adet Süryani
vakfına iade edilmiştir. Bu iade işleminden dolayı ilgili vakıflar da Sayın
Cumhurbaşkanımıza basın yoluyla teşekkür mesajı göndermişlerdir. 
TİKA’yla
ilgili bazı sorular var, onları da kısmen cevaplamak istiyorum. 
TİKA’nın
terör örgütlerine kaynak aktardığı iddiası.
TİKA
faaliyette bulunduğu bütün coğrafyalarda aşırılık ve radikal hareketler
karşısında itidalin, istikrarın teminatıdır. Afrika’da Boko Haram, Eş Şebab,
Taliban, El Kaide veya DEAŞ gibi terör bölgelerinde teröristlerin elini
zayıflatacak kalkınma projeleri gerçekleştiriyor, terör mağdurlarına destek
veriyor ve yardım yapıyor. 2015 yılı Uluslararası Kamu Markası Ödülü’nü alan
TİKA’nın yaklaşımı insanidir. Her ülkenin ve coğrafyanın ihtiyacına göre proje
uygulamaktadır. Gizli bir ajandası olmadan şeffaf bir şekilde faaliyetlerini
yürütmektedir. TİKA ve terör örgütleri arasında bir ilişki kurma çabası bir
FETÖ propagandası ve karalaması olarak ortaya çıkmaktadır. Sahada terör
faaliyetleriyle mücadele kapsamında en etkili mücadele veren kurumlardan biri
olan TİKA, FETÖ’nün karalama faaliyetlerine 17-25 Aralık sürecinden beri maruz
kalmaktadır. Bu anlamda yapılan iftiralara karşı hukuki mücadele
gerçekleştirmiş ve yetkili mahkemelerden tekzip kararları alınmıştır. 
TİKA
bütçesindeki artışın neden yüksek olduğu soruluyor. TİKA Başkanlığımızın 2019
yılı bütçe teklifinde bir önceki yıla oranla TL bazında yüzde 47 civarındaki
önemli bir artışın nedeni Başkanlığın faaliyetlerini büyük ölçüde yurt dışında
ve döviz üzerinden gerçekleştirmesinden kaynaklanmaktadır. Döviz kurlarının
mevcut seviyede devam etmesi durumunda bir önceki yıl ve döviz bazında yaklaşık
olarak aynı bütçe alınmış olacaktır. Her geçen gün faaliyet coğrafyasını, proje
sayısını ve etkisini artıran bir teşkilat için bir önceki yılla aynı seviyede
proje bütçesi önerilmiş olması mali disiplin ve tasarruf tedbirleri açısından
da makul görülmektedir. Diğer yandan TİKA faaliyetlerinin ülkemizin
uluslararası siyasi ve ekonomik iş birliğine olan katkıları düşünüldüğünde bu
bütçenin ekonomiye bir yük olmadığı da aşikârdır. 
Yurt
dışı program koordinasyon ofislerinin FETÖ ve benzeri gruplara iş imkânı
sağlamak için kullanıldığı iddiasıyla ilgili bir soru var. TİKA sahadaki
tecrübesiyle devletimizin âdeta sinir ucu olarak 17-25 Aralığa giden süreci
oldukça erken bir dönemde hissetmiş, FETÖ’nün özellikle uluslararası alanda
kendisine bir engel olarak gördüğü bir teşkilat olmuştur. Eğitim, yardım ve
sosyal faaliyetler başta olmak üzere örgütün girmek istediği her boşluğu etkili
bir biçimde doldurmuştur. Bu süreç içinde FETÖ’yle iltisaklı firmaları ve
STK’leri kati bir biçimde bütün iş birliği ve tedarik zincirlerinin dışında
tutmuştur. 15 Temmuz sonrası süreçte de örgütün ülkemizin uluslararası
itibarına yönelen iftiracı propaganda faaliyetlerine karşı 60’a yakın ofisiyle
en etkili mücadeleyi yürütmektedir. TİKA’nın inşaat, tadil, modernize ettiği ve
işletilmek üzere Maarif Vakfımıza devretti eğitim kurumları FETÖ’nün alandaki
etkisini özellikle zayıflatmıştır.
Sayın
Başkan, değerli milletvekilleri; konuşmamı burada sonlandırırken 2019 yılı
bütçemizin Bakanlığımıza ve ülkemize hayırlı olmasını diler, hepinizi şahsım ve
Bakanlığım adına saygıyla selamlıyorum. (AK PARTİ sıralarından alkışlar) 
BAŞKAN
– Teşekkürler Sayın Bakan.
Abdurrahman
Tutdere...
IV.- AÇIKLAMALAR (Devam)
68.- Adıyaman Milletvekili Abdurrahman Tutdere’nin, sit
alanı sınırları içerisinde kalan Örenli Mahallesi sakinlerinin yaşadığı
mağduriyete ve Örenli Mahallesi’yle ilgili kamulaştırma çalışması ile Perre
Antik Kenti’nin turizme kazandırılması çalışmasının olup olmadığını öğrenmek
istediğine ilişkin açıklaması
ABDURRAHMAN
TUTDERE (Adıyaman) – Teşekkür ediyorum Sayın Başkanım.
Sayın
Bakanım, Adıyaman’ımızın Örenli Mahallesi, Perre Antik Kenti sit alanı
sınırları içerisinde kalmaktadır. Örenli Mahallesi’nde yaşayan vatandaşlarımız
sit alanı nedeniyle oturdukları evlerde herhangi bir bakım onarım işlemi
yapamamaktadırlar. Şu anda, kış koşullarında, akan çatılarını bile tamir
edemiyorlar. Örenli Mahallesi’yle ilgili Bakanlığınızın yapmış olduğu herhangi
bir kamulaştırma çalışması var mıdır? Ayrıca Kommagene Krallığı’nın 5 büyük
kentinden birisi olan Perre Antik Kenti’nin turizme kazandırılması ve gün
yüzüne çıkarılması noktasında Bakanlığınızın herhangi bir çalışması var mıdır?
Teşekkür
ediyorum.
BAŞKAN
– Arzu Hanım...
69.- İstanbul Milletvekili Arzu Erdem’in, geleceğin
nesillerini yetiştirme yönünde kültür ve eğitim odaklı planlamanın yapılıp
yapılmadığını, Millî Eğitim Bakanlığıyla eğitim müfredatı hususunda koordineli
çalışmanın olup olmadığını, yerli turistin yabancı turiste göre yüksek bedelle
tatil yapması hususunda düzenlemenin yapılıp yapılmayacağını Kültür ve Turizm
Bakanından öğrenmek istediğine ilişkin açıklaması
ARZU
ERDEM (İstanbul) – Teşekkür ederim Sayın Başkan.
Sorum
Sayın Turizm ve Kültür Bakanına: Türkiye ulusal kalkınma politikalarında kalkınma
ve geleceğin nesillerini yetiştirme yönünde kültür ve eğitim odaklı bir
planlamanın yapıldığını düşünüyor musunuz? Kültürel mirasımızın aktarılmasında
eğitimin önemi çok büyük. Bakanlığınızın Millî Eğitim Bakanlığıyla meslek
liselerine ilişkin protokol dışında, bilhassa eğitim müfredatı ve müfredat
kaynak kitaplarının belirlenmesi hususunda koordineli bir çalışması var mıdır?
Yok ise ne zaman yapmayı düşünmektesiniz?
Yine,
turizmdeki tecrübelerinizi referans alarak sormak istediğim ikinci soru: Türk
turist, yabancı turiste göre aynı il, aynı otel, aynı hava yolu olmasına
rağmen, çok daha yüksek bedelle tatil yapmaktadır. Bu hususta bir düzenleme
veya bir çalışma yapılacak mıdır?
Teşekkür
ederim.
BAŞKAN
– Değerli milletvekilleri, söz istediniz ama soru-cevap kısmında zaten
milletvekillerine söz vereceğiz.
Ayhan
Bey, söz mü istiyorsunuz?
AYHAN
EREL (Aksaray) – Müsaade ederseniz...
BAŞKAN
– Buyurun.
70.- Aksaray Milletvekili Ayhan Erel’in, Ihlara
Vadisi’ne asansör veya seyir terası yapılmasının mümkün olup olmadığını
öğrenmek istediğine ilişkin açıklaması
AYHAN
EREL (Aksaray) – Teşekkür ediyorum Başkanım.
Sayın
Bakanıma Aksaray Milletvekili olarak bir sorumuz olacak. Ihlara Vadisi dünyanın
en uzun kanyon vadilerinden bir tanesi olup hem derinliği bağlamında da oldukça
uzun hem de yüksekliği fazladır. Daha çok buraya, kültür turizminden
faydalanmak isteyen Japon, Kuzey Kore gibi Uzak Doğu’dan insanlarla birlikte
Avrupa’dan yaşlı insanlar gelmektedir ve bunların çok dik olan merdivenlerle
vadiye inmesi zor olmaktadır. Buraya bir asansör yapmak veya seyir terası
yapmak mümkün müdür? Bu konuda yardımlarınız olursa sevinirim.
Teşekkür
ederim. 
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi
(1/276) ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu
Tasarısı (1/275), 2017 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan, 2017 Yılı Genel Uygunluk Bildiriminin Sunulduğuna
Dair Sayıştay Başkanlığı Tezkeresi (3/38); 6085 Sayılı Sayıştay Kanunu Uyarınca
Hazırlanan 2017 Yılı Dış Denetim Genel Değerlendirme Raporu, 2017 Yılı Faaliyet
Genel Değerlendirme Raporu ve 2017 Yılı Mali İstatistikleri Değerlendirme
Raporunun Sunulduğuna Dair Sayıştay Başkanlığı Tezkeresi (3/39); 6085 Sayılı
Sayıştay Kanunu Uyarınca Hazırlanan 2017 Yılı Kalkınma Ajansları Genel Denetim
Raporunun Sunulduğuna Dair Sayıştay Başkanlığı Tezkeresi (3/41); 5018 Sayılı
Kamu Mali Yönetimi ve Kontrol Kanunu ile 6085 Sayılı Sayıştay Kanunu Uyarınca
Hazırlanan 183 Adedi Merkezi Yönetim Kapsamındaki Kamu İdarelerine, 2 Adedi
Sosyal Güvenlik Kurumlarına ve 10 Adedi Diğer Kamu İdarelerine Ait Olmak Üzere
Toplam 195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) KÜLTÜR VE TURİZM BAKANLIĞI (Devam)
1) Kültür ve Turizm Bakanlığı 2019 Yılı Merkezî Yönetim
Bütçesi
2) Kültür ve Turizm Bakanlığı 2017 Yılı Merkezî Yönetim
Kesin Hesabı
B) RADYO VE TELEVİZYON ÜST KURULU (Devam)
1) Radyo ve Televizyon Üst Kurulu 2019 Yılı Merkezî
Yönetim Bütçesi
2) Radyo ve Televizyon Üst Kurulu 2017 Yılı Merkezî
Yönetim Kesin Hesabı
C) DEVLET OPERA VE BALESİ GENEL MÜDÜRLÜĞÜ (Devam) 
1) Devlet Opera ve Balesi Genel Müdürlüğü 2019 Yılı
Merkezî Yönetim Bütçesi
2) Devlet Opera ve Balesi Genel Müdürlüğü 2017 Yılı
Merkezî Yönetim Kesin Hesabı
Ç) DEVLET TİYATROLARI GENEL MÜDÜRLÜĞÜ (Devam)
1) Devlet Tiyatroları Genel Müdürlüğü 2019 Yılı Merkezî
Yönetim Bütçesi
2) Devlet Tiyatroları Genel Müdürlüğü 2017 Yılı Merkezî
Yönetim Kesin Hesabı
D) TÜRKİYE YAZMA ESERLER KURUMU BAŞKANLIĞI (Devam)
1) Türkiye Yazma Eserler Kurumu Başkanlığı 2019 Yılı
Merkezî Yönetim Bütçesi
2) Türkiye Yazma Eserler Kurumu Başkanlığı 2017 Yılı
Merkezî Yönetim Kesin Hesabı
E) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü 2019 Yılı Merkezî Yönetim
Bütçesi
2) Vakıflar Genel Müdürlüğü 2017 Yılı Merkezî Yönetim
Kesin Hesabı
F) TÜRK İŞBİRLİĞİ VE KOORDİNASYON AJANSI BAŞKANLIĞI
(Devam)
1) Türk İşbirliği ve Koordinasyon Ajansı Başkanlığı
2019 Yılı Merkezî Yönetim Bütçesi
2) Türk İşbirliği ve Koordinasyon Ajansı Başkanlığı
2017 Yılı Merkezî Yönetim Kesin Hesabı
G) YURTDIŞI TÜRKLER VE AKRABA TOPLULUKLAR BAŞKANLIĞI
(Devam)
1) Yurtdışı Türkler ve Akraba Topluluklar Başkanlığı
2019 Yılı Merkezî Yönetim Bütçesi
2) Yurtdışı Türkler ve Akraba Topluluklar Başkanlığı
2017 Yılı Merkezî Yönetim Kesin
Ğ) ATATÜRK KÜLTÜR, DİL VE TARİH YÜKSEK KURUMU (Devam)
1) Atatürk Kültür, Dil ve Tarih Yüksek Kurumu 2019 Yılı
Merkezî Yönetim Bütçesi
2) Atatürk Kültür, Dil ve Tarih Yüksek Kurumu 2017 Yılı
Merkezî Yönetim Kesin Hesabı
H) ATATÜRK KÜLTÜR MERKEZİ (Devam)
1) Atatürk Kültür Merkezi 2019 Yılı Merkezî Yönetim
Bütçesi
2) Atatürk Kültür Merkezi 2017 Yılı Merkezî Yönetim
Kesin Hesabı
I) ATATÜRK ARAŞTIRMA MERKEZİ (Devam)
1) Atatürk Araştırma Merkezi 2019 Yılı Merkezî Yönetim
Bütçesi
2) Atatürk Araştırma Merkezi 2017 Yılı Merkezî Yönetim
Kesin Hesabı
İ) TÜRK DİL KURUMU (Devam)
1) Türk Dil Kurumu 2019 Yılı Merkezî Yönetim Bütçesi
2) Türk Dil Kurumu 2017 Yılı Merkezî Yönetim Kesin
Hesabı
J) TÜRK TARİH KURUMU (Devam)
1) Türk Tarih Kurumu 2019 Yılı Merkezî Yönetim Bütçesi
2) Türk Tarih Kurumu 2017 Yılı Merkezî Yönetim Kesin
Hesabı
K) GENÇLİK VE SPOR BAKANLIĞI (Devam) 
1) Gençlik ve Spor Bakanlığı 2019 Yılı Merkezî Yönetim
Bütçesi
2) Gençlik ve Spor Bakanlığı 2017 Yılı Merkezî Yönetim
Kesin Hesabı
L) SPOR GENEL MÜDÜRLÜĞÜ (Devam)
1) Spor Genel Müdürlüğü 2017 Yılı Merkezî Yönetim Kesin
Hesabı
M) YÜKSEKÖĞRENİM KREDİ VE YURTLAR KURUMU (Devam)
1) Yükseköğrenim Kredi ve Yurtlar Kurumu 2017 Yılı
Merkezî Yönetim Kesin Hesabı
BAŞKAN
– Değerli milletvekilleri, söz sırası Gençlik ve Spor Bakanı Mehmet Muharrem
Kasapoğlu’na aittir. 
Buyurun
Sayın Bakanım. (AK PARTİ sıralarından alkışlar) 
GENÇLİK
VE SPOR BAKANI MEHMET MUHARREM KASAPOĞLU – Sayın Başkan, değerli
milletvekilleri; Gençlik ve Spor Bakanlığımızın 2019 yılı bütçesi ve 2017 yılı
kesin hesabını görüşmek üzere huzurlarınızdayım. Bu vesileyle Genel Kurulumuzun
Kıymetli Başkanını ve siz değerli üyelerini saygıyla selamlıyorum. (AK PARTİ
sıralarından alkışlar)
Konuşmamın
başında, dün Ankara’da meydana gelen trafik kazasında hayatını kaybeden
vatandaşlarımıza Cenab-ı Allah’tan rahmet diliyorum. Ailelerine ve milletimize
başsağlığı diliyorum ve yaralılara da acil şifa temenni ediyorum. 
Malumunuz
saat on birden beri buradayız, sizlerin değerli görüşlerini, önerilerini
dinleme fırsatı bulduk. Bu vesileyle bugünkü oturuma iştirak eden, görüş ifade
eden, önerileriyle bize katkıda bulunan tüm milletvekillerimize teşekkürlerimi
sunuyorum. 
Özellikle
sporun içinden gelen Saffet Sancaklı Bey, Kenan Bey ve Alpay Bey’in gerçekten
kendileriyle gurur duyduk spor yaşamlarında, görüşleri de bizim için ayrıca
önemli. Onlara da özellikle teşekkür ediyorum. 
Saffet
Bey’in belirttiği konulardaki hassasiyetimiz gerek kulüplerimizin yapısal
sorunlarının çözülmesi ve gerekse federasyonlarımızla ilgili sorunlardaki
yapısal sorunlara dair yaptığımız çalışmalar hemen hemen son aşamasına geldi.
Ülkemizin yarınları adına, hem sporu tabana yayma adına hem de sportif
başarılarımızı artırma adına, inşallah, sizlerin de destekleriyle, cesaretle bu
konunun üzerine gidiyoruz ve neticeyi en kısa zamanda alacağız. 
Malumunuz,
ülkemiz 24 Haziran 2018 tarihinde yapılan seçimlerle Cumhurbaşkanlığı hükûmet
sistemine geçti. Bu değişimle cumhuriyet ve demokrasimizin gelecek hedefleri
için tarihî bir dönemeci geride bıraktık. Yeni hükûmet sistemiyle üretimi esas
alan, hızlı, dinamik ve yenilikçi bir yapı inşa edildi. Bakanlığımızın
faaliyetlerini yürüttüğü gençlik ve spor alanları bu değişime hızlı bir şekilde
uyum sağlıyor. 
Malumunuz,
gençlik, insanın hayatının yeni heyecan ve fikirlere, büyük dönüşümlere en açık
dönemidir. İnsanın kimliğini, varlığını tanımladığı ve hayata yeni bir bakış
açısı kazandığı bir aşamadır gençlik. Tıpkı bugünün genç Türkiye
Cumhuriyeti’nin, bin yıllık devlet geleneğini alıp yoğurduğu, yeni bir bakış
açısıyla yeniden tanımladığı ve geleceğe büyük umutlarla adım atması gibi. 
2017
TÜİK verilerine göre Türkiye nüfusunun yüzde 28,3’ü 12-29 yaş grubundaki
gençlerimizden oluşmaktadır. Ülkemiz, Avrupa Birliği ülkeleri arasında genç
nüfusun ülke nüfusuna oranının en yüksek olduğu ülkedir. Görüldüğü gibi,
Türkiye, genç nüfusuyla ve enerjisiyle muazzam imkân ve fırsatlara sahip bir
ülkedir. Genç nüfus oranı yüksek toplumların dinamik, çalışkan ve üretken olma
yolunda ne kadar büyük avantaja sahip oldukları da hepinizin malumudur.
Bakanlık olarak gençlerimizi ülkemizin en kıymetli varlığı olarak görüyoruz, bu
büyük potansiyeli harekete geçirecek politika ve stratejileri de üretiyoruz.
Gençlerimizin mutluluğu, huzuru, güven duygusu bizim için her şeyden önemli.
Onların geleceğe en iyi, en donanımlı şekilde hazırlanması, aidiyet duygularının
güçlenmesi bizim birincil vazifemiz. Bu kapsamda, ülkemizin 2023 hedeflerine
ulaşması ve küresel güç olması yolunda gençlerimizin öneminin farkındayız.
Gençlerimizin sağlıklı, huzurlu ve donanımlı bireyler olması, sadece kendi
ülkemiz için değil, bütün insanlık için bir kazanım olacaktır. 
Gençlerimizin
kendilerini en iyi şekilde yetiştirme yolunda spor, sanat ve kültür sahalarında
çalışmalar yapabilmelerini, yükseköğrenim öğrencilerimizin eğitim hayatlarını
en iyi şekilde sürdürmelerini sağlamak Bakanlığımızın esas vazifelerinden
biridir. Bu anlamda Türkiye’nin her çocuğunu, her gencini kendi çocuğumuz
olarak görüyor, imkân ve kaynaklarımızı gençlerin en iyi yararlanacakları
şekilde kullanmak için çaba gösteriyoruz. Bu yolda bize güç ve destek veren yüce
Meclisimizin her bir üyesine minnettarız.
Sayın
Başkan, değerli milletvekilleri; 10 Temmuz 2018 tarihli Cumhurbaşkanlığı
Kararnamesi’yle Bakanlığımız hizmet ve faaliyetlerini daha hızlı, daha etkin ve
verimli şekilde yürütmek amacıyla yeni bir yapıya kavuşturulmuştur. 2019 yılı
bütçe teklifimiz bu yeni yapının gerekleri ile gençlerimizin ihtiyaç ve
beklentileri göz önünde bulundurularak hazırlanmıştır. 
Bakanlığımızın
yeni yapısıyla gençliğe yönelik hizmetlerin tek çatı altında toplanması ve
koordinasyonu sağlanırken, spor alanında da sporu tabana yayma, geliştirme ve
ülkenin bütününe yönelik bir spor politikası geliştirilmesi için çalışmalarımız
devam etmektedir. Ayrıca, yükseköğrenimdeki öğrencilerimize sunduğumuz yurt,
kredi ve burs imkânlarını daha etkili ve daha kaliteli biçimde devam ettirme
noktasında kararlıyız. 
Geleceğin
Türkiyesi ve dünyası için gençlerimizin dünyaya açık, kültürel ve bilgi olarak
donanımlı bireyler olması Bakanlığımızın en önemli vazifelerinden biridir. Bu
zor ama şerefli vazifeyi taşırken en büyük yardımcımız da değerli
gençlerimizdir. Biz gençlerimize hizmet ettikçe, onların gözündeki ışığı
artırdıkça ve başarılarını gördükçe onlarla gurur duyuyoruz. 
Malumunuz
olduğu üzere, Türkiye’nin istikbali, emniyeti, güvenliği ve huzuru
gençlerimizin mutluluğuna, ülke aidiyetlerinin sağlamlığına bağlıdır. Biz,
gençlerimizin mutluluğunu temin etmek, ülke aidiyetlerini güçlü kılmak ve
onların büyük insanlık idealiyle donanmasını temin etmek için her türlü
fedakârlığa hazırız. (AK PARTİ sıralarından alkışlar) Geleceğin yıldızlarını
yetiştirecek altyapı çalışmaları, popüler spor dallarının yanında destek
gerektiren spor branşlarına yönelik teşvikler ve geleneksel sporlarımızın
günümüze aktarılması için de faaliyetlerimiz bütün hızıyla devam ediyor. Bunun
için, gençlik merkezlerimiz, spor tesislerimiz ve yurtlarımız ile gençlerimizle
el ele gerçekleştirdiğimiz projelerimizle onları istikbale taşımayı
hedefliyoruz. Üniversiteli gençlerimizin hayatını sağlıklı, huzurlu ve başarılı
geçirebilmesi için her tür çabayı sarf ediyoruz.
Bu
çerçevede Bakanlığımızın yürütmeyi planladığı proje ve faaliyetler için 2019
yılında toplam 16 milyar 474 milyon 681 bin liralık bütçe planladık. Bu bütçeyi
her kuruşun sorumluluğunu hissederek ülkemizin gençliği için değerlendireceğimizden
emin olmanızı istiyoruz. (AK PARTİ sıralarından alkışlar) İnşallah bugüne kadar
gerçekleştiremediklerimizi de gerçekleştirerek gençlik ve spor hizmetlerimizi
daha ilerilere taşımayı hedefliyoruz ve hep birlikte taşıyacağız.
Hak,
hukuk ve adalet duygusu gelişmiş, öz güven sahibi, muhakeme gücü olan,
gönüllülüğü esas alan, katılımcı, bilgili, vicdanlı bir gençlik geleceğimizin
en büyük güvencesidir. Bunun için hedefimiz ülkemizin bütün gençlerine
ulaşmaktır. Diyoruz ki: Sağlıklı bir gençlik için spor da bir hayat felsefesi
hâline getirilmelidir çünkü spor, ortak akılla düşünmektir, spor hayattır.
Gençlerimizin bütün güzellikleri çoğaltmasını, gönüllü faaliyetlerin öncüleri
olmasını, toplumsal dayanışmayı, adalete ve merhamete omuz vermelerini
istiyoruz. Gençlerimizin bütün üretim süreçlerini olabildiğince erken
öğrenmelerini, erken tecrübe etmelerini istiyoruz. Sadece ülkemizin değil,
bütün insanlığın, bütün yeryüzünün buna ihtiyacı olduğuna inanıyoruz. Bunun
için, 2019 yılını Bakanlık olarak “Gönüllülük Yılı” ilan ettik. Yüce
Meclisimizden gelecek teklif ve öneriler de yolumuza ışık tutacaktır. 
Katılımı,
ortak aklı, sosyal içermeyi, gönüllülüğü ve hareketliliği bireylerin ve
toplumun sağlığı için son derece önemli görüyoruz. Bu amaçla, 2019 yılı
içerisinde kurulmasını planladığımız Türkiye Ulusal Gençlik Konseyi için
çalışmalarımızı da başlatmış bulunuyoruz. Yerelden ulusala demokratik bir
şekilde gerçekleştirilecek Konsey, gençlerin karar alma mekanizmalarına
katılımı konusunda önemli bir adım ve atılım olacaktır.
Sayın
Başkan, değerli milletvekilleri; Bakanlığımızca gençlik alanında
gerçekleştirdiğimiz projelerin başında gençlik merkezlerimiz gelmektedir.
Burada “Merkezimizde Sen Varsın” temasından yola çıkarak toplumun her
kesiminden gençlerle irtibat hâlindeyiz. Onların mutlu ve güçlü bireyler
olmalarına katkı sağlamak amacıyla merkezinde gençlerimizin olduğu faaliyetler
gerçekleştiriyoruz. Aynı milletin, aynı bayrağın, aynı medeniyetin birbirinden
farklı yüzleri olan Türkiye’nin gençleri bu merkezlerimizde buluşuyor ve
paylaşmanın, konuşmanın, iş birliği yapmanın en güzel temsilini ortaya
koyuyorlar. Hem ülkemizin hem de dünyanın en hayati ihtiyacının sorumluluk
sahibi ve sevgi dolu bu gençlik olduğuna inanıyoruz. Bu kapsamda, 2016 yılında
230 olan gençlik merkezlerinin sayısını 2018 Aralık ayı itibarıyla 287’ye
ulaştırdık. İnşallah, önümüzdeki yılda daha hızlı bir geliştirme politikasıyla
gençlik merkezlerimizi hem kampüslerde hem liselerde yaygınlaştırarak bu sayıyı
daha yukarılara taşımayı hedefliyoruz. (AK PARTİ sıralarından alkışlar)
ÖMER
FETHİ GÜRER (Niğde) – Osman Bak’ın da çok emeği var bu konuda, Osman Bak’ın,
emeği çok onun. 
ATİLA
SERTEL (İzmir) – Evet, Osman Bak daha iyi Bakandı. 
BAŞKAN
– Genel Kurula hitap edin Sayın Bakan.
GENÇLİK
VE SPOR BAKANI MEHMET MUHARREM KASAPOĞLU (Devamla) – Bu arada, ben bugüne kadar
gençliğimize ve sporumuza hizmet etmiş tüm bakanlarımızı şükranla anıyorum. (AK
PARTİ sıralarından alkışlar) Özellikle, bugün aramızda olan hem Sayın Osman
Aşkın Bak’a hem Akif Çağatay Kılıç’a da şükranlarımı ve saygılarımı sunuyorum.
(AK PARTİ sıralarından alkışlar) 
Gençlik
merkezlerimizde düzenlenen faaliyetlere bütün gençlerimizin katılmasını tavsiye
ederken hiçbir kurs için ücret talep edilmediğini de ifade etmek istiyorum. 
Sayın
Başkan, çok değerli milletvekilleri; köylerde, okullarda, şehir merkezlerinde
ve her yerde, kısaca gençlerin olduğu her yerde Merkezim Her Yerde Projesi’ni
hayata geçirdik. Bu vesileyle gençlik merkezlerimizi ulaşılabilir kılarak
gençler arasında bir fırsat eşitliği oluşturmayı hedefledik. 
Göçmen
kuşlar için evlerin duvarlarına kuş sarayları kuran, yaralı leylekler için
hastane inşa eden bir medeniyetin emanetçileri olarak gençlerimizin iyilik ve
gönüllülük esasına destek vermek amacıyla onların bu faaliyetlerini
destekliyoruz. Bu bağlamda, Gençlerin İyilik Ağacı Projesi de bu gayretlerin,
bu çabaların bir ürünüdür. 
Gençlerimizin
okuma alışkanlığını kazanmasına yardımcı olmak için tüm gençlik merkezlerimizde
kitap okuma halkaları kurduk. Bu etkinliğe düzenli olarak katılan gençlerimiz
okuma alışkanlığının yanı sıra kitap kritikleriyle muhakeme ve kendini ifade
edebilme yeteneklerini geliştirmektedirler. 
Bununla
birlikte, internetin doğru kullanımını temin etmek ve internet bağımlılığının
önüne geçmek amacıyla gençlerimize “sosyal medyanın doğru kullanımı” konulu
eğitimler veriyoruz. Gençlerimizin ilgi duydukları ve kendilerini hem bilgi hem
de donanım olarak geliştirme imkânı buldukları bütün bu etkinliklere 2018
yılında şu ana kadar toplam 2 milyon 300 bin gencimiz iştirak etti. 
Sayın
Başkan, değerli milletvekilleri; Bakanlık olarak hassasiyetle üzerinde
durduğumuz diğer bir çalışma ise gençlik kamplarımız. Bu kamplar, gençlerimize
gelişimleri için her türlü katkıyı sunmak, öz güven duygusu ve planlı yaşama
alışkanlığı kazandırmak, gençlerimizin millî, etik ve insani değerler konusunda
farkındalığını artırmak amacıyla düzenlenmektedir. Gençlik kamplarına katılan
gençlerimizin ulaşım, konaklama ve yemek ihtiyaçları Bakanlığımızca karşılanmakta,
kampa katılan gençlerimize kamp dönemi boyunca seyahat ve sağlık sigortası da
yapılmaktadır. 2018 yılında içeriklerine göre, mavi ve yeşil kamplar olarak
gruplandırılan 37 kamp tesisimizde toplam 120 bin gencimizi ağırladık. Bunun
yanı sıra, Kuzey Kıbrıs Türk Cumhuriyeti’nde yaşayan gençlere Çanakkale Kampı,
engelli gençlerimize kamplar, üstün yetenekli öğrencilere ve yurt dışında
yaşayan soydaş gençlerimize, ülkemizde bulunan mülteci gençlere ve Sanayinin
Çırakları Projesi’yle de sanayide çalışan gençlerimize yönelik kamplar
düzenledik.
Ayrıca,
bağımlılıkla mücadele konusundaki bilinçlendirme ve önleme çalışmalarımız da
hassasiyetle devam ettirilmektedir. En temel amacımız, gençlerimizin bağımlılık
tehlikesiyle tanışmamasını sağlamaktır. Bunun için de en büyük gücü spordan
alıyor ve sporu gençleri her türlü alışkanlıklardan koruyacak güçlü bir araç
olarak görüyoruz, sporun gücüyle tüm kötülükleri yenmeyi hedefliyoruz. Bu
bağlamda gerçekleştirdiğimiz faaliyetler ve spor tesislerimizin daha yaygın
kullanılması da en önemli gündem maddelerimizden biri.
En
değerli varlığımız olan gençlerimiz arasında ortak bir tarih şuuru oluşturmak
amacıyla yurdumuzun her kösesinde çeşitli etkinliklerimiz var. 15-22 Mayıs
tarihleri arasında Gençlik ve Spor Bayramı ile Gençlik Haftası etkinliklerini
gerçekleştirdik. Yine, Gazi Mustafa Kemal Atatürk’ün 19 Mayıs 1919’da Millî
Mücadele ateşini Samsun’da yaktığı bu cumhuriyet mücadelesini her zamanki gibi
değişik etkinliklerle kutladık. Ve istiklal ruhunu -Sayın Cumhurbaşkanımızın her
zamanki vurgularıyla ortak değerlerimizi sahiplenerek- birlikte geleceğe
taşıyacağız. Milletimizin birliğine, ülkemizin bütünlüğüne hiçbir ihanet odağı
halel getiremeyecek.
15
Temmuz 2016’da Saygıdeğer Cumhurbaşkanımızın liderlik ettiği o muhteşem direniş
göstermiştir ki FETÖ gibi şebekeler cumhuriyetimize, demokrasimize ve hukuk
düzenimize bir daha asla kastedemeyeceklerdir. İstiklal ruhuna ve kuruluş
felsefesine uygun olarak Gazi Meclisimiz 15 Temmuzdaki duruşuyla da
milletimizin gönlünde bir kez daha taht kurmuştur. 
İstiklal
ateşinin 100’üncü yılında yani 2019 yılında, Bakanlığımız, bu ruha yaraşır
anlamlı etkinlikleri gerçekleştirecektir. 
Bakanlığımız,
gençlerimizin aidiyet duygusuna, millî, manevi ve duygusal gelişimine katkı
sağlamak amacıyla 57’nci Alay Vefa Yürüyüşü, 30 Ağustos Meydan Muharebesi,
Sarıkamış Şehitlerini Anma Yürüyüşü, Malazgirt Zaferi’nin 947’nci Yıl Dönümü
gibi etkinlikleri de düzenlemiştir. 
Sayın
Başkan, değerli milletvekilleri; Bakanlığımız, spor ve gençlik yatırımları
kapsamında, ülkemiz genelinde stadyumlar, yüzme havuzları, futbol sahaları,
gençlik merkezleri, spor salonları, atletizm pistleri ile buna benzer gençlik
ve spor tesislerini yapmaktadır. 
2002-2018
yılları arasında gerçekleştirdiğimiz sportif anlamdaki tesisleşme, gerçekten,
erken saatlerde de ifade edildiği gibi rekor seviyededir, belki de hiçbir
ülkeyle karşılaştırılamayacak kadar devasa bir tesisleşmeyi gerçekleştirdik;
inşallah, bundan sonraki süreçte de spor adına, hem sporu tabana yayan hem de
sportif başarıyı esas alan yeni bir yapılanmayla, yeni bir heyecanla, iş
birlikleriyle… Özellikle Millî Eğitim Bakanlığıyla yaptığımız iş birliğini bu
anlamda ifade etmek istiyorum ve bu vesileyle de Millî Eğitim Bakanımıza ve
millî eğitim camiasına katkılarından dolayı teşekkürlerimi sunuyorum. (AK PARTİ
sıralarından alkışlar)
Gerek
okullarımıza inşa ettiğimiz sportif tesislerimiz ve gerekse Türkiye Sportif
Yetenek Taraması ve Spora Yönlendirme Projesi’yle 1 milyondan fazla çocuğumuzun
yetenek taramasını gerçekleştirdik ve bunları spora yönlendirdik. 
Bu
tür aktivitelerle, hem her birimizin hayatında sporun bir yaşam felsefesi
olarak var olmasını sağlayacağız hem de yetenekli gençlerimizi spora
yönlendirerek, elit sporcu havuzumuza dâhil ederek, inşallah, ülkemizi uluslararası
arenada temsil etmelerine yönelik altyapıyı ve imkânları kendilerine
sağlayacağız.
ÖMER
FETHİ GÜRER (Niğde) – 1 milyondan bir tane futbolcu çıkmamış ama!
GENÇLİK
VE SPOR BAKANI MEHMET MUHARREM KASAPOĞLU (Devamla) – Biraz sabır, inşallah
çıkacak.
Bu
anlamda, geçtiğimiz ay Yüzme Bilmeyen Kalmasın Projesi başlattık. 100 binden
fazla çocuğumuza an itibarıyla yüzme öğrettik; ilkokuldaki çocuklarımız.
İnşallah bu rakamı çok daha yukarılara hep birlikte taşıyacağız. 
Bununla
birlikte Spor Türkiye Proje’miz var, sporu tabana yayma ve entegrasyon projesi
tamamıyla. Toplumumuzda gerçekten tüm beldelere, köylere varana kadar bir spor
felsefesiyle spor seferberliği başlatacağız. Bu konudaki desteklerinizi,
motivasyonunuzu da diri tutmanızı sizlerden istirham ediyoruz. 
Evet,
vakit çok kalmadı, o yüzden bazı konuları geçmek durumundayım. 
Malumunuz,
yükseköğrenimdeki öğrenci kardeşlerimiz, arkadaşlarımız bizim için önemli. Az
önce gündeme geldi yurtlarımız. Açıkçası, yurtlarımızdaki seviyeyi, 2002 ila
2018 arasını kıyasladığımızda 2002 yılında 75 il ve 57 ilçede toplam 190 yurtta
182.258 yatak sayısı mevzubahis iken bugün 81 il, 239 ilçe ve Kuzey Kıbrıs Türk
Cumhuriyeti’nde olmak üzere 781 yurtta 700 bine yakın yatak sayımız var.
Bununla gurur duyuyoruz. Elbette, yatak sayısı tam ihtiyacı karşılamıyor ama
inşallah çok kısa sürede bunu da karşılayacağımızdan emin olabilirsiniz. Bu
konuda son yıllarda yaptığımız yatırımlarda Saygıdeğer Cumhurbaşkanımızın
çizdiği vizyon ve kararlılığı bize ciddi bir ışık tuttu ve bu anlamda
yurtlarımızın kalitesi -yemek, beslenme vesaire noktasındaki desteklerimiz-
gerçekten çok üst seviyelere yükseldi ve inşallah hem kaliteyi hem de
kapasiteyi daha yukarılara taşıma noktasında kararlıyız, inançlıyız. (AK PARTİ
sıralarından alkışlar) 
Bununla
birlikte, az önce ifade edildi -yine Sayın Cumhurbaşkanımız bizi bu anlamda
ciddi vizyonuyla yönlendirdi- burs ve kredi noktasında biraz haksızlık
yapıldığı kanaatindeyim. Daha önce 45 lirayken kendilerinin teşvikiyle şu an
burs 500 lira, gerçekten ciddi bir fark var. Bunu enflasyonla da
kıyasladığımızda, on altı yıllık enflasyon oranının çok çok üzerinde bir artış
söz konusu. Biz, açıkçası, gençlerimizin hiçbir şebekenin ağına düşmemesi için,
ülkemizin, devletimizin tüm imkânlarını gençlerimiz için seferber etme
noktasında inançlıyız, kararlıyız. Bu konuda lütfen müsterih olun.
Sayın
Başkan, değerli milletvekilleri; milletimiz tarafından bizlere emanet edilen
Türkiye’ye hizmet etme görevini yarınlarda, bir bayrak yarışı misali,
gençlerimize teslim edeceğiz. Bu uzun soluklu mücadelede en büyük yardımcımız,
yine faaliyetlerimizde omuz omuza verdiğimiz sevgili, değerli gençlerimiz.
Gençlerimize yol arkadaşlığı yapmaktan, onların hayatlarına dokunmaktan ve
kolaylaştırmaktan, akademik ve sportif başarılarına rehberlik etmekten mutluluk
duyuyoruz. Bir fikri olan, üretmek isteyen, söyleyecek sözü ve hayali olan
bütün gençlerimize istedikleri her konuda imkân ve fırsat sağlamaya kararlıyız.
Gençlerimiz için hayata geçireceğimiz projelerde yine gençlerimizin sesine
kulak veriyor ve planlama aşamasında da onları sürece dâhil ediyoruz. Onların
başarısıyla övünüyor, onların başarısıyla gurur duyuyoruz. 
Alnı
açık, başı dik, sağlıklı, mutlu, geleceğe güvenle bakan, değerlerine ve
ülkesine bağlı bir gençlik için siz değerli milletvekillerimizin görüş ve
önerileri her daim başımızın üstündedir. (AK PARTİ sıralarından alkışlar) Bu
ülke, bu memleket bizim, hepimizin. Bu gençlik istisnasız hepimizin gençliği.
Hepsini sahiplenmek, hepsine kol kanat germek durumundayız. Bütün çabamız,
bütün gayretimiz onlara layık olmak içindir. Onlar için her ne yapacaksak
birlikte, el ele yapacağız ve birlikte onur duyacağız. Biz, bu ülkenin
imkânlarını bu ülkenin çocukları için seferber etmeye, daima gençlerimizin
yanında olmaya devam edeceğiz çünkü biz, bu ülkenin gençlerine güveniyor,
Türkiye'nin geleceğine yürekten inanıyoruz. (AK PARTİ sıralarından alkışlar)
Bu
duygu ve düşüncelerle, 2019 yılı bütçemizin Bakanlığımıza ve Türk milletine
hayırlı olmasını temenni ediyorum. 
Bütçemize
gösterdiğiniz ilgi ve değerli katkılarınız için teşekkür ediyor, yüce
Meclisimizi, heyetinizi saygıyla muhabbetle selamlıyorum. (AK PARTİ ve MHP
sıralarından alkışlar) 
BAŞKAN
– Teşekkür ederim Sayın Bakan.
Görüşülmekte
olan bütçeyle ilgili aleyhinde şahsı adına konuşmacı İbrahim Ethem Sedef.
Buyurun
İbrahim Bey. (MHP sıralarından alkışlar) 
İBRAHİM
ETHEM SEDEF (Yozgat) – Sayın Başkanım, değerli milletvekilleri; 2019 Yılı
Merkezi Yönetim Bütçe Kanunu Teklifi, Kültür ve Turizm Bakanlığı bütçesi
üzerine şahsım adına söz almış bulunmaktayım. Değerli heyetinizi ve aziz Türk
milletini saygıyla selamlıyorum.
Tarihî
ve doğal güzellikleriyle dünyada turizm alanında önemli bir yere sahip
ülkemizde son yıllarda yaşanan bazı olumsuzluklar turizm sektörünü de
etkilemiştir. Turizm gelirlerimizde düşüşler gerçekleşmiştir. 2016 yılında
yaşanan olumsuzluklardan kaynaklı sektör sorunları kısmen atlatılmış
gözükmektedir. Fakat ziyaretçi başına harcama tutarı her yıl giderek
azalmaktadır. 2014 yılında 828 dolar olarak gerçekleşen ziyaretçi başına
harcama her geçen yıl azalmıştır ve geçtiğimiz yıl 681 dolara kadar
gerilemiştir. Elbette, bu duruma neden olan bölgesel ve küresel durumlar söz
konusudur. Fakat hiçbir bahaneye sığınmadan kültür ve turizm alanında en ideali
bulmak için çalışmamız gerekmektedir. Bizler için cennet köşesinden bir yer
olarak gördüğümüz güzel ülkemizi dünya turizm sektöründe en iyi konuma getirmek
için turizm elçisi gözüyle baktığımız ziyaretçilerimizin memnuniyeti önemli bir
kriterdir. Bunu sağlamak için öncelikle nitelikli eleman yetiştirmemiz
gerekmektedir. Özellikle turizm meslek liselerinin geliştirilerek sektörün
yoğun ihtiyaç duyduğu nitelikli eleman ihtiyacının karşılanabilir hâle
getirilmesi sağlanmalıdır. Bu nedenle turizm sektörüyle ilgili bazı tedbir ve
düzenlemeler yapılması gerekmektedir. Öncelikle şunu belirtmek isterim ki:
Turizm denildiğinde sadece deniz, kum, güneş akla gelmemelidir. Bakanlığın
adında yer alan kültür alanı kesinlikle unutulmamalıdır. Kültürel ve tarihî
zenginliklerimiz doğru politikalarla turizm alanında mutlaka
değerlendirilmelidir. Ayrıca, inanç, sağlık, gastronomi, kongre, kış spor ve
yayla turizmi gibi diğer alanlardaki potansiyeli en iyi şekilde değerlendirerek
turizm faaliyetlerini her geçen gün artırarak sürdürmemiz gerekmektedir. 
Sektörde
yerel turistik değerleri göz önüne alan ve farklı turizm türlerini entegre
eden, turistlerin ihtiyaçlarını ve taleplerini gözeten yeni bir yönetim
anlayışına ihtiyaç vardır, bu konuda kafa yorulmalıdır. Geleneksel pazarların
yanı sıra yeni pazarlara açılmayı, Uzak Doğu pazarındaki payımızı artırmayı
hedeflemeliyiz. 
Türk
kültürü ve sanatının yaşatılması, geliştirilmesi, tanıtılması ve
yaygınlaştırılması amacıyla millî kültür endüstrisi oluşturulmalıdır. Özellikle
çocuklarımızın kişiliklerinin oluşumu ve kültürel değerlerinin özümsenmesi
açısından millî çizgi film endüstrisi geliştirilmeli, çocukların bilgisayar
oyunları vasıtasıyla yabancı kültürlerin etkisinde kalmasının önlenmesi için
millî bilgisayar oyunları yazılım endüstrisi de geliştirilmelidir. Bu yönde
üretilecek projelere Kültür ve Turizm Bakanlığınca da destek verilmelidir.
Ülkemizin
sahip olduğu imkân ve kabiliyetler ile tarihî, kültürel, beşerî değer ve
kaynakları sayesinde Türkiye, Türk İslam dünyasının çekim ve cazibe merkezi olabilecek
durumdadır. Ülkemizin bu özelliğini yansıtan illerinden birisi de seçim bölgem
olan Yozgat’tır. Yozgat ilimiz sağlık, kültür turizmi alanlarında
yararlanılabilecek yer altı mineralli sular, gazlar, iklimsel unsurlar gibi
doğal tedavi unsurlarının bulunduğu ciddi kaynaklara sahiptir. Bu kaynaklar tıp
turizmi, kaplıca turizmi, yaşlı bakımı turizmi şeklinde değerlendirilebilir.
Yozgat’ımızda bulunan termal kaynaklar Sarıkaya, Sorgun, Yerköy, Saraykent,
Boğazlıyan ilçelerimizde ne yazık ki boşa akmaktadır. Sürekli göç veren
ilimizin ayakta durabilmesi ve göçün engellenebilmesi için Kültür
Bakanlığımızca kamu yatırımları ve özel sektör desteklenerek şehrimize bir
katma değer sağlanabilir. 
Yine
ilçemiz Aydıncık Kazankaya beldemizde muhteşem doğal özelliğe sahip bir kanyon,
Sorgun ilçemizde Kerkenes Harabeleri, Yozgat il merkezinin 40 kilometre
batısında Büyüknefes köyümüzde ise Tavium antik kenti yer almaktadır. Bu
değerlerin de turizme kazandırılması için adımlar atılmalıdır.
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Sedef.
İBRAHİM
ETHEM SEDEF (Devamla) – Daha önce de bu kürsüden ifade ettim, Yozgat sürekli
göç vererek küçülüyor. İlimizdeki bu ekonomik daralmanın kültür ve turizm
alanında yapılacak yatırımlar ve özel sektöre verilecek destekle bir nebze de
olsa önüne geçilebileceğini düşünüyorum. 
Sayın
Bakanlarımızın da burada olmasını bir fırsat bilerek… Yozgat’ta ne bir
fabrikamız var ne gençlerimize iş vereceğimiz, aş vereceğimiz bir alan var ama
spora yönlendirebilirsek, sporcu yetiştirmek için çaba sarf edersek Yozgat’tan
millî gururumuz olan güreşçimiz Rıza Kayaalp gibi birçok güreşçimizin
çıkacağına eminim. 
Aynı
şekilde kültür alanında da Kültür Bakanımızın destekleri olursa… Mümin Sarıkaya
diye bir kardeşimiz var, “Ben yoruldum hayat” dedi ve son zamanlarda tüm
Türkiye onu severek dinledi. 
(Mikrofon
otomatik cihaz tarafından kapatıldı) 
İBRAHİM
ETHEM SEDEF (Devamla) – İnşallah, desteklerinizle Yozgat’tan böyle gençlerimize
fırsat tanınırsa daha çoklarının çıkacağını düşünüyorum. 
Yüce
heyetinizi saygıyla selamlıyorum. (MHP ve AK PARTİ sıralarından alkışlar)
BAŞKAN
– Sayın milletvekilleri, dördüncü turdaki konuşmalar tamamlanmıştır. 
Şimdi
soru-cevap işlemine geçiyoruz. 
Sayın
Gaytancıoğlu…
OKAN
GAYTANCIOĞLU (Edirne) – Sayın Başkan, birçok esnafımız vergi ve sigorta
primlerini ödeyemez hâle gelmişken Vakıflar Genel Müdürlüğü uhdesinde bulunan
Edirne Ali Paşa Çarşısı’ndaki kiraların yüzde 23 oranında artırılması doğru
mudur?
İki:
Medyada kültür emperyalizmi yaşıyoruz. Çocuklarımıza tarihimizi ve kültürümüzü
yanlış öğretiyorsunuz. Daha doğrusu, tarihî bir dizide bile olayları AKP’nin
istediği şekilde yönlendiriyorsunuz. 
Bir
zamanlar FETÖ’nün dizileri siyasi mesajlar taşıyordu. FETÖ’yle beraber dizileri
de gitti, yerine yeni dönem dizileri geldi fakat eski alışkanlık değişmedi;
şimdi de herkesi, bizim vergilerimizle finanse edilen TRT aracılığıyla
“Payitaht” ve “Diriliş” gibi dizilerle yönlendiriyorsunuz. 
Sayın
Bakana soruyorum: TRT ve etki altında tuttuğunuz yandaş medyada kamu spotu
dışında toplumsal bilinci ve Atatürk ilke ve devrimlerini…
(Mikrofon
otomatik cihaz tarafından kapatıldı) 
BAŞKAN
– Sayın Kayışoğlu…
NURHAYAT
ALTACA KAYIŞOĞLU (Bursa) – Teşekkürler Sayın Başkan. 
Sayın
Kültür Bakanı, bu mozaik, Bursa İznik’te yer alıyor ve kamulaştırılamadığı için
üstü kapatılıp asfaltlanmış durumda bekliyor.
“Çingene
Kızı” mozaiğinin parçalarını getirttiniz, teşekkürler, benim de çok
etkilendiğim bir eser ama İznik’teki Roma Dönemi’ne ait bu mozaiği de lütfen
geleceğimize taşıyalım. Bununla ilgili çözüm bekliyoruz sizden, kamulaştırma
işleminin yapılmasını ve kazandırılmasını istiyoruz. 
Burası
da Mudanya’da iki bin yedi yüz yıllık Myrleia antik kenti. Şuradan görünmüyor
ama internetten görebilirsiniz; şu, üstü camlı, üstü AVM, altında antik kent
var. Burada yürütmeyi durdurma kararı verilmiş olduğu hâlde imar barışı
yasasından faydalanan AVM burayı açtı, işletiyor. Mudanya Belediyemiz acele
kamulaştırma kararı verdi fakat İçişleri Bakanlığı, maalesef, dava devam ediyor
diye bu kararı onaylamadı. Lütfen, bu iki bin yedi yüz yıllık antik kenti de
kültürümüze, geleceğimize, çocuklarımıza bir miras olarak bırakalım diyorum. 
Teşekkürler.

BAŞKAN
– Sayın Gürer…
ÖMER
FETHİ GÜRER (Niğde) – Teşekkürler Sayın Başkan. 
AKP
iktidarının kültür ve sanatı ikincil görmesi, ülkemizde uyuşturucu, kumar,
fuhşun patlaması kültür ve sanata yönelişte durağanlaşmaya neden oldu. Kültür
varlıkları, kültür tarihî mirası, geleneksel sanatlar, somut olmayan kültürel
miras; tiyatro, bale, güzel sanatlar gibi alanları kafanıza göre dizayn etmeye
çalışarak sorun çözme değil, sorun üreten oldunuz. 
Yerel
kültür Niğde gibi illerde yok olup gidiyor. Define avcılarınca talan edilen
Keçikalesi’ndeki kale, Bor İftiyan, Yeşilyurt, Asmaz, Merkez Tepeköy, Avören,
Karatlı, Kula, Narköy, Bozköy, Edikli, Kitreli, Kayırlı gibi yerlerde bilimsel
kazı yapılacak mıdır? Niğde Bolkar Dağları Hitit kitabesinin korunmaya alınması
düşünülmekte midir?
Spor
Bakanına soruyorum: “Yerli ve millîyiz.” diyen iktidarınızın profesyonel ligde
de bu yönde bir politikası olacak mı? Neredeyse tamamı yabancı oyuncu olan
takımlarımız mı devam edecek...
(Mikrofon
otomatik cihaz tarafından kapatıldı) 
BAŞKAN
– Sayın Aycan…
SEFER
AYCAN (Kahramanmaraş) – Sayın Başkan, bu sene Kredi ve Yurtlar Kurumuna
başvuran gençlerin ne kadarını yurtlara yerleştiremedik? Bu konudaki son rakam
nedir? Bu gençleri yerleştirmek için yurt kiralamayı düşünüyor musunuz? Bu
çocukları açıkta bırakmamak lazım, birtakım yerlere zorlamamak, onların
kucağına itmemek lazım.
Sporu
sağlık olarak görüyoruz. Önemli olan, gençlere ve tüm yaşlılara spor
yaptırmaktır. Sürekli spor yaptırmaktan yanayız. Bu, sağlık için son derece
önemlidir. Ayrıca, bağımlılıkların önlenmesi açısından da önemlidir. Yeni
bağımlılıklardan internet bağımlılığı… Sporu da internet üzerinden yapmayı
önlememiz lazım. Bu, aynı zamanda, obeziteye, şişmanlığa neden olmakta,
gençlerimizde adolesan dönemde şişmanlığa sebep olmaktadır. Bunları önlemek
için ne gibi programlarınız var?
BAŞKAN
– Sayın Hancıoğlu…
NESLİHAN
HANCIOĞLU (Samsun) – Sayın Başkan, teşekkür ederim.
Sorum
Gençlik ve Spor Bakanı Sayın Kasapoğlu’na: Samsun’un Vezirköprü ilçesinde
Kunduz ormanları eteklerinde bir projeniz var, Millî Takımlar Kamp Eğitim
Merkezi Projesi. Yaklaşık altı yıl önce projelendirilmiş, Bakanlığınızın
yatırım programı kapsamına girmiş. 2016 yılında bir ihale yapılmış, sonra o
ihale iptal edilmiş. Ardından bir ihale daha yapılmış ve müteahhit inşaata
başlamış. Peki, şimdi durum ne? Harç bitti, yapı paydos; inşaat durdu, müteahhit
ortada yok. Bir tane bekçi, yağmalanmasın diye koskoca tesis şantiyesine göz
kulak oluyor. Müteahhidin iflas ettiğine ve sözleşmesinin feshedildiğine
ilişkin bilgiler var. Dahası, 2019 yatırım programına alınıp alınmayacağı da
belli değil. Sayın Bakan bu konuda bilgi verir misiniz. Müteahhit nerede?
İnşaat ne aşamada? Yatırım programınızda burası var mı? 
BAŞKAN
- Sayın Çelebi…
MEHMET
ALİ ÇELEBİ (İzmir) – Teşekkürler Sayın Başkan.
Gençlik
ve Spor Bakanına soruyorum: 3.200 sözleşmeli personel aldınız. Mülakat ve KPSS
puanlarının yayımlanması gereken listesi hâlâ açıklanmadı. Bunu ne zaman
açıklayacaksınız?
Bir
örnek veriyorum, Bursa futbol antrenörlüğüne başvuran 2 kişiyi anlatıyorum: A,
KPSS’den 61 alıyor; B, 51 alıyor. Bunlar futbola başvuruyorlar. A’nın Türkiye
Futbol Federasyonu (C) çalıştırıcı belgesi, UEFA (B) belgesi var, aktif
futbolcu on yıl, antrenörlük on yıl. B’nin futbolla ilgili aktif çalışması yok,
UEFA (B) belgesi var, Grekoromen Millî Takım kondisyoneri, kendisi güreşçi. A
mülakattaki bütün soruları cevaplıyor, B bir soruyu bilemediğini ifade ediyor.
A’nın referansı yok, en önemli kısım bu. B’nin referansı Hamza Yerlikaya. Bilin
bakalım hangisi kazandı? B kazandı. Biraz önce siz “hak, hukuk, adalet”
dediniz. Bu mu adalet? Burada kul hakkı yemek yok mu? Merkezî atamayı niye
bıraktınız?
(Mikrofon
otomatik cihaz tarafından kapatıldı) 
BAŞKAN
– Sayın Yayman…
HÜSEYİN
YAYMAN (Hatay) – Sayın Başkan, değerli milletvekilleri; hepinizi saygıyla,
sevgiyle selamlıyorum.
Öncelikle,
Kültür ve Turizm Bakanlığı bütçemizin ve Gençlik ve Spor Bakanlığı bütçemizin
yeniden hayırlı, uğurlu olmasını temenni ederim.
Bizim
kültür siyasetimiz gelenek ile modernliği, yerel ile küreseli, eski ile yeniyi,
kadim ile günceli, soyut ile somutu bağdaştırmayı kapsamaktadır. Bu anlamda,
özellikle Yaşayan Kütüphaneler Projesi’nin çok önemli olduğunu, Kültür ve
Turizm Bakanlığının Kültür Han Projesi’nin ve bu anlamda, yirmi dört saat açık
kütüphane fikrinin çok doğru olduğunu, bütün Anadolu’ya yaygınlaştırılması
gerektiğini; kültür turizmi, inanç turizmi bağlamında yine bu çalışmaların
devam etmesi hem turizm çeşitliliği hem ürün çeşitliliği hem pazar çeşitliliği
bakımından bu çalışmaların stratejik bir öneme sahip olduğunu ve kendi seçim
bölgem Hatay’ın bir tarih, kültür, medeniyet şehri olarak önemli bir turizm
destinasyonu olduğunu…
(Mikrofon
otomatik cihaz tarafından kapatıldı)
BAŞKAN
– Sayın Özalan…
FEHMİ
ALPAY ÖZALAN (İzmir) – Teşekkür ederim Sayın Başkan.
Okullar
arası düzenlenen turnuvalar, basketbol, voleybol, futbol, hentbol ve diğer
branşlar bir eğitim öğretim yılı içerisinde on-on beş gün gibi çok kısa bir
sürede bitmektedir. Bu okullar arası maçların lig usulü, bir eğitim öğretim
yılı boyunca daha geniş katılımlı ve sporcu öğrencilerimizin daha uzun süre
sporla ilgilenmelerini sağlayacak bir şekilde yapılmasının daha faydalı ve
başarıya daha büyük katkı sağlayacağı düşüncesindeyim. Bu bağlamda Sayın
Bakanım, malumunuz çocuk yaşta spor çok önemli, okullar ve eğitim müfredatıyla
iş birliği planınız nedir? 
Çok
teşekkür ederim.
BAŞKAN
– Sayın Sümer…
ORHAN
SÜMER (Adana) – Teşekkür ederim Sayın Başkan.
Gençlik
ve Spor Bakanına sorum. Adana’nın merkez Yüreğir ilçesinde bulunan, yaklaşık
otuz yıllık mazisi olan ve çok sayıda sporcunun yetiştiği Yavuzlar Spor
Salonu’na 2019’da yıkım kararı çıkmıştır. Türkiye ve Balkan şampiyonu
sporcuların çıktığı, yaklaşık 500’ün üzerinde sporcunun antrenman yaptığı bu
salonun yöre halkının tepkisine rağmen yıkılacağı iddiası doğru mudur?
Yıkılmasının gerekçesi nedir? 
Ayrıca
2014 yılında inşaatına başlanan ve 2016’da bitiş süresi verilen Adana Şehir
Stadyumu hâlâ bitmemiştir, bitim tarihi ve akıbeti nedir? 
Bir
de özel bir ricam Adana Demirspor’la ilgili. Türkiye’nin beş büyük takımından
daha fazla seyircisi olan bir futbol takımı. Son dönemlerde hakemlerle ilgili
sorunlarımız var, adil hakemler istiyoruz.
Teşekkür
ederim.
BAŞKAN
– Sayın Girgin…
SÜLEYMAN
GİRGİN (Muğla) – Sayın Başkan, Gençlik ve Spor Bakanına sorumuz. Muğla’mızın
Yatağanspor ve Ortaca Belediyespor gibi Spor Toto BAL liginde oynayan ve zor
koşullarda hayatta kalma mücadelesi veren tüm BAL ligi takımlarına Spor Toto
sponsorluk ödemesi yapacak mı? BAL ligi takımları için destek planınız var mı? 
İki:
İddaa’dan ülkemiz takımlarına, genç futbolcu yetiştiren ve öz gücümüzü
oluşturan 2. ve 3. lig takımlarına, İddaa programında yer aldığı sürece,
mağlubiyette 35, beraberlikte 45, galibiyette 55 bin TL ödeme yapılmaktayken
Süper Lig takımlarına bu rakamların onlarca katı ödeme yapılmaktadır. Sayın
Bakan, bu eşitsizliği giderme konusunda Bakanlığınızca yapılan herhangi bir
çalışma var mıdır? 
Üç:
Öğrencilerimizin en önemli sorunlarından biri barınma sorunudur.
Öğrencilerimizin yurt ihtiyacını gidermek için bir çalışmanız var mıdır? 
Dört:
Yurt ihtiyacı giderilinceye kadar her öğrenciye bir barınma ödeneği vermeyi
düşünüyor musunuz? 
Beş:
Türkiye’de 300 bin öğrencinin 4 milyar TL kredi borcu bulunmaktadır,
öğrencilerin kredi borçlarını mezuniyetten iki yıl sonra geri ödemeleri
gerekmektedir. Kredi borcunun…
(Mikrofon
otomatik cihaz tarafından kapatıldı) 
BAŞKAN
– Sayın Özyürek…
AHMET
ÖZYÜREK (Sivas) – Teşekkürler Sayın Başkanım.
Sayın
Gençlik ve Spor Bakanımıza teşekkür ediyoruz, çocuklarımızı ve gençlerimizi
düşündüğü için. Ben de Sivas’ta bulunan sokaklarda, kafelerde, internet
kafelerde olan çocuklarımızın amatör futbol kulüplerine gelerek oradaki spor
faaliyetlerini yürütmesini istiyorum. Fakat gençlerimizin soyunma odalarının
olmaması yüzünden, Sivas’ın hava şartlarını da düşünürseniz eğer, deplasmandan
gelen ve ev sahibi takımlardan çocuklarımız perişan durumda. Sizden ricamız,
Sivas İl Spor Müdürlüğüne veya sizler birimlerinize bildirerek Sivas’taki
amatör spor kulüplerimizin soyunma odalarının bir an önce yapılmasıdır.
Teşekkür
ediyorum, saygılar sunuyorum.
ALİ
ÖZTUNÇ (Kahramanmaraş) – Sayın Başkanım, beni niye atladınız? Bendeydi sıra
Sayın Başkan.
BAŞKAN
– Değerli milletvekilleri... 
ALİ
ÖZTUNÇ (Kahramanmaraş) – Bendeydi sıra sabahki listeye göre.
BAŞKAN
– Siz hep itiraz ediyorsunuz. Liste müracaata göre, burada da süremiz...
ALİ
ÖZTUNÇ (Kahramanmaraş) – Evet, bende de var.
BAŞKAN
– Gelin bakın. Buraya arkadaşlarınız -yüzde 80’i Cumhuriyet Halk Partisi
milletvekilleri- önceden girmişler ve süre doldu. Dolayısıyla şimdi Sayın
Bakanlara söz veriyorum beşer dakika.
MAHMUT
TANAL (İstanbul) – Sayın Başkanım, değiştirilebilir, şart değil ki. Bir on
dakika daha vereceksiniz. Sayın Başkanım, Anayasa deliniyor yani siz biraz İç
Tüzük’ü esnetseniz ne olacak!
BAŞKAN
– Sen söz istemiş miydin Tanal?
MAHMUT
TANAL (İstanbul) – Esnetmek lazım yani.
BAŞKAN
– Sayın Kültür ve Turizm Bakanı, buyurun.
KÜLTÜR
VE TURİZM BAKANI MEHMET NURİ ERSOY – Evet, şimdi, “Kişi başı gelir
azalmaktadır.” diye bir soru geldi. Şimdi, bu kişi başı gelirle ilgili yaklaşım
farklı olmalı aslında. 2019 itibarıyla Bakanlığın açıkladığı verilerde
değişikliğe gideceğiz biz. Artık kişi başı gelirin yanında kişi başı gecelik
geliri de açıklayacağız. Bu çok önemli çünkü kişi başı gelir sizin hitap
ettiğiniz turist profiline göre değişmekte. Kişi başı gecelik gelir diye
baktığınızda biliyorsunuz, 2016’da fiyatlar çok aşağı gitmişti, 2017’de de
hemen hemen aynı paralelde kaldı, biraz çıktı ama özellikle 2018’de 2017’ye
kıyasla kişi başı gecelik gelirlerde yüzde 5’lik bir artış var. 2019’da da kişi
başı gecelik gelirlerde yüzde 8 ile yüzde 10 arası bir fiyat artışı
öngörmekteyiz. Yani burada olumlu, iyiye doğru bir çıkış başladı. Zaten bizim
2023 hedeflerini de biliyorsunuz, revize ettik; 50 milyar dolar olan hedefi 70
milyar dolar olarak değiştirdik. Bu hedefi belirlerken en büyük dayanağımız da
kişi başı gecelik gelirin artmasıydı. Buna yönelik politikalarımız devam
ediyor. 
Yine,
“Türk turistler pahalı mı konaklıyor?” diye bir soru vardı. İki etapta bakalım,
önce uçakla ilgili bir sorunuz vardı. Ben eskiden uçakçılık yaptım, uçak
konusunu biliyorum, fiyatlarını ve maliyetlerini de biliyorum. Türk misafirler
özellikle iç hatlarda kesinlikle pahalı uçmuyor, hatta iç hattaki hava
yollarının tamamına yakını sübvanseli uçuruyor. Son dakika yani son, son dakika
yapılan rezervasyonlarda onlarda kademeli fiyat politikası var tüm dünyada
olduğu gibi. Çok son dakikaya kalırsanız tabii ki ortalamanın üzerinde bir
fiyatla satın alıyorsunuz ama normal vaktinde yani birkaç hafta önceden, hatta
erken rezervasyonda alırsanız fiyatlar inanın bana, mil bazındaki Avrupa
fiyatlarının dahi çok çok altında. 
Otellerle
ilgili görüşünüz, vallahi, 2016 ve özellikle 2017’de fiyatlar yabancıların dahi
çok çok altındaydı yaşanan olumsuzluklardan dolayı. 2018 itibarıyla bir çıkış
başladı ve hâlâ 2018’de özellikle kurlardaki dalgalanmaya baktığınız zaman
yabancı turistlerin altında gerçekleşti döviz bazında kıyasladığınız zaman
Türklere yapılan fiyatlar. Ama 2019 itibarıyla, benim tavsiyem, erken
rezervasyondan yararlanması Türk turistin çünkü ortalama bir kurla hesap
ediyor. 
Şimdi,
2019’da tabii fiyat artışlarının yüksek gözükmesindeki ana sebeplerden biri
demin ilk sorunuzda açıkladığım gibi, döviz bazında da Türkiye fiyatlarını
artırıyor, zaten artırmamız lazım turizm gelirlerini artırmak için. Yani hem
döviz bazında fiyatlar artıyor hem de kur bazında fiyatlar arttığı için 2019’da
fiyatlar çok pahalıymış gibi algılanabilir. Ama erken rezervasyondan
yararlanılırsa, yüzde 40, yüzde 50 tesisine göre değişen indirimler var, bu
fiyat artışlarından da kısmen etkilenmemiş olacaklar. 
Arkeolojik
sit alanlarının imar barışından yararlanmasıyla ilgili bir konu vardı.
Arkeolojik sit alanları imar barışından yararlanmıyor. Bakın, Çevre
Bakanlığının sistemine girip, ücret ödeyip bir belge alabilirler ama bu
yararlanacağı anlamına gelmiyor; kapsam dışı kalıyorlar, Çevre Bakanlığı olsun,
biz olalım yine gerekli davaları açıp hatalı bir yapılanmaysa yıkım kararını
gerçekleştiririz. 
NURHAYAT
ALTACA KAYIŞOOĞLU (Bursa) – Sayın Bakanım, bir günde aldılar ve AVM’yi açtılar.
KÜLTÜR
VE TURİZM BAKANI MEHMET NURİ ERSOY – Açmış olmaları ayrı bir konu, yararlanıp
yararlanmamaları ayrı bir konu, kesinlikle yararlanamıyorlar; ben sizi
bilgilendirmek açısından söylüyorum. Ödeme yapmaları o haktan yararlanmaları
anlamına gelmiyor. 
Vakıflarla
ilgili bir soru var: “Vakıf kiracılarına 2019 yılı için yapılan yüzde 23 artış
doğru mudur?” Vakıflar Genel Müdürlüğü tarafından 2016 yılı kiralarında yüzde
30’a kadar indirim yapılmıştır, 2017 yılında ise artış yapılmadı. Kurum
açısından TÜFE oranı nazarıdikkate alınarak rayiç ve emsal kiralar oranında
artış yapılması uygulaması bizce yerinde yani hem yüzde 30 aşağı indirilmişti
2016’da, 2017’de de inmiş fiyatlar korundu, 2019’da da bir zam…
(Mikrofon
otomatik cihaz tarafından kapatıldı) 
BAŞKAN
– Ali Öztunç Bey, kusura bakmayın, çıkanlar, girenler derken sizin hakkınızı
yemiş olduk. 
Buyurun,
size söz veriyorum. 
ALİ
ÖZTUNÇ (Kahramanmaraş) – Sayın Başkanım, çok teşekkür ediyorum. Çok da aslında
hani önemli değildi ama tekrar teşekkür ediyorum, sağ olun.
BAŞKAN
– Önemli.
ALİ
ÖZTUNÇ (Kahramanmaraş) – Ben Spor Bakanımıza sormak istiyorum: Sayın Bakanım,
futbol, biliyorsunuz, kentlerde dostluğu, arkadaşlığı, kardeşliği pekiştiren
bir spor dalımız. Kahramanmaraş’ta da öyle, Kahramanmaraş da spor sevdalısı bir
kent. Kahramanmaraşspor’umuzun maalesef bir stadyumu yok. Türkiye’nin dört bir
yanına statlar yaptınız, evet, ben bu konuda sizi muhalefet partisi
milletvekili olarak kutluyorum, yaptınız bu statları. Maraş’a niye yapmadınız?
Maraş’a karşı özel bir husumet mi var, neden Maraş üvey evlat? Kahramanmaraş’a
da bir stat yapabilirsiniz. Üstelik Kahramanmaraşlı sizin partinize ciddi
anlamda oy veriyor. Ben bu konuda sizden genç bir Spor Bakanı olarak destek
istiyorum, lütfen Kahramanmaraş’a, Kahramanmaraşspor’a güzel bir stadyum yapın.

BAŞKAN
– Buyurun Sayın Bakan.
GENÇLİK
VE SPOR BAKANI MEHMET MUHARREM KASAPOĞLU - Sayın Neslihan Hancıoğlu’nun sorusu:
2017 yılı Ocak ayında ihale edilmiş Vezirköprü’deki kamp eğitim merkezimiz, 45
milyonluk maliyeti var, yüklenici firmanın sözleşme şartlarını yerine
getirememesinden dolayı Kasım 2018’de sözleşmesi fesholmuş, ilk çeyrekte tekrar
ihaleye çıkıp inşallah tamamlayacağız, Samsun’a çok tesis yaptık, bunu da yarım
bırakmayız.
Adana
Yüreğir salonu maalesef statik açıdan sorunlu olduğu için yıkım kararı alınmış
ama oraya da yeni bir salon yapma plan ve projemiz yürüyor, bu konuda müsterih
olunuz. 
Yine,
Sayın Vekilimiz Emine Hanım’ın Güngören’le ilgili bir sorusu vardı. İl Özel
İdaresi tarafından Bakanlığımıza devredilen spor kompleksinin toplam proje
maliyeti 50 milyon lira. Şimdiye kadar Bakanlığımız tarafından 25 milyon
liralık hak ediş ödemesi yükleniciye yapılmış, geri kalan 25 milyon lira da
yapılmak üzere planlanmış ancak yüklenici firmanın mali açıdan sıkıntıya
düşmesi nedeniyle inşaat yarım kalmış, bu kapsamda fesih işlemleri tamamlanmış,
tekrar ocak ayında ihaleye çıkıp en hızlı şekilde Güngören inşaatını
tamamlamayı hedefliyoruz ve bizzat takip ediyoruz. 
Yine,
öğrenim kredisi alan öğrencilerin normal öğrenim süresini bitirmesini müteakip
iki yıl süreyle geri ödenmesi istendiği ifade edildi. Böyle bir şey yok. İki
yıl sonra eğer öğrenci herhangi bir işe giremediyse, bunu işe girene kadar her
yıl erteleme imkânı var. Bu haciz rakamı on yıllık süreci gösteren bir rakam.
Açıkçası burada da biz öğrencilerimize ciddi tolerans ve imkân tanıma yönünde
tüm maddi imkânlarımızı seferber ediyoruz.
Yine,
kredi ve burs alan öğrenci sayısını sormuşlar. 1 milyon 140 bin 632 öğrenci
kredi, 481.181 öğrenci burs olmak üzere 1 milyon 621 bin 813 öğrenciye burs,
kredi ödemesi yapıyoruz.
Yine,
Yalova Milletvekilimiz Özcan Özel’in Yalova’yla ilgili bir sorusu var. 1.250
kişilik yurt projemizin ihalesi yapılmış, proje ihalesi, projesi yapıldıktan
sonra da inşaat ihalesine çıkacağız. Yine 500 kişilik merkezde yurt projemizin
yapımı devam ediyor. Şu an 1.750 kişilik kapasitemiz artacak, böylece 3.130
kişi kapasiteye ulaştırmış olacağız. 
Yine,
antrenör alımlarıyla ilgili çok ciddi bir ilana çıktık, yaklaşık 8.936 aday
sınava girmeye hak kazandı, mülakat sınavına. Bunlardan 7.987 kişi mülakata
katıldı. Mülakata katılan adaylara zarf çekme usulüyle 8.936 zarfla 17.872 adet
soru soruldu. Bu sınav tamamen objektif kriterler ve mevzuat ve hukuk
standartları göz önünde bulundurularak yapıldı. Açıkçası, bizim bu konuda da objektif
olduğumuzu ifade etmek istiyorum. İlgili arkadaşlarımız gerekiyorsa
Bakanlığımızın ilgili biriminden de bilgi talep edebilirler. 
Ömer
Fethi Gürer Bey’in sorusu, Sayın Vekilimizin, altyapı noktasında hakikaten çok
önemli. Spor altyapısını biz teşvik edeceğiz. Altyapı yatırımını önemsiyoruz.
Yabancı futbolcu ithali yerine kendimiz futbolcuları yetiştirip onları dünyaya,
dünyanın değişik yerlerine sportif anlamda çalışma amacıyla gönderme niyetimiz
var. Bu anlamda güzel modeller var ülkemizde ve hem bu modelleri yaygınlaştırma
hem yeni modelleri teşvik etme amacıyla çalışmalarımız devam ediyor. Altınordu
modeli bu anlamda gerçekten örnek bir model. 
Yine,
Alpay Özalan Vekilimizin sorusu: Okul sporları gerçekten önemli. Bizim bunu
-konuşmamda da ifade ettim- hem Millî Eğitim Bakanlığımızla yaptığımız
çalışmalarla hem de okullarımıza yaptığımız tesislerle ciddi anlamda destekleme
projemiz var, bunu fiiliyata geçirdik ve bununla birlikte de spor eğitimini
okul çağına değil, hatta okul öncesine alma gibi bir düşüncemiz, bir
stratejimiz var. Anaokulundan itibaren çocuklarımızı sporla tanıştırmayı,
buluşturmayı ve bu noktada da yeni yetenekleri, yıldızları spor camiasına
kazandırmayı hedefliyoruz.
Sivas
için gerekli soyunma odalarını not aldım Sayın Milletvekilim, gerekeni
yapacağımıza emin olun.
Yine,
Maraş stadı konusu ise planlarımız, projelerimiz içerisinde. Her vilayetimize
yaptığımız gibi, rasyonel standartlarda statlarımızı çalışmaya…
(Mikrofon
otomatik cihaz tarafından kapatıldı) 
ORHAN
SÜMER (Adana) – Sayın Bakanım, Adana Şehir Stadı’yla ilgili söylemediniz. Sayın
Bakanım, 2014 yılında başladı, 2016 bitiş tarihi; hâlâ cevap yok. 
BAŞKAN
– Aylin Hanım, 60’a göre kısa bir söz talebiniz var.
Buyurun.

IV.- AÇIKLAMALAR (Devam)
71.- Isparta Milletvekili Aylin Cesur’un, Eğirdir
Gölü’ndeki kirlenme ve su çekilmesi sorununa ilişkin açıklaması
AYLİN
CESUR (Isparta) – Teşekkür ederim Sayın Başkan.
Sayın
Kültür ve Turizm Bakanımızın dikkatini çekmek istediğim hususlar var. Teşekkür
ediyorum Sayın Bakanımıza şimdiden.
Isparta’mızın
Eğirdir ilçesinde Isparta ve Türkiye için çok önemli ve kültür ve turizmimiz
için de çok önemli kaynaklar var; gerek Eğirdir Gölü’nün Türkiye’nin 2’nci
büyük tatlı su gölü olması gerek dağ turizmi yanında balık avcılığı, su
sporları ve rekreasyon anlamında imkânları olan bir ilçemiz. Eğirdir Gölü’nde
çok ciddi bir kirlenme ve su çekilmesi var. 16 Haziran 2012’de çıkan Eğirdir
Gölü Özel Hükümleri var; bu hükümler uygulanmadı, uygulanamadı ama aynı zamanda
da Eğirdir’de bu hükümlerden dolayı bir çivi çakılamıyor, turizm açısından
hiçbir şey yapılamaz vaziyette. Bir defakto durum var, bunun giderilmesi için
bu hükümlerin hem uygulanması hem de revize edilerek uygulanması gerekiyor,
bunu dikkatinize sunmak istiyorum.
Ayrıca,
Şarkikaraağaç’ın Gedikli, Karayaka, Belceğiz köylerinde…
(Mikrofon
otomatik cihaz tarafından kapatıldı) 
AYLİN
CESUR (Isparta) - Çok kısa bir söz alabilir miyim?
SÜREYYA
SADİ BİLGİÇ (Isparta) – Kendisi Şarkikaraağaçlı değil, siyaseten yapıyor. 
Sayın
Cesur, Şarkikaraağaçlı olan benim. 
BAŞKAN
– Sayın Fendoğlu, 60’a göre bir söz talebiniz var.
Buyurun.

72.- Malatya Milletvekili Mehmet Celal Fendoğlu’nun,
Malatya ilinin Turizm Kentleri Projesi kapsamı içinde yer alıp almadığını
öğrenmek istediğine ve Malatya Stadı’nda millî maç yapılmasını talep
ettiklerine ilişkin açıklaması
MEHMET
CELAL FENDOĞLU (Malatya) – Teşekkür ederim Başkanım.
Turizm
Bakanına bir sorum olacak. 
Sayın
Bakanım, 29 Eylül 2018’de yapmış olduğunuz açıklamada, turizmde yeni projelerle
başlayacağınızı ve bu projelerin birinde de turizm konsantrasyon bölgeleri
olduğunu söylediniz. Bu proje kapsamında 7 turizm konsantrasyon bölgesi
oluşturulacağını, özellikle Doğu ve Güneydoğu Anadolu’da terörden temizlenmiş
bölgelerin turizm potansiyeline dönüştürülmesinin sağlanacağını ve yılbaşından
sonra da uygulamaya geçileceğini, ayrıca bu projelerle bölgedeki ekonomiyi
canlandıracağınızı söylediniz. Malatya ilimiz Doğu Anadolu’da bulunup terörden
arındırılmış bir ildir. Bu ilimizin bahsedilen projede yer alıp almadığını öğrenmek
istiyorum.
İkinci
sorum da Gençlik ve Spor Bakanımıza: Malatya Stadı’mız her türlü uluslararası
müsabakalara ev sahipliği yapabilecek standarttadır. Malatya Stadı’nda bir
millî maç talebimiz vardır.
BAŞKAN
– Sayın Tanal, siz söz istiyor musunuz?
MAHMUT
TANAL (İstanbul) – Yok.
ÖZGÜR
ÖZEL (Manisa) – Sayın Başkanım…
BAŞKAN
– Özgür Bey, buyurun.
73.- Manisa Milletvekili Özgür Özel’in, bakanların
cevaplayamadıkları sorulara ilişkin açıklaması
ÖZGÜR
ÖZEL (Manisa) – Sayın Bakanlara teşekkür ediyoruz. Şöyle bir usulü de
hatırlatmak lazım veya takip etmekte fayda görüyoruz. Örneğin, Pera Antik Kenti
sorusu ile Adana Şehir Stadı soruları cevaplanamadı. Bu sürede bazen cevap
yetişmiyor veya o veri elde olmuyor. Sayın Bakanlar bu sorulara,
cevaplayamadıkları sorulara yazılı olarak cevap vereceklerini ifade
ettiklerinde ve tutanaklardan yarın onlar bakılıp cevaplandığında yerine gelmiş
oluyor. Bunu hatırlatmak istedim.
Teşekkür
ediyorum.
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi
(1/276) ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu
Tasarısı (1/275), 2017 Yılı Merkezi Yönetim Kesin Hesap Kanunu Tasarısına İlişkin
Olarak Hazırlanan, 2017 Yılı Genel Uygunluk Bildiriminin Sunulduğuna Dair
Sayıştay Başkanlığı Tezkeresi (3/38); 6085 Sayılı Sayıştay Kanunu Uyarınca
Hazırlanan 2017 Yılı Dış Denetim Genel Değerlendirme Raporu, 2017 Yılı Faaliyet
Genel Değerlendirme Raporu ve 2017 Yılı Mali İstatistikleri Değerlendirme
Raporunun Sunulduğuna Dair Sayıştay Başkanlığı Tezkeresi (3/39); 6085 Sayılı
Sayıştay Kanunu Uyarınca Hazırlanan 2017 Yılı Kalkınma Ajansları Genel Denetim
Raporunun Sunulduğuna Dair Sayıştay Başkanlığı Tezkeresi (3/41); 5018 Sayılı
Kamu Mali Yönetimi ve Kontrol Kanunu ile 6085 Sayılı Sayıştay Kanunu Uyarınca
Hazırlanan 183 Adedi Merkezi Yönetim Kapsamındaki Kamu İdarelerine, 2 Adedi
Sosyal Güvenlik Kurumlarına ve 10 Adedi Diğer Kamu İdarelerine Ait Olmak Üzere
Toplam 195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) KÜLTÜR VE TURİZM BAKANLIĞI (Devam)
1) Kültür ve Turizm Bakanlığı 2019 Yılı Merkezî Yönetim
Bütçesi
2) Kültür ve Turizm Bakanlığı 2017 Yılı Merkezî Yönetim
Kesin Hesabı
B) RADYO VE TELEVİZYON ÜST KURULU (Devam)
1) Radyo ve Televizyon Üst Kurulu 2019 Yılı Merkezî
Yönetim Bütçesi
2) Radyo ve Televizyon Üst Kurulu 2017 Yılı Merkezî
Yönetim Kesin Hesabı
C) DEVLET OPERA VE BALESİ GENEL MÜDÜRLÜĞÜ (Devam) 
1) Devlet Opera ve Balesi Genel Müdürlüğü 2019 Yılı
Merkezî Yönetim Bütçesi
2) Devlet Opera ve Balesi Genel Müdürlüğü 2017 Yılı
Merkezî Yönetim Kesin Hesabı
Ç) DEVLET TİYATROLARI GENEL MÜDÜRLÜĞÜ (Devam)
1) Devlet Tiyatroları Genel Müdürlüğü 2019 Yılı Merkezî
Yönetim Bütçesi
2) Devlet Tiyatroları Genel Müdürlüğü 2017 Yılı Merkezî
Yönetim Kesin Hesabı
D) TÜRKİYE YAZMA ESERLER KURUMU BAŞKANLIĞI (Devam)
1) Türkiye Yazma Eserler Kurumu Başkanlığı 2019 Yılı Merkezî
Yönetim Bütçesi
2) Türkiye Yazma Eserler Kurumu Başkanlığı 2017 Yılı
Merkezî Yönetim Kesin Hesabı
E) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü 2019 Yılı Merkezî Yönetim
Bütçesi
2) Vakıflar Genel Müdürlüğü 2017 Yılı Merkezî Yönetim
Kesin Hesabı
F) TÜRK İŞBİRLİĞİ VE KOORDİNASYON AJANSI BAŞKANLIĞI
(Devam)
1) Türk İşbirliği ve Koordinasyon Ajansı Başkanlığı
2019 Yılı Merkezî Yönetim Bütçesi
2) Türk İşbirliği ve Koordinasyon Ajansı Başkanlığı
2017 Yılı Merkezî Yönetim Kesin Hesabı
G) YURTDIŞI TÜRKLER VE AKRABA TOPLULUKLAR BAŞKANLIĞI
(Devam)
1) Yurtdışı Türkler ve Akraba Topluluklar Başkanlığı
2019 Yılı Merkezî Yönetim Bütçesi
2) Yurtdışı Türkler ve Akraba Topluluklar Başkanlığı
2017 Yılı Merkezî Yönetim Kesin
Ğ) ATATÜRK KÜLTÜR, DİL VE TARİH YÜKSEK KURUMU (Devam)
1) Atatürk Kültür, Dil ve Tarih Yüksek Kurumu 2019 Yılı
Merkezî Yönetim Bütçesi
2) Atatürk Kültür, Dil ve Tarih Yüksek Kurumu 2017 Yılı
Merkezî Yönetim Kesin Hesabı
H) ATATÜRK KÜLTÜR MERKEZİ (Devam)
1) Atatürk Kültür Merkezi 2019 Yılı Merkezî Yönetim
Bütçesi
2) Atatürk Kültür Merkezi 2017 Yılı Merkezî Yönetim
Kesin Hesabı
I) ATATÜRK ARAŞTIRMA MERKEZİ (Devam)
1) Atatürk Araştırma Merkezi 2019 Yılı Merkezî Yönetim
Bütçesi
2) Atatürk Araştırma Merkezi 2017 Yılı Merkezî Yönetim
Kesin Hesabı
İ) TÜRK DİL KURUMU (Devam)
1) Türk Dil Kurumu 2019 Yılı Merkezî Yönetim Bütçesi
2) Türk Dil Kurumu 2017 Yılı Merkezî Yönetim Kesin
Hesabı
J) TÜRK TARİH KURUMU (Devam)
1) Türk Tarih Kurumu 2019 Yılı Merkezî Yönetim Bütçesi
2) Türk Tarih Kurumu 2017 Yılı Merkezî Yönetim Kesin
Hesabı
K) GENÇLİK VE SPOR BAKANLIĞI (Devam) 
1) Gençlik ve Spor Bakanlığı 2019 Yılı Merkezî Yönetim
Bütçesi
2) Gençlik ve Spor Bakanlığı 2017 Yılı Merkezî Yönetim
Kesin Hesabı
L) SPOR GENEL MÜDÜRLÜĞÜ (Devam)
1) Spor Genel Müdürlüğü 2017 Yılı Merkezî Yönetim Kesin
Hesabı
M) YÜKSEKÖĞRENİM KREDİ VE YURTLAR KURUMU (Devam)
1) Yükseköğrenim Kredi ve Yurtlar Kurumu 2017 Yılı
Merkezî Yönetim Kesin Hesabı
BAŞKAN
– Şimdi, sırasıyla dördüncü turda yer alan kamu idarelerinin bütçeleri ile
kesin hesaplarına geçilmesi hususu ile bütçeleri ve kesin hesaplarını ayrı ayrı
okutup oylarınıza sunacağım.
Kültür
ve Turizm Bakanlığının 2019 yılı merkezî yönetim bütçesine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Genel
toplamı okutuyorum:
21) KÜLTÜR VE TURİZM BAKANLIĞI
1) Kültür ve Turizm Bakanlığı 2019 Yılı Merkezî Yönetim
Bütçesi
ÖDENEK CETVELİ













 GENEL
TOPLAM 5.664.701.000
BAŞKAN – Kabul
edenler... Etmeyenler... Kabul edilmiştir.
Kültür ve Turizm Bakanlığının 2019 yılı merkezî yönetim
bütçesi kabul edilmiştir.
Kültür ve Turizm
Bakanlığının 2017 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Genel toplamları okutuyorum:
2) Kültür ve Turizm Bakanlığı 2017 Yılı Merkezî Yönetim
Kesin Hesabı
(A) CETVELİ










Toplam Ödenek 4.316.931.529,65
Bütçe Gideri 3.427.085.506,86
İptal Edilen Ödenek 888.042.071,24
Ertesi Yıla Devredilen Ödenek 832.575.077,29
BAŞKAN – Kabul edenler... Etmeyenler... Kabul
edilmiştir.
Kültür ve Turizm
Bakanlığının 2017 yılı merkezî yönetim kesin hesabının bölümleri kabul
edilmiştir.
Radyo ve Televizyon Üst Kurulunun 2019 yılı bütçesine geçilmesini oylarınıza sunuyorum:
Kabul edenler… Etmeyenler… Kabul edilmiştir.
Genel toplamı okutuyorum:
42.01) RADYO VE TELEVİZYON ÜST
KURULU
1) Radyo ve Televizyon Üst Kurulu 2019 Yılı Merkezî
Yönetim Bütçesi













 GENEL
TOPLAM 160.769.000
BAŞKAN – Kabul
edenler... Etmeyenler... Kabul edilmiştir.
Gelir cetvelinin toplamını okutuyorum:
GELİR CETVELİ













 TOPLAM 160.769.000
BAŞKAN – Kabul
edenler... Etmeyenler... Kabul edilmiştir.
Radyo ve
Televizyon Üst Kurulunun 2019 yılı merkezî yönetim bütçesi kabul edilmiştir.
Radyo ve
Televizyon Üst Kurulunun 2017 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Genel toplamları okutuyorum:
2) Radyo ve Televizyon Üst Kurulu 2017 Yılı Merkezî
Yönetim Kesin Hesabı
A) CETVELİ










Toplam Ödenek 181.000.000,00
Bütçe Gideri 122.115.033,78
İptal Edilen Ödenek 58.884.966,22
BAŞKAN – Kabul
edenler… Etmeyenler… Kabul edilmiştir.
(B) cetvelinin
genel toplamlarını okuyorum: 
(B) CETVELİ










Bütçe Geliri Tahmini 181.000.000,00
Tahsilat 107.344.889,76
Ret ve İadeler 495.465,59
Net Tahsilat 106.849.424,17
BAŞKAN – Kabul
edenler… Etmeyenler… Kabul edilmiştir.
Radyo ve
Televizyon Üst Kurulunun 2017 yılı merkezî yönetim kesin hesabının bölümleri
kabul edilmiştir.
Devlet Opera ve
Balesi Genel Müdürlüğünün 2019 yılı merkezî yönetim bütçesine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Genel toplamı okutuyorum:
40.16) DEVLET OPERA VE BALESİ GENEL
MÜDÜRLÜĞÜ
1) Devlet Opera ve Balesi Genel Müdürlüğü 2019 Yılı
Merkezî Yönetim Bütçesi













 GENEL
TOPLAM 371.007.000
BAŞKAN – Kabul
edenler... Etmeyenler... Kabul edilmiştir.
Gelir cetvelinin toplamını okutuyorum:
GELİR CETVELİ













 TOPLAM 371.007.000
BAŞKAN – Kabul
edenler... Etmeyenler... Kabul edilmiştir.
Devlet Opera ve
Balesi Genel Müdürlüğünün 2019 yılı merkezî yönetim bütçesi kabul edilmiştir.
Devlet Opera ve
Balesi Genel Müdürlüğünün 2017 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Genel toplamları okutuyorum:
2)Devlet Opera ve Balesi Genel Müdürlüğü 2017 Yılı
Merkezî Yönetim Kesin Hesabı
A) CETVELİ










Toplam Ödenek 288.900.500,00
Bütçe Gideri 278.741.895,12
İptal Edilen Ödenek 10.158.604,88
BAŞKAN – Kabul
edenler… Etmeyenler… Kabul edilmiştir.
(B) cetvelinin
genel toplamlarını okuyorum: 
(B) CETVELİ













Bütçe Geliri Tahmini 286.890.000,00
Tahsilat 281.719.775,20
BAŞKAN – Kabul
edenler… Etmeyenler… Kabul edilmiştir.
Devlet Opera ve
Balesi Genel Müdürlüğünün 2017 yılı merkezî yönetim kesin hesabının bölümleri
kabul edilmiştir.
Devlet Tiyatroları Genel Müdürlüğünün 2019 yılı bütçesine geçilmesini oylarınıza sunuyorum: Kabul
edenler… Etmeyenler… Kabul edilmiştir.
Genel toplamı okutuyorum:
40.15) DEVLET TİYATROLARI GENEL
MÜDÜRLÜĞÜ
1) Devlet Tiyatroları Genel Müdürlüğü 2019 Yılı Merkezî
Yönetim Bütçesi













 GENEL
TOPLAM 301.240.000
BAŞKAN – Kabul
edenler... Etmeyenler... Kabul edilmiştir.
Gelir cetvelinin toplamını okutuyorum:
GELİR CETVELİ



Kodu


Açıklama


(TL)



 TOPLAM 301.240.000
BAŞKAN – Kabul
edenler... Etmeyenler... Kabul edilmiştir.
Devlet
Tiyatroları Genel Müdürlüğünün 2019 yılı merkezî yönetim bütçesi kabul
edilmiştir.
Devlet
Tiyatroları Genel Müdürlüğünün 2017 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
Genel toplamları okutuyorum:
2) Devlet Tiyatroları Genel Müdürlüğü 2017 Yılı Merkezî
Yönetim Kesin Hesabı
A) CETVELİ










Toplam Ödenek 250.864.040,00
Bütçe Gideri 247.537.429,80
İptal Edilen Ödenek 3.326.610,20
BAŞKAN – Kabul
edenler… Etmeyenler… Kabul edilmiştir.
(B) cetvelinin
genel toplamlarını okuyorum: 
(B) CETVELİ










Bütçe Geliri Tahmini 237.292.000,00
Tahsilat 245.523.128,71
Ret ve İadeler 444,44
Net Tahsilat 245.522.684,27
BAŞKAN – Kabul
edenler… Etmeyenler… Kabul edilmiştir.
Devlet
Tiyatroları Genel Müdürlüğünün 2017 yılı merkezî yönetim kesin hesabının
bölümleri kabul edilmiştir.
Türkiye Yazma Eserler Kurumu Başkanlığının 2019 yılı bütçesine geçilmesini oylarınıza sunuyorum:
Kabul edenler… Etmeyenler… Kabul edilmiştir.
Genel
toplamı okutuyorum:
40.53) TÜRKİYE YAZMA ESERLER KURUMU BAŞKANLIĞI
1) Türkiye Yazma Eserler Kurumu Başkanlığı 2019 Yılı
Merkezî Yönetim Bütçesi













 GENEL
TOPLAM 45.277.000
BAŞKAN – Kabul
edenler... Etmeyenler... Kabul edilmiştir.
Gelir cetvelinin
toplamını okutuyorum:
GELİR CETVELİ













 TOPLAM 45.277.000
BAŞKAN – Kabul
edenler... Etmeyenler... Kabul edilmiştir.
Türkiye Yazma
Eserler Kurumu Başkanlığının 2019 yılı merkezî yönetim bütçesi kabul
edilmiştir.
Türkiye Yazma
Eserler Kurumu Başkanlığının 2017 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
Genel toplamları
okutuyorum:
2) Türkiye Yazma Eserler Kurumu Başkanlığı 2017 Yılı
Merkezî Yönetim Kesin Hesabı
A) CETVELİ










Toplam Ödenek 39.445.891,00
Bütçe Gideri 35.407.932,14
İptal Edilen Ödenek 4.037.958,86
BAŞKAN – Kabul
edenler… Etmeyenler… Kabul edilmiştir.
(B) cetvelinin
genel toplamlarını okuyorum: 
(B) CETVELİ










Bütçe Geliri Tahmini 33.074.000,00
Tahsilat 34.259.893,05
Ret ve İadeler 756,00
Net Tahsilat 34.259.137,05
BAŞKAN – Kabul
edenler… Etmeyenler… Kabul edilmiştir.
Türkiye Yazma
Eserler Kurumu Başkanlığının 2017 yılı merkezî yönetim kesin hesabının
bölümleri kabul edilmiştir.
Vakıflar Genel
Müdürlüğünün 2019 yılı merkezî yönetim bütçesine geçilmesini oylarınıza
sunuyorum: Kabul edenler… Etmeyenler… Kabul edilmiştir.
Genel toplamı
okutuyorum:
40.18) VAKIFLAR GENEL MÜDÜRLÜĞÜ
1) Vakıflar Genel Müdürlüğü 2019 Yılı Merkezî Yönetim
Bütçesi
ÖDENEK CETVELİ
 GENEL
TOPLAM 504.981.000
BAŞKAN – Kabul
edenler... Etmeyenler... Kabul edilmiştir.
Gelir cetvelinin
toplamını okutuyorum:
GELİR CETVELİ













 TOPLAM 866.817.000
BAŞKAN – Kabul
edenler... Etmeyenler... Kabul edilmiştir.
Vakıflar Genel
Müdürlüğünün 2019 yılı merkezî yönetim bütçesi kabul edilmiştir.
Vakıflar Genel
Müdürlüğünün 2017 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Genel
toplamları okutuyorum:
2) Vakıflar Genel Müdürlüğü 2017 Yılı Merkezî Yönetim
Kesin Hesabı
A) CETVELİ






(TL)



Toplam Ödenek 991.597.168,44
Bütçe Gideri 973.785.742,78
İptal Edilen Ödenek 16.778.651,76
Ertesi Yıla Devredilen Ödenek 1.032.773,90
BAŞKAN – Kabul
edenler… Etmeyenler… Kabul edilmiştir.
(B) cetvelinin
genel toplamlarını okuyorum: 
(B)CETVELİ










Bütçe Geliri Tahmini 696.629.000,00
Tahsilat 753.661.430,11
Ret ve İadeler 47.839.153,37
Net Tahsilat 705.822.276,74
BAŞKAN – Kabul
edenler… Etmeyenler… Kabul edilmiştir.
Vakıflar Genel
Müdürlüğünün 2017 yılı merkezî yönetim kesin hesabının bölümleri kabul
edilmiştir.
Türk İşbirliği
ve Koordinasyon Ajansı Başkanlığının 2019 yılı merkezî yönetim bütçesine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Genel toplamı okutuyorum:
40.32) TÜRK İŞBİRLİĞİ VE KOORDİNASYON
AJANSI BAŞKANLIĞI
1) Türk İşbirliği ve Koordinasyon Ajansı Başkanlığı
2019 Yılı Merkezî Yönetim Bütçesi
ÖDENEK CETVELİ













 GENEL
TOPLAM 465.450.000
BAŞKAN – Kabul
edenler... Etmeyenler... Kabul edilmiştir.
(B) cetvelinin
genel toplamını okuyorum: 
(B) CETVELİ













 TOPLAM 464.450.000
BAŞKAN – Kabul
edenler... Etmeyenler... Kabul edilmiştir.
Türk İşbirliği
ve Koordinasyon Ajansı Başkanlığının 2019 yılı merkezî yönetim bütçesi kabul
edilmiştir.
Türk İşbirliği
ve Koordinasyon Ajansı Başkanlığnın 2017 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler... Etmeyenler...
Kabul edilmiştir.
Genel toplamları okutuyorum:
2) Türk İşbirliği ve Koordinasyon Ajansı Başkanlığı
2017 Yılı Merkezî Yönetim Kesin Hesabı
A)
CETVELİ










Toplam Ödenek 378.855.307,92
Bütçe Gideri 304.133.689,23
İptal Edilen Ödenek 67.971.417,07
Ertesi Yıla Devredilen Ödenek 6.750.201,62
BAŞKAN – Kabul
edenler... Etmeyenler... Kabul edilmiştir.
(B) cetvelinin
genel toplamlarını okuyorum: 
(B) CETVELİ













Bütçe Geliri Tahmini 295.481.000,00
Tahsilat 312.601.583,39
Ret ve İadeler 90.812,78
Net Tahsilat 312.510.770,61 
BAŞKAN – Kabul
edenler… Etmeyenler… Kabul edilmiştir.
Türk İşbirliği
ve Koordinasyon Ajansı Başkanlığının 2017 yılı merkezî yönetim kesin
hesabının bölümleri kabul edilmiştir.
Yurtdışı Türkler
ve Akraba Topluluklar Başkanlığının 2019 yılı merkezî yönetim bütçesine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Genel toplamları okutuyorum:
40.51) YURTDIŞI TÜRKLER VE AKRABA
TOPLULUKLAR BAŞKANLIĞI
1) Yurtdışı Türkler ve Akraba Topluluklar Başkanlığı
2019 Yılı Merkezî Yönetim Bütçesi
ÖDENEK CETVELİ













 GENEL
TOPLAM 321.046.000
BAŞKAN – Kabul
edenler... Etmeyenler... Kabul edilmiştir.
(B) cetvelinin
genel toplamını okuyorum: 
(B) CETVELİ













 TOPLAM 321.046.000
BAŞKAN – Kabul
edenler... Etmeyenler... Kabul edilmiştir.
Yurtdışı Türkler
ve Akraba Topluluklar Başkanlığının 2019 yılı merkezî yönetim bütçesi kabul
edilmiştir.
Yurtdışı Türkler
ve Akraba Topluluklar Başkanlığının 2017 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler... Etmeyenler...
Kabul edilmiştir.
Genel toplamları okutuyorum:
2) Yurtdışı Türkler ve Akraba Topluluklar Başkanlığı
2017 Yılı Merkezî Yönetim Kesin Hesabı
A)
CETVELİ










Toplam Ödenek 341.011.268,62
Bütçe Gideri 335.053.873,90
İptal Edilen Ödenek 5.957.394,72
BAŞKAN – Kabul
edenler... Etmeyenler... Kabul edilmiştir.
(B) cetvelinin
genel toplamlarını okuyorum: 
(B) CETVELİ













Bütçe Geliri Tahmini 277.803.000,00
Tahsilat 332.675.282,60
Ret ve İadeler 2.253,92
Net Tahsilat 332.673.028,68
BAŞKAN – Kabul
edenler… Etmeyenler… Kabul edilmiştir.
Yurtdışı Türkler
ve Akraba Topluluklar Başkanlığının 2017 yılı merkezî yönetim kesin hesabının
bölümleri kabul edilmiştir.
Atatürk Kültür,
Dil ve Tarih Yüksek Kurumunun 2019 yılı merkezî yönetim bütçesine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Genel toplamı okutuyorum:
40.02) ATATÜRK KÜLTÜR, DİL VE TARİH
YÜKSEK KURUMU
1) Atatürk Kültür, Dil ve Tarih Yüksek Kurumu 2019 Yılı
Merkezî Yönetim Bütçesi













 GENEL
TOPLAM 13.914.000
BAŞKAN – Kabul
edenler... Etmeyenler... Kabul edilmiştir.
Gelir cetvelinin toplamını okutuyorum:
GELİR CETVELİ













 TOPLAM 13.914.000
BAŞKAN – Kabul edenler...
Etmeyenler... Kabul edilmiştir.
Atatürk Kültür,
Dil ve Tarih Yüksek Kurumunun 2019 yılı merkezî yönetim bütçesi kabul
edilmiştir.
Atatürk Kültür,
Dil ve Tarih Yüksek Kurumunun 2017 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
Genel toplamları okutuyorum:
2) Atatürk Kültür, Dil ve Tarih Yüksek Kurumu 2017 Yılı
Merkezî Yönetim Kesin Hesabı
A) CETVELİ










Toplam Ödenek 12.115.286,37
Bütçe Gideri 11.599.086,08
İptal Edilen Ödenek 516.200,29
BAŞKAN – Kabul
edenler… Etmeyenler… Kabul edilmiştir.
(B) cetvelinin
genel toplamlarını okuyorum: 
B )CETVELİ










Bütçe Geliri Tahmini 11.645.000,00
Tahsilat 11.635.925,93
BAŞKAN – Kabul
edenler… Etmeyenler… Kabul edilmiştir.
Atatürk Kültür,
Dil ve Tarih Yüksek Kurumunun 2017 yılı merkezî yönetim kesin hesabının
bölümleri kabul edilmiştir.
Atatürk Kültür
Merkezinin 2019 yılı merkezî yönetim bütçesine geçilmesini oylarınıza
sunuyorum: Kabul edenler… Etmeyenler… Kabul edilmiştir.
Genel toplamı okutuyorum:
40.04) ATATÜRK KÜLTÜR MERKEZİ
1) Atatürk Kültür Merkezi 2019 Yılı Merkezî Yönetim
Bütçesi













 GENEL
TOPLAM 6.604.000
BAŞKAN – Kabul
edenler... Etmeyenler... Kabul edilmiştir.
Gelir cetvelinin toplamını okutuyorum:
GELİR CETVELİ













 TOPLAM 6.604.000
BAŞKAN – Kabul
edenler... Etmeyenler... Kabul edilmiştir.
Atatürk Kültür
Merkezinin 2019 yılı merkezî yönetim bütçesi kabul edilmiştir.
Atatürk Kültür
Merkezinin 2017 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Genel toplamları okutuyorum:
2) Atatürk Kültür Merkezi 2017 Yılı Merkezî Yönetim
Kesin Hesabı
A) CETVELİ










Toplam Ödenek 5.552.000,00
Bütçe Gideri 4.177.234,02
İptal Edilen Ödenek 1.374.765,98
BAŞKAN – Kabul
edenler… Etmeyenler… Kabul edilmiştir.
(B) cetvelinin
genel toplamlarını okuyorum: 
B) CETVELİ










Bütçe Geliri Tahmini 4.920.000,00
Tahsilat 4.853.469,78
BAŞKAN – Kabul
edenler… Etmeyenler… Kabul edilmiştir.
Atatürk Kültür
Merkezinin 2017 yılı merkezî yönetim kesin hesabının bölümleri kabul
edilmiştir.
Atatürk
Araştırma Merkezinin 2019 yılı merkezî yönetim bütçesine geçilmesini oylarınıza
sunuyorum: Kabul edenler… Etmeyenler… Kabul edilmiştir.
Genel toplamı okutuyorum:
40.03) ATATÜRK ARAŞTIRMA MERKEZİ
1) Atatürk Araştırma Merkezi 2019 Yılı Merkezî Yönetim
Bütçesi













 GENEL
TOPLAM 6.063.000
BAŞKAN – Kabul
edenler... Etmeyenler... Kabul edilmiştir.
Gelir cetvelinin toplamını okutuyorum:
GELİR CETVELİ













 TOPLAM 6.063.000
BAŞKAN – Kabul edenler... Etmeyenler...
Kabul edilmiştir.
Atatürk
Araştırma Merkezinin 2019 yılı merkezî yönetim bütçesi kabul edilmiştir.
Atatürk
Araştırma Merkezinin 2017 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Genel toplamları okutuyorum:
2) Atatürk Araştırma Merkezi 2017 Yılı Merkezî Yönetim
Kesin Hesabı
A) CETVELİ










Toplam Ödenek 5.408.000,00
Bütçe Gideri 4.820.982,13
İptal Edilen Ödenek 587.017,87
BAŞKAN – Kabul
edenler… Etmeyenler… Kabul edilmiştir.
(B) cetvelinin
genel toplamlarını okuyorum: 
B) CETVELİ










Bütçe Geliri Tahmini 5.113.000,00
Tahsilat 5.381.442,30
BAŞKAN – (B)
cetvelini kabul edenler… Etmeyenler… Kabul edilmiştir.
Atatürk
Araştırma Merkezinin 2017 yılı merkezî yönetim kesin hesabının bölümleri kabul
edilmiştir.
Türk Dil
Kurumunun 2019 yılı merkezî yönetim bütçesine geçilmesini oylarınıza sunuyorum:
Kabul edenler… Etmeyenler… Kabul edilmiştir.
Genel toplamı okutuyorum:
40.05) TÜRK DİL KURUMU
1) Türk Dil Kurumu 2019 Yılı Merkezî Yönetim Bütçesi













 GENEL
TOPLAM 17.577.000
BAŞKAN – Kabul
edenler... Etmeyenler... Kabul edilmiştir.
Gelir cetvelinin toplamını okutuyorum:
GELİR CETVELİ













 TOPLAM 206.632.000
BAŞKAN – Kabul
edenler... Etmeyenler... Kabul edilmiştir.
Türk Dil Kurumunun
2019 yılı merkezî yönetim bütçesi kabul edilmiştir.
Türk Dil
Kurumunun 2017 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Genel toplamları okutuyorum:
2) Türk Dil Kurumu 2017 Yılı Merkezî Yönetim Kesin
Hesabı
A) CETVELİ






(TL)



Toplam Ödenek 24.188.000,00
Bütçe Gideri 18.504.997,82
İptal Edilen Ödenek 5.683.002,18
BAŞKAN – Kabul
edenler… Etmeyenler… Kabul edilmiştir.
(B) cetvelinin
genel toplamlarını okuyorum: 
(B) CETVELİ










Bütçe Geliri Tahmini 160.074.250,00
Tahsilat 255.798.331,42
Ret ve İadeler 34.448,58
Net Tahsilat 255.763.882,24
BAŞKAN – Kabul
edenler… Etmeyenler… Kabul edilmiştir.
Türk Dil
Kurumunun 2017 yılı merkezî yönetim kesin hesabının bölümleri kabul edilmiştir.
Türk Tarih
Kurumunun 2019 yılı merkezî yönetim bütçesine geçilmesini oylarınıza sunuyorum:
Kabul edenler… Etmeyenler… Kabul edilmiştir.
Genel toplamı okutuyorum:
40.06) TÜRK TARİH KURUMU
1) Türk Tarih Kurumu 2019 Yılı Merkezî Yönetim Bütçesi













 GENEL
TOPLAM 15.476.000
BAŞKAN – Kabul
edenler... Etmeyenler... Kabul edilmiştir.
Gelir cetvelinin toplamını okutuyorum:
GELİR CETVELİ













 TOPLAM 201.443.000
BAŞKAN – Kabul
edenler... Etmeyenler... Kabul edilmiştir.
Türk Tarih
Kurumunun 2019 yılı merkezî yönetim bütçesi kabul edilmiştir.
Türk Tarih
Kurumunun 2017 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Genel toplamları okutuyorum:
2) Türk Tarih Kurumu 2017 Yılı Merkezî Yönetim Kesin
Hesabı
A) CETVELİ










Toplam Ödenek 22.229.000,00
Bütçe Gideri 19.772.978,08
İptal Edilen Ödenek 2.456.021,92
BAŞKAN – Kabul
edenler… Etmeyenler… Kabul edilmiştir.
(B) cetvelinin
genel toplamlarını okuyorum:
(B) CETVELİ










Bütçe Geliri Tahmini 164.586.000,00
Tahsilat 225.157.285,71
Ret ve İadeler 176,40
Net Tahsilat 225.157.109,31
BAŞKAN – Kabul
edenler… Etmeyenler… Kabul edilmiştir.
Türk Tarih
Kurumunun 2017 yılı merkezî yönetim kesin hesabı kabul edilmiştir.
Gençlik ve Spor
Bakanlığının 2019 yılı merkezî yönetim bütçesine geçilmesini oylarınıza
sunuyorum: Kabul edenler... Etmeyenler... Kabul edilmiştir.
Genel toplamı okutuyorum:

29) GENÇLİK VE SPOR BAKANLIĞI
1) Gençlik ve Spor Bakanlığı 2019 Yılı Merkezî Yönetim
Bütçesi
ÖDENEK CETVELİ













 GENEL
TOPLAM 16.474.681.000
BAŞKAN – Kabul
edenler... Etmeyenler... Kabul edilmiştir.
Gençlik ve Spor
Bakanlığının 2019 yılı merkezî yönetim bütçesi kabul edilmiştir.
Gençlik ve Spor
Bakanlığının 2017 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Genel toplamları okutuyorum:
2) Gençlik ve Spor Bakanlığı 2017 Yılı Merkezî Yönetim
Kesin Hesabı
A) CETVELİ










Toplam Ödenek 11.920.504.172,00
Bütçe Gideri 11.908.131.459,80
İptal Edilen Ödenek 12.372.712,20
BAŞKAN – Kabul
edenler... Etmeyenler... Kabul edilmiştir.
Gençlik ve Spor
Bakanlığının 2017 yılı merkezî yönetim kesin hesabı kabul edilmiştir.
Spor Genel
Müdürlüğünün 2017 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Genel toplamları okutuyorum:
40.14) SPOR GENEL MÜDÜRLÜĞÜ
1) Spor Genel Müdürlüğü 2017 Yılı Merkezî Yönetim Kesin
Hesabı
A) CETVELİ










Toplam Ödenek 2.230.912.412,08
Bütçe Gideri 2.221.895.005,21
İptal Edilen Ödenek 9.017.406,34
Ertesi Yıla Devredilen Ödenek 0,53
BAŞKAN – Kabul
edenler… Etmeyenler… Kabul edilmiştir.
(B) cetvelinin
genel toplamlarını okuyorum: 
(B) CETVELİ










Bütçe Geliri Tahmini 1.238.832.000,00
Tahsilat 2.326.809.382,64
Ret ve İadeler 553.745,96
Net Tahsilat 2.326.255.636,68
BAŞKAN – Kabul
edenler… Etmeyenler… Kabul edilmiştir.
Spor Genel
Müdürlüğünün 2017 yılı merkezî yönetim kesin hesabının bölümleri kabul
edilmiştir.
Yüksek Öğrenim
Kredi ve Yurtlar Kurumu Genel Müdürlüğünün 2017 yılı merkezî yönetim kesin
hesabının bölümlerine geçilmesini oylarınıza sunuyorum: Kabul edenler...
Etmeyenler... Kabul edilmiştir.
Genel toplamları okutuyorum:
1)Yüksek Öğrenim Kredi ve Yurtlar Kurumu Genel
Müdürlüğünün 2017 Yılı Merkezî Yönetim Kesin Hesabı
A) CETVELİ










Toplam Ödenek 13.505.739.126,00
Bütçe Gideri 13.366.654.865,43
İptal Edilen Ödenek 139.084.259,47
Ertesi Yıla Devredilen Ödenek 1,10
BAŞKAN – Kabul
edenler… Etmeyenler… Kabul edilmiştir.
(B) cetvelinin
genel toplamlarını okuyorum:
B) CETVELİ










Bütçe Geliri Tahmini 11.336.431.000,00
Tahsilat 12.730.498.312,58
Ret ve İadeler 6.440.443,42
Net Tahsilat 12.724.057.869,16
BAŞKAN – Kabul
edenler… Etmeyenler… Kabul edilmiştir.
Yüksek Öğrenim
Kredi ve Yurtlar Kurumu Genel Müdürlüğünün 2017 yılı merkezî yönetim kesin
hesabının bölümleri kabul edilmiştir.
Böylece,
dördüncü turda yer alan kamu idarelerinin
bütçeleri ve kesin hesapları kabul edilmiştir. Hayırlı olmalarını temenni
ederim. 
Sayın
milletvekilleri, dördüncü tur görüşmeleri tamamlanmıştır.
Programa
göre, kamu idarelerinin bütçe kesin hesaplarını sırasıyla görüşmek üzere 15
Aralık 2018 Cumartesi günü saat 11.00’de toplanmak üzere birleşimi kapatıyorum.
Kapanma Saati: 00.46




(x) 10, 11 S. Sayılı Basmayazılar ve Ödenek Cetvelleri 10/12/2018
tarihli 28’inci Birleşim Tutanağı’na eklidir.



(x) Bu bölümde hatip tarafından Türkçe olmayan kelimeler ifade edildi.




