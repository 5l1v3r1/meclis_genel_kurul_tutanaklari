



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 123’üncü
Birleşim
 22
Temmuz 2014 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş bulunan
her tür belge ile konuşmacılar tarafından ifade edilmiş ve tırnak içinde
belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Gümüşhane Milletvekili Kemalettin Aydın'ın,
Gümüşhane’de Türkiye’deki sorunlara çözüm önerilerine ilişkin gündem dışı
konuşması
2.- Mersin Milletvekili Mehmet Şandır'ın, Irak
Türkmenlerinin durumuna ilişkin gündem dışı konuşması
3.- Kocaeli Milletvekili Hurşit Güneş'in, Suriyeli
kitlesel mülteci akımına ilişkin gündem dışı konuşması
V.- AÇIKLAMALAR
1.- Bursa Milletvekili Hüseyin Şahin'in, Gazze’deki
katliamı nedeniyle İsrail’i kınadığına ilişkin açıklaması
2.- Sinop Milletvekili Engin Altay'ın, Şanlıurfa’nın
Ceylânpınar ilçesinde şehit olan askerlere Allah’tan rahmet dilediğine, CHP
grup toplantısında canlı yayını engellemeye yönelik sabotajın sorumlularının
bulunması için Türkiye Büyük Millet Meclisi Başkanını göreve davet ettiğine ve
polis teşkilatının bazı mensuplarına yönelik operasyonla ilgili Hükûmetin bilgi
vermesi gerektiğine ilişkin açıklaması
3.- Kayseri Milletvekili Yusuf Halaçoğlu'nun,
Şanlıurfa’nın Ceylânpınar ilçesinde şehit olan askerlere Allah’tan rahmet, Lice
yolunda patlayan LPG yüklü tankerde yaralananlara acil şifalar dilediğine ve
devletin görevlendirdiği insanların yaptıkları görevler nedeniyle
tutuklanmasını kınadığına ilişkin açıklaması
4.- Burdur Milletvekili Ramazan Kerim Özkan'ın, ülke
genelinde yaşanan elektrik kesintileri nedeniyle Hükûmeti duyarlılığa davet
ettiğine ilişkin açıklaması
5.- Tokat Milletvekili Reşat Doğru'nun, Şanlıurfa’nın
Ceylânpınar ilçesinde şehit olan askerlere Allah’tan rahmet dilediğine ve Tokat
ilindeki kuraklık nedeniyle çiftçilerin Hükûmetten yardım beklediğine ilişkin
açıklaması
6.- Mersin Milletvekili Aytuğ Atıcı'nın, asistan
hekimlerin özlük haklarının acilen düzeltilmesi gerektiğine ilişkin açıklaması
7.- Bursa Milletvekili İlhan Demiröz'ün, Bursa’nın
Mustafakemalpaşa ilçesinin Demirdere köyünde yaşayan vatandaşlardan alınan atık
su bedelinin, kanalizasyon olmaması nedeniyle haksız olduğuna ilişkin
açıklaması
8.- Samsun Milletvekili Cemalettin Şimşek'in,
Şanlıurfa’nın Ceylânpınar ilçesinde şehit olan askerlere Allah’tan rahmet dilediğine
ve Suriye’deki terör unsurlarına destek veren AKP Hükûmetini kınadığına ilişkin
açıklaması
9.- Balıkesir Milletvekili Namık Havutça'nın,
Balıkesir’in İvrindi ilçesinde bulunan madenlerde işçilerin güvenliği ve sağlığıyla
ilgili hiçbir önlemin alınmadığına ve Balıkesir’in Savaştepe ilçesinde
hayvanlarda görülen çiçek hastalığına karşı Hükûmet yetkililerini duyarlılığa
davet ettiğine ilişkin açıklaması
10.- İzmir Milletvekili Nesrin Ulema'nın, Soma maden
kazası sonrasında Cumhuriyet Halk Partisinin madencileri ve yakınlarını kışkırttığına
ve CHP Genel Başkanı Kemal Kılıçdaroğlu’nun İzmir’in Kınık ilçesinde madenci
ailelerini ziyaret etmediğine ilişkin açıklaması
11.- Manisa Milletvekili Özgür Özel'in, CHP’li Meclis
Başkan Vekilinin birer dakikalık söz verme uygulamasından memnuniyet
duyduklarına ve İzmir Milletvekili Nesrin Ulema’nın yaptığı açıklamasındaki
bazı ifadelerine ilişkin açıklaması
12.- Manisa Milletvekili Selçuk Özdağ'ın, Manisa’nın
Soma ilçesinde Gürmin Metalde çalışanların ücretlerinin ödeneceğine ve Akkord
firmasında çalışan işçilerin durumuna ilişkin açıklaması
13.- Tunceli Milletvekili Kamer Genç'in, 4 bakanla
ilgili fezlekelerin Türkiye Büyük Millet Meclisi üyelerinden kaçırıldığına ve
Cumhurbaşkanlığı seçiminden önce kamuoyuna açıklanması gerektiğine ilişkin açıklaması
14.- Artvin Milletvekili Uğur Bayraktutan'ın, Artvin
Cerattepe’deki maden ocağıyla ilgili olarak Rize İdare Mahkemesi tarafından
keşif yapıldığına ilişkin açıklaması
15.- Balıkesir Milletvekili Ayşe Nedret Akova'nın,
Adana’da durdurulan tırlarla ilgili kamuoyunu tatmin edecek sağlıklı bir
bilginin henüz verilmediğine ilişkin açıklaması
16.- İzmir Milletvekili Ertuğrul Günay'ın, IŞİD’in
elinde bulunan Türk diplomatlar ve Gazze’ye yapılan kara harekâtıyla ilgili
Hükûmetin bilgi vermesi gerektiğine ve emniyet mensuplarına yapılan operasyonu
bir hukukçu olarak ayıpladığına ilişkin açıklaması
17.- Antalya Milletvekili Gürkut Acar'ın, 25 dönümün
altındaki zeytinliklerin imara açılmasının yağma ve talana neden olacağına
ilişkin açıklaması
18.- Konya Milletvekili Faruk Bal'ın, AKP’nin bulaştığı
yolsuzlukları örtebilmek için kanuni düzenlemeler yaptığına ilişkin açıklaması
19.- Kocaeli Milletvekili Haydar Akar'ın, İzmit Anadolu
Lisesini birincilikle bitiren Işıtan Önder’in birinciliğinin mahkeme kararıyla
iade edildiğine ve bu kararın yerine ulaşmasını engellemeye çalışan kamu
görevlilerini kınadığına ilişkin açıklaması
20.- Bingöl Milletvekili İdris Baluken'in,
Şanlıurfa’nın Ceylânpınar ilçesinde 2 askerin yaşamını yitirdiği çatışmalarla
ilgili Hükûmetin olayın bütün detaylarını araştırması ve sorumlularla ilgili
gerekli açıklamaları yapması gerektiğine ilişkin açıklaması
21.- Kayseri Milletvekili Yusuf Halaçoğlu'nun, Millî
Eğitim Bakanı Nabi Avcı’nın sataşma nedeniyle yaptığı konuşmasındaki bazı
ifadelerine ve Şanlıurfa’nın Ceylânpınar ilçesinde 2 askerin şehit olduğu
çatışmalarla ilgili Hükûmetin açıklama yapması gerektiğine ilişkin açıklaması
22.- Sinop Milletvekili Engin Altay'ın, Şanlıurfa’nın
Ceylânpınar ilçesinde 2 askerin şehit olduğu çatışmalarla ilgili Hükûmetin
bilgi vermesi gerektiğine ilişkin açıklaması
23.- Sinop Milletvekili Engin Altay'ın, Türk Hava
Yollarının İstanbul-Tel Aviv seferini yapan 2 uçağının Ben Gurion Havaalanı’na
indirilmemesi ve Şanlıurfa’nın Suruç ve Ceylânpınar ilçelerinde şehit edilen
askerlerle ilgili Hükûmetin bilgi vermesi gerektiğine ilişkin açıklaması
24.- Bilim, Sanayi ve Teknoloji Bakanı Fikri Işık'ın,
Sinop Milletvekili Engin Altay’ın yaptığı açıklamasındaki bazı ifadelerine
ilişkin açıklaması
VI.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- BDP Grubu adına, Grup Başkan Vekili Bingöl
Milletvekili İdris Baluken’in toplumsal olaylarda biber gazı kullanımının ve
sağlığa etkilerinin araştırılarak alınması gereken tedbirlerin belirlenmesi
amacıyla Meclis araştırması açılmasına ilişkin önergesi (10/1034)
2.- İstanbul Milletvekili Sebahat Tuncel ve 21
milletvekilinin, yaşlıların yaşadıkları sorunların ekonomik, toplumsal ve kültürel
boyutlarıyla araştırılarak alınması gereken tedbirlerin belirlenmesi amacıyla
Meclis araştırması açılmasına ilişkin önergesi (10/1035)
3.- Kars Milletvekili Mülkiye Birtane ve 21
milletvekilinin, trafik kazalarının sebeplerinin araştırılarak alınması gereken
tedbirlerin belirlenmesi amacıyla Meclis araştırması açılmasına ilişkin
önergesi (10/1036)
B) Duyurular
1.- Başkanlıkça, Kadın Erkek Fırsat Eşitliği, Kamu
İktisadi Teşebbüsleri ile Avrupa Birliği Uyum Komisyonlarında siyasi parti
grubu mensubu olmayan milletvekillerine düşen birer üyelik için aday olmak
isteyen siyasi parti grubu mensubu olmayan milletvekillerinin yazılı olarak
müracaat etmelerine ilişkin duyuru
C) Önergeler
1.- Kocaeli Milletvekili Lütfü Türkkan’ın, (2/342) esas
numaralı 2108 Sayılı Muhtar Ödenek ve Sosyal Güvenlik Yasasında Değişiklik
Yapılması Hakkında Kanun Teklifi’nin doğrudan gündeme alınmasına ilişkin
önergesi (4/196)
VII.- ÖNERİLER
A) Siyasi Parti Grubu Önerileri
1.- HDP Grubunun, Grup Başkan Vekili Iğdır Milletvekili
Pervin Buldan tarafından, Suriye’de başta Rojava halkına karşı olmak üzere
halklara karşı vahşet uygulamaları ile bilinen IŞİD ve El Nusra örgütlerinin
ülkemiz gençlerini Suriye’deki savaşa sürüklemeleri için yaptıkları
faaliyetlerin araştırılması amacıyla 14/4/2014 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin, Genel
Kurulun 22 Temmuz 2014 Salı günkü birleşiminde sunuşlarda okunmasına ve
görüşmelerinin aynı tarihli birleşiminde yapılmasına ilişkin önerisi
2.- MHP Grubunun, Afyonkarahisar Milletvekili
Kemalettin Yılmaz ve arkadaşları tarafından, Afyonkarahisar ilinde bulunan
Büyük Taarruz’un başlatıldığı Kocatepe’nin sorunlarının belirlenmesi,
geçmişinin, bugününün ve geleceğinin araştırılması, tarihimizdeki önemine
yakışır bir hâle getirilmesi için idari ve kurumsal yasal düzenlemelerin yapılması
amacıyla Türkiye Büyük Millet Meclisi Başkanlığına verilmiş olan Meclis
araştırması önergesinin (10/399), Genel Kurulun 22 Temmuz 2014 Salı günkü
birleşiminde sunuşlarda okunmasına ve görüşmelerinin aynı tarihli birleşiminde
yapılmasına ilişkin önerisi
3.- CHP Grubunun, Bursa Milletvekili İlhan Demiröz ve
21 milletvekili tarafından, Bursa’da faaliyet gösteren taş, maden, mermer ve
kum ocaklarının neden oldukları sorunların araştırılarak alınması gereken
önlemlerin belirlenmesi amacıyla Türkiye Büyük Millet Meclisi Başkanlığına
verilmiş olan Meclis araştırması önergesinin (10/1000), Genel Kurulun 22 Temmuz
2014 Salı günkü birleşiminde sunuşlarda okunmasına ve görüşmelerinin aynı
tarihli birleşiminde yapılmasına ilişkin önerisi
4.- AK PARTİ Grubunun, Genel Kurulun çalışma gün ve
saatleri ile gündemdeki sıralamanın yeniden düzenlenmesine ve 5 ve 12 Ağustos
2014 Salı günkü birleşimlerinde sözlü sorular ile diğer denetim konularının
görüşülmeyerek gündemin “Kanun Tasarı ve Teklifleri ile Komisyonlardan Gelen
Diğer İşler” kısmında yer alan işlerin görüşülmesine; 6 ve 13 Ağustos 2014
Çarşamba günkü birleşimlerinde sözlü soruların görüşülmemesine ilişkin önerisi
VIII.- SATAŞMALARA İLİŞKİN KONUŞMALAR
1.- Kayseri Milletvekili Mustafa Elitaş'ın, Iğdır
Milletvekili Sinan Oğan’ın HDP grup önerisi üzerinde yaptığı konuşması sırasında
Adalet ve Kalkınma Partisine sataşması nedeniyle konuşması
2.- Millî Eğitim Bakanı Nabi Avcı'nın, Iğdır
Milletvekili Sinan Oğan’ın HDP grup önerisi üzerinde yaptığı konuşması sırasında
Hükûmete sataşması nedeniyle konuşması
3.- Iğdır Milletvekili Sinan Oğan'ın, Kayseri
Milletvekili Mustafa Elitaş’ın ve Millî Eğitim Bakanı Nabi Avcı’nın sataşma nedeniyle
yaptıkları konuşmaları sırasında şahsına sataşması nedeniyle konuşması
4.- Sinop Milletvekili Engin Altay'ın, Kayseri
Milletvekili Mustafa Elitaş’ın sataşma nedeniyle yaptığı konuşması sırasında
şahsına sataşması nedeniyle konuşması
5.- Iğdır Milletvekili Sinan Oğan'ın, Amasya
Milletvekili Mehmet Naci Bostancı’nın HDP grup önerisi üzerinde yaptığı konuşması
sırasında şahsına sataşması nedeniyle konuşması
6.- Kayseri Milletvekili Yusuf Halaçoğlu'nun, Amasya
Milletvekili Mehmet Naci Bostancı’nın HDP grup önerisi üzerinde yaptığı
konuşması sırasında MHP Grubuna sataşması nedeniyle konuşması
7.- Millî Eğitim Bakanı Nabi Avcı'nın, Iğdır
Milletvekili Sinan Oğan’ın sataşma nedeniyle yaptığı konuşması sırasında
Hükûmete sataşması nedeniyle konuşması
8.- Afyonkarahisar Milletvekili Kemalettin Yılmaz'ın,
Kırıkkale Milletvekili Ramazan Can’ın MHP grup önerisi üzerinde yaptığı
konuşması sırasında şahsına sataşması nedeniyle konuşması
9.- Kırıkkale Milletvekili Ramazan Can'ın,
Afyonkarahisar Milletvekili Kemalettin Yılmaz’ın sataşma nedeniyle yaptığı konuşması
sırasında şahsına sataşması nedeniyle konuşması
10.- İstanbul Milletvekili Mehmet Akif Hamzaçebi'nin,
Kayseri Milletvekili Mustafa Elitaş’ın AK PARTİ grup önerisi üzerinde yaptığı
konuşması sırasında şahsına ve CHP Grup Başkanına sataşması nedeniyle konuşması
11.- Afyonkarahisar Milletvekili Ahmet Toptaş'ın,
Kayseri Milletvekili Mustafa Elitaş’ın AK PARTİ grup önerisi üzerinde yaptığı
konuşması sırasında şahsına sataşması nedeniyle konuşması
12.- Kayseri Milletvekili Yusuf Halaçoğlu'nun, Kayseri
Milletvekili Mustafa Elitaş’ın AK PARTİ grup önerisi üzerinde yaptığı konuşması
sırasında şahsına ve MHP Grubuna sataşması nedeniyle konuşması
13.- Bolu Milletvekili Tanju Özcan'ın, Kayseri
Milletvekili Mustafa Elitaş’ın AK PARTİ grup önerisi üzerinde yaptığı konuşması
sırasında şahsına sataşması nedeniyle konuşması
IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Grup Başkanvekilleri
İstanbul Milletvekili Ayşe Nur Bahçekapılı, Kayseri Milletvekili Mustafa
Elitaş, Giresun Milletvekili Nurettin Canikli, Kahramanmaraş Milletvekili Mahir
Ünal ve Adıyaman Milletvekili Ahmet Aydın’ın; Türkiye Büyük Millet Meclisi
İçtüzüğünde Değişiklik Yapılmasına Dair İçtüzük Teklifi ile Tunceli
Milletvekili Kamer Genç’in; Türkiye Büyük Millet Meclisi İçtüzüğünün Bir
Maddesinin Değiştirilmesi Hakkında İçtüzük Teklifi ve Anayasa Komisyonu Raporu
(2/242, 2/80) (S. Sayısı: 156)
2.- Devlet Sırrı Kanunu Tasarısı ve Avrupa Birliği Uyum
Komisyonu ile Adalet Komisyonu Raporları (1/484) (S. Sayısı: 287)
3.- Türkiye Sağlık Enstitüleri Başkanlığı Kurulması ile
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı ile Kars Milletvekili Yunus Kılıç ve Amasya Milletvekili Avni Erdemir
ile 79 Milletvekilinin; Türkiye Sağlık Enstitüleri Başkanlığı Kurulması ile
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Teklifi ve Sağlık, Aile, Çalışma ve Sosyal İşler Komisyonu Raporu (1/937,
2/2229) (S. Sayısı: 615)
4.- İş Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı ile Ankara
Milletvekili İzzet Çetin ve 13 Milletvekilinin; Ankara Milletvekili İzzet
Çetin’in; İstanbul Milletvekili Ferit Mevlüt Aslanoğlu'nun; Yozgat Milletvekili
Sadir Durmaz ve Milliyetçi Hareket Partisi Grup Başkanvekili İzmir Milletvekili
Oktay Vural’ın; İstanbul Milletvekili Abdullah Levent Tüzel'in; Bingöl
Milletvekili İdris Baluken’in; Bursa Milletvekili Sena Kaleli ve 5
Milletvekilinin; Ankara Milletvekili İzzet Çetin’in; Tekirdağ Milletvekili
Candan Yüceer ve 3 Milletvekilinin; Kahramanmaraş Milletvekili Mesut Dedeoğlu
ile Milliyetçi Hareket Partisi Grup Başkanvekili İzmir Milletvekili Oktay
Vural’ın; Kırklareli Milletvekili Mehmet Siyam Kesimoğlu ve 4 Milletvekilinin;
Mersin Milletvekili Aytuğ Atıcı’nın; Konya Milletvekili Mustafa Kalaycı ve
Milliyetçi Hareket Partisi Grup Başkanvekili İzmir Milletvekili Oktay Vural’ın;
Adana Milletvekili Turgay Develi'nin; İzmir Milletvekili Musa Çam'ın; Bartın
Milletvekili Muhammet Rıza Yalçınkaya'nın; İstanbul Milletvekilleri Mahmut
Tanal ve Binnaz Toprak'ın; İstanbul Milletvekili Mahmut Tanal'ın; İstanbul
Milletvekilleri Mahmut Tanal ve Gürsel Tekin'in; İstanbul Milletvekili Celal
Dinçer'in; Manisa Milletvekili Erkan Akçay'ın; Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural'ın; Muğla Milletvekili Nurettin Demir'in; Ankara Milletvekili
Levent Gök'ün; Manisa Milletvekili Erkan Akçay ve Milliyetçi Hareket Partisi
Grup Başkanvekili Mersin Milletvekili Mehmet Şandır'ın; İstanbul Milletvekili
Ali Özgündüz'ün; Tekirdağ Milletvekili Bülent Belen ve Milliyetçi Hareket
Partisi Grup Başkanvekili Mersin Milletvekili Mehmet Şandır'ın; Ankara
Milletvekili İzzet Çetin'in; İstanbul Milletvekilleri Aydın Ağan Ayaydın ve
Ercan Cengiz'in; Kars Milletvekili Mülkiye Birtane'nin; Manisa Milletvekili
Erkan Akçay ve Milliyetçi Hareket Partisi Grup Başkanvekili Mersin Milletvekili
Mehmet Şandır ile 1 Milletvekilinin; Ankara Milletvekili İzzet Çetin'in;
Zonguldak Milletvekili Ali İhsan Köktürk'ün; İstanbul Milletvekili Mustafa
Sezgin Tanrıkulu'nun; İstanbul Milletvekili Mahmut Tanal'ın; İstanbul Milletvekili
Mahmut Tanal'ın; İstanbul Milletvekili Atila Kaya ve Milliyetçi Hareket Partisi
Grup Başkanvekili İzmir Milletvekili Oktay Vural ile 2 Milletvekilinin; Barış
ve Demokrasi Partisi Grup Başkanvekili Iğdır Milletvekili Pervin Buldan'ın;
Burdur Milletvekili Ramazan Kerim Özkan'ın; Hatay Milletvekili Mevlüt Dudu'nun;
Hatay Milletvekili Mevlüt Dudu'nun; Ankara Milletvekili Levent Gök'ün; Ankara
Milletvekili Levent Gök'ün; Kahramanmaraş Milletvekili Mesut Dedeoğlu ve
Milliyetçi Hareket Partisi Grup Başkanvekili Mersin Milletvekili Mehmet Şandır
ve 1 Milletvekilinin; Mersin Milletvekili Ali Öz ve Milliyetçi Hareket Partisi
Grup Başkanvekili Mersin Milletvekili Mehmet Şandır ile 1 Milletvekilinin;
Balıkesir Milletvekili Ayşe Nedret Akova'nın; Mersin Milletvekili Ali Öz ve
Milliyetçi Hareket Partisi Grup Başkanvekili Mersin Milletvekili Mehmet
Şandır'ın; İstanbul Milletvekili Durmuşali Torlak ve Milliyetçi Hareket Partisi
Grup Başkanvekili Mersin Milletvekili Mehmet Şandır ile 1 Milletvekilinin; İzmir
Milletvekili Musa Çam'ın; Hatay Milletvekili Adnan Şefik Çirkin'in; Manisa
Milletvekili Sakine Öz'ün; Diyarbakır Milletvekili Emine Ayna'nın; İstanbul
Milletvekilleri Gürsel Tekin ve Mahmut Tanal'ın; Erzincan Milletvekili Muharrem
Işık'ın; İstanbul Milletvekili Abdullah Levent Tüzel'in; İstanbul Milletvekili
Abdullah Levent Tüzel'in; Kocaeli Milletvekili Haydar Akar'ın; Cumhuriyet Halk
Partisi Grup Başkanvekili İstanbul Milletvekili Mehmet Akif Hamzaçebi ve
İstanbul Milletvekili Ferit Mevlüt Aslanoğlu'nun; İzmir Milletvekili Rahmi
Aşkın Türeli'nin; Manisa Milletvekili Özgür Özel'in; İzmir Milletvekili Rahmi
Aşkın Türeli'nin; Batman Milletvekili Ayla Akat Ata'nın; Bursa Milletvekili
Sena Kaleli'nin; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır ile 1 Milletvekilinin; Osmaniye
Milletvekili Hasan Hüseyin Türkoğlu ve Milliyetçi Hareket Partisi Grup
Başkanvekili Mersin Milletvekili Mehmet Şandır ile 3 Milletvekilinin;
Diyarbakır Milletvekili Altan Tan'ın; İzmir Milletvekili Rahmi Aşkın
Türeli'nin; İzmir Milletvekili Hülya Güven ve 34 Milletvekilinin; İstanbul
Milletvekili Sebahat Tuncel'in; Balıkesir Milletvekili Namık Havutça'nın;
Trabzon Milletvekili Mehmet Volkan Canalioğlu'nun; Trabzon Milletvekili Mehmet
Volkan Canalioğlu'nun; Kastamonu Milletvekili Emin Çınar ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Kastamonu
Milletvekili Emin Çınar ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Bursa Milletvekili Sena Kaleli'nin; İstanbul
Milletvekili Mahmut Tanal'ın; Trabzon Milletvekili Mehmet Volkan
Canalioğlu'nun; Mersin Milletvekili Mehmet Şandır ve Milliyetçi Hareket Partisi
Grup Başkanvekili İzmir Milletvekili Oktay Vural'ın; Kütahya Milletvekili Alim
Işık ve Milliyetçi Hareket Partisi Grup Başkanvekili İzmir Milletvekili Oktay
Vural'ın; Balıkesir Milletvekili Ahmet Duran Bulut ve Milliyetçi Hareket
Partisi Grup Başkanvekili Kayseri Milletvekili Yusuf Halaçoğlu ile 20
Milletvekilinin; Trabzon Milletvekili Mehmet Volkan Canalioğlu'nun; Barış ve
Demokrasi Partisi Grup Başkanvekili Bingöl Milletvekili İdris Baluken'in; İstanbul
Milletvekili Süleyman Çelebi'nin; Tekirdağ Milletvekili Candan Yüceer'in;
Samsun Milletvekili Cemalettin Şimşek'in; Balıkesir Milletvekili Ayşe Nedret
Akova'nın; İzmir Milletvekili Rahmi Aşkın Türeli'nin; İzmir Milletvekili Rahmi
Aşkın Türeli'nin; Balıkesir Milletvekili Ayşe Nedret Akova'nın; İstanbul
Milletvekili Abdullah Levent Tüzel'in; İzmir Milletvekili Aytun Çıray'ın;
Balıkesir Milletvekili Ayşe Nedret Akova'nın; Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural'ın; Konya Milletvekili Mustafa Kalaycı ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Balıkesir
Milletvekili Ayşe Nedret Akova'nın; Balıkesir Milletvekili Ayşe Nedret
Akova'nın; Ankara Milletvekili İzzet Çetin'in; Manisa Milletvekili Hasan
Ören'in; Çanakkale Milletvekili Mustafa Serdar Soydan'ın; Manisa Milletvekili
Hasan Ören'in; Manisa Milletvekili Özgür Özel'in; Bursa Milletvekilleri Hüseyin
Şahin ve Önder Matlı ile 8 Milletvekilinin; İzmir Milletvekili Aytun Çıray'ın;
Manisa Milletvekili Hasan Ören’in; Denizli Milletvekili Mehmet Yüksel ve Çorum
Milletvekili Cahit Bağcı ile 37 Milletvekilinin; Manisa Milletvekili Erkan
Akçay ve Milliyetçi Hareket Partisi Grup Başkanvekili İzmir Milletvekili Oktay
Vural'ın; Manisa Milletvekili Sakine Öz'ün; Cumhuriyet Halk Partisi Grup
Başkanvekili İstanbul Milletvekili Mehmet Akif Hamzaçebi'nin Benzer Mahiyetteki
Kanun Teklifleri ve Plan ve Bütçe Komisyonu Raporu ile Türkiye Büyük Millet
Meclisi Başkanlığı ve Plan ve Bütçe Komisyonu Başkanlığı Tezkereleri (1/931,
2/115, 2/139, 2/158, 2/195, 2/282, 2/297, 2/298, 2/324, 2/368, 2/399, 2/434,
2/439, 2/453, 2/524, 2/528, 2/555, 2/601, 2/640, 2/689, 2/691, 2/798, 2/885,
2/896, 2/944, 2/1019, 2/1063, 2/1103, 2/1131, 2/1156, 2/1200, 2/1202, 2/1203,
2/1217, 2/1222, 2/1227, 2/1236, 2/1242, 2/1245, 2/1248, 2/1258, 2/1260, 2/1301,
2/1302, 2/1345, 2/1350, 2/1364, 2/1372, 2/1383, 2/1414, 2/1422, 2/1426, 2/1431,
2/1437, 2/1442, 2/1488, 2/1496, 2/1498, 2/1506, 2/1514, 2/1516, 2/1525, 2/1540,
2/1595, 2/1652, 2/1655, 2/1657, 2/1677, 2/1688, 2/1716, 2/1747, 2/1765, 2/1775,
2/1794, 2/1797, 2/1799, 2/1808, 2/1837, 2/1869, 2/1899, 2/1906, 2/1924, 2/1932,
2/1938, 2/1954, 2/1957, 2/1963, 2/1983, 2/1997, 2/2000, 2/2032, 2/2041, 2/2051,
2/2056, 2/2057, 2/2065, 2/2069, 2/2083, 2/2146, 2/2156, 2/2158, 2/2176, 2/2178,
2/2186, 2/2187, 2/2190, 2/2191, 2/2192, 2/2198) (S. Sayısı: 639)
5.- Engellilerin Haklarına İlişkin Sözleşmeye Ek
İhtiyari Protokolün Onaylanmasının Uygun Bulunduğuna Dair Kanun Tasarısı ile
İnsan Haklarını İnceleme Komisyonu ve Dışişleri Komisyonu Raporları (1/892) (S.
Sayısı: 605)
X.- YAZILI SORULAR VE CEVAPLARI
1.- İzmir Milletvekili Ahmet Kenan Tanrıkulu'nun,
Vakıfbank Genel Müdürlüğüne yapılan atamalara ilişkin sorusu ve Başbakan
Yardımcısı Ali Babacan’ın cevabı (7/45701)
2.- İzmir Milletvekili Ahmet Kenan Tanrıkulu'nun, bir
Türk bankası hakkında Almanya'da kara para aklama nedeniyle soruşturma açıldığı
iddialarına ilişkin sorusu ve Başbakan Yardımcısı Ali Babacan’ın cevabı
(7/45877)
3.- Ankara Milletvekili Özcan Yeniçeri'nin, gemi inşa
sanayine uzun vadeli kredi sağlanması adına yürütülmekte olan çalışma ve
projelere ilişkin sorusu ve Başbakan Yardımcısı Ali Babacan’ın cevabı (7/46116)
4.- Ankara Milletvekili Özcan Yeniçeri'nin, kredi
kartları ile ilgili yapılan taksit sınırlandırmasına ilişkin sorusu ve Başbakan
Yardımcısı Ali Babacan’ın cevabı (7/46118)
5.- İstanbul Milletvekili Mahmut Tanal'ın, çay
ocaklarından elde edilen gelire ilişkin sorusu ve Türkiye Büyük Millet Meclisi
Başkan Vekili Sadık Yakut’un cevabı (7/46245)
6.- İstanbul Milletvekili Mahmut Tanal'ın, bir
personele ilişkin sorusu ve Türkiye Büyük Millet Meclisi Başkan Vekili Sadık
Yakut’un cevabı (7/46246)
7.- İstanbul Milletvekili Mahmut Tanal'ın, bir bürokrat
hakkındaki iddialara ilişkin sorusu ve Türkiye Büyük Millet Meclisi Başkan
Vekili Sadık Yakut’un cevabı (7/46734)
8.- İstanbul Milletvekili Mahmut Tanal'ın, TBMM
Başkanlık Konutu ihalesine ilişkin sorusu ve Türkiye Büyük Millet Meclisi
Başkan Vekili Sadık Yakut’un cevabı (7/46736)

22 Temmuz 2014 Salı
BİRİNCİ OTURUM
Açılma Saati: 15.00
BAŞKAN: Başkan Vekili Şükran Güldal MUMCU
KÂTİP ÜYELER: Muhammet Bilal MACİT (İstanbul), Mine LÖK BEYAZ
(Diyarbakır)
-----0-----
BAŞKAN – Sayın
milletvekilleri, Türkiye Büyük Millet Meclisinin 123’üncü Birleşimini açıyorum.
III.- YOKLAMA

BAŞKAN –
Elektronik cihazla yoklama yapacağız.
Yoklama için üç
dakika süre veriyorum.
(Elektronik
cihazla yoklama yapıldı)
BAŞKAN –
Toplantı yeter sayısı vardır. 
Görüşmelere
başlıyoruz. 
Gündeme geçmeden
önce üç sayın milletvekiline gündem dışı söz vereceğim. 
Gündem dışı ilk
söz, Gümüşhane’deki sorunlara çözüm önerileri hakkında söz isteyen Gümüşhane
Milletvekili Kemalettin Aydın’a aittir. 
Buyurunuz Sayın
Aydın. (AK PARTİ sıralarından alkışlar)
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Gümüşhane Milletvekili Kemalettin Aydın'ın,
Gümüşhane’de Türkiye’deki sorunlara çözüm önerilerine ilişkin gündem dışı
konuşması

KEMALETTİN AYDIN
(Gümüşhane) – Sayın Başkan, değerli milletvekilleri; konuşmamın başlığı,
“Gümüşhane’deki sorunlara” değil, “Gümüşhane’de Türkiye’deki sorunlara çözüm
önerileri” başlığıydı, onu düzelterek başlamak istiyorum. 
Gümüşhane, gelişmişlikte ya da kendisini
Türkiye’nin diğer illeriyle ve Batı toplumlarının illeriyle buluşturması adına,
on iki yıldır büyük bir ivmeyle büyümüştür; ulaştırmada, Devlet Su İşlerinde,
eğitimde, sağlıkta tüm yatırımları çözüm bulmuştur. Şu an için öyle büyük bir
sorunu yok, mevcut sorunları da kendisi içerisinde çözülegitmektedir. Ama
burada Gümüşhane’min ve Gümüşhaneli kardeşlerimin yerel, genel, ulusal,
bölgesel ve global sorunlarda nasıl durduğunu Türkiye Büyük Millet Meclisindeki
değerli milletvekilli arkadaşlarımızla paylaşmak istedik.
Özellikle, son yıllarda yaşamış olduğumuz Mavi
Marmara olaylarında, Gezi olaylarında, 17, 25 Aralık gibi hukuk darbesi
girişimlerinde ve son günlerde yaşadığımız Gazze’deki hamile kadınların dahi
öldürülerek soykırıma gidilme arzuları durumunda Gümüşhanelilerin nasıl davrandığını,
ne hissettiğini ve nasıl tepkiler gösterdiğini sizlerle paylaşmaktı amacım.
Türkiye Büyük Millet Meclisi’nin İsrail’in
zalimliğini özellikle İsrail konutuna tüm milletvekillerinin yürüyerek protesto
ettiği bir ortamda, tüm siyasi partilerin bir araya gelerek İsrail’i kınadığı
bildirgenin ardından, milletvekillerinin ve siyasi parti gruplarının basın
açıklamalarının ve bugün İnsan Hakları İnceleme Komisyonunun bu konudaki basın
açıklaması ve Sayın Başbakanımızın dünyada tek de olsa İsrail’in bu zulmüne
karşı İslam coğrafyasının lideri olarak gösterdiği tavırların yanında Gümüşhane
halkı da Millî İradeye Saygı Platformu oluşturmuştur. Özellikle, 17 Aralık ve
25 Aralıktaki darbe girişimleri ve Türkiye’nin geleceğinin yok edilme
çalışmalarına karşı Millî İradeye Saygı ve Yeni Türkiye Platformu oluşturulmuş,
tüm ilçelerde bu toplantılar yapılarak millet bilgilendirilip milletin
iradesine sahip olma duyguları pekiştirilmiştir. 
Yine, Millî İrade Platformu, 30’a yakın sivil
toplum örgütünden oluşmuş, bilgilendirme çalışmalarına devam ettikten sonra da
mübarek ramazan ayında Millî İrade Platformu İftarı vermiş, şehrimizde bugüne
kadar gelmiş geçmiş tüm siyasi partilerde yer alan, siyasi öz geçmişi olan,
kanaat önderi olan, sivil toplum örgütlerinde yer almış herkes o iftara
katılarak Türkiye’de Gümüşhanelilerin duruşunu net bir şekilde ortaya
koymuştur. 
Yine, geçtiğimiz
hafta, Gümüşhane’nin önemli meydanlarından birisi olan Zafer Meydanı’nda
Gümüşhanelinin tüm siyasi partileri bir araya gelerek sivil toplum örgütleriyle
beraber İsrail’i telin mitingi yapıp, yazılı ve görsel medya aracılığıyla da
İsrail’in yaptığı katliamları kınamıştır. 
Gümüşhane’nin
millî iradeye sahip oluşunun arkasında, son yıllarda milletin iradesinin
Türkiye Büyük Millet Meclisine tam olarak yansıdığı ve ülkenin bölge lideri ve
dünya lideri olmasında hızla ilerlediği ve bu yürüyüşün başkanı olan Sayın
Recep Tayyip Erdoğan’ın duruşunun arkasında olduğunu ortaya koyduğunu tüm
milletimizin bilmesini arzu ediyoruz. 
Özellikle
İsrail’in Filistin’de emzikli çocuklar, daha ana sütü dahi almadan katlettiği
çocuklar karşısında Gümüşhanelilerin duruşunun arkasında şu yatmaktadır:
İsrail’e karşı Türkiye Büyük Millet Meclisinin yayınlamış olduğu bildiri ya da
konsolosluk konutuna yürümek ya da telin mitingleri yapmanın arkasında başka
bir durum söz konusudur. Türkiye'nin istikrarlı ve güvenli büyümesinin devam
etmesinin gerekli olduğunu, Türkiye'nin dünya liderliği yolundaki hızlı
yürüyüşünün asla durmadan devam etmesinin gerekli olduğunu, bu yürüyüşün durmaması
için de doğduğu andan itibaren Erdoğan gibi bir liderin arkasında duracağını
tüm Gümüşhane sivil toplum örgütleri ve Millî İrade Platformu’nu sizlerle
paylaşmak istiyor, saygılarımı sunuyorum. (AK PARTİ sıralarından alkışlar) 
BAŞKAN –
Teşekkür ederiz Sayın Aydın. 
Gündem dışı
ikinci söz, Irak Türkmenlerinin durumu hakkında söz isteyen Mersin Milletvekili
Mehmet Şandır’a aittir. 
Buyurunuz Sayın
Şandır. (MHP sıralarından alkışlar) 
2.- Mersin Milletvekili Mehmet Şandır'ın, Irak
Türkmenlerinin durumuna ilişkin gündem dışı konuşması

MEHMET ŞANDIR
(Mersin) – Teşekkür ederim Değerli Başkanım. 
Kemalettin
Hoca’nın söylediklerine inanmak durumundayız, Gümüşhane’nin hiçbir sorunu
kalmamıştır, eyvallah ama değerli milletvekilleri, bölgemiz kıyameti yaşamaktadır.
Kafamızı kuma sokmayalım. Çevremizde yaşayan tüm insanlar, hiçbir etnik fark
gözetmeden, hiçbir inanç farkı gözetmeden, kıyameti yaşamaktalar. 
Gazze’de
yaşananlar her defasında her milletvekilimiz vasıtasıyla burada dile
getiriliyor ama hemen hudutlarımızın ötesinde, Irak’ta, soydaşlarımızın,
Türkmenlerin yaşadıklarını da sizlerin bilgilerine ve takdirlerine sunmak
istiyorum. 10 Haziran 2014 tarihinde terör ötesi olmanın ötesinde, bir
ideolojik saplantıyla İslam devleti kurmak, bunun için cihat yapmak iddiasıyla
Musul’a saldıran “IŞİD” dediğimiz, “DEAŞ” dediğimiz katiller sürüsü -başka bir
şey söylemeye gerek yok- hiçbir hukuka, hiçbir inanç değerine bağlı kalmaksızın
insan öldürebilen katiller sürüsünün Musul’u işgalinden itibaren
Türkmeneli’nde, Irak’ta kıyamet yaşanmaktadır. Türkmenler öncelikle
topraklarından sürülerek, çok şuurlu bir şekilde, nüfus kaydırması yapılarak…
Bu proje, bu program yalnız IŞİD’in vahşeti değil, onun ötesinde birtakım
projelerin de uygulaması. Yani IŞİD, orada yaşayan herkese; Asuri’ye,
Süryani’ye, Keldani’ye, tüm Hristiyanlara, hatta Ezidilere Şebaklara, tüm
insanlara, Araplara zulmediyor, katlediyor ama öncelikle Türkmenlere, öncelikle
Türkmenlere ve Türkmenlerin yaşadıkları topraklardan sürülmelerine öncelik
veriyor. Bu topraklar, ne yazık ki… Yani, IŞİD, Şii oldukları için Telafer’deki
Türkmenleri katlediyor, topraklarından sürüyor ama Irak’ın merkezî yönetimi, bu
defa Şii olduğu için Musul’daki, Telafer’deki Sünni Türkmenlere saldırıyor.
Sonuç itibarıyla, Şii’si de, Sünni’si de, Türkmenler bir yok olma günü
yaşıyorlar.
Değerli milletvekilleri, bunlar bizim soydaşlarımız
ve inanız ki bizim faturalarımızı ödüyorlar. Buraları bin yıldır yönetmiş
atalarımız buraları terk ettikten sonra da orada kalan insanlarımız bizim faturalarımızı
ödüyorlar. Bugün, Şii oldukları için Telafer’den sökülüp atılan Türkmenler
maalesef Erbil’e de kabul edilmiyor, maalesef Kerkük’e de kabul edilmiyor.
Necef yollarında, Kerbela yollarında, IŞİD’e de yakalanmamak kaygısıyla
çöllerden giderek, bir yandan sıcağın kavurmasıyla, bir yandan IŞİD’in
tehdidiyle yok oluyorlar; gözümüzün önünde bir vahşet yaşanıyor. 
Değerli milletvekilleri, Gümüşhane’nin sorunları
çözülmüş olabilir ama insan olmanın sorumluluğunda, aynı tarihi paylaşmış
olmanın sorumluluğunda Irak Türkmeneli’nde yaşanan bu vahşete duyarsız kalmamız
Allah indinde bile kabul edilmez. Onun için sizleri 2 hususta uyarmaya
çalışıyorum. 
1991’de yaşanan Saddam zulmünden sonra Birleşmiş
Milletler nasıl Kürt soylu kardeşlerimize güvenlikli bölgeler oluşturduysa,
Türkiye Cumhuriyeti Hükûmetinin müracaatıyla Telafer’deki Şii Türkmenlere de
Sünni Türkmenlere de böyle güvenlikli bir bölge oluşturulması Birleşmiş
Milletlerin gündemine getirilmeli. Bunu Türkiye Büyük Millet Meclisi
sahiplenmeli, Hükûmete bu yönde telkinde bulunmalı.
İkincisi de: Kamplar kurulmalı. Türkmenler
sığınacak yer arıyor, çöllerde yok oluyorlar. Niye hudutlarımızın hemen içinde
ve kenarında bu Türkmenler için kamp kurmuyoruz? Suriyeli Türkmenlere, Suriyeli
sığınmacılara gösterdiğimiz bu alicenaplığı Iraklı Türkmenlere göstermek
de bizim bir vicdan sorumluluğumuzdur. Bunu sizin takdirlerinize ve
bilgilerinize sunmak istedim.
Hepinize saygılar sunuyorum.
Teşekkür ederim. (MHP ve CHP sıralarından alkışlar)
BAŞKAN – Teşekkür ederiz Sayın Şandır.
Gündem dışı üçüncü söz, Suriyeli kitlesel mülteci
akımı hakkında söz isteyen Kocaeli Milletvekili Hurşit Güneş’e aittir.
Buyurunuz Sayın Güneş. (CHP sıralarından alkışlar)
3.- Kocaeli Milletvekili Hurşit Güneş'in, Suriyeli
kitlesel mülteci akımına ilişkin gündem dışı konuşması

HURŞİT GÜNEŞ
(Kocaeli) – Teşekkür ederim Sayın Başkan.
Yüce Meclisi
saygıyla selamlıyorum.
Değerli
arkadaşlar, öncelikle konuşmaya başlarken, şu an itibarıyla Gazze’de yaşamını
yitiren 583 kişiyi rahmetle anıyorum, bunların 154’ü çocuk, onları da rahmetle
anıyorum, Cenab-ı Allah, inşallah onları nurlar içinde yatırır. 3.554 kişi
yaralı vaziyette, yine bunların 1.125’i çocuk. Büyük bir vahşet. 
Bugün Başbakanı
izledik, “Gazze’ye neden yardım eli uzanmıyor?” diye şikâyet de etti. 
Tabii, Orta
Doğu’nun durumu malum. Asıl önemlisi, Orta Doğu’da İsrail’in tehdit
unsurlarının ortadan kaldırılması. Özellikle son yıllarda İsrail’in çok
korktuğu, çekindiği, sevmediği, itiraz ettiği Suriye yönetimi şimdi aciz
içinde. Müslümanlar mezhep savaşıyla meşgul Orta Doğu’da ve Suriye’de 160 bin
kişi öldü. Katar ve Suudi Arabistan bu konuda etkin ülkelerden biri fakat her
iki ülke de, dikkat ediniz, Gazze’ye yardım elini uzatmadı. 
Şimdi, benim
aklıma Mavi Marmara olayı geliyor. Biliyorsunuz Mavi Marmara son derece önemli,
bir başka insanlık vahşeti. Yurttaşlarımız katledildi, Gazze’ye yardım
götürüyorlardı. Hükûmet bu konuda itiraz etti ve konuyu Birleşmiş Milletlere
taşıdı ve Birleşmiş Milletler bu konuyu araştırmak üzere bir komisyon kurdu, Palmer
Komisyonu. Bu komisyonun raporunu, 2011 yılında yayınlanan raporunu unutmamak
gerekiyor. Hükûmetin inisiyatifiyle kurulmuş bir komisyon, Birleşmiş Milletlere
kurdurulmuş, ama komisyonun raporunda Gazze’ye olan ablukanın haklı ve yerinde
olduğu, yasal ve haklı bulunduğu zikredildi, yazıldı. Tabii, oraya Türkiye
Cumhuriyeti’nin ve bu Hükûmetin yolladığı temsilci muhalefet şerhini koydu ama,
ne yazık ki o tarihe kadar, yani 2011’e kadar, hiçbir yasal güvencesi yokken,
hiçbir yasal dayanağı yokken Gazze’ye olan ablukanın… Böylelikle Gazze ablukası
hukuki güvence almış oldu. Ne yazık ki Gazze’deki Müslüman kardeşlerimizin
durumu böylece daha kötüye gitti.
Değerli
arkadaşlar, Suriye’den gelen göç hakkında çeşitli rakamlar söyleniyor. Kimisi 1
milyon 200 bin diyor, Başbakan Yardımcısı bunun o civarda olduğunu söyledi, 1
milyon 200 bin civarında olduğunu söyledi, Birleşmiş Milletler yine o civarda
rakamlar söylüyor. Türkiye şu anda Lübnan’dan sonra 2’nci ama çok yakında, bu
yılın sonunda 1’inci olacak çünkü 1,5 milyon Suriyeli Türkiye’de yaşıyor
olacak. Şimdi, bunun rakamı belli değil ama sorun son derece ciddi. Sokaklarda
Soma’daki işçilerimiz gibi yoksul biçimde dolaşan Suriyeliler var ve bu rakam
1,5 milyonu aşıp da eninde sonunda bunların kendi ülkelerine dönmediği ortaya
çıktığı zaman -ki daha da artabilir- o zaman durum daha vahim olacak.
Şimdi, biraz
önce Sayın Şandır Irak’taki Türkmenlerden bahsetti. Keşke onlar da gelebilse,
onların da önünü açabilsek, sıkışmış kalmış vaziyetteler. Ve Türkiye bu muazzam
göç dalgası altında ekonomisini ve sosyal yaşamını düzenlemek zorunda. 
Değerli milletvekilleri, bu Suriyeli vatandaşların
sadece 200 bini barınak sahibi, diğerleri ortalıklarda, ne olacağı meçhul.
Şimdi, bugün basında gördüm, bir hazırlık var ama o hazırlık ne kadar çözüm
olur bilemiyorum. Fakat, mutlaka bir dış politika hazırlığı değişikliği
gerekiyor, toplu barınak inşaatları gerekiyor, eğitim olanaklarının
geliştirilmesi gerekiyor, sağlık olanaklarının geliştirilmesi gerekiyor. İşte,
bu nedenle, bugün, bir araştırma komisyonu kurulması için bir önerge verdim. 81
ilde kaç Suriye’li yaşıyor, bunu bir tevatürden çıkaralım da kayda alalım;
kaydı yok bunun. Kaç Suriyeli var, ne olacak bunların geleceği, çocukları ne
olacak, eğitimleri ne olacak, sağlıkları ne olacak, 75 milyonun sağlığı ne
olacak? Bunları tespit etmeliyiz. Bu, son derece önemli bir konu. 1,5 milyon
göçmenle yıl sonunda karşı karşıya olacağız ki bu büyük olasılıkla 2015 yılında
artacak. İnşallah Türkmenler de gelir, artmasından bir kaygımız yok, Türkiye
şefkat kucağını açıyor ama konu önemli ve araştırmazsak daha büyük sorunlarla
karşı karşıya kalabiliriz.
Meclisin dikkatine sunmak istedim.
Teşekkür
ediyorum. (CHP ve MHP sıralarından alkışlar)
BAŞKAN –
Teşekkür ederiz Sayın Güneş.
Gündeme geçmeden
önce sisteme girmiş sayın milletvekillerimize kısa söz haklarını vereceğim.
Sayın Şahin…
V.- AÇIKLAMALAR
1.- Bursa Milletvekili Hüseyin Şahin'in, Gazze’deki
katliamı nedeniyle İsrail’i kınadığına ilişkin açıklaması

HÜSEYİN ŞAHİN
(Bursa) – Sayın Başkanım, bugün, günlerdir süren Gazze’deki İsrail katliamını
şiddetle kınıyoruz. 
Sultan büyük
Abdülhamid Han, o dönemde kendisinden parasıyla Filistin topraklarını satın
almaya gelen Theodor Herzl’e, onu reddederek, “Bu toprakları ben hayattayken
asla alamayacaksınız.” demişti. O dönem orada huzur vardı, barış vardı,
kardeşlik vardı ama sonrasında cetvelle çizilen Orta Doğu topraklarında bugün
kan ve gözyaşı hâkim maalesef. O dönemin huzur ve kardeşliğini ve Sultan
Abdülhamid Han’ı rahmet ve minnetle anıyoruz ve İsrail’in de katliamı
gerçekleştiren ordusunu ve parlamenterlerini; çocuk demeden, anne demeden,
yaşlı demeden insanları katledenleri şiddetle kınadığımızı…
BAŞKAN –
Teşekkür ederiz Sayın Şahin.
Sayın Altay…
ENGİN ALTAY
(Sinop) – Başkanım, teşekkür ederim.
Bir dakika mı?
Bizim bir istisna vardı, ona göre ayarlayacağım kendimi.
BAŞKAN –
Buyurun, konuşunuz efendim, iki dakika grup başkan vekillerine.
2.- Sinop Milletvekili Engin Altay'ın, Şanlıurfa’nın
Ceylânpınar ilçesinde şehit olan askerlere Allah’tan rahmet dilediğine, CHP
grup toplantısında canlı yayını engellemeye yönelik sabotajın sorumlularının
bulunması için Türkiye Büyük Millet Meclisi Başkanını göreve davet ettiğine ve
polis teşkilatının bazı mensuplarına yönelik operasyonla ilgili Hükûmetin bilgi
vermesi gerektiğine ilişkin açıklaması

ENGİN ALTAY
(Sinop) – Başkanım, teşekkür ederim.
Öncelikle, dün
gece Ceylânpınar’da meydana gelen çatışmada ölen, öldüğü duyurulan 2
askerimize, şehit olduğu duyurulan 2 askerimize Tanrı’dan rahmet diliyorum. Bu
çatışma ortamına vesile olacak tavır ve tutumlardan herkesin kaçınmasını
temenni ediyorum. O bölgede huzurun ve sükûnun sağlanması için devletin üstüne
düşeni yapmasını beklediğimizi söylemek isterim, önce onu söyleyeyim.
Başkanım, bugün
grup toplantımız esnasında, Genel Başkanımızın konuşması sırasında Türkiye
Büyük Millet Meclisinin canlı yayın araçlarına enerji sağlayan güç kaynağında,
konuşmamızın canlı yayınlanmasını engellemeye yönelik bir sabotaj yaşanmıştır.
Bütün canlı yayın araçlarına giden güç minimize edilmiş ve bütün canlı yayın
araçlarının uydu bağlantısı kesilmiştir. Bu düşündürücü, düşündürücü olduğu
kadar çirkin ve ibret verici bir durumdur. Sayın Meclis Başkanı Genel Kurulu
izliyorsa bu konuda grubumuza bilgi vermesini ve sorumlularla ilgili işlem
başlatmasını talep ediyorum ve benzer olayların bir daha yaşanmaması konusunda
da Türkiye Büyük Millet Meclisi Başkanını göreve davet ediyorum, ona
sorumluluğunu hatırlatmak istiyorum.
Öte yandan,
Sayın Başkanım, bu sabaha karşı Emniyet Genel Müdürlüğü bünyesinde polis
teşkilatımızın kimi mensuplarına yönelik başlatılan operasyonla ilgili olarak
da Türkiye'nin çok garip ve ibret verici bir manzarayla karşı karşıya
bulunduğunun bilinmesini istiyorum. IŞİD’e sözle bile operasyon yapamayanların
kendi polis teşkilatındaki memurları sabaha karşı terörist tutuklar gibi,
terörist avlar gibi operasyonlarla taciz etmeleri, gözaltına almaları… Hangi
sebeple olursa olsun bunlar Türkiye’de vatandaşın, kamuoyunun vicdanında
kuşkuyla, endişeyle karşılanan olaylardır. Hükûmetin de bu operasyonlarla
ilgili Genel Kurulu derhâl bilgilendirmesini talep ediyorum.
Teşekkür ederim.
BAŞKAN –
Teşekkür ederiz Sayın Altay.
Sayın Halaçoğlu…
3.- Kayseri Milletvekili Yusuf Halaçoğlu'nun,
Şanlıurfa’nın Ceylânpınar ilçesinde şehit olan askerlere Allah’tan rahmet, Lice
yolunda patlayan LPG yüklü tankerde yaralananlara acil şifalar dilediğine ve
devletin görevlendirdiği insanların yaptıkları görevler nedeniyle
tutuklanmasını kınadığına ilişkin açıklaması

YUSUF HALAÇOĞLU
(Kayseri) – Teşekkür ederim Sayın Başkanım.
Dün
Ceylânpınar’da meydana gelen ve Suriye tarafından açılan ateş sonrasında şehit
olan askerlerimize Allah’tan rahmet diliyorum, yakınlarına sabır diliyorum,
yaralılara da acil şifalar diliyorum. 
Ayrıca, Lice
yolunda patlayan LPG yüklü tankerde yaralananlara da acil şifalar diliyorum. 
Öte yandan, maalesef, Türkiye’de meydana gelen
birtakım olaylarda hukuk dışı hareket ettikleri ve bu hukukun herkese yarın
lazım olacağı düşüncesiyle, yapılacak operasyonlarda devletin kendisinin görevlendirdiği
insanların yine kendi görevlerinden, yaptıkları görevlerden dolayı
tutuklanmasını da kınıyorum.
Teşekkür ederim.
BAŞKAN – Teşekkür ederiz Sayın Halaçoğlu.
Sayın Özkan…
4.- Burdur Milletvekili Ramazan Kerim Özkan'ın, ülke
genelinde yaşanan elektrik kesintileri nedeniyle Hükûmeti duyarlılığa davet
ettiğine ilişkin açıklaması

RAMAZAN KERİM ÖZKAN (Burdur) – Sayın Başkan,
teşekkür ederim.
Ülke genelinde elektrik özelleştirilmiştir, ancak
vatandaşlarımızdan her gün şikâyetler almaktayız. Hafta sonu veya bir iki gün
gecikme yüzünden elektrikler kesilmektedir. Bir nine feryat ediyor
“Buzdolabımdaki kurban etim koktu.” diye, bir şeker hastası bağırıyor “Dolapta
insülinlerim bozuldu.” diye, süt inekçisi bağırıyor “Süt makinesini
çalıştırmadım, ineklerimin göğüsleri hasta oldu.” diye. Bu feryatlara Hükûmetin
duyarlı olmasını istiyorum. Ayrıca, tarımsal sulamada kullanılan enerji
ödemelerinde kuraklıktan veya aşırı yağıştan veya doludan dolayı güçlükler
çekilmektedir, ödemelerde yapılandırma beklenmektedir. Hükûmeti bu konuda
uyarıyor, duyarlılığa davet ediyorum.
Teşekkür ederim.
BAŞKAN – Teşekkür ederiz Sayın Özkan.
Sayın Doğru…
5.- Tokat Milletvekili Reşat Doğru'nun, Şanlıurfa’nın
Ceylânpınar ilçesinde şehit olan askerlere Allah’tan rahmet dilediğine ve Tokat
ilindeki kuraklık nedeniyle çiftçilerin Hükûmetten yardım beklediğine ilişkin
açıklaması

REŞAT DOĞRU (Tokat) – Teşekkür ederim Sayın
Başkanım.
Ceylânpınar ilçesinde hain terör örgütü
militanlarınca 2 askerimiz şehit edilmiştir, 6 askerimiz de yaralanmıştır.
Şehitlerimize rahmet, yaralılara acil şifalar diliyorum.
Ayrıca, Tokat ilinde havaların kurak geçmesi ve
çeşitli meteorolojik olaylar neticesinde çiftçilerde üretim düşüklüğü had
safhadadır. Bazı yerlerde üretim neredeyse durma aşamasına gelmiştir. Tokat
ilinde Kazova, Zile, Kelkit, Artova çiftçileri, borçlarını ödeyemedikleri için
icralara düşmek üzeredir; borçların ertelenmesi, çiftçilerin nefes alması için
Hükûmetten acil önlemler beklenmektedir. 
Hükûmetin, vakit kaymeden, çiftçilerle ilgili kararlarını
bekliyor, teşekkür ediyorum.
BAŞKAN – Teşekkür ederiz Sayın Doğru.
Sayın Atıcı…
6.- Mersin Milletvekili Aytuğ Atıcı'nın, asistan
hekimlerin özlük haklarının acilen düzeltilmesi gerektiğine ilişkin açıklaması

AYTUĞ ATICI (Mersin) – Teşekkür ederim Sayın Başkan.
Sayın Başkan,
tıp fakültelerinde ve eğitim hastanelerinde çalışan asistan hekimler tükenme
noktasında gelmişlerdir ve Türkiye’nin her tarafından feryat ediyorlar. “Uzun
zamandır bırakın iyi sağlık hizmeti vermeyi, ruhsal ve bedensel sağlığımızı
bozacak şartlar altında çalışmaktayız.” diyorlar. İstekleri ise çok basit,
şunlar: İnsanlık dışı olan günaşırı nöbetin kaldırılması, ödenmeyen nöbet
ücretlerinin ödenmesi, daha çok para kazanmak uğruna aşırı artırılan iş yükünün
insani boyuta çekilmesini istiyorlar. Her kırk sekiz saatin otuz iki saati
çalıştırılan genç doktorlardan sadece özür dilenebilir. Bu insanlık dışı
uygulamadan derhâl vazgeçilmeli ve asistan hekimlerin özlük hakları acilen
düzeltilerek kendilerine iade edilmelidir. 
Teşekkür ederim.

BAŞKAN –
Teşekkür ederiz Sayın Atıcı. 
Sayın Demiröz…
7.- Bursa Milletvekili İlhan Demiröz'ün, Bursa’nın
Mustafakemalpaşa ilçesinin Demirdere köyünde yaşayan vatandaşlardan alınan atık
su bedelinin, kanalizasyon olmaması nedeniyle haksız olduğuna ilişkin
açıklaması

İLHAN DEMİRÖZ
(Bursa) – Teşekkür ediyorum Sayın Başkanım. 
Sayın Başkanım,
sizin aracılığınızla, Büyükşehir Yasası’nın uygulanmaya başlamasından sonra,
Bursa Mustafakemalpaşa ilçesi Demirdere köyünde su işleriyle ilgili yetkili
kurum BUSKİ olmuştur. Ancak, BUSKİ’nin faturalandırma yaparken atık su bedeli
ve buna bağlı KDV oranı yaptığı fark edilmiştir. BUSKİ’yle yaptığımız
görüşmelerde, atık su bedelinin kanalizasyon işleriyle ilgili olduğunu ifade
ettiler. Ancak, Demirdere köyünde kanalizasyon yoktur. Kanalizasyon olmayan bir
yer için alınan bu bedelin haksız olduğunu ilgili vatandaşımız sormaktadır, bu
konuda bilgi istiyoruz. 
Teşekkür ederim.

BAŞKAN –
Teşekkür ederiz Sayın Demiröz. 
Sayın Şimşek…
8.- Samsun Milletvekili Cemalettin Şimşek'in,
Şanlıurfa’nın Ceylânpınar ilçesinde şehit olan askerlere Allah’tan rahmet
dilediğine ve Suriye’deki terör unsurlarına destek veren AKP Hükûmetini
kınadığına ilişkin açıklaması

CEMALETTİN
ŞİMŞEK (Samsun) – Teşekkür ederim Sayın Başkan. 
Bugün Şanlıurfa
ilimizin Ceylânpınar ilçesinde, Doğan Haber Ajansının haberine göre, PKK’nın
Suriye kolu olan PYD militanları; başka bir iddiaya göre ise kaçakçı oldukları
söylenen bir grup Türkiye’ye sızmaya çalışırken güvenlik güçlerinin dur
ihtarına uymayarak ateşle karşılık vermiş, ilk ateşte kurşunların hedefi olan
nöbet kulübesindeki görevli piyade erler Adem Dövüşken ve Berat Sağırkaya şehit
olmuşlardır. Şehit askerlerimize Allah’tan rahmet, ailelerine başsağlığı
diliyorum. 
İzlediği yanlış
politikalarla Güneydoğu sınırımızı yol geçen hanına çeviren ve Suriye’deki
terör unsurlarına destek veren AKP Hükûmetini kınıyorum. Güneydoğu sınırımızın
bir an önce kontrol altına alınması ve PKK militanları başta olmak üzere,
Güneydoğu’dan Türkiye’ye sızan ve Türkiye’nin güvenliğini tehdit eden bu terör
gruplarının, bu sızma hareketlerinin mutlaka önüne geçilmesi gereklidir
diyorum. 
Teşekkür ederim.

BAŞKAN –
Teşekkür ediyoruz Sayın Şimşek. 
Sayın Havutça…
9.- Balıkesir Milletvekili Namık Havutça'nın,
Balıkesir’in İvrindi ilçesinde bulunan madenlerde işçilerin güvenliği ve
sağlığıyla ilgili hiçbir önlemin alınmadığına ve Balıkesir’in Savaştepe
ilçesinde hayvanlarda görülen çiçek hastalığına karşı Hükûmet yetkililerini
duyarlılığa davet ettiğine ilişkin açıklaması

NAMIK HAVUTÇA (Balıkesir)
– Teşekkür ederim Sayın Başkan. 
Soma maden
kazasından sonra iş ve işçi sağlığı konusunda önlemler alınmasını beklerken en
son Balıkesir İvrindi’de, Gözlüçayır köyünde, Antimuan madeninde 2 yurttaşımız
daha hayatını kaybetmiştir. Orada, Özgür Vekilimizle beraber baktığımızda, iş
ve işçi sağlığı konusunda hiçbir önlemin alınmadığını, Afrika koşullarında maden üretiminin
yapıldığını ne yazık ki gördük.
Yine, Balıkesir Savaştepe’de,
hayvanlarda çiçek hastalığından dolayı -keçilerde ve koyunlarda- ölümlerin
olduğu, bölgeden bildiriliyor. Bu konuda, Hükûmetin, insanlara da geçme
olasılığı yüksek olan bu hastalığın önlenmesiyle ilgili acilen o bölgeyi
karantinaya alması ve müdahale etmesi gerekiyor. Ben bunu buradan Hükûmet
yetkililerine bir kez daha ifade ediyorum. Savaştepe’de hayvanların ölümüne yol
açan bu hastalık acilen önlenmezse insanlara geçme olasılığı da çok yüksektir.
Bölgeden bize bu şikâyetler anbean iletiliyor. Hükûmet yetkililerini
duyarlılığa ve bölgeye müdahaleye davet ediyorum.
BAŞKAN – Teşekkür ederiz Sayın
Havutça.
Sayın Ulema…
10.- İzmir Milletvekili Nesrin Ulema'nın, Soma maden
kazası sonrasında Cumhuriyet Halk Partisinin madencileri ve yakınlarını
kışkırttığına ve CHP Genel Başkanı Kemal Kılıçdaroğlu’nun İzmir’in Kınık
ilçesinde madenci ailelerini ziyaret etmediğine ilişkin açıklaması

NESRİN ULEMA (İzmir) – Sayın Başkan,
Soma maden kazasının meydana geldiği ilk günden itibaren, Sayın Başbakanımız
Recep Tayyip Erdoğan başta olmak üzere, bakanlarımıza ve milletvekillerimize
karşı bir linç kampanyası başlatan CHP’nin, madencileri ve şehit ailelerinin
yakınlarını ne derece düşündüğünü, bu konuda ne kadar hassas olduğunu, Sayın
Kılıçdaroğlu’nun Kınık ilçemizi ziyaretinde bir kez daha gördük. Her fırsatta
madencileri ve yakınlarını kışkırtarak sokaklara çağıran, yaptığı yardımları
bile kendi siyasi geleceği için kullanan CHP zihniyeti, acıları paylaşmaya
gelince yine menfaatinin kurbanı oldu. CHP Genel Başkanı, geçtiğimiz gün çatı
adaylarına oy istemek için geldiği maden kazasında tam 51 şehit veren Kınık
ilçemizde bir tek aileyi ziyaret etmediği…
(Mikrofon otomatik cihaz tarafından
kapatıldı) 
BAŞKAN – Teşekkür ederiz Sayın Ulema.
Buyurunuz Sayın Özel.
11.- Manisa Milletvekili Özgür Özel'in, CHP’li Meclis
Başkan Vekilinin birer dakikalık söz verme uygulamasından memnuniyet
duyduklarına ve İzmir Milletvekili Nesrin Ulema’nın yaptığı açıklamasındaki
bazı ifadelerine ilişkin açıklaması

ÖZGÜR ÖZEL (Manisa) – Teşekkür ederim
Sayın Başkan.
Sayın Başkan, AKP’li Meclis başkan vekilleri tarafından uygulanmayan
ancak tarafınızdan uygulanan, milletvekillerinin kendilerini ifade etmesi ve
gündemle ilgili bir şeyler söylemesi için çok kıymetli, demokratik bir tavır
olan bir dakikalık söz hakkını tanıyor oluşunuzdan büyük memnuniyet duyuyoruz.
CHP’li Meclis Başkan Vekilinin yarattığı bu özgürlük ortamını AKP’li
milletvekillerinin de kullanıyor olması bizim açımızdan ayrı bir
kıvançtır. 
Biraz önce sayın
İzmir Milletvekilimizin ifade ettiği konu, Genel Başkanımızla ilgili verilen
bilgiler tamamen çarpıtmaya yöneliktir. Sayın Başkanımız maden kazasından hemen
sonra yapmış olduğu ziyarette çok sayıda madenci ailesine taziye ziyaretinde
bulunmuştur. Esas, aksi durum, maden kazasını siyasete alet etmek olurdu. Onu
da en iyi başaran AKP vekilleridir.
BAŞKAN – Teşekkür
ederiz Sayın Özel.
Sayın Özdağ…
12.- Manisa Milletvekili Selçuk Özdağ'ın, Manisa’nın
Soma ilçesinde Gürmin Metalde çalışanların ücretlerinin ödeneceğine ve Akkord
firmasında çalışan işçilerin durumuna ilişkin açıklaması

SELÇUK ÖZDAĞ
(Manisa) – Sayın Başkan, birkaç gün önce burada gündem dışı söz alan Cumhuriyet
Halk Partisi Manisa Milletvekili Sayın Özgür Özel, Soma'daki iki konuyu gündeme
getirmiştir. Bir tanesi, Gürmin Metaldi. Orada 3 maden ocağında -olayın olduğu
ve 2 tane maden ocağıyla ilgili- maaşlarını devlet ödüyor üç ay ve altı ay
boyunca ama Gürmin Metalde çalışan 100’e yakın kişiye ise maaşları
ödenmeyecekti çünkü ayrı bir firmaydı. Bununla ilgili görüşmeleri yaptım.
Pazartesiden itibaren bunların ücretleri ödenecektir. Bu nedenle, gündeme
getirdiği için Sayın Özgür Özel’e teşekkür ediyorum. 
İkinci konu,
Eli’de “Akkord” adlı bir firma var -“Ada Metal” diyerek- burada 120 kişi
çalışmaktadır, taşeron bir firmadır. Taşeron firmayla ana firma anlaşamadıkları
için 120 kişi işsiz kalmışlardır. Dilekçe verdikleri için işten çıkarıldıkları
konusu doğru değildir ama arkadaşlarımızın “Fazla mesai ücretimiz ödenmedi.”
demeleri doğrudur. Bu konuyu Çalışma Bakanlığı gündeme getirirse bu konunun da
takipçisi olacağız ve bu konuda yeni firmayla anlaşma yapıldığı takdirde de
mağdur olan işçilerin öncelikle işe alınmaları noktasında da çalışmamız
yapılacaktır.
Teşekkür ederim.
BAŞKAN – Teşekkür ederiz Sayın
Özdağ.
Sayın Genç…
13.- Tunceli Milletvekili Kamer Genç'in, 4 bakanla
ilgili fezlekelerin Türkiye Büyük Millet Meclisi üyelerinden kaçırıldığına ve
Cumhurbaşkanlığı seçiminden önce kamuoyuna açıklanması gerektiğine ilişkin
açıklaması

KAMER GENÇ (Tunceli) – Kusura
bakmayın Sayın Başkan, oradayken silindi talebim.
BAŞKAN – Takip ediyorum efendim.
Buyurun. 
KAMER GENÇ (Tunceli) – 4 bakanla
ilgili tespit edilen ve ucu Tayyip Erdoğan’a dayanan fezlekelerde büyük
hırsızlık ve yolsuzluklar tespit edildiği malumlarıdır. Yedi aydır bu
fezlekelerdeki yolsuzluk ve hırsızlıkların saklanması için, Tayyip Erdoğan tarafından,
Cemil Çiçek’e ve Soruşturma Komisyonu Başkanına talimat verilmiş ve bu 2 kişi,
Tayyip Erdoğan’ın verdiği bu talimat gereğince bu fezlekeleri Türkiye Büyük
Millet Meclisi üyelerinden kaçırmakta: Cumhurbaşkanı seçiminden önce buradaki
yolsuzluk ve hırsızlıkların kamuoyundan saklanması hedeflenmektedir.
Şimdi, Tayyip
Erdoğan, eğer alnı açıksa, Cumhurbaşkanı seçiminden önce bu fezlekeleri açıklamalı, kamuoyu
bundan haber almalı, ayrıca kendisinin ve ailesinin sahip olduğu devasa
servetlerin hesabını vermelidir. İnsanlardan gerçekleri saklayarak bir yere
varamaz.
BAŞKAN – Teşekkür
ederiz Sayın Genç.
Sayın Bayraktutan…
14.- Artvin Milletvekili Uğur Bayraktutan'ın, Artvin
Cerattepe’deki maden ocağıyla ilgili olarak Rize İdare Mahkemesi tarafından
keşif yapıldığına ilişkin açıklaması

UĞUR BAYRAKTUTAN
(Artvin) – Teşekkür ediyorum Sayın Başkan.
21 Temmuz Pazartesi
günü yani dün Artvin Cerattepe’de çıkartılmak istenen madenle ilgili olarak
Rize İdare Mahkemesi tarafından keşif yapılmıştır. Bilindiği üzere -burada
birçok kereler de ifade ettim- Artvin Cerattepe’de maden çıkartılmak istenen
yer, Kafkasör Turizm Merkezi’ne, Atabarı Kayak Merkezi’ne, Hatila Vadisi Millî
Parkı’na en yakın olan yerlerden bir tanesidir. Dün yapılan keşif esnasında
mahkeme heyeti de burada çıkartılmak istenen maden faaliyetinin yaratacağı
tahribatı bire bir görmüş, orada yapılacak olan ağaç katliamının ne derece ve
boyutta olduğunu, bir kenti nasıl yok edeceğini hep beraber görmüştür. 
Ben, yüce Parlamentodan
dünkü keşfe katılan bütün Artvinlileri, Artvin dostlarını bir kere daha
yürekten kutluyorum, Artvinli olmanın onurunu, gururunu taşıyan ve dün bu keşfe
katılarak bu çevre felaketine izin vermeyeceklerini bir kere daha kararlılıkla
ifade eden bütün Artvinlilere buradan teşekkürlerimi sunuyorum. 
Teşekkür ediyorum Sayın
Başkanım.
BAŞKAN – Teşekkür
ederiz Sayın Bayraktutan.
Sayın Akova…
15.- Balıkesir Milletvekili Ayşe Nedret Akova'nın,
Adana’da durdurulan tırlarla ilgili kamuoyunu tatmin edecek sağlıklı bir
bilginin henüz verilmediğine ilişkin açıklaması

AYŞE NEDRET AKOVA
(Balıkesir) – Teşekkür ediyorum Sayın Başkan.
Adana’da durdurulan tırlarla ilgili
kamuoyunu tatmin edecek sağlıklı bir bilgi henüz verilmemiştir, üstelik yapılan
dezenformasyonla, görevini yapan güvenlik güçleri suçlu konumuna sokulmaya
çalışılmıştır. Ancak bilinen gerçekler, tanıkların ifadeleri, tutulan
tutanaklar göstermiştir ki Suriye’ye yasa dışı olarak yüksek miktarda cephane
sevkiyatı, bizzat iktidarın gözetiminde ve korumasında yapılmaktadır. Tırlarda
tespit edilen füze, roket, top mermisi, çeşitli çap ve miktarda mühimmatın
akıbeti ne olmuştur? Görevi gereği tırlarda arama yapan güvenlik görevlileri
neden suçlanmaktadır? Adana’da durdurulan tırlar hususunda hâkim ve savcıların
yerleri değiştirilerek baskı yapıldı. Adil ve tarafsız yargılamanın
yapılmasının engellendiği hususunda adalet duygusunun yok olmaması için ne
yapılması planlanmaktadır? Yasa dışı cephane sevkiyatına göz yummak mı, yoksa
ülkemizin sınırlarının yasa dışı operasyonlarla delik deşik edilmesine göz
yummak mı suçtur? Bu cephane sevkiyatı önceden engellenseydi, şimdi, canlı
kalkan olarak teröristlerin elinde tutulan Türkler, özgür ve güvenlik içinde
hayatlarına devam edemezler miydi?
Teşekkür
ediyorum Sayın Başkan. 
BAŞKAN –
Teşekkür ederiz Sayın Akova.
Sayın Günay...
16.- İzmir Milletvekili Ertuğrul Günay'ın, IŞİD’in
elinde bulunan Türk diplomatlar ve Gazze’ye yapılan kara harekâtıyla ilgili
Hükûmetin bilgi vermesi gerektiğine ve emniyet mensuplarına yapılan operasyonu
bir hukukçu olarak ayıpladığına ilişkin açıklaması

ERTUĞRUL GÜNAY
(İzmir) – Sayın Başkanım, ülkemiz, ulusal ve uluslararası alanda çok ciddi
sorunlarla karşı karşıya. Dün de arz etmeye çalıştım, kırk beş günden bu yana
İslam’ın adını da haksız biçimde kullanan bir çetenin elinde diplomatlarımız
var ve Gazze, bir haftadır kara harekâtı altında 500’den fazla ölü, binlerce
yaralı verdi. Bu koşullarda Dışişlerinin, Dışişleri Bakanlığının, Hükûmetin,
Türkiye Büyük Millet Meclisine bilgi vermesi zaruridir. Meclis bir anlamda hiçe
sayılıyor bu bilgisizlikle. Hükûmet, bilgi vermezken, tam tersine, bugünlerde
17 ve 25 Aralık operasyonlarına savcılığın, adliyenin talimatları gereğince
katılmış bulunan emniyet mensupları üzerine bugün sahur vaktinde bir kara
harekâtı başlattı. Bunu, bu gündem saptırma gayretini milletimizin takdirine
sunuyorum ve gerçekten bir hukukçu olarak bütün kalbimle ayıplıyorum.
Saygılarımı
sunarım.
BAŞKAN –
Teşekkür ederiz Sayın Günay.
Sayın Acar...
17.- Antalya Milletvekili Gürkut Acar'ın, 25 dönümün
altındaki zeytinliklerin imara açılmasının yağma ve talana neden olacağına
ilişkin açıklaması

GÜRKUT ACAR
(Antalya) – Teşekkür ederim Sayın Başkan.
25 dönümün altındaki zeytinliklerin imara açılması
bir yağma ve talan yasası olacaktır. Antalya Ticaret Borsası, 1920 yılında kurulmuştur,
22 dönümlük bir vakıf zeytinliğinden bir “Zeytinname” çıkarmıştır, bunu Meclise
getirmekten onur duyuyorum. Şöyle diyor Zeytinname: “...yani öylesine ciddiye
alacaksın ki yaşamayı, yetmişinde bile mesela zeytin dikeceksin...” Cennet
bekçisi, üç tohum verir Hazreti Âdem’in oğluna, Âdem öldüğünde ağzına konulacak
ve öyle gömülecektir. İşte, Akdeniz’in simgesi üç kutsal ağaç öyle çıkar
peygamber toprağından. Biri selvi, biri sedir, biri de zeytindir. Tufan sonrası
karayı arayan Hazreti Nuh, bir beyaz güvercin salar toprağı bulsun diye ve
güvercin ağzında yeni koparılmış bir zeytin dalıyla döner. Tanrıça Athena’nın
insanlara sunduğu şey salt zeytin değil, yerleşik uygarlık ve barıştır. Akıl
tanrıçası bilge Athena’nın sembolü olmak da zeytin dalına nasiptir. “Sıvı
altın” der zeytine Egeli Homeros. Hekimlerin atası Hipokrat önerir “En iyi ilaç
zeytinyağıdır.” diye. Zeytinyağıyla onurlandırılır ve Anadolu, bir zeytinyağı
uygarlığıdır. Zeytinliklerden elinizi çekin, yanarsınız diyorum.
BAŞKAN –
Teşekkür ederiz Sayın Acar.
Sayın Bal…
18.- Konya Milletvekili Faruk Bal'ın, AKP’nin bulaştığı
yolsuzlukları örtebilmek için kanuni düzenlemeler yaptığına ilişkin açıklaması

FARUK BAL
(Konya) – Teşekkür ediyorum Sayın Başkan.
Ülkemizin
etrafında kara bulutlar dolanmakta. Bir tarafta, PKK, IŞİD, bonzai, kaçakçılar,
ekonomik sorunlar dururken, geçtiğimiz süre içerisinde, 17, 25 Aralık
tarihlerinde ortaya çıkan yolsuzlukları araştırıp soruşturan, onlarla ilgili
delilleri tespit eden polisler üzerinde de ciddi bir haksız uygulama başlamış
durumdadır. Bu tabii, demokratik değerleri benimsemiş ülkelerde olmaması
gereken bir iştir. AKP, Hükûmet indinde ve Başbakanlık katında dâhil olmak
üzere bulaşmış olduğu yolsuzlukları örtebilmek için, dikkat buyurun, önce Adli
Zabıta Yönetmeliği’ni değiştirdi, HSYK Kanunu, Yargıtay Kanunu, Danıştay
Kanunu, sulh ceza hâkimlerinin oluşturulmasına dair kanun, Ceza Muhakemesi
Kanunu ve Ceza Kanunu’nda, tüm hukukumuzu ilgilendiren alanlarda, bu
soruşturmaları kapatabilmek amacıyla değişiklikler yaptı.
(Mikrofon
otomatik cihaz tarafından kapatıldı)
BAŞKAN –
Teşekkür ederiz Sayın Bal.
Son olarak,
Sayın Akar…
19.- Kocaeli Milletvekili Haydar Akar'ın, İzmit Anadolu
Lisesini birincilikle bitiren Işıtan Önder’in birinciliğinin mahkeme kararıyla
iade edildiğine ve bu kararın yerine ulaşmasını engellemeye çalışan kamu
görevlilerini kınadığına ilişkin açıklaması

HAYDAR AKAR
(Kocaeli) – Sayın Başkan, Kocaeli’nin İzmit ilçesinde İzmit Anadolu Lisesini
birincilikle bitiren Işıtan Önder, yıl sonu bitirme töreninde, kendisi gibi
öğrenci olan ve eğitim ve yaşam hakkı elinden alınan Ali İsmail Korkmaz ve
Berkin Elvan’dan bahsettiği için okul birinciliği elinden alınmıştır. Durumu,
Millî Eğitim Bakanının bizzat kendisine, Hükûmet sıralarında anlattım ve dinlettim.
Millî Eğitim Bakanı, bu konuşmanın içeriğinde hiçbir şey olmadığını söylemesine
rağmen, bu çocuğumuzun okul birinciliği, Millî Eğitim Bakanlığı tarafından iade
edilmemiştir ama mahkeme kararıyla çocuğun okul birinciliği iade edilmiştir.
Son gündü, son günde de bu kararın, mahkeme kararının YÖK’e yetiştirilmesi
gerekiyordu; önce okula gitmesi gerekiyor, daha sonra YÖK’e bildirilmesi
gerekiyordu. Kocaeli Valisi, Millî Eğitim Müdürü ve İzmit Kaymakamı bu kararın
okula ve YÖK’e yetişmemesi için ellerinden gelen her şeyi yaptılar.
(Mikrofon
otomatik cihaz tarafından kapatıldı) 
HAYDAR AKAR
(Devamla) – Buna rağmen, postacıların yanında bizzat öğretmenler, postacılarla
beraber hareket ederek mektubun veya kararın yerine ulaşmasını sağladılar.
Bunun için de buna engel olan tüm kamu görevlilerini huzurunuzda kınıyorum. 
BAŞKAN –
Teşekkür ederiz Sayın Akar. 
Gündeme
geçiyoruz. 
Başkanlığın
Genel Kurula sunuşları vardır. 
Meclis
araştırması açılmasına ilişkin üç önerge vardır, okutuyorum:
VI.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- BDP Grubu adına, Grup Başkan Vekili Bingöl
Milletvekili İdris Baluken’in toplumsal olaylarda biber gazı kullanımının ve
sağlığa etkilerinin araştırılarak alınması gereken tedbirlerin belirlenmesi
amacıyla Meclis araştırması açılmasına ilişkin önergesi (10/1034)

Türkiye Büyük Millet Meclisi Başkanlığına
Kolluk
kuvvetlerinin toplumsal olaylarda ve demokratik gösterilerde pervasızca
kullandığı biber gazları birçok yurttaşımızın yaşamını yitirmesine sebep olmuştur.
Biber gazının sağlığa etkisine yönelik olarak, İçişleri Bakanı doğal ürün
açıklamasıyla kamuoyunda infial yaratmış, ilgili meslek kuruluşları ise
yaptıkları bilimsel araştırmalarla biber gazının sağlığa ciddi etkilerinin
olduğunu açıklamışlardır. Biber gazı kullanımının sağlığa zararlarını tespit
etmek, biber gazı kullanımının yol açtığı ve ölümle sonuçlanan olayların adli
ve idari aşamalarını incelemek amacıyla Anayasa'nın 98’inci, TBMM İçtüzüğü’nün
104 ve 105'inci maddeleri uyarınca Meclis araştırması açılmasını arz ederim.
İdris Baluken
BDP Grup Başkan Vekili
Gerekçe:
Biber gazının
kolluk kuvvetleri tarafından pervasızca kullanılması Metin Lokumcu, Çayan
Birben, Hacı Zengin başta olmak üzere birçok yurttaşımızın yaşamını yitirmesine
sebep olmuştur. Biber gazının mevcut etkisine karşılık İçişleri Bakanı ve Türk
Toraks Derneği tarafından yapılan açıklama basına şu cümlelerle yansımıştır:
İçişleri Bakanı:
"Göz yaşartıcı OC gazının, tamamen doğal bitki olup insan sağlığı üzerinde
kalıcı hiçbir etkisi olmadığına dair İstanbul Üniversitesi Tıp Fakültesi
Farmakoloji ve Klinik Farmakoloji Ana Bilim Dalı tarafından verilmiş rapor
mevcuttur. CS gazı ise üretici firma tarafından uygun eğitim almış personel
tarafından kullanıldığında insan sağlığına zararlı olmadığına dair verilen
kalite güvenlik belgesiyle kullanılmaktadır. Bu çerçevede, kayıtlarımıza göre,
ülkemizde, Emniyet teşkilatı tarafından kullanılmakta olan gaz mühimmatlarından
kaynaklanan bir ölüm vakası yaşanmamıştır."
Türk Toraks
Derneği: "Türk Toraks Derneği, biber gazı kullanımından kaynaklanan sağlık
sorunlarını sorgulayan kamuoyunun başvurularıyla sık olarak karşılaşması
sonucunda konuyu incelemek üzere 2012 yılı içinde "Göz Yaşartıcı Gazlara
Bağlı Olarak Görülen Solunum Sağlığı Sorunları" başlıklı bir projeyi
derneğin üyesi olan bir araştırma ekibiyle gerçekleştirmiştir. Çalışmanın ön
sonuçlarına göre, biber gazının üst hava yollarından alt hava yollarına kadar
sigara kullanımına benzer zararlı etkilere yol açtığı gözlenmiştir. Biber gazı
kullanımının solunum işlevlerini bozduğu ve küçük hava yollarındaki akım
hızının, karşılaşılan biber gazı miktarı arttıkça azaldığı anlaşılmıştır. Bu
durum, tıkayıcı hava yolu hastalıklarının bu grupta arttığını düşündürmektedir.
Türk Toraks Derneğinin çalışması, biber gazıyla karşılaşmış olup da ölmeyen
şanslı bireyler üstünde gerçekleştirildiği için sonuçlar sadece solunum sistemi
üstündeki tehlikeli etkilerini ortaya koymuştur.
OC biber gazının
doğal bitki olduğu açıklaması bizzat biber gazı üreticilerinin OC ürünlerinde
biber özütü dışında, alkol, organik çözücüler, hidrokarbon gibi maddelerin
katkı maddesi olarak kullanıldığını belirtmeleriyle çelişmektedir. Biber özütü
dışındaki bu maddelerin solunması bile ani kalp, solunum, sinir sistemi
etkilenmelerine, ritim bozukluklarına ve ölümlere yol açmaktadır (Smith G,
Health Hazards of Pepper Spray, NCMJ, 1999). Yapılan araştırmalar biber
gazının;
Astımın bir
çeşit alt grubuna yol açabildiğini (Reaktif Havayolu Disfonksiyonu Sendromu),
 Önceden
astım tanısı olan hastalarda ölüme neden olabildiğini,
Kapalı alanda
kullanıldığında daha da ölümcül olabildiğini,
 Biber gazının
yoğun kullanımla açık alanda da ölümcül olabildiğini göstermektedir."
Tüm bu
açıklamalar ve bilgilerden hareketle biber gazının kullanımı, sağlığa zararları,
bundan önceki süreçlerde yaşanan ölümlerle ilgili olarak idari ve adli
süreçlerin denetlenmesi ve gerekli tedbirlerin alınması amacıyla bir TBMM
araştırmasının açılmasını talep ediyoruz.
2.- İstanbul Milletvekili Sebahat Tuncel ve 21
milletvekilinin, yaşlıların yaşadıkları sorunların ekonomik, toplumsal ve
kültürel boyutlarıyla araştırılarak alınması gereken tedbirlerin belirlenmesi
amacıyla Meclis araştırması açılmasına ilişkin önergesi (10/1035)

Türkiye Büyük Millet Meclisi Başkanlığına
Türkiye yaşlıların
yaşadığı sorunların ekonomik, toplumsal, kültürel boyutlarının araştırılması ve
tespit edilmesi, yaşlıların evrensel haklarının sağlanması için yapılması
gereken yasal ve fiilî düzenlemelerin tespit edilmesi ve mevcut sosyal güvenlik
politikalarından dolayı mağdur olan yaşlı vatandaşların sorunlarının çözümü
için görüşmelerin yapılması ve özellikle yerel yönetimler düzeyinde
eksikliklerin tespit edilmesi için araştırmaların yapılması amacıyla
Anayasa’nın 98'inci, İç Tüzük’ün 104 ve 105'inci maddeleri gereğince Meclis
araştırması açılması için gereğini arz ederiz.
1) Sebahat
Tuncel  (İstanbul)
2) Pervin Buldan
 (Iğdır)
3) Sırrı Sakık  (Muş)
4) Halil Aksoy  (Ağrı)
5) Hasip Kaplan  (Şırnak)
6) Emine Ayna  (Diyarbakır)
7) Altan Tan  (Diyarbakır)
8) Esat Canan  (Hakkâri)
9) Erol Dora  (Mardin)
10) İdris
Baluken  (Bingöl)
11) Murat Bozlak
 (Adana)
12) Ayla Akat
Ata  (Batman)
13) Hüsamettin
Zenderlioğlu  (Bitlis)
14) Nursel
Aydoğan  (Diyarbakır)
15) Adil Zozani  (Hakkâri)
16) Sırrı
Süreyya Önder  (İstanbul)
17) Mülkiye
Birtane  (Kars)
18) Ertuğrul
Kürkcü  (Mersin)
19) Demir Çelik  (Muş)
20) Nazmi Gür  (Van)
21) İbrahim
Binici  (Şanlıurfa)
22) Özdal Üçer  (Van)
Gerekçe:
Dünya nüfusu
hızla yaşlanırken yaşlanma olgusunu görmezden gelmek yerine sorunu fark etmek;
ayrımcılık yerine eşitliğin sağlandığı bir toplum yaratmak için yaşlı
haklarının geliştirilmesi, yaşlılara yönelik hizmetlerin çeşitlendirilmesi
gerekmektedir. Türkiye'de on milyon emekli yaşlı nüfus bulunmaktadır. 7 milyon
500 bin emekli açlık sınırının altında aylıkla yaşamaktadır. Çevresiyle
ilişkileri istemi dışında azalan, mevcut sosyal, siyasal, kültürel ve ekonomik
fırsatları kullanamayan, toplumla doğrudan dayanışmaya giremediğinden mutluluğu
azalıp umutsuzluğu artan yaşlıların hayata katılımları sınırlandığından yaşam
kalitesi düşmektedir.
Yaşlılık
emeklilik iç içe kavramlardır. Yaşlıların, emeklilerin toplumdaki durumu
toplumun kültür seviyesini, gelişmişlik düzeyini gösterir. Ülkemizde 65 yaş
üstü 5 milyon 500 bin, 60 yaş üstü ile birlikte 7 milyon 500 bin insan vardır.
1999 yılından bu yana SSK'lı ve BAĞ-KUR’lu emeklilerin aylıklarının
hesaplanması üzerinde yapılan değişiklikle beraber, emekli aylıklarında
eşitsizlik giderek derinleşmiştir. 2007'de Hükûmetin sunduğu emekli aylıklarına
ülkenin büyüme oranının dâhil edilmesi uygulamasının kaldırılmasını içeren
tasarıyla emekliler bütçe dışına atılmıştır. Bütün emeklilerin aylıklarının
2013'te üçte 1 oranında, daha sonraki beş yıl sonunda da yüzde 50 oranında
azalacağı öngörülmektedir. Sosyal güvenlik politikalarının işlevsiz hâle
gelmesi ve özel emeklilik gibi uygulamalarla piyasa koşullarına bırakılması tüm
emekçileri etkilediği gibi emeklileri de etkilemiştir.
Yaşlıların da
her insan gibi uygun güvenli bir çevrede yaşama, temiz su, gıda maddeleri,
ilaç, beslenme, sağlık, sosyal hizmet, yeterli gelir olanaklarına sahip olma,
uygun eğitim ve öğretim programlarına ulaşma, eğitsel ve kültürel etkinliklere
aktif olarak katılma, aile, yakın çevre, toplum ile kuşaklar arası yardımlaşmayla
desteklenme, gereksinim duyduğunda profesyonel bakım hizmeti alma, kişisel
saygınlığını geliştiren hizmet ve olanaklardan yararlanma, yeni teknik ve
teknolojilerinden yararlanma dâhil evrensel hakları vardır. Birleşmiş
Milletlerin 1982 yılında kabul ettiği “Yaşlılık İlkeleri” başlığı altındaki
ilkeler evrensel hakları içermektedir. Türkiye'nin de imzaladığı tüm
sözleşmeler yanı sıra Anayasa, sosyal güvenlik, sosyal yardım, sosyal
hizmetlere ilişkin ve ilgili diğer konulardaki tüm yasal düzenlemeler ile
"Türkiye'de Yaşlıların Durumu ve Yaşlanma Ulusal Eylem Planı (2008)"
ile bu hakları hukuken tanımıştır ancak uygulamada yaşlıların topluma
katılımlarından, eğitim, kültür gibi faaliyetlere erişimleri, sosyal güvenlik
hakları, emeklilik hakları, yaşlı bakımı, yaşlılara yönelik şiddet gibi pek çok
alanda sorunlar devam etmektedir. Yaşlıların yaşadığı sorunların ekonomik,
toplumsal, kültürel boyutlarının araştırılması ve tespit edilmesi, yaşlıların
evrensel haklarının sağlanması için yapılması gereken yasal ve fiilî
düzenlemelerin tespit edilmesi ve mevcut sosyal güvenlik politikalarından
dolayı mağdur olan yaşlı vatandaşların sorunlarının çözümü için görüşmelerin
yapılması ve özellikle yerel yönetimler düzeyinde eksikliklerin tespit edilmesi
amacıyla bir araştırma komisyonu kurulmasını önermekteyiz.
3.- Kars Milletvekili Mülkiye Birtane ve 21
milletvekilinin, trafik kazalarının sebeplerinin araştırılarak alınması gereken
tedbirlerin belirlenmesi amacıyla Meclis araştırması açılmasına ilişkin
önergesi (10/1036)

Türkiye Büyük Millet Meclisi Başkanlığına
Her yıl binlerce
vatandaşımızın ölümüne sebep olan trafik kazalarının sebeplerinin ortaya
çıkarılarak, daha fazla can kaybı yaşanmasını önlemek amacıyla alınacak
tedbirlerin belirlenmesi için Anayasa'nın 98’inci ve İç Tüzük’ün 104’üncü ve
105’inci maddeleri gereğince bir Meclis araştırması açılmasını arz ve teklif
ederiz.
1) Mülkiye
Birtane  (Kars)
2) Pervin Buldan
 (Iğdır)
3) Sırrı Sakık  (Muş)
4) Halil Aksoy  (Ağrı)
5) Hasip Kaplan  (Şırnak)
6) Emine Ayna  (Diyarbakır)
7) Altan Tan  (Diyarbakır)
8) Esat Canan  (Hakkâri)
9) Sebahat
Tuncel  (İstanbul)
10) Erol Dora  (Mardin)
11) İdris
Baluken  (Bingöl)
12) Murat Bozlak
 (Adana)
13) Ayla Akat
Ata  (Batman)
14) Hüsamettin
Zenderlioğlu  (Bitlis)
15) Nursel
Aydoğan  (Diyarbakır)
16) Adil Zozani  (Hakkâri)
17) Sırrı
Süreyya Önder  (İstanbul)
18) Ertuğrul
Kürkcü  (Mersin)
19) Demir Çelik  (Muş)
20) Nazmi Gür  (Van)
21) İbrahim
Binici  (Şanlıurfa)
22) Özdal Üçer  (Van)
Gerekçe:
Türkiye'de
trafik kazaları sonucu hayatını kaybeden kişi sayısı, konunun acilen gündeme
alınmasını gerektirecek derecede ciddi rakamlara ulaşmıştır. Her gün onlarca
kişi kazalarda can veriyor. Ulaştırma Bakanlığının resmî açıklamalarına göre,
2002-2009 yılları arasında Türkiye genelinde toplam 35 bin 244 kişi trafik
kazalarında yaşamını yitirmiştir. Bu yıl da binlerce kişi aynı şekilde hayatını
kaybetti. 21-22 Temmuz tarihleri arasında, yani sadece iki gün içinde meydana
gelen trafik kazalarında 43 vatandaşımız hayatını kaybetti. Yine 2 Ağustos'ta
Sinop'un Boyabat ilçesinde freni boşalan tırın üzerinden, hareket halindeki bir
otomobilin üzerine düşen kepçe 2'si çocuk 7 kişinin ölümüne sebep oldu. Yaşanan
kazaların sayısına ve kazaların meydana geliş şekline bakıldığında, kazaların
sadece sürücü hatasından değil, ciddi denetim ve önlemlerle ortadan
kaldırılabilecek onlarca faktörden kaynaklı meydana geldiğini görüyoruz.
Trafik kazası
sonucu yaralı olarak hastanelere kaldırılıp, yolda veya hastanede ölenlerin
trafikte ölüm istatistiklerine dâhil edilmediği göz önünde bulundurulduğunda,
trafik kazaları sonucu meydana gelen ölüm sayısının söz konusu rakamların
üzerine çıkacağı kesinlik kazanıyor. Dünya Sağlık Örgütünün (WHO)
istatistiklerinde Türkiye'de her yıl on binden fazla insanın trafik kazalarında
hayatını kaybettiği, yüz binlercesinin ise sakat kaldığı yer alıyor.
Türkiye bu
durumda ölümlü trafik kazalarının yaşandığı ilk 10 ülke arasındadır. Emniyet
Genel Müdürlüğünün verilerine göre trafik uygulamalarına bakıldığında her yıl araçların
3'te 1'ine cezai yaptırım uygulandığı görülüyor. Sadece 2011 yılının ilk 9
ayında 6 milyon 343 bin 181 trafik cezası işlemi uygulanmış. Bu rakamlar
denetim faaliyetlerinin yeterince yapıldığını gösteriyor olsa da denetimlerin
büyük bir kısmı şehir içinde yapılıyor. Ancak en fazla can kaybına neden olan
trafik kazaları, şehir dışında yaşanıyor. Buralardaki denetimler ise oldukça
yetersiz. Meydana gelen kazalar sadece sürücü kusurlarından kaynaklanmıyor.
Yol, trafik uyarı levhaları, hız sınırı kontrolü, aracın yola uygun olup
olmadığı vb. faktörler de kazalara neden oluyor. Ne yazık ki şehir dışında
trafik kontrolden çıkıyor. Şehirler arası otobüslerin, özel ve ticari araçların
kontrolleri sistemli olarak yapılmıyor. Araç lastiklerinin eskimiş olması ya da
mevsim koşullarına uygun olmaması, fren sisteminin sorunlu olması, aracın tüm
parçalarıyla trafiğe uygun olup olmadığı vb. sebepler onlarca insanımızın
hayatına mal oluyor.
Araştırmalarda,
sürücülerin trafik güvenliği için hayati önem taşıyan levhaları tam tersi
anlamlarda yorumladığı ortaya çıkmıştır. Ehliyetler sağlık testi onaylı olarak
yenilenme süreli verilmediğinden, sürücünün sağlık sorunu veya araç sürüş
kapasitesi ve bilgisine yönelik veriler bulunmuyor. Trafik kazaları, sürücü
hatalarının yanı sıra kara yollarındaki altyapı eksikliğinden de kaynaklanıyor.
Trafik Güvenliği Vakfı, Türkiye'de yaklaşık 65 bin kilometrelik kara yolunun
yüzde 40'ının güvenli olmadığını ileri
sürmüştür. Bölünmüş yollar yeniden projelendirilmeden, eski yola uydurularak
yapılmıştır. Yolların çoğunda işaretleme yeterli değildir. Mıcırlı yollar
sürücüler için tehlike oluşturuyor. Karayolları Genel Müdürlüğü, kara yollarında trafik
güvenliğini sağlamak üzere sorumluluğu altındaki tüm kara yollarını sürekli
kontrol altında tutmalıdır. Sadece olası kaza potansiyeli yüksek olan yerler
değil, en ufak bir risk taşıyan yollarda da riskler tespit edilip trafik
güvenliğini sağlayacak tedbirler alınmalıdır. Bütün bu hususları göz önüne
alarak trafik kazaları sonucu on binlerce insanımızın canına mal olmuş
yolların, ihmallerin, tedbirsizliklerin ve sürücü hatalarının mercek altına
alınarak trafikte can kaybını önlemek için bir araştırma komisyonu kurulmasını
Genel Kurulun takdirine sunuyoruz.
BAŞKAN –
Bilgilerinize sunulmuştur.
Önergeler
gündemdeki yerlerini alacak ve Meclis araştırması açılıp açılmaması konusundaki
görüşmeler sırası geldiğinde yapılacaktır.
B) Duyurular
1.- Başkanlıkça, Kadın Erkek Fırsat Eşitliği, Kamu
İktisadi Teşebbüsleri ile Avrupa Birliği Uyum Komisyonlarında siyasi parti
grubu mensubu olmayan milletvekillerine düşen birer üyelik için aday olmak
isteyen siyasi parti grubu mensubu olmayan milletvekillerinin yazılı olarak
müracaat etmelerine ilişkin duyuru

BAŞKAN – Sayın
milletvekilleri, Kadın-Erkek Fırsat Eşitliği, Kamu İktisadi Teşebbüsleri ile
Avrupa Birliği Uyum Komisyonlarında siyasi parti grubu mensubu olmayan
milletvekillerine de 1 üyelik düşmektedir. Bu komisyonlara aday olmak isteyen
siyasi parti grubu mensubu olmayan milletvekillerinin, 25 Temmuz 2014 Cuma günü
saat 18.00’e kadar Türkiye Büyük Millet Meclisi Başkanlığına yazılı olarak
müracaat etmelerini rica ediyorum.
Şimdi, Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve daha sonra oylarınıza sunacağım.
VII.- ÖNERİLER
A) Siyasi Parti Grubu Önerileri
1.- HDP Grubunun, Grup Başkan Vekili Iğdır Milletvekili
Pervin Buldan tarafından, Suriye’de başta Rojava halkına karşı olmak üzere
halklara karşı vahşet uygulamaları ile bilinen IŞİD ve El Nusra örgütlerinin
ülkemiz gençlerini Suriye’deki savaşa sürüklemeleri için yaptıkları
faaliyetlerin araştırılması amacıyla 14/4/2014 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin, Genel
Kurulun 22 Temmuz 2014 Salı günkü birleşiminde sunuşlarda okunmasına ve
görüşmelerinin aynı tarihli birleşiminde yapılmasına ilişkin önerisi

Türkiye Büyük Millet Meclisi Başkanlığına
Danışma
Kurulunun 22/07/2014 Salı günü (bugün) yaptığı toplantısında, siyasi parti
grupları arasında oy birliği sağlanamadığından grubumuzun aşağıdaki önerisinin,
İç Tüzük’ün 19’uncu maddesi gereğince Genel Kurulun onayına sunulmasını
saygılarımla arz ederim.

 İdris
Baluken
 (Bingöl)
 Grup
Başkan Vekili
Öneri:
14 Nisan 2014
tarihinde, Iğdır Milletvekili Grup Başkan Vekili Pervin Buldan tarafından
verilen 5234 sıra no.lu, Suriye'de başta Rojava halkına karşı olmak üzere
halklara karşı vahşet uygulamaları ile bilinen IŞİD ve El Nusra örgütlerinin
ülkemiz gençlerini Suriye'deki savaşa sürüklemeleri için yaptıkları
faaliyetlerinin araştırılması amacıyla Türkiye Büyük Millet Meclisine verilmiş
olan Meclis araştırma önergesinin, Genel Kurulun bilgisine sunulmak üzere
bekleyen diğer önergelerin önüne alınarak 22/07/2014 Salı günlü birleşiminde
sunuşlarda okunması ve görüşmelerin aynı tarihli birleşiminde yapılması
önerilmiştir.
BAŞKAN –
Lehinde, Mardin Milletvekili Erol Dora. (HDP sıralarından alkışlar)
Buyurunuz Sayın
Dora.
EROL DORA (Mardin) – Sayın Başkan, değerli
milletvekilleri; vermiş olduğumuz önerge üzerine Halkların Demokratik Partisi
adına söz almış bulunuyorum. Genel Kurulu saygıyla selamlıyorum. 
Değerli
milletvekilleri, insanlık tarihinin doğduğu, uygarlığın beşiği olan Mezopotamya
toprakları, tarih boyunca ve günümüze kadar yaşanan savaşlar, insanlık suçları,
soykırım ve katliamlar nedeniyle birçok insanlık trajedisine ve toplumsal
travmalara şahitlik etmiştir ve etmektedir. Her savaşta olduğu gibi bugün Irak
savaşında da, Suriye savaşında da, İsrail’in Gazze halkına yaptığı saldırılarda
da, kısaca 3 semavi dinin beşiği olmakla övünen Orta Doğu’da, savunmasız
insanlar ve özellikle küçük çocuklar din veya mezhepleri yüzünden
öldürülebiliyorlar. 
Değerli
milletvekilleri, 2003 yılında Amerika’nın Irak’ı işgalinden sonra yüz binlerce insan
katledilmiş ve milyonlarca insan yerinden yurdundan olmuştu. Bu dönemde Irak’ta
yaşayan Asuri, Süryani, Keldani, Kürt, Ermeni, Türkmen, Arap, Ezidi halkları
büyük acılar yaşamışlardır. Özellikle binlerce yıldır yaşadıkları topraklarında
günümüzde azınlık ve korumasız konuma gelen Asuri-Süryani-Keldani halkının
dörtte 3’ü baskı ve katliamlar sonucunda ülkeyi terk etmek zorunda
kalmışlardır. Başka bir deyişle, 1,5 milyona yakın olan nüfusları yaklaşık 400
bine düşmüştür. 
Değerli
milletvekilleri, Orta Doğu coğrafyasında son beş yıldır başlayan yeni savaş
dalgasının son halkalarından olan Suriye’de üç yılı aşkın süredir devam eden
savaş, 170 bin insanın ölümüne, milyonlarca insanın ülkelerini terk etmesine ve
milyonu aşkın Suriyelinin de ülkemize sığınmasına neden olmuştur. 2003’te
Irak’ta meydana gelen savaştan sonra ülke âdeta terör örgütlerinin yuvası
hâline gelmiştir. Bu kaotik ortamdan beslenerek güç kazanmış El Kaide gibi
terör örgütleri, Irak’ta, Suriye’de ve diğer Orta Doğu ülkelerinde türeyerek El
Nusra ve IŞİD gibi farklı terör örgütleri ortaya çıkmıştır. IŞİD terör
örgütünün Suriye ve Irak’ta barbarlık konusunda sınır tanımayan uygulamaları ve
işlediği insanlık suçları devam etmektedir. 
Değerli
milletvekilleri, IŞİD terör örgütü, Musul’u işgalinden sonra bölgedeki işgal ve
saldırılarına devam ederken Irak’ın yıllardır kurtulamadığı kaos ortamının daha
da derinleşmesine yol açmıştır. IŞİD’in Irak’ta saldırılarını başlattığı
günlerde, Uluslararası Göç Örgütünün tespitlerine göre sadece Musul’da bir
hafta içerisinde yaklaşık 500 bin kişi evlerini terk etmek zorunda kalmıştır.
Bölgede yaşayan Kürtler, Araplar, Asuri-Süryani-Keldaniler, Ermeniler,
Türkmenler, Şabaklar ve Ezidiler, bölgeyi terk ederek görece daha güvenli
bölgelere sığınmaya çalışmaktadırlar. IŞİD terör örgütünün bölgede binlerce
insanı barbarca katlettiği haberleri gelmeye devam etmektedir. Rehine alınan
Türkiye Konsolosluğu çalışanlarının akıbeti konusunda ise hâlâ sağlıklı
bilgilere sahip değiliz.
Değerli
milletvekilleri, yaklaşık iki ay önce Musul ve civar kentlerin IŞİD tarafından
işgalinden sonra, bölgede yaşayan bütün farklı inançlar, farklı etnik grupların
Suriye’de üç yıldır devam etmekte olan iç savaşta olduğu gibi en büyük zararı
gördükleri açıktır. Suriye’de de durum bundan farklı değildir. Özellikle,
savunmasız durumda olan Hıristiyan kesimler terör örgütlerinin hedefi
konumundadır. İç savaş öncesinde Suriye’de 2 milyona yakın Hristiyan nüfus
yaşıyorken, bugün bu nüfusun yarısından fazlasının Suriye’yi terk etmek zorunda
kaldığı tahmin edilmektedir. On beş aydır Suriye’de kaçırılmış 2 üst düzey
Hristiyan din adamı, Süryani Ortodoks Metropoliti Yuhanna İbrahim ve Rum
Ortodoks Metropoliti Pavlus Yazıcı’nın akıbetleri hâlâ belirsizliğini
korumaktadır. 
Değerli
milletvekilleri, IŞİD teröristlerinin denetiminde olan Musul ve Ninova bölgesi,
Asuri-Süryani-Keldanilerin yoğun olarak yaşadığı bölgelerdir. Ancak maalesef,
artık, o bölgenin en kadim halkına yaşam hakkı tanınmamakta ve zorunlu göç
dayatılmaktadır. Bir kez daha Ninova yakarıyor.
IŞİD örgütünün
kontrol ettiği bölgelerde yürürlüğe koyduğu despot uygulamalar, kendi anlayışı
dışında inançlara sahip halklara yaşam hakkı tanımamaktadır. Özellikle Musul’da
son bir hafta içerisinde IŞİD, kentte yaşayan Hıristiyanların evlerini işaretleyerek,
hayatta kalabilmeleri için, Müslüman olmalarını ya da cizye ödemelerini şart
koşmuştur. Aksi takdirde, mal ve mülklerini bırakıp kenti terk etmeleri için,
geçen cumartesi gününe kadar mühlet tanımıştı. Bu şartlara uymayanları da
idamla cezalandırılacağını duyurmuştu. Bunun üzerine, kentte yaşayan
Asuri-Süryani-Keldaniler, Şiiler, Türkmenler, Ezidiler, Hristiyanlar evlerini,
işyerlerini, mal mülk ve ibadet yerlerini geride bırakarak yollara düşerken
kontrol noktalarında üzerlerindeki cep telefonları gibi kişisel eşyalara bile
el konulmuş bir biçimde göç etmek zorunda kalmışlardır. 
Değerli
milletvekilleri, Musul’un dışındaki diğer bölgelerde devam eden çatışmalar
nedeniyle de son iki ay içerisinde on binlerce Asuri, Süryani, Keldani bölgeyi
terk ederek yoğunlukla Kürdistan bölgesine ya da diğer güvenli bölgelerdeki
kilise ve manastırlara sığınmaktadırlar. Geride bırakılan ve IŞİD örgütünün
eline geçen tarihî kilise ve manastırların bir kısmı bombalanarak ya da
yakılarak imha edilmektedir. Daha birkaç gün önce, Musul’da bulunan Süryani
Katolik Metropolitik Kilisesi ateşe verilmiştir. 
Değerli
milletvekilleri, demokratik ulus paradigması bağlamında Rojava’da yaşayan bütün
halkların ve bütün farklı inançların ortak kurucu bir irade geliştirerek inşa
ettikleri demokratik, özerk yönetimin bir kantonu olan Kobani’ye yönelik IŞİD
teröristlerinin büyük çaplı saldırıları devam etmektedir. IŞİD terör örgütü,
özellikle Irak’taki kaotik ortamdan faydalanarak elde ettiği ağır silahlar ve
Suudi Arabistan ve Katar gibi devletlerden de sağlamış oldukları destekle,
Rojava’da kendi demokratik yaşam ve yönetim modelini oluşturmakta olan Kürt,
Süryani, Asuri, Keldani, Türkmen, Ermeni, Arap, Ezidi, Alevi, Nusayri,
Müslüman, Hristiyan ve diğer halklara karşı saldırılarını devam ettirmektedir.
Ayrıca, Türkiye’nin 911 kilometrekarelik Suriye sınırlarını bu radikal, illegal
örgütlere âdeta açık tutarak sınır tanımayan katliamlar gerçekleştirebilen bu
örgütlerin güçlenmesine zemin hazırlamıştır. IŞİD terör örgütü sağlanan desteklerle gitgide tüm Orta
Doğu için büyük bir tehlike arz etmeye başlamıştır. Yaratılmış olan bu
canavarın kendisine destek vermiş ve vermekte olan devletler için de yakın
zamanda büyük tehlikeler arz edeceği sır değildir. 
Değerli
milletvekilleri, sonuç olarak, Irak’ta, Suriye’de süregiden katliam ve
cinayetler ve Gazze’de Filistin halkına karşı yapılan bunca zulme rağmen, başta
Birleşmiş Milletler, Amerika ve Avrupa Birliğinin bütün bu olup biten insanlık
suçları karşısında duyarsız ve çifte standartlı bir tutum sergiledikleri
ibretle izlenmektedir. Oysaki Birleşmiş Millet Sözleşmesi’nin kuruluş amacında
aynen şu ifadelere yer verilmektedir: “Savaş felaketinden gelecek kuşakları
korumaya, temel insan haklarına, insan kişiliğinin onur ve değerine, erkekler
ile kadınların ve büyük uluslar ile küçük ulusların hak eşitliğine olan
inancımızı yeniden ilan etmeye, adaletin korunması ve antlaşmadan doğan
yükümlülüklere saygı gösterilmesi için gerekli koşulları yaratmaya ve daha
geniş bir özgürlük içinde daha iyi yaşama koşulları sağlamaya, uluslararası
barış ve güvenliği korumak için güçlerimizi birleştirmeye karar verdik.” denilmektedir.
Ancak hepimiz açık biçimde görmekteyiz ki, Birleşmiş Milletler, kendi
sözleşmesini hiçe sayan bir tutum içerisindedir. 
Ayrıca hemen her
konuda karar yetkisi Güvenlik Konseyine bırakılmış, 5 daimî üyesine aklınıza
gelebilecek her konuyu veto etme imkânı tanınmış, üstelik 25’inci maddesiyle de
üye devletlerin tamamının Güvenlik Konseyi kararlarına uyacakları taahhüt
altına alınmıştır. Güvenlik Konseyinin 5 daimî üyesi Çin, Fransa, Rusya
Federasyonu, İngiltere, Amerika Birleşik Devletleri’dir yani bunların
istemedikleri herhangi bir konuda Birleşmiş Milletlerden herhangi bir karar da
çıkmamaktadır. Dolayısıyla artık Birleşmiş Milletlerin de sorgulanmasının
zamanı gelmiştir diye düşünüyoruz. 
Irak’ta ve
Suriye’de yaşayan Kürtler, Türkmenler, Araplar, Asuri-Süryani-Keldaniler ve
Ezidiler, aynı zamanda Anadolu ve Mezopotamya’nın yerli halklarıdırlar ve
Türkiye halklarıyla akraba topluluklardır. Başta iktidar olmak üzere, tüm
siyasi partilerin gerek yurt içi ve gerekse yurtdışı politika ve söylemlerinde
kültürler, inançlar ve halklar arasındaki kardeşliği ve barışı özellikle
vurgulayan, ayrıca hiçbir etnik kültür ve inancı ötekileştirmeyen bir yaklaşım
ve tutum geliştirebilmek noktasında daha duyarlı ve eşit davranmaları
gerekmektedir.
Değerli
milletvekilleri, gelişmeler neticesinde artık daha açık görmekteyiz ki Orta
Doğu coğrafyasında farklı etnik ve dinsel toplulukların bir arada bulunduğu
zengin kültürel yapı dikkate alındığında çözüm yolu, farklılıkların bir arada
ve birbirlerinin haklarına saygılı biçimde yaşayabilmeleri demokratik ulus ve
ortak vatan zihniyetinden geçmektedir. Halklar ve inançlar arasında
geliştirilen hiyerarşik, tahakkümcü ve sömürücü politikalar sadece ilgili
halklara zarar vermeyecek, insanlığın siyasal tarihinde…
(Mikrofon otomatik cihaz
tarafından kapatıldı) 
EROL DORA (Devamla) – …siyasi
tarihinde, edebî tarihinde büyük acılarla belleklerde yerini alacaktır.
Genel Kurulu tekrar saygıyla
selamlıyorum. (HDP ve CHP sıralarından alkışlar) 
BAŞKAN – Teşekkür ediyoruz Sayın
Dora.
Aleyhinde, Iğdır Milletvekili
Sinan Oğan.
Buyurunuz Sayın Oğan. (MHP
sıralarından alkışlar) 
SİNAN OĞAN (Iğdır) – Teşekkür
ederim Sayın Başkan.
Sayın Başkan, değerli
milletvekilleri; kaç gündür Orta Doğu bölgesinde katliam üzerine katliam
yaşanıyor, yas üzerine yas yaşanıyor ve elbette ki bunun bir sonucu olarak da
Türkiye'de yas ilan ediliyor, biz de buna tamamen katılıyoruz. Elbette yas ilan
edilmelidir ancak yasın doğal felaketler sonucu ilan edildiğinin ve bunun
ötesinde başka şeylerin de yapılabileceğinin de altını çizmek lazım. Gazze’de
her gün insanlarımız katlediliyor, Telafer’de her gün insanlarımız öldürülüyor,
Türkmen çocukları aç susuz 50 derece sıcakta katlediliyor ama bununla ilgili
bir güne bir gün bir arkadaşımızın burada gelip bir Türkmeneli atkısı
takmadığını da üzülerek gördüğümü ifade etmek istiyorum.
Değerli
arkadaşlar, IŞİD ve El Nusra gibi örgütler bölgede âdeta bir Müslüman kıyımına
giriştiler. IŞİD’in Müslümanları öldürmesiyle İsrail zulmü arasında da çok
fazla bir fark yok, bundan da hiçbir şekilde şüphemiz yok. Nedense bölgede hep
Müslümanlar ölüyor, nedense bölgede hep Müslümanlar öldürülüyor ama Türkiye
orada ölen Müslümanların arasında bile ayrım yapıyor. “Türkiye” demek belki
doğru olmaz, “AKP iktidarı” desek daha doğru olur. Gazze’de ölen bizim
insanımız ama Türkmeneli’nde ölen de bizim insanımız, Rojava’da ölen de bizim
insanımızdır değerli arkadaşlar. Biz bir tarafta ölenin çığlığını duyamazsak,
biz bir tarafta tecavüz edilen çocukların sesini duyamazsak, biz bir tarafta
her gün kaçırılan, çarmıha gerilen Türkmen kadınlarının sesini duymayıp sadece
Gazze’nin sesini duyarsak… Bunu burada ifade etmek bile inanın çok kolay değil,
zor çünkü ölüler arasında bir kıyaslama yapmak doğru değil, acılar arasında bir
kıyaslama ve bir yarışma yapmak doğru değil, ama, sizin, sadece tek bir tarafa
bakıp öbür tarafa sessiz kalmanızı da anlamak mümkün değil; bunu da dile
getirmek mecburiyetindeyiz. 
Değerli
arkadaşlar, bir taraftan Gazze’de saldırılar sürerken, bir taraftan Güneydoğu
Anadolu Bölgemizde Ceylânpınar’da askerlerimiz şehit edilirken, diğer taraftan
1,5 milyon Suriyeli Türkiye’ye gelirken ben cevabını bulamadığım bir soruyu
buradan, yüce Meclisten sormak istiyorum. Türkiye büyük bir ülke. Elbette,
komşularımız içerisinde sıkıntı çekenlere kucak açmalıyız; nitekim açtık, 1,5
milyon insan Türkiye’ye geldi. Daha önce Saddam’ın zulmünden kaçan Irak’taki
Kürt kardeşlerimiz de Türkiye’ye geldi, Türkiye onlara da kucak açtı ve doğru
bir şey yaptı. Bugün, Suriye’den kaçanlara Türkiye kucak açtı, doğru bir şey
yaptı. Her ne kadar Türkiye’de onların da zor şartlar altında olduğunu biliyor
olsak da hiç olmazsa IŞİD zulmünün altında değiller, hiç olmazsa can
güvenlikleri noktasında bir sıkıntı yok. 
Peki, ben
buradan soruyorum: Türkiye, oradan gelebilecek 5 bin, 10 bin Türkmen’i almaktan
âciz mi? Sizin iktidarınız 5 bin Türkmen’i, 5 bin Türkmen çocuğunu Türkiye’ye
almaktan âciz mi? 5 bin Türkmen gelse Türkiye’ye yük mü olacak? 1 milyon; 1,5
milyonun üzerine bir 5 bin Türkmen’i niye kabul edemiyoruz? Niye Suriyeliden
vize istemiyoruz, niye Suriyeliden pasaport istemiyoruz da Türkmen’e illa “Git
pasaport al.” diyoruz. Kimden alacak Türkmen? Gidip IŞİD’den pasaport mu
çıkaracak? Zaten kampta 50 derece sıcaklıktalar. AKP iktidarının bu sorunun
cevabını vermesi lazım. Biz niye Türkmenleri Türkiye’ye kabul edemiyoruz? Orada
yaşanan Türkmen katliamına niye kaygısızız? Kızılayımız, AFAD’ımız ne işe yarıyor?
Bugün o Türkmen’e orada su götüremiyorsak, bugün oradaki Türkmen çocuklarına
ilaç götüremiyorsak yazıklar olsun bize, yazıklar olsun hepimize! Orada
Türkmenler kan ağlıyor ama sizin kılınız kıpırdamıyor. Orada Türkmenler aç
açıkta, kadınları tecavüze uğruyor. AKP’nin kadın milletvekillerine
sesleniyorum: Bir eylem de bunun için niye yapmıyorsunuz, Türkmen kadınlarına
tecavüz edilirken bir eylem de Türkmen kadınları için niye yapmıyorsunuz? Niye
onlar söz konusu olunca sesiniz çıkmıyor da başka yerler söz konusu olunca
-haklı olarak- sesiniz çıkıyor? Çıkmalıdır, o konuda desteğimiz size tamdır ama
Türkmen olunca niye kör, sağır ve duymazsınız, niye Türkmenlere karşı bu kadar
duyarsızsınız?
ÜNAL KACIR
(İstanbul) – Siz yaptınız mı? 
SİNAN OĞAN
(Devamla) – Yapıyoruz. (MHP sıralarından alkışlar)
Milliyetçi
Hareket Partisi kendi imkânlarıyla yardımı topladı ve Allah razı olsun, Ocak
Başkanımız Olcay Bey de götürdü eliyle teslim etti.
ÜNAL KACIR
(İstanbul) – Hayır, hayır, sizin kadınlarınız yaptı mı bir eylem?
SİNAN OĞAN
(Devamla) – Ama sizin elinizde devlet imkânı var arkadaşlar. Sizin elinizde…
ÜNAL KACIR
(İstanbul) – Ya, yapsınlar, onlar da yapsınlar da yani…
SİNAN OĞAN
(Devamla) – Siz bostan korkuluğu musunuz! İktidarsınız siz, iktidar;
yapacaksınız! 
ÜNAL KACIR
(İstanbul) – Bağırma! 
SİNAN OĞAN
(Devamla) – Siz bu ülkenin vergisini sağa sola çarçur ediyorsunuz, Türkmen
olunca bu devletin imkânları niye harcanmıyor? Bu devlet, sınırını Türkmen’e
niye açmıyor? Türk’ten bu kadar mı rahatsızsınız, Türkmen’den bu kadar mı
rahatsızlık duyuyorsunuz? 
Arkadaşlar,
orada ölen çocuklarda sizin de sorumluluğunuz var, orada ölen çocuklarda sizin
de sorumluluğunuz var. Orada kadınlara tecavüz ediliyor ama buradan çıkıp
kınamıyorsunuz bile. Zaten, iktidarınız kınama makamına dönüşmüş, ancak
kınıyorsunuz. Gazze’deki katliamı kınıyor ama ticaret yapmaya da devam
ediyorsunuz. Başbakan Yardımcısı çıkıp “Ticaret yapmak zorundayız, yoksa oradan
Filistin’e gitmez.” diyor. Böyle bir şey yok arkadaşlar, kimseyi kandırmayın.
Bu artan ticaretinizi, Gazze’yle değil, İsrail’le artan ticaretinizi bu
şekilde, insanları kandırarak -kimseyi kandıramazsınız- söyleyemezsiniz. 
Orada Türkmen
insanlarımız ölüyor arkadaşlar. Biz Türkiye olarak onları buraya almak
zorundayız. Buraya gelen 1,5 milyon Suriyeli vatandaşımızı, Müslümanı buraya
kabul ediyorsak -ki etmeliyiz- oradaki Türkmen’i de kabul etmeliyiz. Niye çifte
standart? Niye iktidarınız Türk’e karşı bu kadar düşman? Niye Türk’e karşı bu
kadar yadsınız? Niye Türk olunca burada sesiniz soluğunuz çıkmıyor arkadaşlar?
(AK PARTİ sıralarından gürültüler) 
ÜNAL KACIR
(İstanbul) – Kardeşim, yapma ya! Ne ayrımı? 
SİNAN OĞAN
(Devamla) – Peki, kaç tane Türkmen Türkiye’ye geldi? Size soruyorum, kaç tane
Türkmen Türkiye’ye kabul edildi?
ÜNAL KACIR
(İstanbul) - Ne demek kaç tane Türkmen geldi? Ben kaydını mı tutuyorum ya? Ben
mi tutuyorum kaydını da bana soruyorsun? Hayret bir şey ya!
Sen söyle kaç
tane geldi?
SİNAN OĞAN
(Devamla) – Hükûmetinizden varsa burada soruyorum, çıkıp burada deyin ki: “1,5
milyon Arap Suriyeliyi buraya getirdik, 5 bin tane de Türkmen’i getirdik.”
Diyemiyorsunuz, çünkü Türkmen’den pasaport istiyorsunuz, Türkmen’i buraya
sokmuyorsunuz çünkü. Türkmenlerin katledilmesinde sizin besleyip büyüttüğünüz
IŞİD terör örgütü ve dolayısıyla sizin katkınız, sizin parmağınız var. 
ÜNAL KACIR
(İstanbul) – Ayrım yapılır mı ya? Ayrımcılık yapılır mı ya?
SİNAN OĞAN
(Devamla) – Değerli arkadaşlar, doğru bilgiyi o zaman gelin burada söyleyin. 
ÜNAL KACIR
(İstanbul) - Böyle politika olmaz ya! 
SİNAN OĞAN (Devamla)
– Gelin burada deyin ki, AKP’nin kadın milletvekilleri, gelip burada deyin ki:
“Türkmen kadınlara orada tecavüz edildi, biz de şu eylemi yaptık.” 
ÜNAL KACIR
(İstanbul) - Kürt, Türkmen, Arap ayrımı yapmıyoruz.
SİNAN OĞAN
(Devamla) - Orada Türkmen kardeşlerimiz katledilirken “Burada bir günlük yas
ilan ettik.” deyin. 
MUSTAFA AKIŞ
(Konya) – Türkmenlere desteğimizi Mehmet Şandır’a sor sen, o bilir! 
SİNAN OĞAN
(Devamla) - Orada Türkmen kardeşlerimiz aç susuz kalırken “5 bin tanesini
Türkiye’ye aldık.” deyin; ben de çıkıp buradan sizden özür dileyeyim. Gelip
söyleyin bunu ama söyleyemezsiniz. 
MUSTAFA AKIŞ
(Konya) – Mehmet Şandır’a sor!
SİNAN OĞAN
(Devamla) – Türkmen’e Türkiye’nin kapısını kapatmışsınız. Bunun hesabını bu
millet size soracak. Bu dünyada da soracak, ahirette de soracak. Türkmen’in
orada aç susuz, biilaç kalmasına sizin bu kadar duyarsız, bu kadar ilgisiz
kalmanızın hesabını, elbette, elbette Allah’ım soracak size bunun hesabını. 
Saygılar
sunuyorum. (MHP ve CHP sıralarından alkışlar)
BAŞKAN –
Teşekkür ederiz Sayın Oğan.
MUSTAFA ELİTAŞ
(Kayseri) – Sayın Başkan…
BAŞKAN –
Buyurunuz Sayın Elitaş.
MUSTAFA ELİTAŞ
(Kayseri) – Konuşmacı konuşmasında AK PARTİ iktidarını, AK PARTİ
milletvekillerini ve Hükûmetini “Türk düşmanı” diye tanımladı.
BAŞKAN –
Duyamıyorum.
MUSTAFA ELİTAŞ
(Kayseri) – “Türk düşmanı” diye tanımladı.
TANJU ÖZCAN
(Bolu) – Doğru söylemiş.
ÜNAL KACIR
(İstanbul) – Ayıp ya!
MUSTAFA ELİTAŞ
(Kayseri) – Burada terbiyesini kaybetmiş birisi de “Doğru söylemiş.” diyor.
TANJU ÖZCAN
(Bolu) – Terbiyem yerinde benim.
MUSTAFA ELİTAŞ
(Kayseri) – Sen buradan laf atmayacaksın bana! Buradan laf atmayacaksın sen
bana!
ENGİN ALTAY
(Sinop) – Laf atma kardeşim.
BAŞKAN – Şimdi,
Sayın Elitaş, evet, sizin söz talebinizi…
MUSTAFA ELİTAŞ
(Kayseri) – İzin verirseniz cevap vermek istiyorum. “Türk düşmanı” diye
tanımladı bizi diyorum, AK PARTİ iktidarını.
BAŞKAN – Evet.
MUSTAFA ELİTAŞ
(Kayseri) – Bunun böyle olmadığını ve hamaset yaptığını ifade etmek istiyorum.
Sataşmadan dolayı…
ÜNAL KACIR
(İstanbul) – Tiyatro yapıyor ya, ne hamaseti!
ENGİN ALTAY
(Sinop) – Sayın Başkan, söz vermeden, buraya söz vermeden, ben de bir şey arz
etmek istiyorum.
BAŞKAN – Sayın
Altay, sizin isteğiniz nedir?
ENGİN ALTAY
(Sinop) – Şimdi, hatibi ben de dikkatle dinledim. Hatip Hükûmeti Türk
düşmanlığıyla suçladı, doğru; bostan korkuluğu olmakla suçladı, o da doğru. Ama
Hükûmete yapılan eleştiriye Hükûmet cevap verir, grubun cevap vermesini doğru
bulmuyorum Sayın Başkanım.
ÜNAL KAÇIR
(İstanbul) – Ya bizden eylem yapmamızı istiyor canım!
ENGİN ALTAY
(Sinop) – Hükûmet versin cevabı.
MUSTAFA ELİTAŞ
(Kayseri) – Yani benim adıma, sizin adınıza nasıl konuşuyor burada?
BAŞKAN – Şimdi,
Sayın Altay…
ENGİN ALTAY
(Sinop) – Sayın Başkanım, Hükûmeti eleştirdi hatip. O zaman ben de söz
isteyeceğim, Hükûmeti eleştirdi, ben de söz istiyorum o vakit. 
BAŞKAN – Şimdi…
MUSTAFA ELİTAŞ
(Kayseri) – İste, senin de Hükûmetin.
ENGİN ALTAY
(Sinop) – Hükûmet cevap versin.
BAŞKAN – Bir
dakika sayın grup başkan vekilleri, bir dakika. 
Hükûmetin
eleştirisini tabii ki Hükûmet cevaplar…
ENGİN ALTAY
(Sinop) – Hükûmet cevap versin.
BAŞKAN - …ama
burada gruba yönelik olarak hitap etti, o da var. Onun için, Sayın Elitaş’a iki
dakika süre vereceğim.
ENGİN ALTAY
(Sinop) – Hayır, Sayın Başkan, gruba yönelik bir itham yok, tutanakları
isteyin.
MUSTAFA ELİTAŞ
(Kayseri) – Hayır, Hükûmet cevap verecek zaten. Ben AK PARTİ Grubu adına…
BAŞKAN – Hükûmet
cevap verecekse talep eder, cevabını verir.
ENGİN ALTAY
(Sinop) – Sayın Başkanım, hatibin gruba yönelik bir kelimesi yok, iddia
ediyorum. 
İSMAİL KAŞDEMİR
(Çanakkale) – Var, var. “AK PARTİ’nin kadın milletvekilleri niye eylem
yapmıyor?” dedi.
ENGİN ALTAY
(Sinop) – Tutanakları isteyin, ondan sonra söz verin. 
BAŞKAN – Siz de,
Sayın Avcı da sataşmadan cevap verecek.
YUSUF HALAÇOĞLU
(Kayseri) – Tutanaklara bakılsın Sayın Başkanım.
ENGİN ALTAY
(Sinop) – Hatibin gruba yönelik bir eleştirisi yok Sayın Başkanım.
MUSTAFA ELİTAŞ
(Kayseri) – Sayın Başkan…
YUSUF HALAÇOĞLU
(Kayseri) – Tutanaklara bakın lütfen.
MUSTAFA ELİTAŞ
(Kayseri) – Niye rahatsız oluyorsunuz?
YUSUF HALAÇOĞLU
(Kayseri) – Herhangi bir şekilde… Sadece Hükûmeti suçladı, herhangi bir şey
yok. 
BAŞKAN – Gruba
yönelik ben şey yaptım.
MUSTAFA ELİTAŞ
(Kayseri) – Sayın Başkan çok dikkatli bir şekilde dinlemiş.
ENGİN ALTAY
(Sinop) – Hayır, tutanakları istemeniz lazım Sayın Başkan. 
BAŞKAN -
Buyurunuz Sayın Elitaş.
YUSUF HALAÇOĞLU
(Kayseri) – Herhangi bir şey yok.
BAŞKAN –
Tutanaklara da, evet, tekrar bakarız. Ama ben de duydum, gruba yönelik var.
Buyurunuz Sayın
Elitaş.
MUSTAFA ELİTAŞ
(Kayseri) – Sayın Başkanım, Hükûmet zaten cevap verecek.
BAŞKAN –
Hükûmetin talebini şimdi gördüm. Siz gruba, Hükûmet de kendisi cevap versin.
Buyurunuz
efendim, sataşmadan.
VIII.- SATAŞMALARA İLİŞKİN KONUŞMALAR
1.- Kayseri Milletvekili Mustafa Elitaş'ın, Iğdır
Milletvekili Sinan Oğan’ın HDP grup önerisi üzerinde yaptığı konuşması
sırasında Adalet ve Kalkınma Partisine sataşması nedeniyle konuşması

MUSTAFA ELİTAŞ
(Kayseri) – Sayın Başkan, değerli milletvekilleri; yüce heyetinizi saygıyla
selamlıyorum. 
Ben iki gündür bakıyorum,
Cumhuriyet Halk Partisi grup başkan vekili arkadaşlarımız ile Milliyetçi
Hareket Partisinden bazı arkadaşlarımız grup başkan vekillerinin verdiği
cevaptan rahatsız oluyorlar. 
ENGİN ALTAY
(Sinop) – Yok, hiç öyle bir rahatsızlığımız yok. Hükûmet versin cevabı.
MUSTAFA ELİTAŞ
(Devamla) – Yani diyorlar ki: “Bakan, Hükûmet buradayken siz niye veriyorsunuz?
Siz İçişleri Bakanı olmaya layıksınız.” diye onları söylüyorlar. Bizim
arkadaşlarımız, 311 milletvekili…
ENGİN ALTAY
(Sinop) – Senin gözün orada biliyorum, senin gözün orada. 
HAYDAR AKAR
(Kocaeli) – Sen kaçırdın treni Elitaş, senin olma şansın yok artık. Ama belki,
Başbakan yaparlar seni!
MUSTAFA ELİTAŞ
(Devamla) – Bakın, şunu diyorum: 311 milletvekili her türlü göreve layık
arkadaşlarımızdan seçilmiştir. (AK PARTİ sıralarından alkışlar) Yani o konuda
hiçbirimizin kaygısı, korkusu yok, müsterih olabilirsiniz. Bu arkadaşlarımız
her görevi yapabilecek kabiliyettedir.
AHMET TOPTAŞ
(Afyonkarahisar) – Niye dışarıdan getirdiniz öyleyse?
HAYDAR AKAR
(Kocaeli) – Hani size küfredenler vardı ya; Süleyman Soylu, Numan Kurtulmuş,
onları niye getirdiniz?
MUSTAFA ELİTAŞ
(Devamla) – Ha, siz grubunuzla değerlendiriyorsanız ona bir şey demem. Bizim
burada 311 milletvekilimiz onu yapar, bu konuda rahatsız olmayın, bir.
AHMET TOPTAŞ
(Afyonkarahisar) – İçişleri Bakanını niye dışarıdan getirdiniz?
HAYDAR AKAR
(Kocaeli) – Genel Başkanınıza söylemediği laf kalmadı onların. Niye getirdiniz?
Biz söylesek kıyameti kopartırsınız. 
MUSTAFA ELİTAŞ
(Devamla) – İki: Hatibi de çok iyi dinleyin. Hatip burada elini kürsüye vurarak
milletvekili arkadaşlarımızı bostan korkuluğu olmakla suçladı. Artı, kadın
milletvekillerimizle ilgili “Eylem yaptınız mı?” dedi. 
HAYDAR AKAR
(Kocaeli) – Süleyman Soylu’nun söylediğini ben söylesem burada hepiniz ayağa
kalkarsınız. 
MUSTAFA ELİTAŞ
(Devamla) – Ama şunu söylüyorum: Bütün konuşmaları, bütün söylemleriyle,
Irak’ta yaşayan, Musul’da ortaya çıkan hadiseler münasebetiyle Türkmen
kardeşlerimize yapılan zulmü ifade etmeye çalıştı. Buna hepimiz katılıyoruz,
orada bir zulüm var ama bu zulümle ilgili konuyu… O bölgede yaşayan
insanlarımızın selameti için, o bölgede yaşayan insanlarımızın daha iyi bir
durumda olmaları ve tehlikelerle karşı karşıya kalmaması için Hükûmet bir
politika ortaya çıkarıyor, koyuyor.
HAYDAR AKAR
(Kocaeli) – Nedir, politikası ne ya Hükûmetin? Şimdi, soruyoruz sana, Hükûmetin
politikası ne orada?
MUSTAFA ELİTAŞ
(Devamla) – Burada gelip de kürsülerde yumruk atarak “Şunu yaptınız, bunu
yaptınız.” demek hiçbir şeyi ifade etmez. Sadece karından konuşmak anlamına
gelir.
SİNAN OĞAN
(Iğdır) – Ne yaptınız Sayın Elitaş? Bir tane yaptığınız şeyi söyleyin.
MUSTAFA ELİTAŞ
(Devamla) – Üç: Söylemleri tamamıyla “Arap Müslüman’ı buraya getiriyorsunuz,
bağrınıza basıyorsunuz; Türkmen Türk’ü buraya getirip bağrınıza basmıyorsunuz.”

SİNAN OĞAN
(Iğdır) – “Haklı olarak basıyorsunuz.” dedim. 
MUSTAFA ELİTAŞ
(Devamla) – Ya bırak artık şu kafatasçılığını, bırak artık şu ırkçılığı! 
SİNAN OĞAN
(Iğdır) – Suriyelileri haklı olarak getirdiniz ama Türkmenleri haksız olarak
getirmiyorsunuz. 
MUSTAFA ELİTAŞ
(Devamla) – Biz bu milleti ne olursa olsun, mezhebi, dini, cinsi, ırkı ne
olursa olsun insan olarak bağrımıza bastık. 
(Mikrofon
otomatik cihaz tarafından kapatıldı) 
MUSTAFA ELİTAŞ
(Devamla) – Bu ülkede yaşayan 77 milyon Türk’ü, Kürt’ü, Alevi’si, Sünni’si,
hepsi bu vatanın evladıdır diyoruz.
SİNAN OĞAN
(Iğdır) – Söyleyin, söyleyin, deyin ki: “5 bin Türkmen’i getirdim.” Söyleyin,
söyleyin; Hükûmet değil misiniz, söyleyin. Kaç Türkmen’i getirdin, söyle.
MUSTAFA ELİTAŞ
(Devamla) – Biz bu dünyada yaşayan her bir ferdi Yaradan’dan ötürü seviyoruz.
BAŞKAN –
Teşekkür ederiz Sayın Elitaş.
SİNAN OĞAN
(Iğdır) – Söyle, kaç Türkmen getirdin, söyle. Söyleyin, söyleyin, ben de özür
dileyeceğim sizden, söyleyin.
MUSTAFA ELİTAŞ
(Devamla) – Anlayın artık bunu. Bakın, bakın, artık söylemek istemiyorum.
Mübarek gün, ramazanın son günlerine geldik. Ben oruçluyum. 
BAŞKAN –
Teşekkür ederiz Sayın Elitaş, lütfen…
HAYDAR AKAR
(Kocaeli) – Niye söylüyorsun bunu ya? Niye naklen yayın yapıyorsun oruçlu
olduğunu? 
MUSTAFA ELİTAŞ
(Devamla) – Herkesin ramazanı mübarek olsun. Ramazan Bayramı’nı da tebrik
ediyorum. 
BAŞKAN – Sayın
Elitaş, teşekkür ediyoruz. 
YUSUF HALAÇOĞLU
(Kayseri) – Sayın Başkanım…
S. NEVZAT
KORKMAZ (Isparta) – Türklüğü sevmek ne zamandan beri ırkçılık oldu? 
HAYDAR AKAR
(Kocaeli) – Senden başka oruç tutan yok mu, oruçluyuz diyorsun orada ya!
YUSUF HALAÇOĞLU
(Kayseri) – Sayın Başkan, ırkçılıkla suçladı. Sataşmadan söz istiyorum.
S. NEVZAT
KORKMAZ (Isparta) – Türk’ü, Türklüğü sevmek ne zamandan beri ırkçılık oldu?
BAŞKAN - Sayın
Halaçoğlu, şimdi size söz vereceğim fakat daha önce Hükûmet söz istedi Sayın
Oğan sataştığı için. 
Hükûmet adına da
Sayın Avcı’ya söz veriyorum.
HAYDAR AKAR
(Kocaeli) – Mikrofonda, oruçluyum…
MUSTAFA ELİTAŞ (Kayseri)
– Müslüman birbirine söyler Haydar Bey.
HAYDAR AKAR
(Kocaeli) – Niye söyleme gereği duyuyor Müslüman birbirine?
BAŞKAN - Sayın
milletvekilleri, lütfen daha sakin bir üslupla… 
Buyurunuz Sayın
Avcı. (AK PARTİ sıralarından alkışlar) 
2.- Millî Eğitim Bakanı Nabi Avcı'nın, Iğdır
Milletvekili Sinan Oğan’ın HDP grup önerisi üzerinde yaptığı konuşması
sırasında Hükûmete sataşması nedeniyle konuşması

MİLLÎ EĞİTİM
BAKANI NABİ AVCI (Eskişehir) – Sayın Başkan, sayın milletvekilleri; sayın
konuşmacının Hükûmetimize ve parti grubumuza yönelik bu yakışıksız sözlerini
kınıyorum. 
Hükûmetin
Türkmenlerle ilgili bir şey yapmadığı konusunda yaptığı benzetmeleri, doğrusu
Türkiye'nin bölge halklarına bakışına ilişkin sağlıklı tutumuyla bağdaşmayan ve
âdeta kavimler arasında bile isteye ayrımcılık yapıldığını, üstelik Türkmenlere
de kastımahsusla yardım edilmediği imalarını içeren bu konuşmayı ben Sayın
Oğan’a hiç yakıştıramadım.
Türkiye,
Türkmenlere yardım ediyor ama bunu davul çalarak yapmıyor. 
S. NEVZAT
KORKMAZ (Isparta) – Şimdi sen söyledin. Sayın Bakan, şimdi sen söyledin açık
açık. Şu anda afişe ettin bütün kamuoyuna.
MİLLÎ EĞİTİM
BAKANI NABİ AVCI (Devamla) – Neyi?
S. NEVZAT
KORKMAZ (Isparta) – Bizim söylememizle senin söylemen arasında ne fark var?
MUSTAFA ELİTAŞ
(Kayseri) – Dinle bir dakika! 
Sayın Başkan,
müdahale edin!
BAŞKAN – Lütfen
Sayın Korkmaz, lütfen…
MİLLÎ EĞİTİM
BAKANI NABİ AVCI (Devamla) – Türkiye yaptıklarını davul çalarak yapmıyor. 
S. NEVZAT
KORKMAZ (Isparta) – “Türkiye yardım etti.” diyorsun. Biz söyleyince mi kabahat
oluyor? 
MİLLÎ EĞİTİM
BAKANI NABİ AVCI (Devamla) - Bu kadarını söylememi siz istediniz.
S. NEVZAT
KORKMAZ (Isparta) – Bunda bir sorun varsa niye konuşuyorsun devlet ricali
olarak?
BAŞKAN – Sayın
Korkmaz, lütfen…
MİLLÎ EĞİTİM
BAKANI NABİ AVCI (Devamla) – Kızılay, AFAD gerekeni, gerektiği biçimde, gereken
zamanda, gereken yerde, gereken üslupla yapıyor. 
Hepinize
saygılar sunarım. (AK PARTİ sıralarından alkışlar)
BAŞKAN –
Teşekkür ederiz Sayın Avcı.
ENGİN ALTAY
(Sinop) – Sayın Başkan…
SİNAN OĞAN
(Iğdır) – Sayın Başkan…
BAŞKAN – Sizi de
dinleyeyim Sayın Oğan. Sizin talebiniz?
SİNAN OĞAN
(Iğdır) – Sayın konuşmacı “ırkçı” olarak suçladı beni. Zaten doğrudan
sataşmadır. Hükûmet temsilcisi de “Yakışıksız.” dedi. Dolayısıyla, ona da
müsaade ederseniz cevap vermek istiyorum.
ÜNAL KACIR
(İstanbul) – “Irkçı” demedi, “ırkçı söylem” dedi.
BAŞKAN – Evet,
buyurunuz Sayın Oğan.
Aynı anda söz
istemiştiniz, konuşan o olduğu için ona söz veriyorum müsaadenizle.
ENGİN ALTAY
(Sinop) – Benim talebim geçerli, oturuyorum Başkanım. 
BAŞKAN – Sayın
Oğan, buyurunuz.
3.- Iğdır Milletvekili Sinan Oğan'ın, Kayseri
Milletvekili Mustafa Elitaş’ın ve Millî Eğitim Bakanı Nabi Avcı’nın sataşma
nedeniyle yaptıkları konuşmaları sırasında şahsına sataşması nedeniyle
konuşması

SİNAN OĞAN
(Iğdır) – Teşekkür ederim Sayın Başkan.
Ben, burada,
diğer insanlarımıza karşı yapılan yardımları haklı olarak destekliyoruz dedim,
ayrımcılık yapmadım. 
SONER AKSOY
(Kütahya) – Sen şov yapıyorsun, şov!
SİNAN OĞAN
(Devamla) – Dedim ki: “Suriyeli kardeşlerimize haklı olarak kucak açtınız.”
Hatta biraz daha geriye gittim, “Saddam’ın zulmünden kaçan Halepçe’deki Kürt
kardeşlerimize bu ülke haklı olarak kucak açtı.” dedim. Kobani’deki
vatandaşlarımıza yapılan zulmü de buradan kınadım. Dolayısıyla, ben bir
ayrımcılık yapmıyorum. 
Ama ben şunu
anlamıyorum: Niye Türk’e karşı bu kadar kininiz var arkadaşlar? Türk’e niye
yardım yapmıyorsunuz? Türkmen’e… (AK PARTİ sıralarından gürültüler)
MUSTAFA ELİTAŞ
(Kayseri) – Hâlâ saçmalıyorsun ya!
RECEP ÖZEL
(Isparta) – Ne kini be, ne kini! Lüzumsuz!
ÜNAL KACIR
(İstanbul) – Sen aklını mı yedin?
SİNAN OĞAN
(Devamla) – Ben, burada Sayın Hükûmetten rica ettim, istirham ettim, dedim ki:
Ben özür dileyeceğim, gelin Hükûmet olarak deyin ki, biz 5 bin Türkmen’i,
kapımızı açtık, aldık. 
ERTUĞRUL SOYSAL
(Yozgat) – Geldiler de almadık mı?
SİNAN OĞAN
(Devamla) – Şu kampta da bakıyoruz deyin, söyleyin bunu. Varsa Sayın Bakanım,
söyleyin. 
MİLLÎ EĞİTİM
BAKANI NABİ AVCI (Eskişehir) – Söylenmez ki…
SİNAN OĞAN
(Devamla) – Nasıl söylenmiyor? 1,5 milyon insan buraya gelince, bunu her gün
Sayın Başbakan televizyonlarda söylüyor da Türkmenlere yapılan yardımı mı
söyleyemiyorsunuz? 
OSMAN ÇAKIR
(Düzce) – Nüfus sayımı yapacağız, kaç tane Türkmen var…
SİNAN OĞAN
(Devamla) – Ben Türkmenlerle konuşuyorum, Türkmenler diyor ki: “Bize yeterli
yardım yapılmıyor.” Peki, Türkmenlere yardım yapılıyorsa, açlıktan ölen
çocukları nasıl izah edeceğiz? 50 derecede susuzluktan kıvranan, yanan çocuğu
nasıl izah edeceğiz? Eğer yardım yapıyorsanız, yardımı peşmergeye teslim
ediyorsanız, o da Türkmen’e vermiyorsa, o da sizin beceriksizliğiniz, kusura
bakmayın arkadaşlar. Yardım yapılmıyor oraya. Oraya yardım yapılsaydı, bugün
Türkmenler açlıktan ölmezdi. 
Türkiye gibi
büyük bir ülkenin yanı başında kardeşleri açlıktan, susuzluktan ölüyor; buna
isyan etmeyip neye isyan edelim, bunun için kürsüye yumruk vurmayıp ne için
vuracağız arkadaşlar? Burada içimiz yandığı için bunu söylüyoruz, muhalefet
yapmak adına söylemiyorum. 
(Mikrofon
otomatik cihaz tarafından kapatıldı) 
SİNAN OĞAN
(Devamla) – Samimiyetime emin olabilirsiniz, yapın, ben buradan çıkıp size Türk
milletinin önünde teşekkür edeceğim. Ama yapın, kapıyı açın, Türkmenler gelsin,
ben de burada söz veriyorum, çıkıp size teşekkür edeceğim.
BAŞKAN –
Teşekkür ederiz Sayın Oğan.
Sayın Altay,
sizin talebinizi tam anlayamamıştım.
RECEP ÖZEL
(Isparta) – Ya, senin sözüne mi güveneceğiz ya! Sen versen ne olur, vermesen ne
olur!
İSMAİL KAŞDEMİR
(Çanakkale) – Mehmet Şandır’a sordun mu hiç, Mehmet Şandır’a?
SİNAN OĞAN (Iğdır)
– Suriye Türkmenleriyle Irak Türkmenleri farklı şeyler, bilmediğinizi… Bilin,
cahil cahil konuşmayın ya!
BAŞKAN – Sayın
Oğan, gayet net anlaşıldı bütün konular. 
Sizin talebinizi
ben anlayamadım.
ENGİN ALTAY
(Sinop) – Arz edeyim Sayın Başkanım: Sayın Elitaş konuşmasında benim sayın
milletvekilinin Hükûmete yönelik eleştirilerine cevap vermemesini istememden
kaynaklı olarak… Yani ben dedim ki: “Sayın hatip Hükûmete çattı, size çatmadı,
size sataşmadı.” “Hükûmet bostan korkuluğu mu?” diye hatip söyledi, bence bunu
da Elitaş Hükûmet adına cevap vererek biraz teyit etti ama benim meramım şu:
Sayın Elitaş, benim, iktidar partisine mensup 311 çok sayın milletvekilinin
bakanlık yapacak muktediratta olmadığını ima ettiğimi söyleyerek, 311
milletvekili nezdinde benim sözlerimi çarpıttı. 
MUSTAFA ELİTAŞ
(Kayseri) – E, tamam, öyle demediysen anlaşıldı. 
ENGİN ALTAY
(Sinop) – Evet, onu düzeltmem lazım.
MUSTAFA ELİTAŞ
(Kayseri) – Tamam, meram anlaşıldı, kayıtlara geçti.
ENGİN ALTAY
(Sinop) – Ben “İktidar milletvekilleri bakanlık yapamaz; o muktediratta, o
yetenekte, o kapasitede değil.” demedim. Bunu düzeltmem lazım, 311 kişi bana
düşman olur Sayın Başkan.
BAŞKAN –
Buyurunuz Sayın Altay, düzeltiniz, buyurunuz. (CHP sıralarından alkışlar) 
4.- Sinop Milletvekili Engin Altay'ın, Kayseri
Milletvekili Mustafa Elitaş’ın sataşma nedeniyle yaptığı konuşması sırasında
şahsına sataşması nedeniyle konuşması

ENGİN ALTAY
(Sinop) – Teşekkür ederim.
Bu Parlamentoda
oturan her sayın milletvekili, bu koltuklara, en az, oturanlar kadar oturmaya
layıktır, hakkıdır; önce onu söyleyeyim. Sayın Elitaş, orucunuz kendinize,
şekeriniz yükseliyor, burada ne söylediğinizi bilmiyorsunuz. 
MUSTAFA ELİTAŞ
(Kayseri) – Ölçtürdüm, iyi şekerim.
ENGİN ALTAY
(Devamla) – Yani ona bir dikkatinizi çekerim. Öte yandan, sayın hatibin
konuştuklarının gerçek payı olduğu ortaya çıktı. “Türkmenlere yardım ediyor
musunuz? Etmiyorsunuz.” dedi.
MİLLÎ EĞİTİM
BAKANI NABİ AVCI (Eskişehir) – Ediyoruz.
ENGİN ALTAY (Devamla) – Sayın
Bakan, çıkarsınız dersiniz ki: “Kardeşim, şunu şunu şunu şunu şunu yaptık.”
Fakat bunu diyecek mecaliniz, hâliniz falan yok da ben asıl başka bir şey
söyleyeyim: Sayın Bakan, siz buraya yakınsınız, bakın burada bir harita var. Şu
kırmızı noktaların hepsi çatışmalı. 
MİLLÎ EĞİTİM BAKANI NABİ AVCI
(Eskişehir) – 47 tır yardım gitti.
ENGİN ALTAY (Devamla) –
Türkiye'nin güneyinde, Suriye’de, Irak’ta şu kırmızı noktalarda insanlar
ölüyor, Müslümanlar ölüyor. Sekiz ayrı noktada insanlar, çocuklar ölüyor,
öldürülüyor, tecavüz ediliyor, diri diri toprağa gömülüyor. Orta Doğu’nun kan
gölüne çevrilmesinde bu Hükûmetin büyük vebali vardır. (CHP sıralarından
alkışlar) Bu Hükûmetin büyük vebali vardır. Oradaki teröristlere, “unsur” diye
tanımladığınız IŞİD’e -El Nusra, El Kaide ben bilmem, hepsi aynı topluluk, aynı
kafa, aynı anlayış- silahı kim gönderdiyse, bunlara tankı, füze başlığını kim
gönderdiyse, gönderilmesine kim aracılık ettiyse, Türkiye üzerinden
topraklarımızın ve hava sahamızın kullanılması dâhil kim sebep olduysa, kimin
dahli varsa Cenab-ı Allah katbekat belasını versin, onları kahretsin. (CHP ve
MHP sıralarından alkışlar) 
BAŞKAN – Teşekkür ediyoruz Sayın
Altay.
VII.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, Grup Başkan Vekili Iğdır Milletvekili
Pervin Buldan tarafından, Suriye’de başta Rojava halkına karşı olmak üzere
halklara karşı vahşet uygulamaları ile bilinen IŞİD ve El Nusra örgütlerinin
ülkemiz gençlerini Suriye’deki savaşa sürüklemeleri için yaptıkları
faaliyetlerin araştırılması amacıyla 14/4/2014 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin, Genel
Kurulun 22 Temmuz 2014 Salı günkü birleşiminde sunuşlarda okunmasına ve
görüşmelerinin aynı tarihli birleşiminde yapılmasına ilişkin önerisi (Devam)

BAŞKAN – Lehinde Isparta
Milletvekili Ali Haydar Öner.
Buyurunuz Sayın Öner. (CHP
sıralarından alkışlar) 
ALİ HAYDAR ÖNER (Isparta) – Sayın
Başkanım, değerli milletvekilleri; Iğdır Milletvekili Sayın Pervin Buldan’ın 14
Nisan 2014 tarihinde Barış ve Demokrasi Partisi Grup Başkan Vekili olarak
verdiği, şimdi de Halkların Demokratik Partisi Grup Başkan Vekili olarak
gündeme getirilen HDP grup önerisi lehinde CHP adına söz almış bulunuyorum.
Sayın milletvekillerimizi saygıyla selamlıyorum.
Halkların
Demokratik Partisi grup önerisi 14 Nisan 2014’te verilmiş. O tarihte İslami
değerler kullanılarak, kutsal değerler sömürülerek, özellikle Güngören,
Bağcılar ve Başakşehir ilçeleri ile Haznedar, Mareşal Çakmak ve benzeri
mahallelerde ülkemiz gençlerini kandırarak “Irak Şam İslam Devleti” adını
kullanan örgüte katılımlar sağlandığı ve bunun araştırılması gerektiği
belirtiliyor. 
Bu grup
önerisinin çok isabetli bir öngörü olduğu bugün daha iyi anlaşılıyor ama kimin
umurunda? Sorumluluk sahiplerinin umurunda. Ama, şahsi emellerini bir kişinin
siyasi emelleriyle tevhit eden AKP Grubunun umurunda mı? Suriye’de tansiyon
yükseldiğinde, Türkiye “Esad” kardeşinin adını “Esed”e çevirdi, rejime karşı
olan bütün unsurları destekledi. Desteklenen örgütler arasında El Kaide, El
Nusra gibi radikal örgütlerin olduğu anlaşıldığında, ABD Şam’a karşı
Türkiye’yle iş birliğini terk etti. 
Örgüt, Ebu Musab
Zerkavi tarafından kurulup El Kaide’ye katılan, “Tevhid vel Cihad” olan adını
“Mezopotamya El Kaidesi”ne dönüştüren örgüttür. Ebu Hamza El Muhacir ve daha
sonra Ebu Ömer El Bağdadi Irak İslam Devleti’ni kurmuş, 2010’da Ömer El
Bağdadi’nin öldürülmesi üzerine Ebu Bekir El Bağdadi örgütün başına geçerek
önce Irak Şam İslam Devleti’ni, daha sonra da İslam Devleti’ni kurmuş,
kendisini halife ilan etmiştir. 
Örgüt,
Suriye’de, Rakka’dan başlayarak kuzeyde Telafer ve Musul’a, Kerkük sınırına
dayanıp Tuzhurmatu’dan İran sınırına yönelen, güneyde Ramadi ve Felluce’yi ele
geçiren, Bağdat’ı tehdit eden bir güce kavuşmuştur. Örgüt, Suriye’de 9, Irak’ta
da 7 eyalet kurmayı hayal etmektedir.
IŞİD örgütü
kimin desteğiyle büyüdü? IŞİD’e Türkiye’den cihatçı geçinenler katıldı. Silah
ve malzeme yardımı yapıldı mı?
TANJU ÖZCAN
(Bolu) – Yapıldı.
ALİ HAYDAR ÖNER
(Devamla) - Adana’da yakalanan tırlar kime silah ve cephane götürüyordu?
MAHMUT TANAL
(İstanbul) - IŞİD’e.
ALİ HAYDAR ÖNER
(Devamla) – IŞİD’e niçin “terörist örgüt” diyemiyorsunuz?
TANJU ÖZCAN
(Bolu) – Biz eğittik!
ALİ HAYDAR ÖNER
(Devamla) - Terörist bir örgüte, “terörist” diyememenin iki nedeni olabilir:
Birisi, o örgüt dost sayılmaktadır; bir diğeri, o örgütten korkulmaktadır.
İkisi de yakışmamaktadır. 
Saldırdıkları
yerlere konvoylar hâlinde giren, gördükleri her insana insafsızca ateş eden,
teslim aldıklarını acımasızca kurşuna dizen, İslam’ın adını kullandıkları hâlde
İslami ve insani duygulardan yoksun olan, bu gaddar topluluğa ne denebilir? 
Türkiye’nin,
Suriye rejimine karşı savaştıkları gerekçesiyle desteklediği örgütlerle şu
andaki münasebetleri nasıldır? Türkiye’nin Suriye’ye vurması kime yaramıştır?
İsrail’e karşı etkin karşı duruş sergileyen Suriye rejiminin zayıflatılmasının
İsrail’in zalim yöneticilerini cesaretlendirdiğini söyleyebilir misiniz? İsrail
Golan Tepelerini vururken, İsrail Gazze’yi insafsızca vururken insanlık
vicdanını kanatan durumu yeniden değerlendirmek gerekmez mi?
Değerli
milletvekilleri, 11 Haziranda Musul Başkonsolosluğumuz basıldı. Dışişleri
Bakanı Ahmet Davutoğlu bir gün önce “Musul için her türlü önlem alındı.”
demişti. IŞİD’e haber vermemiş, IŞİD’in bundan haberi olmadığı için, geldiler
Başkonsolosluğumuzu bastılar. Kaçıncı kez “Hiç kimse gücümüzü test etmeye
kalkışmasın.” demişti Sayın Davutoğlu. Aldığı önlemler neymiş anlaşılamadı.
Test ile testiyi de karıştırmış olmalı. 
Musul’un
işgalinden önce Musul Valisi Türkiye'ye gelmişti. Ne konuştular? IŞİD Musul’a
dayandığında Bay Vali niçin karşı koymadı, orduyu dağıttı, geri çekti?
11 Haziranda
Musul’a giren IŞİD bir ihtarla Başkonsolosluk görevlilerini esir aldı.
Türkiye'den verilen talimat “Teslim olun.” şeklindeydi. 
Türkiye ağır bir
ihmal yükü altında kalmıştır. Yurttaşlarımızı, Başkonsolosluk görevlilerini,
önce yakınlarını tahliye etmedi, personel sayısını azaltmadı, işgal öncesinde
kozmik evrak imha edilmedi. Böyle devlet anlayışı, böyle Dışişleri Bakanlığı
uygulaması olur mu? Kendi kendini sıfırlayan bakan kim? 
Bizim,
Suriye’de, Irak’ta kardeşlerimiz, akrabalarımız, akraba topluluklarımız var.
IŞİD bunlara zulüm, katliam uyguluyor, Türkiye Cumhuriyeti Başbakanının,
Dışişleri Bakanının sesi çıkmıyor. Dışişleri Bakan Yardımcısı “Herhangi bir
sorun yok.” diyor. Bu kadar soruna nasıl “yok” denir, anlamak kabil değil.
Başbakan aciz içinde, “Eğer Müslümansanız
Başkonsolosluk görevlilerini bırakın.” diyor. Emevi Camisi’nde namaz kılmak
isteyen Başbakan ne hâle düşmüş! Cumhurbaşkanı adayı Başbakan, devletin
tedbirsizliği neticesinde Lübnan’da kaçırılan pilotlar misali kurtarma
senaryoları için hangi tarihi uygun görüyor? “…”(x) senaryoydu. Kaçırılan
pilotlar için iyi bir senaryo uygulandı. Rol mükemmel ama Konsolosluk
yöneticilerimiz, aileleri, çocukları özgürlüklerinden mahrum, hayatlarından
endişeli.
Suriye’deki, Irak’taki Türkmenler, Kürtler,
Araplar, Hristiyanlar, diğer inançlara mensup olanlar bizim kardeşlerimiz,
akrabalarımızdır. IŞİD, işgal ettiği yerlerde kendi mezhebinden olmayanları
toplayıp kurşuna dizdi, katletti, Türkmenleri, Kürtleri, kendi mezhebinden
olmayan Arapları ve Hristiyanları öldürdü, yaraladı, kalanları sürdü.
Kardeşlerimiz, akrabalarımız yollarda, kızgın çöldeler; aç ve perişan insanlar,
masum çocuklar ve anneler feryat içinde. IŞİD lideri olup kendini halife ilan
eden Ebu Bekir El Bağdadi’nin, Sıffin Savaşı’nda Hazreti Ali’ye karşı
mızraklarının ucuna Kur’an-ı Kerim sayfalarını geçiren Muaviye’den ne farkı
var? Kerbela’da peygamber torununu şehit eden Yezit’ten ne farkı var? Böyle
birilerine Müslüman diyebilir miyiz? 
TANJU ÖZCAN
(Bolu) – Diyemeyiz. 
ALİ HAYDAR ÖNER
(Devamla) – Bu önerge desteklenmeli, IŞİD’in faaliyetleri etraflıca
araştırılmalıdır. Sözde İslam devleti mi, her ne bela ise bu terör örgütü ve
eylemlerinin olası sonuçları Meclisimizce araştırılmalıdır. İslami duyguları
sömüren canavardan İslam âlemi kurtarılmalıdır. 
Hak edenlere
saygılar sunuyorum. (CHP sıralarından alkışlar) 
BAŞKAN –
Teşekkür ederiz Sayın Öner. 
Aleyhinde,
Amasya Milletvekili Mehmet Naci Bostancı. 
Buyurunuz Sayın
Bostancı. (AK PARTİ sıralarından alkışlar) 
MEHMET NACİ
BOSTANCI (Amasya) – Sayın Başkan, değerli arkadaşlar; hepinizi saygıyla
selamlıyorum. 
Her şeyden önce, “IŞİD terör örgütü mü, değil mi?”
spekülasyonları yapılıyor; Türkiye Cumhuriyeti devleti IŞİD’i terör örgütü
listesine aldı dolayısıyla terör örgütü olarak tanımlıyor; spekülasyona gerek
yok, IŞİD bir terör örgütüdür. Çıkıp burada “Öyle tanıyorsunuz, böyle
tanıyorsunuz.” demenin manası yok, öncelikle bunu belirteyim. 
BÜLENT BELEN (Tekirdağ) – Sana mı soracağız nasıl
tanımlayacağımızı? 
MEHMET NACİ BOSTANCI (Devamla) - İkincisi: Biraz
önce Sinan Bey’i dinlerken aklıma Hüseyin Nihal Atsız geldi. 
KEMALETTİN YILMAZ (Afyonkarahisar) – Kemikleri
sızlıyor, kemikleri! 
S. NEVZAT KORKMAZ (Isparta) – Büyük sürpriz oldu
bizim için!
KEMALETTİN YILMAZ (Afyonkarahisar) – Kemikleri
sızlıyor Nihal Atsız’ın.
MEHMET NACİ BOSTANCI (Devamla) - Atsız’ı buradaki
arkadaşlar bilirler. Nihal Atsız “Yolların Sonu”nda şöyle der: 
“Bugün yollanıyorken bir gurbete yeniden
Belki bir kişi bile gelmeyecektir bize
Bir kemiğin ardından saatlerce yol giden 
İtler bile gülecek kimsesizliğimize.”
Hüseyin Nihal Atsız, Türkiye Cumhuriyeti’nin bir
yazarı ve şairi.
KEMALETTİN YILMAZ (Afyonkarahisar) – Düşünür ve
fikir adamı, sadece “şair” diye önemsizleştirme. 
MEHMET NACİ BOSTANCI (Devamla) - İtlerin bile
kimsesizliğine gülecek bir adam olması gerekir miydi Türkiye Cumhuriyeti’nin
içinde? Hayır. Ama, kafasında öylesine bir Türklük algısı vardı ki o hayalî
Türklük onu Türkiye’nin içindeki gerçek Türklerden ayrı düşürdü, hatta
MHP’lilerden bile ayrı düşürdü -geçmişi buradaki arkadaşların bir kısmı bilmez,
ben bilirim- onlardan bile ayrı düşürdü. Hüseyin Nihal Atsız’ın yanındakiler 3
kişiyi, 5 kişiyi geçmedi. 
Eğer gerçekten halkın içindeki insanlarla gerçek
referanslar üzerine, duygular üzerine bağ kurmayıp bir muhayyel dünyada
yaşarsanız, o zaman itlerin bile kimsesizliğinize güleceği yalnız bir insan
olursunuz. Hele Türkiye Cumhuriyeti devletinin içinde böyle bir yalnızlığa
doğru yol almak, insanın, işte, kafasındaki o hayalî Türklüğün onu götürdüğü
bir kader olur, düşündüğü Türklük onun hapishanesine dönüşür, gerçek Türklükle
de hiçbir alakası olmaz. Bunu niçin söylüyorum? Yani, AK PARTİ Grubu
-affedersiniz- yüzde 50 oy almış, 21 milyon oy almış bir siyasi hareket, on iki
yıldır iktidarda.
BÜLENT BELEN (Tekirdağ) – Yüzde 43 oy aldınız,
nereden yüzde 50? Bir de hoca olacaksın! 
MEHMET NACİ BOSTANCI (Devamla) - Affedersiniz,
affedersiniz... Yani, bu heyete oy veren insanlar, bu Türklük düşmanı heyete oy
veren insanlar Türk değiller mi? Türklük düşmanlıklarını göre göre mi oy
veriyorlar? (AK PARTİ sıralarından alkışlar)
YUSUF HALAÇOĞLU (Kayseri) – Türklük için
vermiyorlar. 
MEHMET NACİ BOSTANCI (Devamla) - Bu nasıl bir kafa?
İşte, bu şekilde hayalî bir Türklük oluşturulursa o
zaman, hakikaten itlerin bile kimsesizliğine güleceği bir yalnızlığa götürülür
milliyetçilik. Bu naif milliyetçiliktir, bu çocuksu milliyetçiliktir. 
S. NEVZAT
KORKMAZ (Isparta) – Hüseyin Nihal Atsız daha neler neler demiş. İşine geleni
okuyup işine gelmeyeni de unutma.
BÜLENT BELEN
(Tekirdağ) – Bir zamanlar sen de o hayalin peşindeydin. 
MEHMET NACİ
BOSTANCI (Devamla) – Ayrıca, şunu da belirteyim: Arkadaşlar, gelip burada
ihtilaçlar içinde, çırpınarak çok dramatik bir durumu anlatıyormuş gibi yapıp…
BÜLENT BELEN
(Tekirdağ) – Dramatik durum yok mu?
KEMALETTİN
YILMAZ (Afyonkarahisar) – Sizce orada hiçbir şey yok, değil mi?
MEHMET NACİ
BOSTANCI (Devamla) – …sonunda hep AK PARTİ hasımlığına, düşmanlığına lafı
getirmek şöyle bir bağlam doğurur: “Irak’taki Türkmen’in kanının bile, eğer AK
PARTİ’ye laf söyleyeceksem, bunun aracı olmasından ben çekinmem, bunu da
kullanırım.” 
HAYDAR AKAR
(Kocaeli) – Sayın Hocam, İspanyol Hükûmetini mi eleştirsinler?
MEHMET NACİ
BOSTANCI (Devamla) – İnsanlar böyle anlarlar, ben de oturduğum yerden böyle
anlarım. 
HAYDAR AKAR
(Kocaeli) – İspanyol Hükûmetini mi eleştirsinler? Kime söyleyecek? Size
söyleyecek tabii.
MEHMET NACİ
BOSTANCI (Devamla) – Buradan Türklüğe de bir hayır çıkmaz. Türkiye
Cumhuriyeti’nin içinde iktidar partisine, yüzde 50 oy almış bir partiye “Sen
Türklük düşmanısın.” demek, Türklüğe bir hizmet değildir… 
ALİ UZUNIRMAK
(Aydın) – Allah, Allah!
MEHMET NACİ
BOSTANCI (Devamla) – …milliyetçiliğe bir hizmet değildir.
ALİ UZUNIRMAK
(Aydın) – Allah, Allah!
S. NEVZAT
KORKMAZ (Isparta) – Senin öyle bir kaygın mı var ya? Sen ne konuşuyorsun Allah
aşkına?
MEHMET NACİ
BOSTANCI (Devamla) – Benim kaygımın ne olduğunu ben biliyorum; sen bilmezsin,
sen geçmişi de bilmezsin.
S. NEVZAT
KORKMAZ (Isparta) – Ben senin kaygılarına değil, lafa değil, icraata bakarım,
icraata.
MEHMET NACİ
BOSTANCI (Devamla) – Sen bilmezsin, geçmişi bilmezsin.
S. NEVZAT
KORKMAZ (Isparta) – Lafa değil, icraata bakarım ben.
BÜLENT BELEN
(Tekirdağ) – Biz senin geçmişini biliyoruz.
MEHMET NACİ
BOSTANCI (Devamla) – Sizler 2014’ün, AK PARTİ’nin sağladığı özgürlük ortamında
Bozkurtlarsınız. Siz bugünün Bozkurtlarısınız. (AK PARTİ sıralarından “Bravo”
sesleri, alkışlar)
S. NEVZAT
KORKMAZ (Isparta) – Lafa değil, icraata bakarım.
MEHMET NACİ BOSTANCI (Devamla) –
Ben geçmişi de biliyorum. Nevzat, sen hiç konuşma bir kere. Konuşma!
S. NEVZAT
KORKMAZ (Isparta) – Biz ülkücülüğü konuşuyoruz, türkücülüğü değil! Türkücülüğü
konuşma!
MEHMET NACİ
BOSTANCI (Devamla) – Sen konuşursun, lafını yaparsın, o kadar.
MUSTAFA ELİTAŞ
(Kayseri) – Türkücü bile olamazsın, türkücü, ülkücüyü geç!
BAŞKAN – Lütfen
karşılıklı konuşmayalım.
MEHMET NACİ
BOSTANCI (Devamla) – Değerli arkadaşlar, tabii “Milliyetçiyim.” diye iddia edip
Türk milletine hizmet iddiasında olan insanların akıllı olması lazım.
S. NEVZAT
KORKMAZ (Isparta) – Ha şunu bileydin! Geldiğin noktaya bak ya!
MEHMET NACİ
BOSTANCI (Devamla) – “Sonuçta benim partime ne getirir?” hesabına dayalı bir
akletme, milliyetçiliğe hizmet değil. Dolayısıyla, söylediğin her söze dikkat
edeceksin. Burada AK PARTİ’yi Türklük düşmanı göstermek, size üç tane oy bile
getirmez ama kafa sürekli “O Türklük düşmanı, bu Türklük düşmanı…” Türklük kala
kala bana kaldı. Hüseyin Nihal Atsız kafası. Yalnızlığınıza gidersiniz. Yanlış.
İddianız Türklüğe hizmetse, bu kafa yanlış. Buradan Türklüğe hizmet çıkmaz. 
İkincisi,
“Türkmen’e yardım ediyor musunuz?” Ya, Sinan kardeşim, sen burada öyle
ihtilaçlar içinde davranıyorsun ki kıvranarak, bağırarak, ben doğrusu bir
psikolojik durumla karşı karşıyayız diye düşündüm. 
BÜLENT BELEN
(Tekirdağ) – Terbiyeni takın, terbiyeni! 
MEHMET NACİ
BOSTANCI (Devamla) – Senin eğer yirmi dört saatin, affedersin… Sen, yerine
oturduğunda da yirmi dört saatin bu şekilde eğer bir trans hâli içinde geçiyor,
Türkmenlerle yatıp kalkıyorsan helal olsun ama ben görüyorum ki oturuyorsun,
gülüyorsun, gündelik hayatını sürdürüyorsun, buraya gelince ne oluyorsa oluyor,
burada bir dramatik durum doğuyor. 
Aklıma Cenap
Şahabettin’in sözü geliyor. Cenap Şahabettin diyordu ki: “Havas beğendikçe
alkışlar, avam alkışlandıkça beğenir.” Şimdi, alkışlandıkça beğeneceği
varsayımıyla burada bir dramatik tablo ortaya koymanın neticesinde bir kanaat
uyandırmaya çalışıyorsanız o kanaat uyanmaz. Bu millet on iki yıldır kimin ne
yaptığını gayet iyi biliyor, aklıselimi de var, Türklük sevgisi de var; iyi ki
var ve o doğrultuda davranıyor. Sait Halim Paşa’nın dediği gibi, lütfen,
fikirlerden gerçekliğe gitmeyin, gerçeklikten fikirlere gelin. Yoksa, aranızda
okumayanlar vardır Ahmet Hikmet Müftüoğlu’nun “Çağlayanlar”ını, oradaki “Turhan
Nasıl Çıldırdı” durumuna düşersiniz. Kafanızda hayal kurup Türkiye’ye öyle
bakmayın, Türkiye’nin gerçekliğiyle yüzleşin, kafanızdaki fikirleri onun
istikametinde değiştirin. 
KEMALETTİN
YILMAZ (Afyonkarahisar) – Sen kendine sakla bu fikirlerini kardeşim!
MEHMET NACİ
BOSTANCI (Devamla) – Kendi bilgimizin esiri olmayalım. 
S. NEVZAT
KORKMAZ (Isparta) – Artı sonsuzdan eksi sonsuza salınan bir adamın
tavsiyelerini mi dinleyeceğiz?
MEHMET NACİ
BOSTANCI (Devamla) – Ta binlerce yıl öncesinde o Çinli bilge demiş ki: “Kendi
bataklığının esiri olan kurbağaya ben ne anlatabilirim?”
S. NEVZAT
KORKMAZ (Isparta) – Neredeydin, neredesin, nereye geldin? 
SİNAN OĞAN
(Iğdır) – Türkmenlere sınır niye kapalı?
MEHMET NACİ
BOSTANCI (Devamla) – Kendi bataklığımızın esiri olmayacağız.
SİNAN OĞAN
(Iğdır) – Hocam, çok basit, Türkmen’e sınır niye kapalı, onu söyle. Başka bir
şey demene gerek yok, sadece onu söyle, niye kapalı?
MEHMET NACİ
BOSTANCI (Devamla) – Değerli arkadaşlar, aslında HDP’nin grup önerisi üzerine
konuşmaya gelmiştim ama bir başka niyetle geliyorsunuz, bir başka konuşma
yapıyorsunuz, bu da herhâlde karşılıklı etkileşim diyelim. 
SİNAN OĞAN
(Iğdır) – İki dakika otuz üç saniyen var, Türkmen’e sınır niye kapalı, onu
söyle.
HAYDAR AKAR
(Kocaeli) – Haberi yok ki!
MEHMET NACİ
BOSTANCI (Devamla) – HDP’nin önerisine gelince…
Ha, bu arada,
Türkiye Cumhuriyeti bölgedeki herkese el uzatıyor.
HAYDAR AKAR
(Kocaeli) – Evet, evet!
MEHMET NACİ
BOSTANCI (Devamla) – Çıkıp burada yaptınız mı, sayıyı söyleyin, bilmem ne
söyleyin demenin manası yok. 
BÜLENT BELEN
(Tekirdağ) – Türkler hariç, Türkler hariç!
MEHMET NACİ
BOSTANCI (Devamla) – Evet, evet, o yardımları yapıyor. 
NAMIK HAVUTÇA
(Balıkesir) – Hoca, el uzattığı her yerde insanlar ölüyor! 
MEHMET NACİ
BOSTANCI (Devamla) – Siz de olsanız başka bir şey yapmazsınız, yapacağınız
bunlardır. 
ENGİN ALTAY
(Sinop) – Olur mu öyle?
MEHMET NACİ
BOSTANCI (Devamla) – “Olur mu böyle…” değil. 
NAMIK HAVUTÇA
(Balıkesir) - Ölenleri gösterdiler.
ENGİN ALTAY
(Sinop) – Terör ihraç etmeyiz, yeter, terör ihraç etmeyiz, terörist ihraç
etmeyiz!
HAYDAR AKAR
(Kocaeli)– İhracatta rekor kırdınız terörde! 
MEHMET NACİ
BOSTANCI (Devamla) – Siz de kim mazlum olsa; Türkmen’i, Kürt’ü, Arap’ı, kim mazlum
olsa ona el uzatırsınız çünkü siz ve biz aslında netice olarak aynı değerler
üzerindeyiz, birbirimizden çok ayrı değiliz. 
BÜLENT BELEN
(Tekirdağ) – Yoo.
MEHMET NACİ
BOSTANCI (Devamla) – Siz de farklı davranmayacaksınız. Siz evrenin bir
tarafında, biz evrenin bir tarafında değiliz. 
ENGİN ALTAY
(Sinop) – Doğru, biz terörist yetiştirip göndermeyeceğiz oraya Müslüman kanı
akıtmaya, doğru. 
MEHMET HİLAL
KAPLAN (Kocaeli) – Biz teröristlere yardım etmeyiz. 
S. NEVZAT
KORKMAZ (Isparta) – Tırlarla silah gönder, ondan sonra da “Niye adam
öldürüyorlar, niye Müslüman kesiyorlar…”
MEHMET NACİ
BOSTANCI (Devamla) – Değerli arkadaşlar, hepimiz Türkiye Cumhuriyeti’nin ortak
atmosferi içerisinde soluklanıyoruz. Bu siyasi ayrılıklar olur, rekabet de
olur. Bunları sanki bambaşka dünyalardaki iki ayrı parti, iki ayrı insan tipi
gibi düşünmek hem gerçekçi değil hem de bu memlekete hizmet değil. 
AYTUĞ ATICI
(Mersin) – Biz başka dünyaların insanıyız zaten! 
BÜLENT BELEN
(Tekirdağ) – Gerçekleri senden mi öğrenecek bu insanlar?
MEHMET NACİ
BOSTANCI (Devamla) – Türkiye Cumhuriyeti devletinin yapabilecekleri belli,
elindeki imkânlar belli. Herhâlde savaş açmasını beklemiyorsunuz. Elbette ki
insani birtakım yardımları yapacak.
MEHMET HİLAL
KAPLAN (Kocaeli) – Niye? Suriye’ye savaş açıyordunuz uçaksavarla!
MEHMET NACİ
BOSTANCI (Devamla) – Elbette ki uluslararası forumlarda Orta Doğu coğrafyasında
yaşanan insani dramları dile getirecek. 
S. NEVZAT
KORKMAZ (Isparta) – Siyasetin mümkün olanların sanatı olduğu yeni mi aklınıza
geldi? 
HAYDAR AKAR
(Kocaeli) – Hani senin Hakan’ın, Davutoğlu’n, Fidan’ın? Kim yazıyordu
senaryosunu?
S. NEVZAT
KORKMAZ (Isparta) – Mısır’a meydan okurken, Irak’a, İran’a meydan okurken… Yeni
mi aklınıza geldi reel siyaset?
MEHMET NACİ
BOSTANCI (Devamla) – Bizim dış politikamızın dayandığı temel, hakkaniyet ve
adalettir. 
AYTUĞ ATICI
(Mersin) – Roketle mi gelecek adalet ile hakkaniyet?
MEHMET NACİ
BOSTANCI (Devamla) – Şu küresel sisteme güçlü bir Türkiye’nin katacağı da
budur. Bugün biz takip ediyoruz, yarın burada kim olursa olsun aynı istikamette
davranmak durumunda çünkü uluslararası sisteme, benim kanaatim o ki Türkiye
Cumhuriyeti devletinin katabileceği en önemli değer hakkaniyet ve adalet
istikametinde bir duruştur. Bugün biz yapıyoruz, yarın inşallah başkalarına
nasip olur ve şunu biliyorum: Başkalarına nasip olmasını tayin edecek olan da
bu istikamette olanların ancak halktan destek alabilmesidir, bunu da
unutmayalım. Yoksa, kafanızdan başka tür fikirler geçirirseniz bu fırsatı ve
imkânı da bulamazsınız. 
HDP önergesi
üzerine konuşamadım. Aslında aynı önergeyi getirmişler. Aynı önerge üzerine
farklı bir konuşma yapacaktım, onu da bir başka bahara bırakalım. 
Çok teşekkür
ediyorum. Saygılar sunuyorum. (AK PARTİ sıralarından alkışlar)
BAŞKAN –
Teşekkür ederiz Sayın Bostancı. 
YUSUF HALAÇOĞLU
(Kayseri) – Sayın Başkanım…
BAŞKAN –
Buyurunuz Sayın Halaçoğlu. 
YUSUF HALAÇOĞLU
(Kayseri) – Sayın konuşmacı “Akıllı olacaksınız.”, “Hâlinize itler bile güler.”
gibi, grubumuza doğrudan sataşmada bulunmuştur. 
BAŞKAN – Evet.
SİNAN OĞAN
(Iğdır) – Sayın Başkan…
BAŞKAN – Sayın
Oğan, siz…
SİNAN OĞAN (Iğdır) – Efendim, aynı şekilde, ismimi
de zikrederek “Psikolojik durumunuz bozuk.” demiştir, “Hâlinize itler bile
güler.” demiştir. Müsaade ederseniz, Grup Başkan Vekilimizden sonra ben de
cevap vermek istiyorum çünkü grubumuz adına sataşmada bulundu.
BAŞKAN – Size şahsınıza sataştığı için söz
vereceğim Sayın Oğan. Sonra da grup olarak size söz vereceğim Sayın Halaçoğlu.
İDRİS BALUKEN (Bingöl) - Sayın Başkan, sonra da bir
yerimden…
BÜLENT TURAN (İstanbul) – Sayın Başkan, Meclisi hep
aynı konular meşgul ediyor ama.
BAŞKAN – O,
ismini zikrederek…
BÜLENT TURAN
(İstanbul) – Hakaret eden kendisi, yanlış konuşan kendisi, seviyesizlik yapan
kendisi.
ENGİN ALTAY
(Sinop) – “Hasta.” dedi ya, daha ne desin adama?
BAŞKAN - Buyurunuz Sayın Oğan.
VIII.- SATAŞMALARA İLİŞKİN KONUŞMALAR (Devam)
5.- Iğdır Milletvekili Sinan Oğan'ın, Amasya
Milletvekili Mehmet Naci Bostancı’nın HDP grup önerisi üzerinde yaptığı
konuşması sırasında şahsına sataşması nedeniyle konuşması

SİNAN OĞAN (Iğdır) – Değerli arkadaşlar, şimdi,
hocamdan burada hiç olmazsa, Türkmenler için -dokuz dakika konferans verir gibi
bir şeyler anlattı ama- bir dakika Türkmenlerle ilgili “Şunu yaptık, sınırı
açtık, sınırı açacağız.” diye bir şey demesini beklerdim ama yok.
MUSTAFA ELİTAŞ (Kayseri) – Sana ders verecek hâli
kalmadı!
SİNAN OĞAN (Devamla) – Hocamın söyleyeceği bir şey
yok çünkü yaptığınız bir şey yok.
BÜLENT TURAN (İstanbul) – Hangi Türkmen’e faydan
oldu be!
SİNAN OĞAN (Devamla) – Hocam diyor ki, sayın
konuşmacı diyor ki: “Bunlar size oy getirmez.” Değerli arkadaşlar, bizim
farkımız budur, biz Türkmen’i oy olarak görmüyoruz.
RAMAZAN CAN (Kırıkkale) – Hadi canım sende!
SİNAN OĞAN (Devamla) – Biz Türkmen üzerinden oy
devşirmiyoruz.
RECEP ÖZEL (Isparta) – Allah Allah!
SİNAN OĞAN (Devamla) – Hocam benim için “Psikolojik
durumun bozuk.” dedi.
BÜLENT TURAN (İstanbul) – Bozuk, evet.
RECEP ÖZEL (Isparta) – “Bozuk.” demedi, “Kontrol
etsin.” dedi.
SİNAN OĞAN (Devamla) – Hocam, kusura bakmayın, eğer
sizin bu vahşet karşısında psikolojiniz bozulmuyorsa…
BAYRAM ÖZÇELİK (Burdur) – Allah Allah!
MEHMET NACİ BOSTANCI (Amasya) - Ben sağlıklıyım çok
şükür.
SİNAN OĞAN (Devamla) – …eğer bu vahşet karşısında
siz hâlâ günlük yaşamınızı devam ettiriyorsanız…
RECEP ÖZEL (Isparta) – Sen günlük yaşamını devam
ettirmiyor musun?
SİNAN OĞAN (Devamla) – …kusura bakmayın Hocam,
geçmişte bu hareketin içerisinde bulunmuş ama bu hareketten hiçbir şey
öğrenmemişsiniz.
TÜLAY BAKIR (Samsun) – Etkisiz tepkinin bir faydası
yok.
SİNAN OĞAN (Devamla) – Değerli arkadaşlar, orada
Türkmenler ölürken benim burada bir Türk olarak…
RECEP ÖZEL (Isparta) – Hangi Türk’e ne faydan var,
onu söylesene, ne faydan var?
SİNAN OĞAN (Devamla) – …Türk olmaktan da gurur
duyarak oradaki Türkmen’in ölümüne, çocukların aç susuz kalmasına benim gönlüm
razı değil, benim vicdanım razı değil.
RECEP ÖZEL (Isparta) – Hiç kimsenin değil.
BAYRAM ÖZÇELİK (Burdur) – Ne faydan oldu?
MEHMET ŞÜKRÜ ERDİNÇ (Adana) – Ne yaptın, ne yaptın?
SİNAN OĞAN (Devamla) – Eğer sizin gönlünüz razıysa,
sizin psikolojinizi bu bozmuyorsa, sizin vicdanınız rahatsa… 
BÜLENT TURAN (İstanbul) – Hadi be!
SİNAN OĞAN (Devamla) – …o Türkmen çocukların o
dünyada iki eli sizin yakanızda olacak, söylüyorum.
BAYRAM ÖZÇELİK (Burdur) – Allah Allah, sanki
bilmiyoruz kimin eli kimin yakasında olacak.
SİNAN OĞAN
(Devamla) – Değerli arkadaşlar, Türkmenlerle ilgili, burada bir Allah’ın kulu,
ya Hükûmet ya grup başkan vekili veya bir milletvekili çıksın, desin ki: “Biz
Irak sınırını kapatmadık, isteyen Türkmen buraya gelebilir.” Bunu söyleyecek
cesarette bir arkadaşınız varsa burada dinlemeye hazırız. (AK PARTİ
sıralarından “Gelmesi doğru mu? sesi)
Teşekkür
ediyorum. 
BAŞKAN –
Teşekkür ederiz Sayın Oğan.
ALİ ŞAHİN
(Gaziantep) - Getirsek “Niye getirdiniz?” dersiniz. 
SİNAN OĞAN
(Iğdır) – Gelmesi niye doğru olmasın? 1,5 milyon Suriyeli buraya geliyor, doğru
oluyor da Türkmen gelince mi yanlış olacak? 1,5 milyon Suriyeliyi alıyorsunuz,
1 Türkmen’i niye alamıyorsunuz? (AK PARTİ sıralarından gürültüler) 
BAŞKAN – Sayın
Oğan… 
SİNAN OĞAN
(Iğdır) - Sizin Türk’e düşmanlığınız belli. 
BAŞKAN -
Teşekkür ediyoruz Sayın Oğan. 
MİLLÎ EĞİTİM
BAKANI NABİ AVCI (Eskişehir) – Sayın Başkan, sataşmadan söz istiyorum. 
BAŞKAN - Sayın
Halaçoğlu da konuştuktan sonra Hükûmet adına Sayın Avcı konuşmak istiyor
sataşmadan dolayı. 
Buyurunuz Sayın
Halaçoğlu. 
6.- Kayseri Milletvekili Yusuf Halaçoğlu'nun, Amasya
Milletvekili Mehmet Naci Bostancı’nın HDP grup önerisi üzerinde yaptığı
konuşması sırasında MHP Grubuna sataşması nedeniyle konuşması

YUSUF HALAÇOĞLU
(Kayseri) – Teşekkür ederim Sayın Başkanım. 
Değerli
milletvekilleri, tabii, burada bir atalar sözünü hatırlatmak istiyorum:
“Ayinesi iştir kişinin lafa bakılmaz.”
RECEP ÖZEL
(Isparta) – Aynen Hocam, aynen. 
YUSUF HALAÇOĞLU
(Devamla) – Söylediklerinizle, yaptıklarınızla birbirini tutmayan bir tavır
içerisindesiniz. 
Hoca dedi ki:
“IŞİD terör örgütleri listesine alındı.” Nerede? Gösterin bana. Öyle bir şey
söz konusu değil “terör örgütü” diyemiyorsunuz. 
Ayrıca, Musul
Başkonsolosluğumuz şu an IŞİD’in karargâhı hâlinde ama ona da ses
çıkarmıyorsunuz. 
MUSTAFA ELİTAŞ
(Kayseri) – Sen araştırmıyorsun, danışmanına söyle, araştırsın. 
YUSUF HALAÇOĞLU
(Devamla) - IŞİD’e, “Allahü ekber” diyerek kafa kesen IŞİD’e ses
çıkaramıyorsunuz, herhâlde oradaki insanların insan olmadıklarını
düşünüyorsunuz ki kafa kesenlere ses çıkarmıyorsunuz. 
Şimdi, bana
Atsız’dan bahsediyorsunuz. Siz önce Atsız’ın sözlerine -eğer biliyorsanız
doğru düzgün- daha dikkat edin. 
Bakın, Atsız
diyor ki: “Biz Türk’üz, tarihimize ve yakın mazimize dayanarak ‘Türk’üz’ der ve
bundan haklı bir iftihar duyarız.” Allah aşkına, bir kere ağzınızdan “Türk’üz”
kelimesi bile çıkmıyor, Anayasa’ya rağmen çıkmıyor ama Atsız’ın şiirini
okuyorsunuz. Atsız’ın şiiri… 
ALİ UZUNIRMAK
(Aydın) – Anlamını bilmiyorlar, anlamını… 
S. NEVZAT
KORKMAZ (Isparta) – İstismar, istismar!
YUSUF HALAÇOĞLU
(Devamla) - Bakın “Bir gün yollanıyorken bir gurbete yeniden/ Belki bir kişi
bile gelmeyecektir bize./ Bir kemiğin ardından saatlerce yol giden/ İtler bile
gülecek kimsesizliğimize.” diyor Atsız. 
Şimdi, siz zannediyor musunuz ki… Sadece Gazze’deki
insanları insan olarak görüp ötekileri insan olarak görmüyorsunuz... İnsan
olarak görmüyorsunuz çünkü orada katliama uğrayan Türkmenler için… 
RECEP ÖZEL (Isparta) – Niye öyle diyorsun Hocam?
Niye görmeyelim?
MEHMET ŞÜKRÜ ERDİNÇ (Adana) – Mazlum her yerde
mazlumdur. Her mazlum bizim için değerlidir.
YUSUF HALAÇOĞLU (Devamla) – Niye üç gün Gazze için
yas ilan ediyorsunuz da Türkmenler için yas ilan etmiyorsunuz? Ayinesi iştir
kişinin lafa bakılmaz dedim onun için. Gazze için üç günlük yas ilan edenler,
Türkmenler için de üç günlük yas ilan etsinler.
BAYRAM ÖZÇELİK
(Burdur) – Ne alaka!
YUSUF HALAÇOĞLU
(Devamla) – Ama yapamazsınız, yapamazsınız çünkü Başbakanınızın…
(Mikrofon
otomatik cihaz tarafından kapatıldı)
YUSUF HALAÇOĞLU
(Devamla) – …ağzından “Türk’üm” lafı da çıkmıyor. Çünkü, siz sadece mensubiyet
duygularınızla hareket eden ve ırkçılık yapan kişilersiniz.( MHP sıralarından
alkışlar, AK PARTİ sıralarından gürültüler)
BAŞKAN –
Teşekkür ediyoruz Sayın Halaçoğlu.
RECEP ÖZEL
(Isparta) – Allah Allah!
MEHMET ŞÜKRÜ
ERDİNÇ (Adana) – En büyük ırkçı sizsiniz!
YUSUF HALAÇOĞLU
(Kayseri) – Kimin ırkçı olduğu belli. 
BAŞKAN - Teşekkür
ederiz.
İDRİS BALUKEN
(Bingöl) – Sayın Başkan… 
BAŞKAN - Sayın
Baluken ne içindi? 
İDRİS BALUKEN
(Bingöl) - Sayın Başkan, dün geceden beri yaşanan bir hadiseyle ilgili, sınır
bölgesinde yaşanan bir hadiseyle ilgili kamuoyunda dezenformasyon bilgileri
var. Genel Kurulu doğru bilgilendirmek açısından yerimden söz istiyorum.
BAŞKAN – Sayın
Avcı’nın konuşmasından sonra size söz vereyim.
Buyurunuz Sayın
Avcı…
MEHMET NACİ
BOSTANCI (Amasya) – Efendim, bir konuyu açıklığa kavuşturmak istiyorum.
Efendim, bir cümle…
BAŞKAN –
Efendim?
MEHMET NACİ
BOSTANCI (Amasya) – Ben, Sinan Bey’in psikolojik olarak rahatsız olduğunu asla
söylemedim.
SİNAN OĞAN
(Iğdır) – Öyle dediniz.
ENGİN ALTAY
(Sinop) – Öyle algıladık biz.
MEHMET NACİ
BOSTANCI (Amasya) – Aksine, son derece sağlıklı olduğunu ifade ettim.
S. NEVZAT
KORKMAZ (Isparta) - Bırak kelime oyunlarını ya!
MEHMET NACİ
BOSTANCI (Amasya) – Sadece, kürsüye geldiğinde farklı davrandığını ifade ettim.
Teşekkürler.
KEMALETTİN
YILMAZ (Afyonkarahisar) – O zaman sizin bir tedaviye ihtiyacınız var, hep
yanlış anlaşılıyorsunuz.
BAŞKAN – Peki,
tutanaklara geçmiştir, düzeltmiştir.
Buyurunuz Sayın
Avcı. (AK PARTİ sıralarından alkışlar) 
7.- Millî Eğitim Bakanı Nabi Avcı'nın, Iğdır
Milletvekili Sinan Oğan’ın sataşma nedeniyle yaptığı konuşması sırasında
Hükûmete sataşması nedeniyle konuşması

MİLLÎ EĞİTİM
BAKANI NABİ AVCI (Eskişehir) – Sayın Başkan, değerli milletvekili arkadaşlarım;
ben de oturduğum yerden, aşağı yukarı Meclisin tamamını görebiliyorum.
Gerçekten, Naci Bey’in tespiti çok doğru. Bazı arkadaşlarımızın kürsü
performansları ile koltuk performansları epey bir farklı. (AK PARTİ
sıralarından alkışlar) 
ENGİN ALTAY
(Sinop) – O ne demek ya? Bu nasıl bir laf? “Koltuk” ne demek?
MUSTAFA ELİTAŞ
(Kayseri) – Genel Kurul sizi çok iyi anlıyor Sayın Bakan.
KEMALETTİN
YILMAZ (Afyonkarahisar) – Bir bakana çok yakıştı, hele hele Millî Eğitim
Bakanına çok yakıştı!
ENGİN ALTAY
(Sinop) – Sayın Bakan, bu lafı açmanız lazım.
KEMALETTİN
YILMAZ (Afyonkarahisar) – Esefle kınıyorum sizi. Bir Millî Eğitim Bakanına çok
yakıştı bu sözler! Esefle kınıyorum sizi.
MİLLÎ EĞİTİM
BAKANI NABİ AVCI (Devamla) – Ayrıca, buradan…
KEMALETTİN
YILMAZ (Afyonkarahisar) – Bir Millî Eğitim Bakanına çok yakıştı, üçüncü kez
söylüyorum.
BÜLENT TURAN
(İstanbul) – Kürsüde ağlıyor orada gülüyor, Hocam söylemeyecek mi onu?
MİLLÎ EĞİTİM BAKANI NABİ AVCI (Devamla) – Şunu
kısaca söyleyeyim: Türkiye, Birleşmiş Milletler terör listesinde yer alan El
Kaide, El Nusra ve IŞİD’i kendi mevzuatı bakımından da terör örgütleri
listesine almıştır.
MAHMUT TANAL (İstanbul) – Niye yardım ediyorsunuz
siz terör örgütlerine o zaman? (AK PARTİ sıralarından gürültüler)
OSMAN AŞKIN BAK (İstanbul) – Sen mi dağıtıyordun
yardımı, orada mıydın?
KEMALETTİN YILMAZ (Afyonkarahisar) – Niye
kınamıyorsun, niye “terörist” diyemiyorsun?
YUSUF HALAÇOĞLU (Kayseri) – Hangi tarihte, hangi
kararla aldınız?
MİLLÎ EĞİTİM BAKANI NABİ AVCI (Eskişehir) – Yardım
konusuna gelince, bugüne kadar Irak’a, Irak Türkmenlerine sadece Kızılay
üzerinden giden, son on beş gün içerisinde 47 tır, yarın 20 tır Gaziantep’ten
Telafer’e hareket ediyor, toplam planlanan tır sayısı 176.
BÜLENT TURAN (İstanbul) – Yüzün kızardı mı?
MİLLÎ EĞİTİM BAKANI NABİ AVCI (Eskişehir) – AFAD’ın
yaptıklarını ayrıca AFAD’ın sitesinden de okuyabilirsiniz.
SİNAN OĞAN (Iğdır) – Sayın Bakanım, kaç Türkmen
geldi Türkiye’ye?
MİLLÎ EĞİTİM BAKANI NABİ AVCI (Eskişehir) –
Hepinize saygılar sunuyorum. (AK PARTİ sıralarından alkışlar)
BÜLENT TURAN (İstanbul) – Biraz yüzün kızarsın be!
BAŞKAN – Teşekkür ediyoruz Sayın Avcı.
İDRİS BALUKEN (Bingöl) – Sayın Başkan…
BAŞKAN – Oylamadan sonra size söz vereyim, tam bu
konuyla ilgili değil.
VII.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, Grup Başkan Vekili Iğdır Milletvekili
Pervin Buldan tarafından, Suriye’de başta Rojava halkına karşı olmak üzere halklara
karşı vahşet uygulamaları ile bilinen IŞİD ve El Nusra örgütlerinin ülkemiz
gençlerini Suriye’deki savaşa sürüklemeleri için yaptıkları faaliyetlerin
araştırılması amacıyla 14/4/2014 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun 22
Temmuz 2014 Salı günkü birleşiminde sunuşlarda okunmasına ve görüşmelerinin
aynı tarihli birleşiminde yapılmasına ilişkin önerisi (Devam)

BAŞKAN - Halkların Demokratik Partisi Grubu
önerisini oylarınıza sunuyorum: Kabul edenler… Kabul etmeyenler… Kabul
edilmemiştir.
Buyurunuz Sayın Baluken, bir açıklama yapacaktınız.
V.- AÇIKLAMALAR (Devam)
20.- Bingöl Milletvekili İdris Baluken'in,
Şanlıurfa’nın Ceylânpınar ilçesinde 2 askerin yaşamını yitirdiği çatışmalarla
ilgili Hükûmetin olayın bütün detaylarını araştırması ve sorumlularla ilgili
gerekli açıklamaları yapması gerektiğine ilişkin açıklaması

İDRİS BALUKEN (Bingöl) – Teşekkür ediyorum Sayın
Başkan.
Sayın Başkan, Genel Kurulu bilgilendirmek üzere söz
aldım.
Dün, Ceylânpınar sınır bölgesinde yaşanan bir
çatışmada 2 askerin yaşamını yitirdiği bilgisiyle ilgili çelişkili olan
açıklamaları ibretle ve kaygıyla takip ettiğimizi ifade etmek istiyorum.
Dün, olaydan hemen sonra, olay yerinde
incelemelerde bulunan Urfa Valiliğinin yapmış olduğu açıklamada 21 Temmuz
Pazartesi gecesi kaçakçılarla yaşanan bir çatışmanın neticesinde olayın cereyan
ettiği ve 1 askerin yaşamını yitirdiği ifade edilmişti. Bugün ise Genelkurmay
Başkanlığı tarafından yapılan açıklamada olaydan PYD’nin sorumlu olduğu,
açılan ateşe karşı ateşle cevap verildiği ve 6 PYD’linin yaşamını yitirdiği
ifade edilmiştir. 
Her şeyden önce
şunu ifade edelim: PYD demokratik Suriye için mücadele eden, Suriye’deki bütün
terörist unsurlarla ve Suriye demokrasisini tehdit eden güçlerle siyasi
mücadele yürüten bir siyasi partidir. Hiçbir askerî faaliyeti yoktur. Orada
askerî faaliyet yürüten güç YPG’dir, YPG de sadece PYD’nin değil, bütün Suriye
halkının çıkarlarını, iradesini korumak üzere mücadele etmektedir. Biz, bu
çelişkili açıklamalar üzerine olayı inceledik, araştırdık, Rojava’daki
arkadaşlarımızla da görüştük. Bölgenin kaçakçıların kullandığı bir bölge olduğu
bilgisini yereldeki herkes biliyor, hem halk biliyor hem oradaki devlet
yetkilileri biliyorlar. Bu yaptığımız görüşmeler neticesinde de Rojava’daki
arkadaşlarımız, YPG güçleri ile Türkiye ordusu arasında asla bir çatışmanın
yaşanmadığını bize çok net bir şekilde ifade ettiler. Şu anda basına düşen
haberlerde de Serekaniye Binxet Halk Meclisi Başkanı Ferec Mihemed, YPG
güçlerinin girdiği bir çatışma olmadığını, bölgenin kaçakçıların kullandığı bir
bölge olduğunu, yaşamını yitiren ya da yaralı olan tek bir YPG savaşçısının
olmadığını ifade etmiştir. 
Ayrıca, olayın
PYD ve...
(Mikrofon
otomatik cihaz tarafından kapatıldı) 
İDRİS BALUKEN
(Bingöl) – Sayın Başkan, bu konu çok önemlidir, bir yarım dakikanızı daha rica
edeceğim.
YUSUF HALAÇOĞLU
(Kayseri) – Sayın Bakan, gitmeyin, bir dakika bekleyin.
BAŞKAN –
Buyurun.
İDRİS BALUKEN
(Bingöl) – Sayın Başkan, son cümlemden itibaren bir dakikada bitirmeye
çalışayım.
Sayın Ferec
Mihemed, Serekaniye Halk Meclisi Başkanı, YPG güçlerinin girdiği bir çatışma
olmadığını, bölgenin kaçakçıların kullandığı bir bölge olduğunu, tek bir
yaşamını yitiren ya da yaralı YPG savaşçısının olmadığını, olayın PYD ve
YPG’yle ilişkilendirilmeye çalışılmasının maksatlı olduğunu açık bir şekilde
ifade etmiştir.
Yine, basına,
YPG Serekaniye Komutanlığı tarafından yapılan açıklamada, olayla hiçbir
ilgilerinin olmadığı, yaralı ya da yaşamını yitirmiş tek bir savaşçılarının
olmadığı, konuyla ilgili detaylı bir açıklamanın da önümüzdeki saatlerde
kamuoyuyla paylaşılacağı açık bir şekilde ifade edilmiştir.
Dolayısıyla…
MUSTAFA ELİTAŞ
(Kayseri) – Sayın Başkan, burada PYD’nin sözcüsü değildir ki! PYD’nin açıklamalarının
burada ne alakası var Sayın Başkan?
İDRİS BALUKEN
(Bingöl) – Sayın Başkan, Genel Kurulu doğru bilgilendirmek açısından…
MUSTAFA ELİTAŞ
(Kayseri) – PYD açıklamalarını yapar, Türkiye Büyük Millet Meclisinde bu olmaz.
Sayın Başkan, burası Türkiye Büyük Millet Meclisi…
İDRİS BALUKEN (Bingöl) – Sayın Başkan, şunu
susturursanız niyetimi ifade edeceğim! Böyle bir şey olur mu? (AK PARTİ
sıralarından gürültüler)
MUSTAFA ELİTAŞ
(Kayseri) – PYD Türkiye’nin dışında bir örgüttür. Türkiye’nin dışındaki bir
örgütün böyle bir açıklaması burada olamaz. 
İDRİS BALUKEN
(Bingöl) – Dünden beri bu Meclisi provoke ediyorsun. 
BAŞKAN – Sayın
milletvekilleri, bir söz…
MUSTAFA ELİTAŞ
(Kayseri) – Sayın Başkan, Türkiye dışındaki bir örgütün sözcüsü gibi burada
davranamaz. 
BAŞKAN – Lütfen,
lütfen… Açıklama yapmak, Genel Kurulu bilgilendirmek talebiyle söz aldı.
MUSTAFA ELİTAŞ
(Kayseri) – Efendim, PYD’nin açıklamasını yapıyor. PYD, açıklamasını yapar.
BAŞKAN –
Sözünüzü lütfen tamamlayınız, bitiriyoruz.
İDRİS BALUKEN
(Bingöl) – Sayın Başkan, açıklama yapma sebebimiz de şudur: Tarihî bir Kürt ve
Türk savaşını provoke etmek isteyen güçler devrededir. Bu güçler, kamuoyunu da
yanlış bilgilendirecek şekilde yeni bir çatışmalı dönemi amaçlamaktadırlar. Bu
amaç doğrultusunda da özellikle Rojava ile Türkiye arasında çok ciddi sonuçları
olan birtakım komploları devreye koymak istemektedirler.
(Mikrofon
otomatik cihaz tarafından kapatıldı)
BAŞKAN –
Teşekkür ederiz Sayın Baluken, net anlaşılmıştır.
İDRİS BALUKEN
(Bingöl) – Dolayısıyla, hem iktidar partisi hem de Hükûmetin bu konuda olayın
bütün detaylarını araştırması ve sorumlularla ilgili gerekli açıklamaları
kamuoyuna yapması gerekmektedir.
Teşekkür
ediyorum.
BAŞKAN –
Teşekkür ederiz.
YUSUF HALAÇOĞLU
(Kayseri) – Sayın Başkanım…
BAŞKAN – Sayın
Halaçoğlu, buyurun.
21.- Kayseri Milletvekili Yusuf Halaçoğlu'nun, Millî
Eğitim Bakanı Nabi Avcı’nın sataşma nedeniyle yaptığı konuşmasındaki bazı
ifadelerine ve Şanlıurfa’nın Ceylânpınar ilçesinde 2 askerin şehit olduğu
çatışmalarla ilgili Hükûmetin açıklama yapması gerektiğine ilişkin açıklaması

YUSUF HALAÇOĞLU
(Kayseri) – Demin benim sözüm… IŞİD’in terör örgütü olduğuna dair bilgi verin
dedim, Sayın Bakan “IŞİD terör örgütü listesine alındı Türkiye’de.” dedi. 
BAŞKAN – Evet.
YUSUF HALAÇOĞLU
(Kayseri) – 19 Haziran 2014 tarihli Bakanlar Kurulu kararıyla Resmî Gazete’de
yayınlanan yeni terör örgütü listesinde IŞİD yok, varsa söyleyin. Yani, 19
Hazirandan sonra çıktıysa söyleyin bana ama yok.
ENGİN ALTAY
(Sinop) – Yok, yok.
KEMALLETTİN
YILMAZ (Afyonkarahisar) – Ama doğruyu söylemiyor işte Bakan.
YUSUF HALAÇOĞLU
(Kayseri) – İkincisi: Ceylânpınar’da olan hadisede, 2 askerimizin şehit
olmasıyla ilgili hadisede Valilik kaçakçı olduğunu ifade ediyor, Genelkurmay
terörist olduğunu ifade ediyor. Hangisine inanacağız? Hükûmet açıklama yapsın.
BAŞKAN –
Teşekkür ederiz.
ENGİN ALTAY
(Sinop) – Sayın Başkan, ben de bir meramımı anlatmak istiyorum Sayın Başkanım.
BAŞKAN – Sayın
Altay, buyurunuz, bir dakika süre veriyorum.
22.- Sinop Milletvekili Engin Altay'ın, Şanlıurfa’nın
Ceylânpınar ilçesinde 2 askerin şehit olduğu çatışmalarla ilgili Hükûmetin
bilgi vermesi gerektiğine ilişkin açıklaması

ENGİN ALTAY
(Sinop) – Türkiye büyük bir ülke diyoruz, büyük bir devlet diyoruz. Evvelsi gün
Suruç’ta, dün Ceylânpınar’da askerlerimiz öldü, şehit oldu. Askerini kimin
öldürdüğünü bilmeyen bir devlet Orta Doğu’da hamiliğe ve abiliğe soyunacak
güya! Burası Türkiye Büyük Millet Meclisi. Sayın Grup Başkan Vekilinin dediği
gibi, Türkiye, var olduğundan beri bütün dünyanın gözünün üstünde olduğu, her
türlü provokasyona açık, jeostratejik önemi çok büyük bir coğrafya. Bu
Parlamento, Suruç’ta olup biteni, Ceylânpınar’da olup biteni öğrenemeyecekse
yok olsun! Böyle bir şey olabilir mi?
(Mikrofon
otomatik cihaz tarafından kapatıldı)
BAŞKAN –
Teşekkür ederiz Sayın Altay.
ENGİN ALTAY
(Sinop) – Bir dakika Sayın Başkanım.
Hükûmet orada.
Hükûmetin derhâl bu Parlamentoya bilgi vermesi lazım. Eğer vermezse ben de
Sinan Oğan gibi, Hükûmeti bostan korkuluğu olmakla itham ediyorum!
BAYRAM ÖZÇELİK (Burdur)
– Çek git, o zaman çek git!
BAŞKAN –
Teşekkür ederiz Sayın Altay.
On beş dakika
ara veriyorum.
 Kapanma
Saati: 17.05
İKİNCİ OTURUM
Açılma Saati: 17.23
BAŞKAN: Başkan Vekili Şükran Güldal MUMCU
KÂTİP ÜYELER: Muhammet Bilal MACİT (İstanbul), Mine LÖK BEYAZ
(Diyarbakır)
-----0-----
BAŞKAN - Sayın
milletvekilleri, Türkiye Büyük Millet Meclisinin 123’üncü Birleşiminin İkinci
Oturumunu açıyorum.
Milliyetçi
Hareket Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve daha sonra oylarınıza sunacağım.
VII.- ÖNERİLER (Devam)
A) Siyasi Parti Grubu Önerileri (Devam)
2.- MHP Grubunun, Afyonkarahisar Milletvekili
Kemalettin Yılmaz ve arkadaşları tarafından, Afyonkarahisar ilinde bulunan
Büyük Taarruz’un başlatıldığı Kocatepe’nin sorunlarının belirlenmesi,
geçmişinin, bugününün ve geleceğinin araştırılması, tarihimizdeki önemine
yakışır bir hâle getirilmesi için idari ve kurumsal yasal düzenlemelerin
yapılması amacıyla Türkiye Büyük Millet Meclisi Başkanlığına verilmiş olan
Meclis araştırması önergesinin (10/399), Genel Kurulun 22 Temmuz 2014 Salı
günkü birleşiminde sunuşlarda okunmasına ve görüşmelerinin aynı tarihli
birleşiminde yapılmasına ilişkin önerisi
 22/7/2014
Türkiye Büyük Millet Meclisi Başkanlığına
Danışma
Kurulunun 22/7/2014 Salı günü (bugün) yaptığı toplantısında, siyasi parti
grupları arasında oy birliği sağlanamadığından grubumuzun aşağıdaki önerisinin
İç Tüzük’ün 19’uncu maddesi gereğince Genel Kurulun onayına sunulmasını arz
ederim.
Saygılarımla.
 Yusuf
Halaçoğlu
 Kayseri
 MHP
Grup Başkan Vekili
Öneri: 
Türkiye Büyük Millet Meclisi gündeminin, “Genel
Görüşme ve Meclis Araştırması Yapılmasına Dair Öngörüşmeler” kısmında yer alan
Afyonkarahisar Milletvekili Kemalettin Yılmaz ve arkadaşlarının (10/399) esas
numaralı, Afyonkarahisar ilimizde bulunan Büyük Taarruz’un başlatıldığı
Kocatepe’nin sorunlarının belirlenmesi, geçmişinin, bugünün ve geleceğinin
araştırılması, tarihimizdeki önemine yakışır bir hâle getirilmesi için idari ve
kurumsal yasal düzenlemelerin yapılması amacıyla verdiğimiz Meclis araştırması
açılması önergemizin 22/07/2014 Salı günü (bugün) Genel Kurulda okunarak
görüşmelerin bugünkü birleşimde yapılması önerilmiştir.
BAŞKAN – Lehinde, Afyonkarahisar Milletvekili
Kemalettin Yılmaz. 
Buyurunuz Sayın Yılmaz. (MHP sıralarından alkışlar)
KEMALLETİN YILMAZ (Afyonkarahisar) – Sayın Başkan,
değerli milletvekilleri; Afyonkarahisar ilimizde bulunan Büyük Taarruz’un
başlatıldığı Kocatepe’nin sorunlarının belirlenmesi, bugününün ve geleceğinin
araştırılması, tarihimizdeki önemine yakışır bir hâle getirilmesi için idari ve
kurumsal yasal düzenlemelerin yapılması amacıyla Milliyetçi Hareket Partisi
olarak vermiş olduğumuz Meclis araştırması açılması teklifimizle ilgili grubum
adına söz almış bulunuyorum. Yüce heyetinizi saygıyla selamlıyorum. 
Değerli
milletvekilleri, aradan doksan iki yıl geçmiş olmasına rağmen, Büyük Taarruz
artan bir ilgiyle ulusal ve uluslararası alanda önemini koruyor. Türkiye
Cumhuriyeti’nin temellerinin atıldığı, destanların yazıldığı, varoluş
mücadelemiz Kurtuluş Savaşı’nın en önemli safhasıdır Büyük Taarruz. Başkomutan
Mustafa Kemal Atatürk, 26 Ağustos 1922’de Büyük Taarruz’u, Afyonkarahisar'ın
Merkez ilçesine bağlı Büyükkalecik kasabası sınırları içinde yer alan 1.874 rakımlı
Kocatepe'den başlatmış ve günümüzde de varlığını sürdüren siperden bizzat sevk
ve idare etmiştir. 
Kocatepe’nin
önemi Türkiye Cumhuriyeti
tarihi açısından tartışılmazdır. Kocatepe Türk tarihinin önemli noktalarından
olan Gelibolu Yarımadası’ndan farklı değildir. Ancak, yıllardır, Kocatepe
maalesef unutulmuştur. Kocatepe'nin Büyük Taarruz için başlangıç noktası
seçilmiş olması tesadüf değildir. 1.874 rakımlı Kocatepe’den Yunan ordusunun
işgalinde olan bütün toprakları panoramik olarak görmek mümkündür. Bugün de
ordumuzun kullandığı siperleri, mevzileri, düşman siperlerini, ateş noktalarını
açıkça görebilmek mümkündür. Kocatepe’de bulunan Atatürk Anıtı 1993 yılında
yaptırılmış, kısıtlı bir peyzaj çalışması yapılmıştır. Şu hâliyle, yılda bir
defa, 26 Ağustos tarihinde vatandaşlarımızın ziyaret edebildiği bir anıt
olmaktan öteye geçmemektedir. Kocatepe'nin hak ettiği değere kavuşturulması,
tarihinin tam olarak araştırılması ve gelecek nesillere aktarılması
gerekmektedir. Alanda ciddi bir rekreasyon çalışması yapılması, tarihî dokuya
ve çevreye zarar vermeden insanların ziyaret etmesi, tarihimizin tam idrakinin
sağlanması, kültür ve tarih turizmi merkezi hâline getirilmesi için
çalışmaların yapılması gerekmektedir.
Bin yıllık
kardeşliğimizin mührü ve cumhuriyetimizin âdeta tapusudur Kocatepe. Din için,
namus için, vatan için, özgürlük için, bayrak için şehadet şerbetini içmiş
vatan evlatları koyun koyuna yatmaktadır Bayburtlu Yüzbaşı Agâh Efendi
Şehitliği’nde.
Cumhuriyetin
temelleri bu inanç, bu gayret ve fedakârlık sayesinde atılmış, millî ve manevi
değerlerle harmanlanmış, ümit ve umutla büyük hedeflere doğru yolu çizilmiş;
siyasi, hukuki ve sosyal teşkilatlanmamızın sonucunda bugünlere gelinmiştir. 
Gelinen bu
noktada, cumhuriyeti kuran iradenin maalesef ihmal edilmesi, ötelenmesi,
dışlanması, zaman zaman da yok edilmeye çalışılması sonucunda âdeta emperyalist
güçlerin topla tüfekle elde edemediklerini sinsice, hazmede hazmede, hazmettire
hazmettire dayatmaları sonucunda Türkiye Cumhuriyeti bugün ağır tehditlerle
boğuşmaktadır. Bağımsızlık ve şeref sembolümüz, birlik ve kardeşlik nişanemiz
ay yıldızlı al bayrağımız bugün hain furyasının hedefindedir. Türk Bayrağı,
belirli aralıklarla, çekildiği gönlerden alçakça indirilmekte veya buna
teşebbüs edilmektedir. Bu olaylar çoluk çocuk işi değildir, tesadüfi de
değildir. 
Türk kültürü
ciddi bir yabancılaşma ve yozlaşmanın sınırındadır. Tarihî şark meselesi adım
adım gerçekleşmektedir. Asırlardır gündemde olan Türkleri Anadolu'dan çıkarma,
İslamiyet'i küçültme, terörize etme planı adım adım amacına doğru
ilerlemektedir. Bu hain emele payandalık ve paryalık yapan içimizdeki siyasi ve
silahlı taşeronlar, ülkemizi her geçen gün büyük bir çıkmazın içine
çekmektedir.
Büyük Orta Doğu
Projesi Eş Başkanı ve siyasi taşeronu olan AKP üst düzey yöneticileri ile Büyük
Orta Doğu Projesi’nin silahlı taşeronu olan PKK ele ele verdiler ve millî ve
üniter devlet yapımıza,  toprak bütünlüğümüze, millî birliğimize ve
beraberliğimize çok ciddi darbeler vurmaktadırlar. Ülkemizde maalesef ahlakın,
hukukun, vicdanın, dürüstlüğün, huzur ve kardeşliğin her geçen gün erozyona uğradığını
üzülerek müşahede ediyoruz. Türk milleti böyle bir zillete razı olmaz,
katlanamaz ve inanıyorum ki katlanmayacaktır. Her zaman olduğu gibi doğruyu,
iyiyi, güzeli, helali, sevabı tercih etme erdemini mutlaka gösterecektir.
Değerli milletvekilleri, Türkiye çok
zor bir coğrafyada yer alıyor. Etrafımızdaki etnik ve mezhebi rekabetler kan
dökmeye devam etmekte, komşularımızda ciddi bir kaos hâkim olmuş durumdadır.
Büyük Orta Doğu Projesi’nin gereği,
bugün Orta Doğu, etnik, dinî, ideolojik ve mezhebi farklılıkları kaşınarak,
çatıştırılarak dünyanın en istikrarsız alanı hâline getirilmiştir. “Arap
Baharı” diyorsunuz ya, ne oldu? Arap Baharı kan, gözyaşı, ölüm ise böyle bahar
olmaz olsun. Ne oldu Libya’ya? Ne oldu Mısır’a? Ne oldu Suriye’ye?
Dün Arap Baharı’nın hamisi ve mimarı
olarak övünen BOP Eş Başkanı bugünlerde yeni bir deyimle ortaya çıktı ve bunu
her gittiği ortamda âdeta kulak dolgunluğu oluştururcasına söylemeye devam
ediyor. 
BOP Eş Başkanının yeni Türkiye'si,
Türklüğün çiğneneceği, milliyetçiliğin ayaklar altına alınacağı, bölücülerin
söz sahibi ve yol gösterici olacağı bir yapıdır.
Büyük Orta Doğu Projesi’nin Eş
Başkanının yeni Türkiye'sinde yalan, dolan, talan, yüzsüzlük, yasak,
yabancılaşma, kamplaşma, sahtekârlık, münafıklık ve riyakârlık hâkim olacaktır
maalesef.
Büyük Orta Doğu Projesi’nin Eş
Başkanının yeni Türkiye'si, zorbaların, eşkıyaların sözünün geçtiği, millî ruh
ve millî ahlakın dumura uğratıldığı, işsizliğin, yoksulluğun, sefaletin
artacağı ve masum insanlarımızın istismar edildiği bir ülkenin adı olacaktır
maalesef.
Büyük Orta Doğu Projesi Eş Başkanının
sözünü ve vaadini verdiği yeni Türkiye, Ermeni diasporasından özür dileyen,
Kıbrıs'tan vazgeçen, Ege'yi Yunanlılara, Akdeniz'i Rum ve siyonistlere
pazarlayan, isyancılara ve işgalcilere anıtlar yaptıran, hainleri baş tacı
yapan, âdeta akıl tutulması yaşanan bir ülkenin habercisidir.
Büyük Orta Doğu Projesi Eş Başkanının
yeni Türkiye'si, kadın cinayetlerinin âdeta otomatiğe bağlanacağı, uyuşturucu
kullanma yaşının düşeceği, suç ve suçlu sayısının tavan yapacağı, icra
dairelerinin sayısının artacağı, esnafa, memura, çiftçiye, emekliye, işçiye
hayat hakkı tanımayan, hatta yok farz eden bir ülke gerçeğidir.
Büyük Orta Doğu
Projesi Eş Başkanının “yeni Türkiye” söylemi, 17-25 Erdoğan'ın
diktatörleşeceği, “Hırsız var.” diyenlerin dövüleceği, “Saat kaç?” diye
soranların mahkûm edileceği, devlet hazinesinin soyulup soğana çevrileceği,
hukukun resmen çiğneneceği, kanunsuzlukların resmileşeceği bir ülke
manzarasıdır. Bu, kabul edilemez ve edilmeyecektir değerli milletvekilleri.
29 Ekim 1923
tarihi bizim için yeni bir Türkiye'nin miladı olmuştur. Bu miladı, hiç
eskimeyecek olan yeni Türkiye'yi, Büyük Orta Doğu Projesi’nin Eş Başkanı ve
siyasi taşeronu 17-25 Erdoğan ve BOP silahlı taşeronu PKK ve diğer çıkar
çeteleri dahi eskitemeyecektir. Doksan iki yıl önce Kocatepe’den, cumhuriyetin
kurulduğu topraklardan Türk milleti olarak tavrını koyan irade buna müsaade
etmeyecektir. Türk milleti, cumhuriyetini kuran irade etrafında birleşip
bütünleşerek Türkiye'yi sahipsiz bırakmayacaktır.
Bu duygu ve
düşünceler içerisinde araştırma önergemize desteklerinizi bekler, yüce
heyetinizi saygıyla selamlarım efendim. (MHP sıralarından alkışlar) 
BAŞKAN –
Teşekkür ederiz Sayın Yılmaz.
RAMAZAN CAN
(Kırıkkale) – Araştırma önergesinden bahsetmedin ki. 
KEMALETTİN
YILMAZ (Afyonkarahisar) – Herhâlde büyük ölçüde…
RAMAZAN CAN
(Kırıkkale) – Afyon’dan bahsetmedin ki hiç. Bari, Afyon’u ben anlatayım o
zaman. 
ALİM IŞIK
(Kütahya) – “Afyon” demek “millî birlik” demek, “Afyon” demek “tarih” demek…
RAMAZAN CAN
(Kırıkkale) – Ama, anlatmadı ki.
ALİM IŞIK
(Kütahya) - …“Afyon” demek “Türkiye Cumhuriyeti” demek. Bunları bilmiyorsan
biraz oku, tarihe bak.
BAŞKAN –
Aleyhinde, Afyonkarahisar Milletvekili Halil Ürün.
Buyurunuz Sayın
Ürün.
HALİL ÜRÜN
(Afyonkarahisar) – Sayın Başkanım, değerli milletvekilleri; Milliyetçi Hareket
Partisinin 2011 yılının son aylarında vermiş olduğu bir araştırma önergesinin
de bugün gündeme alınması hususunda aleyhte konuşmak üzere huzurlarınızdayım.
Hepinizi hürmetle ve muhabbetle selamlıyorum. 
KEMALETTİN
YILMAZ (Afyonkarahisar) – Kocatepe’nin aleyhinde olunmaz ama, ecdat kanı var.
HALİL ÜRÜN (Devamla) – Şimdi, önerge
elimde, tam da ben de onu söyleyecektim, teşekkür ediyorum Kemalettin Bey.
Şimdi, önergede yazıyorsunuz ki
zatıalileriniz ve MHP’li büyüklerimiz: “Büyük Taarruz’un başlatıldığı
Kocatepe’nin sorunlarının belirlenmesi, geçmişinin, bugünün ve geleceğinin
anlaşılması, tarihimizdeki önemine yakışır bir hâle getirilmesi için idari ve
kurumsal yasal düzenlemelerin yapılması amacıyla araştırma önergesini
istiyoruz.” diyorsunuz. Biraz önce lehe yapmış olduğunuz konuşmada ne
Kocatepe’yle ilgili ne de Kocatepe’nin anlam ve önemi, geçmişi, geleceğiyle
ilgili bir şey söylemiyorsunuz, tam tersine, bizim asla kabul etmeyeceğimiz,
genel olarak gerçeklere aykırı, tamamen uydurma ve Türk milletinin geleceği
hakkında negatif düşüncelerden oluşmuş sanki bir temenniler bülteni arz ediyorsunuz.
Hâlbuki Kocatepe’yi konuşmamız lazım, Kocatepe’nin geçmişini, geleceğini
konuşmamız lazım. Ama, siz, 1923’te kurulan cumhuriyetin 100’üncü kuruluş yıl
dönümüne Türkiye’yi en ileri seviyede hazırlamaya çalışan bir Hükûmetin, onun
için çalışan bir Başbakanın ve onun için çalışan milletvekillerinin
yaptıklarını tamamen akları kara göstermek suretiyle negatif bir tablo ortaya
koyuyorsunuz. Bunun kabul edilmesi mümkün değil. 
Şimdi, esas konumuzla ilgili ben
birtakım şeyleri arz etmek istiyorum yüce Meclise ve zatıalilerinizin de
bilmesi lazım. İki yıl önce vermiş olduğunuz önergeden bu tarafa, siz de
biliyorsunuz ki, her sene bu törenlerde bir hafta boyunca beraber oluyoruz. Her
sene yeni gelişmeler yapılıyor. Kurtuluş Savaşı’mızın en önemli noktası olan, bitiş
noktası olan Büyük Taarruz’un başladığı geceden itibaren törenlerin, seremonik
olarak yapılan törenlerin bir haftanın daha dışına çıkarılabilmesi için ciddi
projeler gerçekleştiriliyor, bunlar adım adım ilerliyor. Gerek Kocatepe Büyük
Taarruz alanında -millî parklarda- gerekse bu savaşın diğer alanları olan
Kütahya’nın Dumlupınar ilçemizde, Zafertepe’de, Çalköy’de ve diğer, Kurtuluş
Savaşı’nın yürümüş olduğu bütün arazilerde adım adım projeler gidiyor. 
Değerli milletvekilleri, ama
Türkiye’deki tüm hizmet projelerinde olduğu gibi bu projelerin yürümesi normal
planlanan sürenin en azından 3 katında sürüyor. Bütün alan millî park, bütün
alan sit alanı ve Kültür Bakanlığı, Eskişehir Kültür Varlıklarını Koruma Bölge
Kurulu onayından geçmesi gereken projeler, her defasında değişen projeler,
Hükûmetin, Bakanlığın, Millî Parklar Genel Müdürlüğümüzün yapmaya çalıştığı
işleri 3 katı süreye çıkarıyor. Bu da ciddi anlamda vakit kaybı oluyor ama buna
rağmen son on senede, on iki senede Hükûmetimiz çok ciddi mesafeler
kaydetmiştir. En son, Kurtuluş Savaşı’mızın daha iyi anlatılabilmesi için
İstiklal Tanıtım Merkezi ya da kamuoyunda kullanıldığı gibi Panorama Müzesi’nin
temelini de geçtiğimiz günlerde Sayın Başbakan Yardımcımız ve Orman ve Su
İşleri Bakanımız birlikte atmışlardır. İstiklal Harbi, bu yapılacak olan
İstiklal Tanıtım Merkezi’nde yeniden canlandırılacaktır. Türkiye’de ilk defa üç
boyutlu olarak Millî Mücadele, bu merkezde anlatılmaya çalışılacaktır. Bunun
için yaklaşık olarak üç senedir uğraşan Bakanlık, Millî Parklar Müdürlüğü ancak
temel atmaya muvaffak olmuştur. İnşallah, diliyoruz ve temenni ediyoruz ki
kazasız belasız, bu müze en kısa sürede hayata geçirilir ve gelecek
nesillerimize sadece yazları ağustos ayında anlattığımız olayları, bütün bir on
iki ay boyunca anlatabilme imkânına kavuşalım diye umuyoruz, bu amaçla da bu
projeyi gerçekleştirmeye çalışıyoruz.
Sayın Başkan, değerli milletvekilleri; şimdi,
cumhuriyeti kuran irade 29 Ekim 1923 tarihinde bu ülkede bir yönetim başlatıyor
ve cumhuriyetin en önemli kurumu Türkiye Büyük Millet Meclisi. “Egemenlik
kayıtsız şartsız milletindir.” diye hem Genel Kurulun hem de grup toplantı
salonlarının duvarlarına yazıyoruz. Arkasından, milletin egemenliğini kullanmış
olduğu sandıklardan sonra sandıklarda yapılan seçimlerden sonra hükûmetler
geliyor, icraatlarını orta yere koyuyor ancak öyle görüyoruz ki Türkiye Büyük
Millet Meclisinde -ben üç senedir bu Mecliste sizlerle beraber çalışıyorum- bu
araştırma önergelerinde maalesef verimli bir sonuç alamıyoruz. Milletin
egemenliğinin tezahür etmiş olduğu şu yüce Mecliste her çalışma günümüzde iki
yıl öncesinden, bir yıl öncesinden verilmiş araştırma önergelerini konuşarak
saatlerce vakit kaybediyoruz. Elbette ki araştırma önergeleri verilecektir,
Meclisin en önemli çalışmalarındandır Sayın Başkanım. Ancak, görüşülen
araştırma önergeleri, zatıalileriniz ile gruplar arasında anlaşarak
getirdiğiniz, birlikte mutabakat sağladığınız araştırma önergeleri bu Mecliste
kabul ediliyor, devam ediliyor.
ERKAN AKÇAY
(Manisa) – Hep sizin getirdiklerinizi mi görüşeceğiz burada, sizden başka kimse
bir şey getiremeyecek mi yani? Hep sizin dediklerinizi mi konuşacağız bu
Mecliste? Hâkimiyet milletindir diyoruz.
HALİL ÜRÜN
(Devamla) – Hayır, hep beraber… Efendim, beraber anlaştıklarımız da var, daha
iki üç gün önce konuştunuz.
Şimdi, ben bir
Afyonkarahisarlı olarak Kocatepe’yle ilgili olarak, Kurtuluş Savaşı’nın
yapıldığı bölgelerle ilgili olarak bir araştırma yapılmasına elbette karşı
çıkmam, elbette bu araştırmalar yapılmalı.
KEMALETTİN YILMAZ
(Afyonkarahisar) – İşte, böyle, Allah razı olsun.
RAMAZAN CAN
(Kırıkkale) – Kendisi anlatmadı ki, kendisi hiç anlatmadı ki.
HALİL ÜRÜN
(Devamla) – Evet.
Elbette karşı
çıkmam, bunlar araştırılmalı. Biz bunları zaten araştırtıyoruz, birtakım şeyler
de yaptırıyoruz. Ben, bu konuşma görevi grup tarafından tarafıma tevdi
edildiğinde ilgili müdürlüğe sordum, 7 sayfa icraat raporu gönderdiler. Şimdi,
bunlarla sizin başınızı ağrıtmanın hiçbir anlamı yok. Mümkün olan her şeyi
yapmaya çalışıyorlar. Ama şu andaki düşüncem şudur ki, âcizane fikrimi
zatıalilerinizle paylaşıyorum ki bu araştırma önergesine “evet” dememizin hiç
kimseye faydası olmayacaktır.
ERKAN AKÇAY
(Manisa) – Yani baş ağrısı mı yapıyor bu konuşmalar?
HALİL ÜRÜN
(Devamla) – “Evet” diyeceğimiz araştırma önergeleri, daha önceki uygulamalardan
ve teamülden de belli olduğu gibi, sayın grup başkan vekillerinin daha önce
anlaşarak bu Genel Kurula getirmiş oldukları önergelerdir.
ALİM IŞIK
(Kütahya) – Yani grup başkan vekilin sana onay vermezse “evet” diyemeyeceksin
ha? Yapma, etme eyleme!
HALİL ÜRÜN
(Devamla) – Evet, aynen öyle. Hiç çekinecek bir şey yok.
ERKAN AKÇAY
(Manisa) – İktidar partisinin başı ağrıyor!
KEMALETTİN
YILMAZ (Afyonkarahisar) – Senin iraden yok mu Halil ya?
HALİL ÜRÜN
(Devamla) – Biz Türkiye’ye hizmet etmeye çalışan, aşkla, şevkle çalışan bir
grubuz, birlikte hareket ediyoruz.
ALİM IŞIK
(Kütahya) – O zaman sen, grup başkan vekilinin vekili olmaya devam et. Afyon’un
vekili olacaksın!
HALİL ÜRÜN (Devamla)
– Ben Afyonkarahisar’ın vekiliyim ve şu anda, önerge konusu olan araziyle
ilgili olarak en çok çalışmaları da biz yapıyoruz.
YUSUF HALAÇOĞLU
(Kayseri) – Unutmayın ki sizin getirdiğiniz önergeler de bütün grupların
önergeleri değil.
HALİL ÜRÜN
(Devamla) – Değerli milletvekilleri…
MAHMUT TANAL
(İstanbul) – Grup Başkan Vekiliniz sizi dinlemiyor, niye? Ciddiye mi almıyor?
HALİL ÜRÜN
(Devamla) – Grup Başkan Vekilim bunları biliyor, ben daha önce söyledim ona,
ben sizin için konuşuyorum.
KEMALETTİN
YILMAZ (Afyonkarahisar) – Halil, gözünü seveyim yapma şöyle!
HALİL ÜRÜN
(Devamla) – Değerli milletvekilleri, toparlayacak olursak, Kurtuluş
Savaşı’mızın gerçekleşmiş olduğu, her santimetrekaresinde aziz şehitlerimizin
kanı ve şehitlerimizin kemiklerinin bulunduğu büyük bir bölge olan,
Afyonkarahisar ve bir kısmı da Kütahya ilimizin sınırları içerisinde olan, bu
araştırma önergesinin konusu olan bölgede şu ana kadar yapılanların kesinlikle
yetersiz olduğunu söylememiz mümkün değildir. Şu anda o bölgede yaşayan,
yerleşim yerlerinde yaşayan, Büyükkalecik’te, efendim, Kışlacık’ta,
Küçükkalecik’te, Dumlupınar’da, pek çok yerde yaşayan insanlarımızın sorunları
var millî parktan dolayı. Biraz önce sözünü ettiğim sit alanından dolayı,
yerleşim yerlerinde gerek kişilerin yapmış olduğu inşaatlarda gerekse kamu için
yapmış olduğumuz sulama tesislerinde her ne yapılacaksa her defasında
Eskişehir’deki Anıtlar Yüksek Kurulunun bir kısım engellemeleriyle
karşılaşıyoruz. Elbette bunları buradan şikâyet olarak söylemiyorum ancak bir
durum tespiti açısından söylüyorum ki, gerçekten bu bölgedeki sorunları çözmeye
Hükûmetimiz son derece büyük bir aşkla ve şevkle devam etmektedir. Şu ana kadar
çözdüklerimiz vardır, bundan sonra da çözeceklerimiz devam edecek ve bu bölgede
yaşayan insanlarımızın sorunlarını çözeceğiz. Ama asıl nihai hedefimiz, gelecek
nesillere ve şu anda ülkemizde yaşayan gençlerimize Kurtuluş Savaşı’nı,
Başkomutanlık Büyük Taarruz Muharebesi’ni en iyi şekilde anlatabilmek ve bunu
gelecek nesillere bir şuur olarak kazandırabilmektedir. Bu noktada, Gençlik ve
Spor Bakanlığımız -geçtiğimiz yıllarda- artık Afyonkarahisar’a da büyük
organizasyonlar yapmakta, çok sayıda gencimizi Kocatepe’ye ve bu törenlerin
yapıldığı alanlara taşımaktadır. Temenni ediyoruz ki önümüzdeki günlerde,
önümüzdeki yıllarda hem Millî Eğitim Bakanlığımız hem Gençlik ve Spor
Bakanlığımız burada yapılacak olan tesislere ve müzelere, Kurtuluş Savaşı’mızın
daha iyi anlatılabilmesi için gençlerimizi ve öğrencilerimizi daha çok
getirecek ve inşallah, 2023’lere daha bilinçli bir Türk nesliyle ulaşmış olacağız.

Bu duygu ve
düşüncelerle, mutabakat olmaması sebebiyle bu araştırma önergesine “evet”
diyemeyeceğimizi saygıyla arz ediyorum. Hepinizi hürmetle selamlıyorum efendim.
(AK PARTİ sıralarından alkışlar)
BAŞKAN –
Teşekkür ederiz Sayın Ürün.
YUSUF HALAÇOĞLU
(Kayseri) – Sizin önergelerde de mutabakat yok yalnız, ona göre. 
BAŞKAN –
Lehinde, Afyonkarahisar Milletvekili Ahmet Toptaş. 
Buyurunuz Sayın
Toptaş. (CHP sıralarından alkışlar)
AHMET TOPTAŞ
(Afyonkarahisar) – Teşekkür ederim Sayın Başkan. 
Milliyetçi
Hareket Partisinin (10/399) esas numaralı, Afyonkarahisar ilimizde bulunan
Büyük Taarruz’un başlatıldığı Kocatepe’nin sorunlarının belirlenmesi,
geçmişinin, bugünün ve geleceğinin araştırılması, tarihimizdeki önemine yakışır
bir hâle getirilmesi için idari ve kurumsal yasal düzenlemelerin yapılması
amacıyla bir Meclis araştırması talebi vardır, bu talep konusunda Cumhuriyet
Halk Partisi Grubu adına söz almış bulunuyorum. Bu vesileyle yüce Meclisi
saygılarımla selamlarım.
Değerli
arkadaşlar, doksan üç yıl önce Kocatepe ve etrafı Yunan işgali altında
yanıyordu ağustosun sıcağında. Biraz önce Afyon’dan -konuşacağımı öğrenince-
arkadaşlar telefon ediyorlar bana; Emirdağ, Bolvadin, Sandıklı, Dazkırı
tarafında buğday, arpa hasatları yüzde 50’nin altında, insanlar yanıyor, kredi
borçları var, birikmiş devasa faizlerini ödeyemiyor “Bir çözüm bulsunlar,
Kocatepe’nin eteklerinde biz yanıyoruz.” diyorlar. Sultandağı’nda vişne
üreticileri, insanlar -vişne 1 lira ile 130 kuruş arasında alıcı buluyor,
toplama parası değil- iki gün boykot ettiler ama çaresiz satmak zorunda
kaldılar. Kocatepe’den başlamışken, Kocatepe’nin eteklerindekilerinin
sorunlarını bir kez daha vurgulamak gereği duydum, bunu da dinlediğiniz için
teşekkür ederim. 
Gelelim Kocatepe
konusuna. Değerli arkadaşlar, Kocatepe, Türkiye tarihinin dönüm noktasıdır.
Varlık yokluk kararının verildiği an ve varlık yokluğumuza karar verildikten
sonra var olmamızı sağlayan savaşın başlangıcıdır Kocatepe. Kocatepe’nin
araştırılmasına şu ya da bu biçimde karşı çıkmak, Kocatepe’nin
rehabilitasyonuna, oradaki çalışmaların geliştirilmesine, oranın tanıtım
merkezi hâline getirilmesine, orada insanların birçok şeyi öğrenebileceği
konusundaki inancım nedeniyle destek veriyorum. 
Kocatepe sadece
Afyon’dan ibaret değil. Değerli arkadaşlar, Kocatepe’de 7 tane şehitlik var.
Yüzbaşı Agâh Efendi Şehitliği, Hava Şehitliği, Giresunlular Şehitliği, Anıtkaya
Şehitliği, Şuhut Şehitliği,
Yıldırım Kemal Şehitliği, Miralay Reşat Çiğiltepe Şehitliği yani bunların belki
ismini duydunuz ama birçoğunu bilmiyorsunuz çünkü Türkiye’de birçok insan
bilmiyor, binler bilmiyor, milyonlar bilmiyor çünkü böyle bir gayretiniz
olmadı. Hâlbuki ulusal Kurtuluş Savaşı’mız, dünyada emperyalizme karşı verilen
ilk savaştır ve ezilen ulusların önder kabul ettiği Mustafa Kemal’in
önderliğinde verilen bir savaştır ve bu savaştan sonra o uluslar da kendi
ulusal haklarını ve bağımsızlıklarını korumak için, örnek alarak savaşa
girişmişlerdir.
Değerli
arkadaşlar, Kocatepe için birçok şey yapılması gerekiyor. Değerli arkadaşım
anlattı Kocatepe’yle ilgili projeleri. Bir istiklal müzesi yapılması doğrudur
ama Kocatepe’yi ne kadar anlatır istiklal müzesi? Sit alanlarından bahsetti,
oradaki insanların sulama kanallarından bahsetti, evlerinden… Bunlar doğrudur,
bunları çözmenin kolay yolları vardır; elinizde çoğunluk vardır, istediğiniz
yasal düzenlemeleri yaparsınız, hatta Kocatepe, bu alanlar fazla geliyorsa
iptal edersiniz şehitlikleri, millî parkları ve onu da kökten çözmüş olursunuz!
Bakınız,
Kocatepe’de neler yapılıyor? 2008 yılında Şuhut Belediye Başkanımız Ekrem
Özsoy’un girişim ve destekleriyle “Zafer Yürüyüşü” yani Mustafa Kemal’in, İsmet
Paşa’nın Şuhut’tan yola çıkarak Kocatepe Savaşı’nı başlatmak üzere Kocatepe’ye
vardıkları yürüyüşü aynen gerçekleştirmek için “Zafer Yürüyüşü” adında bir
yürüyüş düzenlendi. Bu yürüyüş artık bugün geleneksel hâle gelmiştir.
Türkiye’den binlerce insan, binlerce genç bu yürüyüşe katılarak Kocatepe’de
neler olduğunu, Kocatepe’nin anlamını daha iyi kavrama konusunda birçok bilgiye
sahip olmaktadır. Kocatepe’yi bilmek çok önemlidir çünkü tarihî mücadelelerini
ve kahramanlarını tanımayanlar bağımsızlığına sahip çıkamazlar. Bunun en basit
örneği de etrafımızda yaşanan olaylarda gözükmektedir. 
Kocatepe tarihî,
kültürü ve kazanımlarıyla çok önemli ama bu önemine uygun olarak Kocatepe
Savaşı’nın geçtiği alanlar yeniden düzenlenememiş durumdadır. Ulaşım, dinlenme,
bilgilenme mekânları yapılamamıştır, yapılmalıdır. Kocatepe, ulusal kurtuluşun
kilit noktasıdır, bir ulusun var olma savaşıdır. Bu öneme mütenasip bir
Kocatepe müzesi kurulmalıdır. Bu konuda çalışma yapanlar, yazarlar, şairler,
sanatçılar desteklenmelidir.
Afyon Otogarını
işleten özel şirket Afyon’da bir panorama yaptı otogara. Otogardaki panorama
Kurtuluş Savaşı’nı gösteren bir panorama ama değerli arkadaşlar, bu panorama
için biz bir yabancı karı-kocaya telif ücreti ödemek zorunda kaldık. Nerede
bizim sanatçılarımız, nerede bizim yazarlarımız, nerede bizim ressamlarımız?
Demek ki Kocatepe bizim için çok önemli değil. 
Değerli
arkadaşlar, tarihini bilmeyen milletler yok olup gitmeye mahkûmdur. Öyleyse
tarihimize ve tarihî kahramanlarımıza sahip çıkmanın zamanı gelmiştir.
Anzaklar
binlerce kilometre uzaktan Çanakkale’ye gelirler ve ayin yaparlar ama biz Afyon
Sandıklı yolu üzerinden 10 kilometre içeriye girip de Miralay Reşat
Çiğiltepe’nin mezarını ziyaret etmeyi kendimize zaman kaybı sayarız. Her
birimiz Antalya’ya, Marmaris’e, Bodrum’a, İzmir’e tatile geçmişizdir;
hangimizin aklına geldi Miralay Reşat Çiğiltepe’nin mezarına uğrayıp ziyaret
etmek, anısı önünde saygıyla eğilmek ya da dua etmek? Hiç kimsenin aklına
gelmedi. 
Şimdi, ulusal
kahramanlarınız aklınıza gelmezse, ulusal kurtuluş savaşlarınızı önemsemezseniz
bugün Arap Yarımadası’ndaki, Orta Doğu’daki duruma düşersiniz; Gazze’de olanları
anlayamazsınız, emperyalizme karşı savaşı anlayamazsınız.
Ben size küçük
bir örnek söyleyeyim, ulusal Kurtuluş Savaşı’na Urlalı bir Rum olarak katılan
bir askeri anlatıyor, Dido Sotiriyu: Asker aslında sosyalist bir asker fakat
Yunan ordusuna katılmış, Türk ordusuna esir olmuş, tekrar Yunanlılara karışmış
ve Kocatepe’de savaşıyor. Önüne bir bomba düşmüş, el bombası. El bombasını
alıyor, bakıyor, bir Fransız markası; kendi cebindeki atacağı el bombasına
bakıyor, bir Fransız markası, diyor ki: “Benden selam olsun Anadolu’ya, lanet
olsun bizi bize kırdıranlara!” İşte İsrail’de, işte Orta Doğu’da eğer
emperyalizmin oyunlarını anlamazsanız, ulusal Kurtuluş Savaşı’nı anlamazsanız
onları hiç anlamazsınız. Emperyalizme karşı savaşın ne olduğunu anlamazsanız Kocatepe’yi
hiç anlamazsınız. 
Değerli
arkadaşım Kocatepe’ye ilgili yapılanları anlattı ama Afyon’dan geçerken
gözünüze çarpmıştır, Kocatepe Üniversitesini gösteren ok “AK Üniversite” olarak
yazılı. Kocatepe’yi “AK Üniversite”ye çevirdiniz değerli dostum. Kocatepe
Üniversitesi, Kocatepe’den adını alan bir üniversite. “AK Üniversite” diye bir
üniversite gördünüz mü? Kocatepe’yi de “AK”a çevirirseniz Kocatepe’nin anlamını
kaybedersiniz. 
Değerli
arkadaşlar, Mustafa Kemal’i, İsmet Paşa’yı anlattığımız zaman içinizden bazılar
“tweet” atıyor ahlaksızca “ölü seviciler” diye. Biz kahramanlarımızı unutursak,
kahramanlıklarımızı gelecek nesillere aktaramazsak, anlatamazsak, yeni
kahramanlar yetiştirmezsek yeni ölü seviciler değil ama yeni yiyiciler
yetiştiririz. Biz kahramanlarımızla övünüyoruz ama 100 trilyona Erzurum'a
diktiğiniz -daha sekiz sene olmadı- bina -yiyicileriniz tarafından- yerle bir
oldu. 
Kahramanlarınıza
sahip çıkacaksınız. Ulusal Kurtuluş Savaşı’nın değerlerini bileceksiniz, ulusal
Kurtuluş Savaşı’nın kahramanlarına değer vereceksiniz, ulusal Kurtuluş
Savaşı’nın geçtiği yerlere değer vereceksiniz. Kocatepe’yi bir çekim merkezi
hâline getireceksiniz, Afyon’un turizmine önemli katkısı olacak. Kocatepe’yle
ilgili araştırma yapanlara destek olacaksınız, Kocatepe’yle ilgili çizerlere
destek olacaksınız, ressamlara destek olacaksınız. Biz Kocatepe’yle ilgili
tablolara telif ücreti ödemek zorunda kalmayacağız o zaman. Demek ki
Kocatepe’ye bugüne kadar önem vermemişiz. Kocatepe adını Afyon yolunda bile
insanlar okumasın diye Kocatepe Üniversitesini “AK Üniversite” yapmışız.
ÜNAL KACIR
(İstanbul) – Afyonkarahisar ya.
AHMET TOPTAŞ
(Devamla) – Değerli arkadaşlar, tarih zor anlaşılan bir konu. Eğer
anlamazsanız, yarın Türkiye’de, Orta Doğu’da desteklediğiniz IŞİD gibi başınıza
yeni belalar açarsınız, emperyalizmin oyunuyla Türkiye’yi bölersiniz, Türk
halklarını birbirine düşürürsünüz, kamplaştırırsınız, ondan sonra yeni
kurtarıcılar ararsınız. Bu memleket yeni kurtarıcılar aramasın lütfen. Kocatepe
çok önemli, çok değerli, araştırılması, adının geçmesi bile çok önemli, adının
anılması bile çok önemli. O nedenle bu önergeye yürekten destek veriyoruz.
Önergeyi verenlere de teşekkür ediyorum.
Teşekkür ederim.
(CHP sıralarından alkışlar)
BAŞKAN –
Teşekkür ederiz Sayın Toptaş.
Aleyhinde,
Kırıkkale Milletvekili Ramazan Can.
Buyurunuz Sayın
Can. (AK PARTİ sıralarından alkışlar)
RAMAZAN CAN
(Kırıkkale) – Sayın Başkan, değerli milletvekilleri; Milliyetçi Hareket
Partisinin vermiş olduğu grup önerisi üzerine söz aldım. Bu vesileyle Genel
Kurulu saygıyla selamlıyorum.
Burada enteresan
bir şekilde görüşmeler devam ediyor. 22 milletvekilimiz bu grup önerisine imza
atmış. 1’inci sırada Kemalettin Yılmaz, Afyonkarahisar Milletvekili.
Kemalettin Bey,
araştırma önergesinde, Afyonkarahisar ilimizde bulunan, Büyük Taarruz’un
başladığı Kocatepe’nin sorunlarının belirlenmesi, geçmişinin, bugününün,
geleceğinin araştırılması, tarihimizin önemine yakışır bir hâle getirilmesi
için Afyon ilinin ve Kocatepe’nin araştırılmasını istiyor. Gayet mantıklı,
güzel bir öneri fakat her ne hikmetse on dakika yapmış olduğu konuşmada
Afyon’la ilgili, Kocatepe’yle ilgili bir tane konuşmada bulunmuyor. 
MAHMUT TANAL
(İstanbul) – Sen bulun ya!
 RAMAZAN CAN
(Devamla) – Afyonkarahisar Milletvekili olacaksın, “Afyonkarahisar” ismini
kullanacaksın, önergede yer alacak ama burada, Genel Kurulda dile
getirmeyeceksin. 
Ahmet Bey’e
teşekkür ediyorum -konuşmalarında katılmadığım bölümler de var ama- Afyon’dan
bahsetti. 
KEMALETTİN
YILMAZ (Afyonkarahisar) – Böl, parçala, yönet taktiği uyguluyorsun.
HAYDAR AKAR
(Kocaeli) – Sen Türkiye milletvekilisin.
RAMAZAN CAN
(Devamla) – Allah’tan Halil Ürün var Afyon Milletvekili de, Afyon’un
sorunlarını, araştırma önergesine konu olan oradaki konuların nasıl
yapılandığını, nasıl çözümlendiğini anlatıyor. (AK PARTİ sıralarından alkışlar)

Tabii, bu arada
Sayın Bakanımız Veysel Eroğlu ve Değerli Milletvekili Sait Açba da Afyon’un
problemlerini dile getirmekte. 
HAYDAR AKAR
(Kocaeli) – Problemleri dile getirmeyecek, çözecek, çözecek.
RECEP ÖZEL
(Isparta) – Çözüyor, çözüyor ya!
RAMAZAN CAN
(Devamla) – Afyon son on yılda aldığı yatırımlarla Ege Bölgesi’nin parlayan bir
yıldızı olmuştur, daha da ilerleyecektir. (AK PARTİ sıralarından alkışlar) 
Şimdi, Sayın
Başkan, değerli milletvekilleri; Afyon’la ilgili, isterseniz, biraz bilgi
vermek istiyorum. Afyon, Osmanlının son döneminde “Karahisar-ı Sahip” adıyla
anılan Anadolu Selçuklu Beyi Sahip Bey’in ismini verdiği… O zaman Osmanlı
topraklarında adı “Karahisar” olan 2 tane vilayetten biri “Karahisar-ı Şarki”,
şimdiki Giresun Şebinkarahisar; diğeri de “Karahisar-ı Sahip”, Afyon
vilayetidir. Afyon vilayeti günümüzde 18 ilçesiyle, 388 köyüyle, 707 bin nüfus
ve 14.237 kilometrekare alanıyla ilerleyen ve günümüzün modern bir şehri olmaya
aday, parlayan bir yıldızıdır.
AHMET TOPTAŞ
(Afyonkarahisar) – Rakam yanlış.
HAYDAR AKAR
(Kocaeli) – Türkiye milletvekilisin Ramazan sen.
RAMAZAN CAN
(Devamla) – Sayın Başkan, değerli milletvekilleri; 26 Ağustos 1922 gerçekten
önemli, Ahmet Bey’in söylediklerine aynen katılıyorum. Nasıl ki 1071 Malazgirt,
Türklerin Anadolu’ya girmesinde -kapının açılması- önemliyse 1176 da vardı
bizim tarihimizde, Miryokefalon. Isparta Yalvaç bölgesinde cereyan eden savaş
da, artık Anadolu’nun Türklerin egemenliğine girdiği ve Türklerin ana vatanı
olduğunun teyit edildiği bir savaştır. Bunu şunun için söylemek istiyorum: 1176
ve geldik 1915 Çanakkale Harbi. Çanakkale Harbi’nde de artık anlamışlardır ki
yabancılar, bura Türklerin ana vatanıdır. 
Yine, 1921’deki
yirmi iki gün, yirmi iki gece süren kanlı savaşta, Sakarya Meydan
Muharebesi’nde de, Anadolu Türklerin olduğu için, ne kadar önemi haiz olduğu
bir daha teyit edilmiştir. 9 Eylül 1922’de düşmanın İzmir’de denize
dökülmesiyle başlayan bu süreç, bu savaş Afyon’da cereyan eden bir savaş olmakla
birlikte, Anadolu insanının orada şehit edildiği büyük bir savaş olmuştur. Bu
büyük bir milattır diye düşünüyorum ben. Bu nedenle, nasıl ki Çanakkale
Harbi’nin geçtiği coğrafya millî park ilan edilmiş ve oradaki anılar
yaşatılıyorsa, ne kadar önemliyse, bizim için Sakarya da, Dumlupınar da,
Başkomutanlık Meydan Savaşı’nın yapıldığı Kocatepe de önemlidir. Bu manada,
önergeyi getiren arkadaşımıza, her ne kadar burada bahsetmediyse de teşekkür
ediyorum. 
Dolayısıyla
burada bu savaşın hatıralarının canlanması açısından ve yeni yetişen neslin
geleceğe ışık tutması açısından oranın millî bir açık park alanı ilan edilmesi
ve oraya yapılan yatırımları da, Çanakkale Savaşı meydanlarında olan
yatırımların yine Kocatepe’de yapıldığını da ve bu noktadaki teknik bilgileri
de Halil Ürün kardeşimiz verdi. Kendisine de huzurlarınızda teşekkür ediyorum. 
Sayın Başkan,
değerli milletvekilleri; özellikle şunu belirtmek isterim ki bu savaşla ilgili
teknik kısa bir bilgi vermek istiyorum. Bu savaş cereyan ederken 186 bin askerimiz
-98.670’i piyade, 5.282’si süvari olmak üzere- 2.025 makineli tüfeğimiz, 830
ağır makineli, 323 top, 208 motorlu aracımız var. Yunan tarafının ise 195 bin
askeri -130 bini piyade olmak üzere- 1.300 süvari, 3.150 makineli tüfek, 1.002
ağır makineli tüfek, 344 top, 50 uçak, 3.818 motorlu aracı var. Yani süvarili
asker sayısı haricinde gerçekten kâğıt üzerinde bizden çok güçlü bir ordusu var
ama netice itibarıyla Anadolu insanı, Anadolu evladı -tekrar Allah’tan rahmet
diliyorum şehitlerimize- neticede büyük bir savaşa imza atmışlar. 2.318
şehidimiz, 9.360 yaralımız, toplamda 13.476 zayiatımız bulunmakla birlikte,
taarruz olmasına rağmen; 18.250 Yunan ölüsü, 16 bin yaralı, 35 bin esir, 3.720
kayıp, toplam 73 bin zayiat olmuştur. Bunu şunun için söylüyorum değerli
arkadaşlar: Taarruz savaşında taarruza geçen taraf fazla zayiat verir. Buna
rağmen zayiatları karşılaştırdığımızda 5 misli fazla Yunan zayiatı olmuştur.
Gerçekten, Anadolu evlatları orada bir tarih yazmıştır. Bu tarihi canlandırma adına
grup önerisine tabii ki katılıyoruz ancak -biliyorsunuz- 639 sıra sayılı torba
yasayı görüşüyoruz. Bayağı da bir mesafe aldık. İnşallah, cuma gününe kadar hep
beraber -muhalefet partisi milletvekilleri de destek olacaklar inşallah- Soma
şehitlerimize bir hediye vereceğiz bayramdan önce diye düşünüyorum. 
Bu duygular
içerisinde grup önerisi üzerinde konuştuğumu beyan ediyor, yine de grup
önerisini Genel Kurulun takdirine sunuyor, tekrar saygıyla selamlıyorum
hepinizi. (AK PARTİ sıralarından alkışlar) 
BAŞKAN – Teşekkür
ederiz Sayın Can. 
KEMALETTİN
YILMAZ (Afyonkarahisar) – Sayın Başkan…
BAŞKAN – Buyurunuz
Sayın Yılmaz. 
KEMALETTİN
YILMAZ (Afyonkarahisar) – Sayın hatip benim söylediklerimi çarpıtarak, Afyon’la
ilgili hiçbir şeyden bahsetmediğimden, Kocatepe’yle ilgili hiçbir şeyden
bahsetmediğimden söz ederek, vermiş olduğum önergeyi önemsizleştirmeye
çalışmıştır; sataşmıştır ismimi kullanarak. Söz istiyorum efendim. 
BAŞKAN – Buyurunuz
Sayın Yılmaz. (MHP sıralarından alkışlar)
VIII.- SATAŞMALARA İLİŞKİN KONUŞMALAR (Devam)
8.- Afyonkarahisar Milletvekili Kemalettin Yılmaz'ın,
Kırıkkale Milletvekili Ramazan Can’ın MHP grup önerisi üzerinde yaptığı
konuşması sırasında şahsına sataşması nedeniyle konuşması

KEMALETTİN
YILMAZ (Afyonkarahisar) – Teşekkür ederim Sayın Başkanım.
Kocatepe’yi
Türkiye Büyük Millet Meclisinin gündemine taşımış olmaktan son derece mutluyum,
gururluyum, sevinçliyim. Katkı sağlayan herkese saygılarımı sunuyorum. Ancak bizim
Kocatepe’nin, Kocatepe ruhunun, cumhuriyeti kuran iradenin bilinmesi,
tanıtılması, yaşanması, yaşatılması ve gelecek kuşaklara aktarılması konusunda
Kocatepe’de birtakım altyapıların yapılması lazım, panoramik müzenin yapılması
lazım. Oraya gelen insanların…
RAMAZAN CAN
(Kırıkkale) – Konuşmadın ama... 
KEMALETTİN
YILMAZ (Devamla) - Burada var Ramazan Bey, sen dinlemedinse, laf atmaktan
fırsat bulamadınsa bilemiyorum, tutanaklarda var. 
RAMAZAN CAN
(Kırıkkale) – Tutanakları getir, bak istersen. 
KEMALETTİN
YILMAZ (Devamla) - Buraya panoramik müzenin yapılması lazım. Buraya gelen
insanların insani ihtiyaçlarını karşılayabilecekleri altyapının gerek çevreyi
gerekse tarihî dokuyu bozmadan yapılması talebimizdir, dileğimizdir. “Tarihî ve
panoramik müze yapılması” adı altında, maalesef, tanıtım müzesi olmaktan öteye
geçilememiştir şu ana kadar. Bu, ciddi bir eksikliktir. 
Bunun dışında
burada Afyon’la ilgili olarak benim dışımdaki 2 Afyonlu milletvekili
arkadaşımızın söylediklerini methederek, benim Afyon’dan da bahsetmediğimden
söz ederek diğer bazı illerdeki milletvekillerinin arasındaki sürtüşme gibi
bizi de “böl, parçala” şeklindeki bir yaklaşımınızı da kınıyorum. Biz, “Söz
konusu Afyon olunca gerisi teferruattır.” anlayışında olan milletvekilleriyiz.
Buradan da bütün milletvekili arkadaşlarıma saygılar sunuyorum. 
Tekrar ediyorum,
Kocatepe Türkiye Cumhuriyeti tarihinin mührüdür, Türkiye Cumhuriyeti tarihinin
âdeta tapusudur; yaşanması, yaşatılması adına burada Meclis araştırması
açılarak “Ben yaptım, oldu.” zihniyetiyle değil, “Türkiye’de, Kocatepe’ye neler
yapılması lazım, gelişen dünyaya, gelişen Türkiye’ye ayak uydurabilmesi için
neler yapılabilmesi lazım.” anlayışıyla çağdaş ilmin ışığı altında, bilimin
ışığı altında herkesin katkı sağlaması için önerimize destek vermenizi talep
ediyorum. Saygılar sunuyorum efendim. 
BAŞKAN –
Teşekkür ederiz Sayın Yılmaz. 
RAMAZAN CAN
(Kırıkkale) – Sayın Başkanım… 
BAŞKAN –
Buyurunuz Sayın Can. 
RAMAZAN CAN
(Kırıkkale) – “Kınıyorum” diyerek bana sataştı.
YUSUF HALAÇOĞLU
(Kayseri) – Afyon Milletvekili yok galiba AKP’de başka. Ramazan’ı çıkarıyorlar
Edirne’ye de, Afyon’a da. 
HAYDAR AKAR
(Kocaeli) – Ramazan sen Afyonlu musun?
MAHMUT TANAL
(İstanbul) – Kırıkkale Milletvekili Sayın Başkan, Afyon Milletvekili değil. 
ERKAN AKÇAY
(Manisa) – Afyon’la ne alakan Ramazan, Afyon milletvekili arkadaşlar var
burada. 
BAŞKAN – Nasıl?
Söz ettiği hâlde söz etmediğini söylediği için sizi kınadı, siz de öyle
söylemediğinizi beyan etmek istiyorsunuz, düzelteceksiniz?
RAMAZAN CAN
(Kırıkkale) – Ben de onu açıklayacağım. 
BAŞKAN -
Buyurunuz. (AK PARTİ sıralarından alkışlar) 
KEMALETTİN
YILMAZ (Afyonkarahisar) – Tutanaklara bakarız Sayın Başkanım. 
AHMET TOPTAŞ
(Afyonkarahisar) – Tamam, zabıtlara geçti Ramazan. 
ERKAN AKÇAY
(Manisa) – Ya, bize cevap verecek Afyon Milletvekili yok mu?
9.- Kırıkkale Milletvekili Ramazan Can'ın, Afyonkarahisar
Milletvekili Kemalettin Yılmaz’ın sataşma nedeniyle yaptığı konuşması sırasında
şahsına sataşması nedeniyle konuşması

RAMAZAN CAN
(Kırıkkale) – Sayın Başkan, değerli milletvekilleri; burada Afyon’un bir
probleminin gündeme taşınmasından biz de mutlu oluruz. Sayın arkadaşımıza da
ben teşekkür ettim fakat “Afyon’la ilgili bazı şeylerden de bahsetsin.” dedim.
Gerçekten, sataşmam da fayda verdi, Kemalettin Bey geldi, burada Afyon’u
anlattı. Ona vesile olduğu için de tekrar teşekkür ediyorum ben.
Ben şunu
özellikle söylemek istiyorum: Sakarya, Çanakkale neyse Miryokefalon odur,
Kocatepe odur. 
Teşekkür
ediyorum. (AK PARTİ sıralarından alkışlar) 
BAŞKAN -
Teşekkür ediyoruz Sayın Can. 
HAYDAR AKAR
(Kocaeli) – Ramazan, bir gün Kırıkkale’nin problemlerini konuşmadın şurada! 
KEMALETTİN
YILMAZ (Afyonkarahisar) – Sayın Ramazan Milletvekilimiz acaba Afyon’da ne kadar
kalmış, Afyon’u ne kadar tanır? Afyon’u gelip geçerken görmüştür mutlaka. 
Takdirlerinize
sunuyorum. 
BAŞKAN – Tamam,
peki. 
VII.- ÖNERİLER (Devam)
A) Siyasi Parti Grubu Önerileri (Devam)
2.- MHP Grubunun, Afyonkarahisar Milletvekili
Kemalettin Yılmaz ve arkadaşları tarafından, Afyonkarahisar ilinde bulunan
Büyük Taarruz’un başlatıldığı Kocatepe’nin sorunlarının belirlenmesi,
geçmişinin, bugününün ve geleceğinin araştırılması, tarihimizdeki önemine
yakışır bir hâle getirilmesi için idari ve kurumsal yasal düzenlemelerin
yapılması amacıyla Türkiye Büyük Millet Meclisi Başkanlığına verilmiş olan
Meclis araştırması önergesinin (10/399), Genel Kurulun 22 Temmuz 2014 Salı
günkü birleşiminde sunuşlarda okunmasına ve görüşmelerinin aynı tarihli
birleşiminde yapılmasına ilişkin önerisi (Devam)

BAŞKAN –
Milliyetçi Hareket Partisi Grubu önerisini oylarınıza sunuyorum: Kabul edenler…
Kabul etmeyenler… Kabul edilmemiştir. 
Şimdi,
Cumhuriyet Halk Partisi Grubunun İç Tüzük’ün 19’uncu maddesine göre verilmiş
bir önerisi vardır, okutup işleme alacağım ve daha sonra oylarınıza sunacağım. 
3.- CHP Grubunun, Bursa Milletvekili İlhan Demiröz ve
21 milletvekili tarafından, Bursa’da faaliyet gösteren taş, maden, mermer ve
kum ocaklarının neden oldukları sorunların araştırılarak alınması gereken
önlemlerin belirlenmesi amacıyla Türkiye Büyük Millet Meclisi Başkanlığına
verilmiş olan Meclis araştırması önergesinin (10/1000), Genel Kurulun 22 Temmuz
2014 Salı günkü birleşiminde sunuşlarda okunmasına ve görüşmelerinin aynı
tarihli birleşiminde yapılmasına ilişkin önerisi
 22/7/2014
Türkiye Büyük Millet Meclisi Başkanlığına
Danışma
Kurulunun, 22/7/2014 Salı günü (Bugün) yaptığı toplantısında, siyasi parti
grupları arasında oy birliği sağlanamadığından, grubumuzun aşağıdaki önerisini
İç Tüzük’ün 19’uncu maddesi gereğince Genel Kurulun onayına sunulmasını
saygılarımla arz ederim.
 Engin
Altay
 Sinop
 Grup
Başkan Vekili
Öneri: 
Türkiye Büyük
Millet Meclisi Gündeminin “Genel Görüşme ve Meclis Araştırması Yapılmasına Dair
Öngörüşmeler” kısmında yer alan Bursa'da faaliyet gösteren taş, maden, mermer
ve kum ocaklarının neden oldukları sorunların araştırılarak alınması gereken
önlemlerin belirlenmesi amacıyla İlhan Demiröz ve 21 arkadaşı tarafından
verilmiş olan (10/1000) esas numaralı Meclis araştırması önergesinin
görüşmesinin, Genel Kurulun 22/7/2014 Salı günlü (Bugün) birleşiminde yapılması
önerilmiştir.
BAŞKAN –
Önerinin lehinde, Bursa Milletvekili İlhan Demiröz. 
Buyurunuz Sayın
Demiröz. (CHP sıralarından alkışlar) 
İLHAN DEMİRÖZ
(Bursa) – Sayın Başkan, değerli milletvekilleri; taş, maden, mermer ve kum
ocaklarının neden oldukları sorunların ve sonraki yıllarda ortaya çıkabilecek
problemlerin bugünden tespit edilerek gereken önlemlerin alınması amacıyla
vermiş olduğumuz Meclis araştırması önergesi üzerine söz almış bulunuyorum.
Sizleri ve ekranları başında bizleri izleyen değerli yurttaşlarımızı saygı ve
sevgiyle selamlıyorum. (CHP sıralarından alkışlar) 
Sözlerime, günlerdir Gazze’de
Filistin halkına İsrail tarafından uygulanan katliamı şiddetle ve nefretle
kınayarak başlamak istiyorum.
Değerli arkadaşlar, taş ocakları,
maden, mermer ve kum ocaklarının işletilmesinin ihtiyaç olduğunu biliyoruz
ancak bildiğimiz bir başka konu ise ülkemiz coğrafyasına, tarih dokusuna,
sosyal yaşamına ve verimli tarım alanlarına onarılması güç zararlar verilerek
büyük çevre felaketlerine zemin hazırladıklarıdır. Gerekli inceleme,
değerlendirme yapılmadan, doğaya ve su kaynaklarına vereceği zarar
araştırılmadan ÇED raporları veriliyor, ruhsatlar verilip denetlenmiyor. Bu
işletmeler ülkemizin doğasına, tabiatına ve insanlarımıza büyük acılar
yaşatmaktadır, Manisa Soma’da, Bursa Mustafakemalpaşa Bük’te, Amasya’da,
Zonguldak Kozlu ocaklarında olduğu gibi. Bitki örtüsünü, yeşil alanları tahrip
eden bu işletmeler topografik yapıyı çıkan hafriyatlarla -dökme nedeniyle-
bozmaktadırlar. Dinamit kullanılması nedeniyle su yatakları değişmekte, su
toplama havzaları zarar görerek su kirliliğine neden olmaktadır. 28 Haziran
1998 yılında Danimarka’nın Aarhus kentinde Birleşmiş Milletler Avrupa Ekonomik
Komisyonu tarafından imzaya açılmış Çevresel Konularda Bilgiye Erişim, Çevresel
Karar Verme Sürecine Halkın Katılımı ve Yargıya Başvuru Sözleşmesi 30 Ekim 2001
tarihinde Avrupa Birliği ve 43 ülke tarafından imzalanmıştır. Burada ifade
edilmesi gereken bir husus bu sözleşmenin onaylanmasının Avrupa Birliği üyelik
yolunda Türkiye'nin yerine getirmesi gereken şartlardan olduğudur. Ancak,
ilerleme raporlarında Türkiye'nin hâlâ bu sözleşmeyi imzalamadığını özellikle
belirtmek istiyorum.
Değerli
arkadaşlar, değerli milletvekilleri; Osmanlı İmparatorluğu döneminde
Taşocakları Nizamnamesi yayınlanmış ve şöyle ifade edilmiş: “Bir köy veya
kasaba veya birden çok köylere mahsus mera, koru ve diğer umuma ait arazi-i
metrukede ocak açılması, işletilmesi için ruhsat verilmesi ancak o köy ve
kasaba halkının o araziden sağlamakta olduğu yararın zedelenmemesi şartına
bağlıdır.” 
Bir asır önce çıkarılan
taş ocaklarıyla ilgili düzenlemelerin aksine maalesef bugün köy halkı, çevre
etkileri değil, kişilerin, yandaşların kazanacağı para miktarına bağlıdır. 
Seçim bölgemiz
Bursa; İstanbul, Ankara gibi metropoller olmak üzere Marmara, Ege ve İç Anadolu
Bölgesi’nde birçok ili besleyen tarımsal merkez durumdadır. Ancak, tarımsal
açıdan çok önemli olan bu ilimiz Bursa’mızda, giderek azalan tarım alanlarının
korunması gerektiğini de ifade etmek istiyorum. 
Bursa’mızın dağ
ve tepeleri, Ankara’dan maden arama ruhsatları çerçevesinde tamamen
parsellenmiştir. Yıllarca çiftçilerin gözleri gibi baktığı çalılık, fundalık,
ormanlık alanlara artık vatandaşlar girmemektedir. Çünkü ellerindeki belgeyle
belli bir süre için alınan bu alanların ÇED raporu dikkate alınarak belirli
kısımlarda çalışma yapmak suretiyle etrafları çevrilmiştir. 
Değerli
milletvekilleri, Bursa seyahatinizde İzmir, İstanbul veya Ankara istikametinden
gelirken Uludağ yamaçlarında insan yüzüne ustura atılmış şekilde taş
ocaklarını, maden ocaklarını, mermer ocaklarını görebilirsiniz. 
Ayrıca,
İstanbul-Orhangazi-Gemlik-İzmir otoban yolunda zeytin alanları içerisinde de
taş ocaklarıyla, kırma taş tesisleriyle karşılaşabilirsiniz. 
Başka bir
konuyla karşılaşmanız ise bilgisayardan İnternet’e girerek Bursa’da satılık taş
ocakları olduğunu ve hem de şehir merkezine 22 kilometre, hızlı trene 4
kilometre mesafede olduğunu da belirtmek isterim. 
Değerli
milletvekilleri, Nilüfer Çayı’mız var, sahibi yok; kirletiyorlar, kirli akıyor.
Mahkeme kararına rağmen Orhaneli Başköy ve Mustafakemalpaşa Kabulbaba ve Sülük
köylerinde maden ocakları çalışmaya devam ediyor. İnegöl Tüfekçikonağı HES
Projesi’yle Tüfekçikonağı köyü, Sulhiye, Mezit, Osmaniye, Eskikaracakaya,
Rüştiye, Yeniköy, İhsaniye, Kınık, Özlüce köyü ve Kurşunlu beldesi susuz
bırakılıyor. Keles Kozağacı
Vadisi’ndeki Durak, Harmandemirci, Yunuslar, Davutlar, Denizler, Çayören,
Issızören mahallerini içine alan termik santrale 2006’daki olumsuz rapora
rağmen hâlâ bu konuda ısrar devam ediyor. Yenişehir Karacaali ve Karaköy'e ait
mera alanları elden çıkartılarak oto test merkezi kurulduğunu da belirtmek
istiyorum. 
Değerli
milletvekilleri, yeşil Bursa’yı gri yapanlar, TOKİ ucubeleriyle Bursalımızı
çevreleyenler şimdi de şehrin merkezinde termik santral ve çimento fabrikası
kurulması için müsaade etmektedirler. Çevre ve Şehircilik Bakanlığı Bursalılara
sormadan, onların adına Demirtaş’ta termik santral, Nilüfer İnegazi’de çimento
fabrikası kurulmasının ön olurlarını veriyor. 
Bu Bakanlığın
ÇED raporuyla ilgili konusundaki olumsuz örneklerini çoğaltabiliriz.
Türkiye’nin yükselen turizm değeri İzmir yarımadasında Çeşme, Urla, Karaburun,
Seferihisar ve Alaçatı’da maalesef taş ocaklarına ÇED onayının verildiğini
ifade etmek istiyorum. Bir başka ÇED onayının verildiği yer, Artvin
Cerattepe’de altın madeni için ÇED raporunun verilmesidir. Artvinliler ayakta, Dere Mahallesi,
Haypetlisi, Korzullusu, Oruç’tan, Melo’dan Dirink’ten, İşkabil’den, Sinkot’tan,
Hezor’dan, Geyishane’den Kafkasör'e insan zinciriyle ulaşıyorlar. Cerattepe
için yanlarında olduğumu ifade ediyor, Artvin'i bu onurlu direnişinden dolayı
kutluyor, hepsine buradan sevgi ve saygılarımı sunuyorum.
Değerli
arkadaşlar, Bursa’da ÇED’le ilgili bunlar olurken “Acaba Genel Kurulumuzda
neler oluyor?” diye sorarsanız, Plan ve Bütçe Komisyonu ile Genel Kurulda
yapılanlar, 149 maddelik torba yasanın içerisinde çiftçinin, köylünün
sıkıntılarını giderecek bir maddenin olmadığını belirtmek istiyorum.
Çiftçilerimiz sıkıntı içerisinde. Burada onlara vereceğimiz, Ziraat Bankası ile
tarım kredi kooperatiflerindeki faizlerin silinmesiyle ilgili yapılandırma,
yine sulama birliklerine ve sulama kooperatiflerine, TEDAŞ’a olan elektrik
borçlarının yapılandırılması onları mutlaka ve mutlaka belli noktalarda
rahatlatacaktır. Çünkü bu yıl, 2014 yılında, her zaman Gıda, Tarım ve
Hayvancılık Bakanlığının tarımı yok etme pahasına yaptığı politikaların
haricinde bir de ayrıca yağmurla, doluyla, selle çiftçilerimizin çok zor
durumda olduklarını ifade etmek istiyorum.
Plan ve Bütçe
Komisyonunda çiftçilerimizin sorunlarını bir nebze giderecek önergelerimizi
reddeden iktidar partisine mensup milletvekili arkadaşlarımın Genel Kurul
çalışmalarında aynı yönde vereceğimiz önergelerimize bu sefer destek
olacaklarının yanı sıra, taş, maden, mermer ve kum ocaklarının neden oldukları
sorunların tespiti ve sonraki yıllarda ortaya çıkabilecek sorunları tespit
etmek amacıyla vermiş olduğumuz Meclis araştırma önergesine destek vereceğini
umut ediyor, hepinizi sevgiyle ve saygıyla selamlıyorum.
Sağ olun, var
olun. (CHP sıralarından alkışlar)
BAŞKAN –
Teşekkür ederiz Sayın Demiröz. 
Aleyhinde, Bursa
Milletvekili Mustafa Öztürk.
Buyurunuz Sayın
Öztürk. (AK PARTİ sıralarından alkışlar)
MUSTAFA ÖZTÜRK
(Bursa) – Sayın Başkan, değerli milletvekilleri; CHP grup önerisinin aleyhinde
söz almış bulunmaktayım. Yüce heyetinizi saygıyla selamlıyorum. 
Yarın inşallah
Kadir Gecesi; öncelikle Kadir Gecenizi kutluyorum. Kadir Gecesi’nin dünyadaki
bütün Müslümanlara, bütün insanlığa barış getirmesini, huzur getirmesini
Cenab-ı Allah’tan niyaz ediyorum. 
Çevre ve su
kaynakları, ova ve tarım alanları hepimizin ortak değerleridir. Bugün bu
değerler bütün dünyanın gündemindedir ve olmaya da devam edecektir. Amacımız gelecek
nesillere temiz ve yaşanabilir bir çevre ve modern şehirler bırakmaktır. AK
PARTİ olarak 2023 hedeflerimizin ana başlıklarından bir tanesi de budur.
Önergede yer alan çevre duyarlılığı ve su kaynaklarının korunması noktasındaki
düşüncelerinize katılıyorum ama katılmadığım noktalar da var, alınan tedbirler
ve kontroller gibi. Önemli olan, bu değerlerimizi hep beraber korumamız,
uygulamaları yürütmemiz ve denetlememizdir. Bunun için de hem ovalarımızın
korunması hem de planlı, sağlıklı kentlerin oluşması için gerekli çalışmaları
biz AK PARTİ iktidarı olarak ve belediyeler olarak yaptık, bundan sonra da
yapmaya devam edeceğiz. 
Bursa ilimiz
gerçekten tarih ve medeniyetin beşiği olan bir ilimizdir. Bunlarla birlikte
sanayi, ticaret ve turizm kenti olduğu gibi, tarım ve gıda kentidir. Bursa
Ovamızdaki güzel meyve ve sebzelerin tadına doyum olmaz. 
Yine coğrafi
güzellikleriyle Bursa yaşanmaya ve görülmeye değer bir şehrimizdir. Bu nedenle
bizim iktidarlarımız döneminde hükûmetlerimiz ve belediyelerimizle bu şehrin
unutulmuş, yok olmuş, yıkılmış tarih ve kültür eserlerini ortaya çıkardık.
Bursa bugün bir tarih kenti özelliğine kavuştu. 
CHP grup
önerisinde “Giderek azalan tarım alanlarının korunması gerekmektedir.”
denilmekte. Ben buna katılıyorum. Ancak Bursa'nın tarım arazileri bizim
dönemimizden önce “böl, parçala, sat” anlayışıyla satılan arsalara yapılan
kaçak yapılara, plansız şehirleşmelere izin verildi. Hepimiz biliyoruz,
maalesef göç hem yerel yöneticilerin hem de genel yöneticilerin arkasından
geldiği bir nokta oldu ve Bursa’ya çözüm üretemediler. Biz ne yaptık? Biz ise orayı
kurtarıyor ve Bursa’yı tekrar eski o yemyeşil hâline dönüştürmeye gayret
ediyoruz, büyük bedeller ödeyerek, coğrafi güzelliklerini ortaya çıkarıyoruz.
Bursa sizin de
bahsettiğiniz bu özelliğini yitirmek üzere iken diğer şehirlerimizin olduğu
gibi Bursa'nın imdadına yetiştik. Çıkardığımız kanunlarla ve belediyelerimizin
yaptığı çalışmalarla büyük çoğunluğuyla bu kaçak yapılaşmaların önüne geçtik.
Türkiye gibi enerjide dışa bağımlı olan ve enerji çeşitliliği ihtiyacı olan bir
ülkede “Maden işletmeyelim.” diye bir mantık olamaz. İş güvenliği, çevre
duyarlılığı, su kaynaklarının muhafazası gibi konular bizim için de sizin için
de öncelikli ve hassas konulardır. Doğal kaynakların insan ve toplum
yaşamındaki önemi bilinmektedir. Yaşamı fonksiyonel hâle getiren araç ve gereçlerin yüzde 99'u
doğal kaynaklardan, özellikle de madenlerden sağlanmakta, dolayısıyla
toplumların refah ve gelişmişlik düzeyleri ile madencilik faaliyetleri arasında
yakın bir ilişki bulunmaktadır. Çağdaş bir yaşam için madencilik faaliyetleri
vazgeçilmezdir. İçinde bulunduğumuz yüzyılda, çevre faktörü göz ardı edilerek
hiçbir ekonomik faaliyet gibi madencilik faaliyetlerinin de yürütülmesi mümkün
değildir. Madenciliğin çevreye etkileri yadsınamaz. Ancak madencilik
sektöründe, çevre dostu teknoloji ve yöntemlerin kullanılması, madencilik
süreçleri ya da sonrasında çevrenin korunmasına ve yenilenmesine yönelik
önlemlerin alınması, sektörün gelişimini engellemeyecek, aksine genel anlamda
sektörün gelişimine yönelik katkıyı yapacaktır.
Sorunlara çözüm
bulmak yerine, üretim yapmayı kesin engelleyecek şekildeki çalışmaların,
ilimize, dolayısıyla ülkemize zarar verdiği göz ardı edilmemelidir.
Kullanılmakta olan maden çıkartma metotlarına bakılmaksızın her türlü maden
işletmeleri yoğun olarak arazilerin bozulmasıyla beraber doğal çevrenin
tahribine neden olmaktadır. Madencilik faaliyetlerinin neden olduğu çevre
kirliliğinin en bariz örneklerinden birisi açık maden işletmelerinin çevreye
verdiği zararlardır. Madencilik faaliyetleri kapsamında açık işletme yöntemi
başta hava, gürültü ve su kirliliğine neden olmaktadır. Bu konuda sektöre büyük
görevler düşmektedir. Tabii ki denetim mekanizmasının da çok iyi işlemesi
gerekiyor. 
Ayrıca Bursa
ilimiz maden ocakları sahaları bakımından oldukça zengindir. Özellikle Orhaneli
ve Keles ilçelerimiz Bursa ili içinde bu konuda en zengin ilçelerimizdir. Bu
nedenle var olan zenginliklerimizden mutlaka yararlanmalıyız. Dünyada modern
anlamda nasıl bir çalışma yapılıyorsa biz de daha iyisini hedeflemeli ve
yapmalıyız. İlimizdeki maden
çeşitliliği beraberinde birçok cevherleşmeyi de getirmiştir. Yapılan çalışmalar
ilimizde önemli endüstriyel ham madde, metalik maden yatak ve zuhurlarını
ortaya çıkarmıştır.
Bursa ilimizdeki
madencilik faaliyetlerine şöyle bir göz attığımızda; 138 adet arama, 428 adet
işletme olmak üzere toplam 566 adet ruhsat bulunmaktadır. İşletme ruhsatlarının
312 adedinde işletme izni verilmiş, 116 adedine işletme izni düzenlenmemiştir.
Bursa ili dâhilinde 146 adet mermer, 76 adet kalker, 33 adet krom, 6 adet kömür
ve 5 adet manyezitkrom işletme ruhsatı bulunmaktadır. Kamu kurumlarının ham
madde ihtiyacının karşılanması için de 79 adet ham madde üretim izin belgesi
verilmiştir.
Yeni
müracaatlara baktığımız zaman: 2012 yılında 109, 2013 yılında da 90 adet ruhsat
müracaatı vardır.
İlimizde en
fazla üretilen maden kalker ve kromdur. Bunların üretim miktarlarına baktığımız
zaman:18 milyon 379 bin tonla kalker, daha sonra 2 milyon 379 bin tonla krom,
yine 1 milyon 106 bin tonla mermer gelmektedir.
Madencilik sektörünün
çevreyle ilişkilerinin ve çevre politikalarının tartışılarak sektördeki
bilimsel ve teknik bilgi üretiminin araştırmacı, uzmanlar ve tüm paydaşlar
tarafından paylaşılması amacıyla -işte sizin verdiğiniz bu önergenin içeriği
doğrultusunda- Bursa ilinde, 9-10 Mayıs 2012 tarihinde Bursa ilindeki
madencilik faaliyetleri ve çevresel sorunları konulu bir çalıştay
düzenlenmiştir.
Bu çalıştayda 5
alt grup oluşturulmuş. Onlar şunlardır: Maden mevzuatı çalışma grubu, ÇED
mevzuatı çalışma grubu, çevresel etkiler (su, hava, toprak, gürültü) çalışma
grubu, Bursa'da madencilik çalışma grubu, iyi madencilik uygulamaları çalışma
grubu.
Dolayısıyla,
çalışma gruplarında moderatör desteği ve yönetiminde konu, sorun ve çözüm
önerileri görüş alışverişinde bulunulmuş, ortaya çıkan raporların tartışılması
ve sonuçlandırılmasıyla çalıştay bildirisi hazırlanmış ve kamuoyuna
sunulmuştur. Bu sonuç bildirgesi hem ilgili kurum ve kuruluşlarımız için hem
Bakanlık için rehberlik etmektedir ve çalışmalar da buna göre yürütülmektedir.
Ocakların
işletmesinin bitiminden sonra hem orman hem de tarım arazisi olarak geri
kazanımların  önemli olduğunu düşünüyorum. Gelişmiş ülkelerde bununla ilgili
çok güzel örnekler olmakla birlikte, ülkemizde bu konuda daha hassas
davranılmalı ve gerekli denetimler yapılmalıdır.
Bizler çevreye
verdiğimiz önem kadar su ve su kaynaklarına da aynı hassasiyetle yaklaşıyoruz.
Bursa çeşmelerinden gönül rahatlığıyla su içebilirsiniz. Belediyenin ve
Hükûmetimizin yaptığı çalışmalarıyla gerçekten de Bursa bu konuda ender
illerimizden bir tanesidir.
Yine, bizim
köylerimizin kronikleşmiş su problemi vardı. Bizim hükûmetlerimiz döneminde,
KÖYDES ve BELDES projeleriyle, tüm Türkiye’de olduğu gibi, Bursa’da da
köylerimizin içme suyu problemini çözdük. Daha sonra ortaya çıkan problemlere
de anında duyarlı olduk ve müdahale ettik. Problemleri çözme noktasında gerekli
girişimleri yaptık, işte, bu önergenizde de bahsedilen Orhaneli Başköy’deki su
probleminde olduğu gibi. Bizzat şahsım köye giderek, mermer ocağına inerek, su kaynağına
da giderek orada gerekli denetimleri yaptık, örnekleri aldık. Sonrasında
hazırladığımız raporu bilgi olarak Başbakan Yardımcımızın makamına, gereği için de DSİ Genel Müdürlüğüne,
Maden İşleri Genel Müdürlüğüne, İl Özel İdaresine ve  Bursa İl
Sağlık Müdürlüğüne göndererek çözüm üretme noktasında katkı yaptık, daha
doğrusu problemi çözdük. 
Bu rapor ve
yazışmaların sonucunda, Bursa Valiliği tarafından 18/4/2013 tarihli yazıyla
Çevre ve Şehircilik İl Müdürlüğü ve DSİ tarafından bir komisyon oluşturularak,
başta Başköy ve civarında bulunan ocaklar olmak üzere, tüm Bursa ilinde bulunan
ocak sahalarında denetimlerin yapılması ve üçer aylık periyotlarla bilgi
verilmesi görevi verilmiştir. İstenen komisyon 14/5/2013 tarih ve 273314 sayılı
valilik yazısıyla oluşturulmuş olup bundan sonraki denetimler bu komisyon
marifetiyle sürdürülecektir. DSİ Genel Müdürlüğümüz de gerekli çalışmaları bu
komisyon tarafından ve buna bilgi katkısı yaparak mermer ocaklarının mevzuatı
ve ÇED raporları doğrultusunda da sürdürmektedir.
Ben, bizzat,
buradaki raporda belirttim. Yani bu bir tane maden ocağının su kaynağına etkisi
olabileceğini, dolayısıyla, suyun kirlenmesine, fiziksel kirlenmesine sebep
olacağını, bunun giderilmesi gerektiğini söylemiştik. Bundan sonra DSİ bir
karar aldı, Bakanlar Kurulu kararıyla bu alanı genişletti ve koruma altına
aldı. Dolayısıyla, biz, su kaynaklarına da sonuna kadar duyarlıyız. Temiz su
içmek, güzel yaşamak, yaşanabilir bir çevrede yaşamak, bütün halklarımızın
isteğidir. AK PARTİ’miz de yaptığı çalışmalarla bunu göstermiştir. 
Bundan sonra da
aynı çalışmaları, çevreye duyarlılığımızı sürdüreceğiz diyorum, yüce heyetinizi
saygıyla selamlıyorum. (AK PARTİ sıralarından alkışlar)
BAŞKAN –
Teşekkür ederiz Sayın Öztürk. 
Lehinde, Bingöl
Milletvekili İdris Baluken.
Buyurunuz Sayın
Baluken. (HDP sıralarından alkışlar) 
İDRİS BALUKEN
(Bingöl) – Teşekkür ediyorum. 
Sayın Başkan,
değerli milletvekilleri; Cumhuriyet Halk Partisinin vermiş olduğu, Bursa ilinde
faaliyet gösteren taş, maden, mermer ve kum ocaklarının neden olduğu sorunların
araştırılarak gereken önlemlerin belirlenmesi amacıyla bir komisyonun
oluşturulması önergesine katıldığımızı buradan hemen ifade ederek sözlerime
başlamak istiyorum. Konuşmama başlamadan önce hepinizi saygıyla selamlıyorum.
Önergenin
içeriğine baktığımız zaman zaten bu önergeye “hayır” demenin koşullarının
olmadığını açık bir şekilde ifade etmek gerekiyor. Bursa ilinde tarım
alanlarının giderek azalmasını, ekolojik yıkımı, insan hayatını tehdit eden kum
ocaklarının, maden ocaklarının ÇED raporları olmadan büyük felaketlere davetiye
çıkaracak şekilde devreye konulmasını tabii ki bu Meclisin araştırması
gerekiyor. Bunun için bir araştırma komisyonunun kurulması şu açıdan önemlidir:
Sizin daha çok sermayeyi önceleyen politikalarınızla her yerde insan sağlığını
ve doğayı tehdit eden ciddi çevre felaketleriyle, maalesef, karşı karşıya
kalabiliyoruz. Belki Bursa’yla ilgili bir komisyon kurulursa, bu, Türkiye
açısından bu çevre felaketlerini ortaya koyma açısından bir biyopsi alma; o biyopsi
üzerinden, o parça üzerinden bütün Türkiye’ye bir çözüm önerisi sunma fırsatını
önümüze koyabilir. Dolayısıyla, biz bu önergenin isabetli olduğunu düşünüyoruz,
önergeye olumlu oy kullanacağımızı buradan başta hemen ifade etmek istiyoruz.
Değerli milletvekilleri,
aslında ben birkaç hususu da burada bu önerge vesilesiyle dile getirmek
istiyorum. Özellikle, dün gece Diyarbakır-Bingöl yolunda yaşanan vahim bir
trafik kazası nedeniyle hepimizin yüreği yanmıştır, hepimizin yüreğine büyük
bir acı, maalesef, düşmüştür. Diyarbakır-Bingöl yolunda bir LPG tankerinin
patlaması sonucu, yoldan geçen 2 yolcu otobüsü ve 1 Doblo aracın tutuşması söz
konusu. Bu vahim olayda şu ana kadar 1 vatandaşımız yaşamını yitirmiş, 14’ü çok
ağır olmak üzere 64 vatandaşımız da çeşitli yerlerinden yaralı hâle gelmiştir
ve şu anda değişik hastanelerde tedavi altına alınmış durumdalar. 
Ben, her şeyden
önce yaşamını yitiren vatandaşımıza Allah’tan rahmet, yaralılara acil şifalar
diliyorum, can kaybının artmamasını buradan temenni ediyorum. Özellikle yaşanan
tablonun büyük bir afet durumu olduğunu ifade etmek istiyorum. Yani öyle büyük
bir afetle karşı karşıyayız ki yaralı sayısı -ki bu yaralıların pek çoğunun
vücudunda yüzde 50’den fazla yanıklar var- Türkiye’deki yanık ünitesi kapasitelerinin
üzerinde olacak şekilde bir hadise cereyan etmiştir. 
Dün geceden beri
ambülans, uçak ve helikopterlerle tam bir seferberlik hâli şeklinde bu
yaralılara, başta sağlık emekçilerimiz olmak üzere gerekli olan hizmetler
verilmeye çalışılıyor. Şu anda Diyarbakır Eğitim ve Araştırma Hastanesinde
diğer hastanelerin yanık ünitelerine transfer bekleyen 21 yaralımız var. 21
hasta için, yaralı için de Sağlık Bakanlığı yetkilileriyle biz görüştük,
gerekli hazırlıkların yapıldığını ve birkaç saat içerisinde bu yaralıların da
başka hastanelere nakledileceğini ifade ettiler. Umarız ki hızla bu yaralılar
da gerekli tedavi imkânlarını bulacakları merkezlere bir an önce taşınırlar. 
Burada, tabii,
gece yarısından itibaren Diyarbakır’da oluşturulan bir kriz masası var. Bu kriz
masası son derece koordineli bir şekilde bir çalışma yürütmeye çalışıyor,
Diyarbakır Valisi de gece yarısından itibaren kriz masasına gelen bilgileri
bizlerle paylaşıyor. Umarız ki bütün bu çalışmalar neticesinde daha fazla can
kaybı olmaz, yaralılarımız da bir an önce sağlıklarına kavuşurlar. Trafik
kazalarıyla ilgili de umarız ki gerekli tedbirler ve önlemler alınır ve bu
düzeyde canımızı yakan hadiseler tekrar önümüze gelmez. 
Tabii, burada
birkaç hususu da vurgulamak istiyorum. Yani biz muhalefet olarak illaki bir
önerge getirdiğimizde ya da buradan bazı konulara değindiğimizde sırf iktidarı
yıpratalım, işte belirli konularda siyasi bir kazanç elde edelim üzerinde bir
yaklaşım ortaya koymuyoruz. Dünden beri işte, Urfa Valisiyle ilgili Meclis gündemine
sürekli bilgilendirmede bulunduk yani burada kişilerle zaten bir problemimiz
yok, ben Urfa Valisini de tanımam, Diyarbakır Valisini de şahsi olarak tanımam
ama iki zihniyet ve iki yaklaşım arasındaki farkı burada hep beraber
konuşacağız ki ülkenin menfaati açısından, halkın menfaati açısından doğru
olanı yakalayalım. Bunu yapmamız elzemdir.
Bakın, özellikle
Urfa’da yaşanan hadiselerle ilgili her bilgi aktardığımızda maalesef iktidar
partisi vekilleri bir savunma pozisyonuna geçtiler. Biz şunu söyledik ya da
şimdi onu söyleyelim: Oradaki kamu görevlilerinin görevi vatandaşların can ve
mal güvenliğini sağlamaktır. Can güvenliği açısından üç gündür Urfa’da iyi bir
sınav verilmemiştir, 1’i gazeteci olmak üzere 2’si ağır, onlarca yaralının
olduğu bir müdahaleyi mutlaka soruşturmak gerekir. Yine, “Milletvekillerine
yönelik bir darp olayı varsa burada vali başta olmak üzere sorumlular hakkında
gerekli idari ve adli süreçlerin yürütülmesi gerekir.” demiştik. Mal güvenliği
için de aynı şekilde bu söylemlerimizi dile getirmiştik. 
Bakın, ben size Urfa’da üç gün içerisinde yaşanan
hadiselerden, vatandaşın mal güvenliğini koruması gereken devlet görevlilerinin
ne yaptığının fotoğraflarını göstereyim. Burada sivil vatandaşa ait bir araç
var, orada bu aracın güvenliğinden sorumlu olan devlet görevlileri araca
saldırıyorlar değerli arkadaşlar. Bakın, burada araç pert olacak şekilde
müdahaleler yapılıyor, 15’e yakın araç bu şekilde pert edildi. Nasıl bir nefret
duygusuysa arkadaşlar, bakın, insanlardan, milletvekillerinden, gazetecilerden
geçtik; araç üzerinde inanılmaz düzeyde, hepimizi utandıran müdahaleler
yapılmış. Burada bakın, bu güvenlik güçleri aracı devirmeyi başarmış, bu araç
bir vatandaşımıza ait araç ve dediğim gibi 15’e yakın araç bu şekilde tahrip
edildi. 
Burada da
tamamen ters çevrilmiş ve işte güvenlik güçleri de aracı tahrip edip ters
çevirdikleri için neredeyse kutlama yapacak şekilde bazı işaretlerde
bulunuyorlar.
Bakın, burada da
milletvekillerimizin ve halkın içerisinde bulunduğu çadır ateşe verilmiş. 
Bu tabloları biz
buraya getirdiğimizde, siz buraya çıkıp maalesef bu tabloları savunur pozisyona
düşüyorsunuz. Bunları yapmayın arkadaşlar. Şimdi, vatandaşın aracına zarar
veren güvenlik güçleri ve onlara bu talimatı veren bütün yetkililer hakkında
soruşturma açmanın, en başta sizin Hükûmetinizin görevi olduğunu buradan ben
tekrar hatırlatmak istiyorum.
Dün bunları
söylediğimizde, bu tabloların polis terörü ya da işte güvenlik güçlerinin
terörü olduğunu söylediğimizde, AK PARTİ Grup Başkan Vekili çıkıp burada bütün
polislere, askerlere “terörist” dediğimizi iddia ederek tartışmayı başka bir
yöne çekti. Asla, ne bütün polis ve askerlere karşı düşmanlığımız var ne de
hepsine “terörist” deme durumumuz var. 
Dün de buradan,
ben, Ali İsmail’i, Ethem’i, Medeni Yıldırım’ı, Berkin’i, Uğur Kurt’u yargısız
infaz yapan bir anlayışın terör olduğunu ve Hükûmetin de bu terörün üzerine
gitmesi gerektiğini ifade etmiştim. Yanlış yapan kimse bunu ifade edip onunla
ilgili süreçleri yürütmekle yükümlüsünüz. Böyle bir dokunulmazlık, belirli
görevlilere dokunulmazlık, bir peygamberlik kutsiyeti atfederek bu ülkedeki
yanlışları düzeltemeyiz.
Nitekim,
Hükûmetinizin uygulamaları da burada ifade edilenlerin aksi yönünde. Dün siz
buradan bu ifadeleri kullanırken, gece yarısı, devlet içerisinde paralel
faaliyette bulunduğunu iddia ettiğiniz polisler hakkında soruşturma ve
operasyon yürüttünüz ve bu saate kadar da sanırım 60’ı aşkın polis yanlış
yaptığı için şu anda gözaltına alınmış durumda yani yanlış illaki size
yapılınca soruşturma konusu olacaksa orada da sorunlu bir şey var. 
Burada sizin şu
duruşu göstermeniz gerekiyor: Eğer bir yanlış varsa bütün yönleriyle kamuoyuna
açıklama yapma, bu konuda sonuna kadar gittiğini kamuoyuna gösterme, yürütülen
operasyonun da bir Cumhurbaşkanlığı seçim malzemesi değil, gerçekten bir
paralel devlet mücadelesi olduğunu ortaya koyma gibi bir sorumluluğunuz
olduğunu düşünüyorum. 
Umarım ki bundan
sonraki yanlışları, yanlışı yapan kim olursa olsun…
(Mikrofon
otomatik cihaz tarafından kapatıldı)
İDRİS BALUKEN
(Devamla) – …öyle klasik devletçi reflekslerle savunur pozisyona girmezsiniz
temennisinde bulunuyorum. Konuşmamı bitirirken de önergeye olumlu oy
kullanacağımızı tekrar hatırlatıyorum.
Teşekkür
ediyorum. (HDP ve CHP sıralarından alkışlar) 
BAŞKAN – Teşekkür
ederiz Sayın Baluken. 
Aleyhinde,
Denizli Milletvekili Mehmet Yüksel. 
Buyurunuz Sayın
Yüksel. (AK PARTİ sıralarından alkışlar) 
MEHMET YÜKSEL
(Denizli) – Teşekkür ederim Sayın Başkanım. 
Cumhuriyet Halk
Partisi Grubunun önergesi aleyhinde söz almış bulunmaktayım. Bu vesileyle yüce
heyetinizi saygıyla selamlıyorum. 
Burada,
Cumhuriyet Halk Partisi Bursa Milletvekili, Değerli Ağabeyimiz, İlhan Demiröz
kardeşimizin 2012 yılında hazırlamış olduğu araştırma önergesiyle ilgili, bu
önerge hakkında… Burada yazılanların hepsinin altına imza atarız, bunda bir
sıkıntı yok, hep beraber ve tespit edilen konularda bir taraftan madenlerin
çıkartılması yapılırken, bir taraftan da tarımı, çevreyi, doğayı koruyarak bu
işin yapılması gerektiği konusunda önemli bir önerge. Ancak, bu arada da yine,
AK PARTİ’den, partimizden Bursa Milletvekili, kardeşim Mustafa Öztürk Bey de bu
işin nasıl yapılacağı noktasında güzel açıklamalar yaptı. Sonuç itibarıyla, bu
önergeyle ilgili, inşallah, ben de burada bir milletvekili olarak, kardeşiniz
olarak önümüzdeki günlerde… Şu arada -biliyorsunuz- bir taraftan bayram
çalışması var, bir taraftan da halk dilinde “torba yasa” dediğimiz, hakikaten,
4 Hazirandan beri, Plan Bütçedeki arkadaşlarımızla beraber alt komisyondan
beri, iktidar-muhalefet bütün milletvekili arkadaşlarımız, kamuda görev yapan
bütün kardeşlerimizle birlikte…
İZZET ÇETİN
(Ankara) – Bu kanunun sence adı ne?
MEHMET YÜKSEL
(Devamla) – Torba yasa. 
…gece gündüz, hatta ramazan girdiği zaman sahuru da
birlikte yaptığımız, bu yasayla ilgili çalışmalarımız devam ediyor ve bugün de
partilerimizin hepsinin birbirinden değerli önergeleri var. Bu önergelerin
hepsinin de mutlaka bir kıymeti harbiyesi var, bir önemi var ama tabii bizim
iktidar cephesinden baktığımızda, bu önergeleri, bu sürenin uzatılmasıyla
ilgili olarak verilmiş olan önergeler olarak algılıyoruz. Ama bu algı
önergelerin yanlış veya doğru olduğu anlamına gelmez. Elbette, gerek Milliyetçi
Hareket Partisinin gerek Halkların Demokratik Partisinin gerekse Cumhuriyet
Halk Partisinin vermiş olduğu önergelerin hepsinde güzel konular var. 
Burada, Soma’yla ilgili, yine, birlikte, muhalefet
partili arkadaşlarımızın katkılarıyla çok önemli maddeleri geçirdik ve Soma’da
13 Mayısta kaybettiğimiz 301 canın yakınlarının ve oradan yaralı kurtulan
kardeşlerimizin haklarıyla ilgili ciddi mücadeleler verildi. İnşallah bu
düzenlemelerle bir nebze olsun onları ve çevrelerini rahatlatabiliriz. 
Onun dışında, yine, toplumumuzda SSK prim borçları,
BAĞ-KUR prim borçları olan vatandaşlarımızın şu anda büyük bir beklentileri
var, onların borçlarının yeniden yapılandırılması var. Burada, prim borcunun
aslıyla ve ÜFE-TÜFE’ye göre hazırlanmış faizleriyle birlikte geri ödemesi ve
bunda da ödeme kolaylığı getirilmekte; 6, 9 ,12, 18 taksit olmak üzere, ikişer
aydan hesap ettiğimiz zaman 36 aya varan bir yapılandırma, ödeme kolaylığı
getirilmekte. Burada sigorta primlerinde ceza yok, cezayı terkin ediyoruz ama
peşin ödeyen vatandaşlarımıza yüzde 5 indirim yapıldığı için de en azından
onların haklarını orada zayi etmiyoruz. Ama, vergiyi ilgilendiren konularda
vatandaşlarımız şunu söylemekteler… Peşin ödeyen, vergisini zamanında ödeyen
vatandaşlarımızın mağdur edilmemesi için de bu sefer verginin aslıyla beraber
vergi cezası ve gecikme zammı yani ÜFE’ye göre zammı birlikte tahsil ediliyor.
Bunda da yine bir ödeme kolaylığı getirilmiştir. 
Onun dışında, Türkiye Odalar ve Borsalar Birliğine
bağlı odalarımızın, mükelleflerimizin, üyelerimizin odalara olan borçlarının ve
odalarımızın da üst kurula olan borçlarının, aynı zamanda esnaf birliklerinin
de aynı şekildeki borçlarının yeniden yapılandırılmasıyla ilgili de önemli
maddeler bulunmaktadır.
Onun dışında,
araç muayenesiyle ilgili de yine vatandaşlarımızdan gelen önemli talepler
vardı. Burada da yine araç muayenesini zamanında yaptırmamış olan
vatandaşlarımız, bu yılın yani 2014’ün Aralık sonuna kadar muayenelerini
yaptırmaları şartıyla aylık yüzde 5 olan enflasyon oranı tutarındaki cezayı
ödememek kaydıyla, bunun karşılığında yüzde 1’lik aylık oranında hesaplanan
tutarı ödemekle bu araç muayenelerini de yenilemiş olacaklar. Bundan doğan
borçlarından da kurtulmuş olacaklar.
Onun dışında,
yine esnaf ve ziraat odaları kayıtlarında geçersizlik sebebiyle emeklilikleri
iptal edilmiş olan BAĞ-KUR’luların aylıklarının yeniden bağlanması
düzenleniyor. 
Yine, iş yeri
kapanmış işverenlerimizin borç aslı 100 TL’nin altında olan borçlarının
silinmesi gündeme geliyor.
Onun dışında,
yine toplumumuzda “ev hizmetleri” diye geçen ev hizmetlerinde çalışan
vatandaşlarımızın sigortalanabilmesi, güvence altına alınabilmesi için de yeni
bir düzenleme getiriliyor. Burada “on günden az” “on günden çok” gibi bir iki
bölüm var. Bu da, şu anda, hâlihazırda evinde hizmetli çalıştıran, yardımcı
hizmetli çalıştıran vatandaşlarımızın mutlaka sigorta yaptırmaları ve bundan
sorumlu oldukları için de bildirge vermeleri gerekiyor. Bildirge vermeleri
noktasında da ciddi evrak fazlalığı var, muamele, işlem fazlalığı var. Bunun
için pek çok ev sahibi, işveren, maalesef bu sebepten dolayı sigorta yaptırmamaktadır.
Burada yapılan uygulamayla, getirilen yenilikle bunu kolay hâle getiriyoruz.
Yanında hizmetli çalıştıran vatandaşlarımız, bir defaya mahsus olmak üzere,
çalıştırdığı kişiyle birlikte kuruma ait bildirgeye birlikte imza atarak beyan
edecekleri süreyle ilgili bir bildirge verecekler. Onun, devamlı, her ay,
onunla ilgili hesaba parasını yatırılmak suretiyle, primi yatırılmak suretiyle
sigortalılığı devam edecek. İşveren olan ev sahibi, artık her ay ayrı bildirge
vermek, her ay şifreyle İnternet’e girme gibi zorluktan kurtulmuş olacak.
Dolayısıyla, bir defa verilen bu beyan geçerli sayılacak ancak değişiklik
esnasında ikinci bir beyan verildiğinde o geçerli olacak, verilmediği sürece
ilk verilen beyan geçerli olacak.
Onun dışında, on
günden az çalışan, yine çoğumuzun evlerine haftada bir defa hizmet için,
temizlik için gelen bayanlarımız, kardeşlerimiz de bir aile yanında eğer ayda
on günden fazla çalışmadıysa, on günden azsa sigortalarını kendileri
yatıracaklar, isteğe bağlı sigorta yapma hakları var. Şu ana kadar onların iş
kazalarında, başlarına gelen herhangi bir kaza sonrasında iş göremezlik primi
veya iş kazasıyla ilgili kendilerini koruyan bir madde yoktu. Burada, yine on
günden az çalışan kardeşlerimiz kendilerine ait isteğe bağlı sigorta yaptıklarında
ev sahipleri yüzde 2’lik iş kazasıyla ilgili prim ödemek şartıyla bir kupon
sistemi getiriliyor. Tahmin ederim uygulama Ocak 2015’te başlayacak. Bununla
ilgili kurum çalışmalarını yapıyor. Bu da büyük bir kolaylık getirecek. Asgari
ücrete göre hesaplanarak günlük çalışma saatlerine göre hazırlanmış kuponlarla
yanımızda haftada bir, haftada iki, kaç gün geldiyse, ay bazında onun
altındaysa geldiği gün sayısı bu kardeşlerimize çalıştığı gün ve saate uygun
olarak kuponlar verilecek. Bu kuponlar alınırken bankalara işveren iş kazasıyla
ilgili yüzde 2’lik prim ödemek zorunda, diğer kalan primleri de çalışan
vatandaşımız, kardeşimiz, işçimiz ödemek zorunda. 
Bu ve buna
benzer daha pek çok maddeler var, tahmin ederim 148 madde. Şu anda, bugün nasip
olursa üçüncü bölüme başladığımızda 51’inci madde itibarıyla görüşmelere devam
edeceğiz. Bayrama kadar bunu bitirmek en büyük temennimiz ama tabii, şöyle
muhalefet sıralarına bakıyorum, kafalar böyle olunca ümidimiz yok. Tahmin
ediyorum bayramdan sonra da gelip çalışmalara devam edeceğiz.
Ben bu duygu ve
düşüncelerle Cumhuriyet Halk Partisi Grubunun vermiş olduğu önergenin aleyhine
oy kullanacağımı söylüyor, hepinize iyi akşamlar diliyorum. (AK PARTİ
sıralarından alkışlar)
BAŞKAN –
Teşekkür ederiz Sayın Yüksel.
Cumhuriyet Halk
Partisi Grubu önerisini oylarınıza sunuyorum: Kabul edenler… Kabul etmeyenler…
Kabul edilmemiştir.
Şimdi de Adalet ve Kalkınma Partisi Grubunun İç
Tüzük’ün 19’uncu maddesine göre verilmiş bir önerisi vardır, okutacağım, sonra
da işleme alıp oylarınıza sunacağım:
4.- AK PARTİ Grubunun, Genel Kurulun çalışma gün ve
saatleri ile gündemdeki sıralamanın yeniden düzenlenmesine ve 5 ve 12 Ağustos
2014 Salı günkü birleşimlerinde sözlü sorular ile diğer denetim konularının
görüşülmeyerek gündemin “Kanun Tasarı ve Teklifleri ile Komisyonlardan Gelen
Diğer İşler” kısmında yer alan işlerin görüşülmesine; 6 ve 13 Ağustos 2014
Çarşamba günkü birleşimlerinde sözlü soruların görüşülmemesine ilişkin önerisi

Türkiye Büyük
Millet Meclisi Başkanlığına
Danışma Kurulunun
22/7/2014 Salı günü (bugün) yaptığı toplantıda siyasi parti grupları arasında
oy birliği sağlanamadığından, İç Tüzük’ün 19’uncu maddesi gereğince grubumuzun
aşağıdaki önerisinin Genel Kurulun onayına sunulmasını arz ederim. 
Mustafa Elitaş
Kayseri 
AK PARTİ Grup Başkan Vekili 
ÖNERİ:
Gündemin
"Kanun Tasarı ve Teklifleri ile Komisyonlardan Gelen Diğer İşler"
kısmında bulunan 641, 240, 604 ve 494 sıra sayılı kanun teklifi ve
tasarılarının bu kısmın 5, 6, 7 ve 8’inci sıralarına alınması ve diğer işlerin
sırasının buna göre teselsül ettirilmesi,
Genel Kurulun;
23 ve 24 Temmuz
2014 Çarşamba ve Perşembe günleri saat 12.00'de toplanması;
5, 6 ve 7
Ağustos 2014 Salı, Çarşamba ve Perşembe günleri saat 13.00'te toplanması;
Haftalık çalışma
günlerinin dışında 25 Temmuz ile 4 ve 8 Ağustos 2014 Pazartesi ve Cuma günleri
saat 14.00'te toplanması ve bu birleşimlerinde "Kanun Tasarı ve Teklifleri
ile Komisyonlardan Gelen Diğer İşler" kısmında yer alan işlerin
görüşülmesi;
5  ve 12 Ağustos
2014 Salı günkü birleşimlerinde sözlü sorularla diğer denetim konularının
görüşülmeyerek gündemin "Kanun Tasarı ve Teklifleri ile Komisyonlardan
Gelen Diğer İşler" kısmında yer alan işlerin görüşülmesi;
6  ve 13 Ağustos
2014 Çarşamba günkü birleşimlerinde sözlü soruların görüşülmemesi;
Çalışma
saatlerinin;
22  Temmuz 2014
Salı günkü (bugün) birleşiminde 604 sıra sayılı Kanun Tasarısı’na kadar olan
işlerin görüşmelerinin tamamlanmasına kadar;
23  Temmuz
2014 Çarşamba günkü birleşiminde saat 20.00'ye kadar;
24  Temmuz 2014
Perşembe günkü birleşiminde 605 sıra sayılı Kanun Tasarısı’na kadar olan
işlerin görüşmelerinin tamamlanmasına kadar;
25  Temmuz 2014
Cuma günkü birleşiminde 547 sıra sayılı Kanun Tasarısı’na kadar olan işlerin
görüşmelerinin tamamlanmasına kadar;
4  Ağustos 2014
Pazartesi günkü birleşiminde 599 sıra sayılı Kanun Tasarısı’na kadar olan
işlerin görüşmelerinin tamamlanmasına kadar;
5  Ağustos 2014
Salı günkü birleşiminde 565 sıra sayılı Kanun Tasarısı’na kadar olan işlerin
görüşmelerinin tamamlanmasına kadar;
6  Ağustos 2014 Çarşamba
günkü birleşiminde 464 sıra sayılı Kanun Tasarısı’na kadar olan işlerin
görüşmelerinin tamamlanmasına kadar;
7  Ağustos 2014
Perşembe günkü birleşiminde 10 sıra sayılı Kanun Tasarısı’na kadar olan işlerin
görüşmelerinin tamamlanmasına kadar;
8  Ağustos 2014
Cuma günkü birleşiminde 335 sıra sayılı Kanun Tasarısı’na kadar olan işlerin
görüşmelerinin tamamlanmasına kadar;
Yukarıda
belirtilen birleşimlerde gece 24.00'te günlük programların tamamlanamaması
hâlinde günlük programların tamamlanmasına kadar;
12, 13 ve 14
Ağustos 2014 Salı, Çarşamba ve Perşembe günkü birleşimlerde ise 14.00–24.00
saatleri arasında çalışması;
çalışmalarına
devam etmesi;
Önerilmiştir.
BAŞKAN – Önerinin lehinde, İstanbul Milletvekili
Mehmet Doğan Kubat.
Buyurunuz Sayın Kubat. (AK PARTİ sıralarından
alkışlar)
MEHMET DOĞAN KUBAT (İstanbul) – Sayın Başkan, çok
değerli milletvekilleri; grubumuzun vermiş olduğu öneri lehinde görüşlerimi
ifade etmek üzere söz almış bulunuyorum. Bu vesileyle yüce heyetinizi
saygılarımla selamlarım.
Değerli arkadaşlarım, grup önerimizde Türkiye Büyük
Millet Meclisinin bu hafta ve ağustos ayı içerisindeki çalışma gün ve saatleri
ile gündemin Kanun Tasarı ve Teklifleri bölümündeki bir kısım işlerin
sıralarının değiştirilmesi önerilmektedir.
Buna göre, 641 sıra sayılı Ceza Muhakemesi
Kanununda Değişiklik Yapılması Hakkında Kanun Teklifi’nin gündemin 5’inci
sırasına, yine 240 sıra sayılı Elektronik Ticaretin Düzenlenmesi Hakkında Kanun
Tasarısı’nın gündemin 6’ncı sırasına ve bir iki uluslararası sözleşmenin de
gündemin 7 ve 8’inci sıralarına alınmasını önermekteyiz.
Çalışma gün ve saatleriyle ilgili olarak da değerli
arkadaşlar, biliyorsunuz, 639 sıra sayılı torba kanunun görüşmelerine devam
ediyoruz; şu anda da üçüncü bölümdeyiz, yaklaşık üçte 1’ini bitirdik, 148
maddenin 50 maddesini görüştük. Üçüncü bölümün üzerindeki görüşmeleri de dün
bitti, önergelere bugün başlayacağız, inşallah kısa sürede o da tamamlanır
diyorum.
23 Temmuz Çarşamba günü, yani yarın saat 12.00’de
çalışmalarımıza başlayıp sekizde inşallah tamamlayacağız. Perşembe günü, saat
yine 12.00. Cuma günü, 14.00’te başlayıp işlerin bitimine kadar.
Ağustos ayında ise: Bayram sonrası 4 Ağustos
Pazartesi günü 14.00’te başlayacağız; 5, 6, 7 Ağustos Salı, Çarşamba ve
Perşembe günleri saat birde başlayacağız; 8 Ağustos Cuma günü de yine saat
ikide başlayacağız ve gündemdeki işlerin bitimine kadar çalışmalarımızı
sürdüreceğiz.
Bunun dışında 12, 13, 14 Ağustos tarihlerinde de
saat 14.00 ile 24.00 arasında Genel Kurulun çalışmalarına devam etmesini
önermekteyiz. 
Önerimize
desteklerinizi bekliyor, yüce heyetinizi saygılarımla selamlıyorum.(AK PARTİ
sıralarından alkışlar) 
BAŞKAN –
Teşekkür ederiz Sayın Kubat. 
Aleyhinde,
İstanbul Milletvekili Mehmet Akif Hamzaçebi. (CHP sıralarından alkışlar) 
Buyurunuz Sayın
Hamzaçebi. 
MEHMET AKİF
HAMZAÇEBİ (İstanbul) – Sayın Başkan, değerli milletvekilleri; Adalet ve
Kalkınma Partisi Grubunun Meclis gündemini yeniden düzenleyen bu önerisi
vesilesiyle Hükûmetin dış politikası konusunda, zamanın izin verdiği ölçüde bir
değerlendirme yapmak istiyorum. 
İsrail’in
Gazze’ye saldırısı nedeniyle Türkiye-İsrail ilişkileri iç siyasetimizin temel
gündem maddesi hâline gelmiştir. Sayın Başbakan İsrail’e karşı sert açıklamalar
yapıyor ama sadece açıklama yapıyor, miting meydanlarında konuşuyor, televizyon
ekranlarında konuşuyor, başka bir şey yapmıyor, yapamıyor. Maalesef Sayın
Erdoğan Hükûmetinin, Sayın Erdoğan-Davutoğlu ikilisinin bu konuda yapabileceği
herhangi bir şey yok, atabileceği herhangi bir adım yok. Türkiye Cumhuriyeti,
dış politikasında tarihinin en zayıf dönemini yaşamaktadır. Cumhuriyet Halk
Partisi olarak bundan üzüntü duyduğumuzu ifade etmek istiyorum. 
Değerli
milletvekilleri, siyaset samimiyet üzerine yapılır. Siyaset yapmak, gerçekleri
çarpıtmak demek değildir; siyaset yapmak, yalan söylemek değildir; siyaset
yapmak, rakiplerine tuzak kurmak ve onların gerçeklerini saptırmak değildir,
rakiplerine çamur atmak değildir. Siyasette ister hayal vadedin ister
umutsuzluk vadedin, doğrulardan ve gerçeklerden hareket etmek zorundasınız.
Eğer doğrulardan, gerçeklerden hareket etmiyorsanız siz samimiyet üzerine
siyaset yapmıyorsunuz demektir. Böylesi bir siyasetin vatandaş nezdinde de
hiçbir inandırıcılığı olmaz. 
Değerli milletvekilleri, bunları söyleme ihtiyacını
şu nedenle duydum: Geçen hafta, 16 Temmuzu 17 Temmuza bağlayan gece İsrail’in
Gazze’ye saldırısı nedeniyle oturduğum yerden söz alarak İsrail’in bu
saldırısını kınadım ve Türkiye Büyük Millet Meclisini, 4 siyasi parti grubunu
İsrail’in Gazze saldırısını kınaması için ortak bir bildiri yayınlamaya davet
ettim. Tüm siyasi partiler bu önerime destek verdiler, oturumu yöneten Meclis
Başkan Vekili ara verdi, arkada toplandık ve bu bildirinin ertesi gün
yayınlanması konusunda hep birlikte karar verdik. Ertesi gün, ben Genel Başkan
Yardımcımız Sayın Faruk Loğoğlu’ndan Meclisin yayınlayacağı bildiriye esas
olmak, daha doğrusu, o çalışmada dikkate alınmak üzere bir taslak metin
hazırlamasını rica ettim. Sayın Loğoğlu –eksik olmasın, kendisine çok teşekkür
ediyorum- bir taslak metni süratle hazırlayıp bana saat yarım sularında
gönderdi ve ben bunu 3 siyasi parti grubunun grup başkan vekillerine ilettim,
kendilerini de telefonla aradım “Bir taslak metni size gönderiyorum.” dedim.
Genel Kurul açıldı 17 Temmuz günü, Adalet ve Kalkınma Partisi Grup Başkan
Vekili Sayın Nurettin Canikli kendilerinin de hazırladığı bir taslak metni
getirdiler -Milliyetçi Hareket Partisi, Halkların Demokratik Partisi de vardı-
ve dedik ki: “Bu metinleri Sayın Faruk Loğoğlu alsın, konsolide etsin, bir
araya getirsin, grupların görüşlerini yansıtan bir metni ortaya koyalım.”
Örneğin, bizim metnimize ilişkin olarak Sayın Canikli “Şu bir iki cümle olmasa
iyi olur.” dedi, ben de Sayın Canikli’nin metnine “Bu çok uzun olmuş, bir
Meclisin metninde bu kadar uzun anlatılması doğru değildir.” dedim ve hep
birlikte bu görüşü ortaya koyduk, paylaştık, Sayın Faruk Loğoğlu metni bu
görüşler ışığında hazırladı, getirdi ve 4 siyasi parti bu metni imzaladık,
yayınladık. Türkiye Büyük Millet Meclisinin İsrail’in Gazze’ye saldırısı
konusunda böylesi bir ortak iradeyi göstermesi gerçekten önemli olmuştur, güzel
bir katkı olmuştur. 
Fakat 19 Temmuz
2014 tarihinde Sayın Erdoğan Ordu mitinginde bir konuşma yapıyor. Önce Türkiye
Büyük Millet Meclisini bu ortak tutumu nedeniyle kutluyor, sonra diyor ki: “Ama
Cumhuriyet Halk Partisi oraya bir metin getirdi, metinde İsrail’in meşru
savunma hakkı var. Biz bunu çıkarttık.”
HAYDAR AKAR
(Kocaeli) – Allah, Allah! 
MEHMET AKİF
HAMZAÇEBİ (Devamla) – Değerli milletvekilleri, siyaset samimiyet üzerine
yapılır. Ben, Türkiye Büyük Millet Meclisinin yayınlayacağı metne hazırlık
olmak üzere bir taslak metin getirdim ve taslak metinde de “İsrail’in meşru
savunma hakkı var.” diyerek, İsrail’i masum göstermeye veya onun bu hareketini
meşru göstermeye çalışan hiçbir ifade yer almamaktadır, bunu şiddetle
reddederim. Sayın Erdoğan gerçekleri saptırıyor, çarpıtıyor. 
Merak ettim,
Sayın Canikli’yi aradım. “Sayın Canikli, biz böyle bir şey konuşmadık, ‘Bu
metni alın yayınlayın.’ da demedik, böyle bir şey de yok.” “Ben, Sayın
Başbakana sadece sizin metninizi gönderdim, kendim başka herhangi bir yorum
yapmadım.” Öyle anlaşılıyor ki Sayın Başbakan, bu yorumu kendi kendine, bizim
metnimizden hareketle yapmış. 
Ben, şimdi,
Sayın Loğoğlu’nun o taslak metninin ilgili cümlesini okuyorum sizlere, sizlerin
bilgisine, takdirine sunuyorum. Taslak metin bu, sonra Meclis farklı bir metin
yayınladı. İlgili bölümü okuyorum, metin şu: “Karadan, havadan ve denizden ağır
bombardıman altında tutulan Gazze’de, can kaybı ve yaralı sayısının
yükselmesini derin üzüntüyle ve kaygıyla karşılıyor, kadın ve çocuklar başta
olmak üzere masum sivillerin öldürülmelerini ise tüm insanlığı yaralayan kabul
edilmez ve affedilmez bir insanlık suçu olarak görüyoruz. İsrail’in meşru
savunma hakkı, hiçbir surette toplu cezalandırma eylemi için bir gerekçe
sayılamaz. Orantısız güç kullanılmasının, meşru savunma hakkı tanım ve
uygulamasında yeri yoktur.” 
Diyeceksiniz ki:
“Burada bir ‘meşru savunma’ lafı var.” Ben, size, Sayın Başbakanın son
günlerdeki üç cümlesini söyleyeceğim. Birincisi 19 Temmuz 2014. “Maalesef,
İsrail aynı zulmüne, aynı orantısız güç kullanımına devam ediyor.” 20 Temmuz,
TGRT Haber: “İsrail, orantısız güç kullanmak suretiyle çoluk çocuk demeden,
deniz kenarındaki çocukları öldürecek kadar bir ihanet içindedir.” Ve yine, 21
Temmuzda TRT Haber’de diyor ki: “İsrail, orantısız güç kullanmaya devam
ediyor.” Yani, Başbakan diyor ki orantılı güç kullanabilir, yani daha az
öldürürse olur.
ÜNAL KACIR
(İstanbul) – “Orantısız güç” ile “meşru savunma” aynı şey mi?
MEHMET AKİF
HAMZAÇEBİ (Devamla) – Değerli milletvekilleri, bizim söylediğimizle Sayın
Erdoğan’ın söylediği arasında içerik olarak fark yoktur. Bu, yakışmıyor.
Siyaset, çarpıtma üzerine yapılmaz.
Ben size bir
örnek vereceğim, Sayın Erdoğan’ın ikiyüzlü siyasetine örnek vereceğim, bu, bir
ikiyüzlü siyasettir: Yıl 99… Bugün Sayın Başbakan grup konuşmasında, 1948’den
başlayarak İsrail’in Filistin’e karşı nasıl saldırı ve katliam yaptığını
tarihler vererek anlatıyor: “2002’de Cenin’de katliam yaptı, 2009’da Gazze’de
katliam gerçekleştirdi, kana doymadı.” diyor. 2009’da Cumhuriyet Halk Partisi
Grubu Türkiye Büyük Millet Meclisine bir öneri getiriyor. Sayın Onur Öymen, 6
Ocak 2009 tarihli Genel Kurulda konuşuyor: “Gelin, İsrail’i kınayalım. Bir
ortak bildiri taslağını da ben iktidar partisi grubuna verdim ama iktidar
partisi grubu bunu kabul etmedi.” diyor. Başbakan şikâyet ediyor şimdi, “İsrail
katliam gerçekleştirdi.” Peki, bu katliama karşı Cumhuriyet Halk Partisinin
“Gelin, ortak irade gösterelim, Türkiye Büyük Millet Meclisi olarak bir bildiri
yayınlayalım.” önerisini niye geri çeviriyorsunuz? Bu, ikiyüzlü siyaset değil
midir değerli milletvekilleri?
Devam ediyorum.
Bugün diyor ki Sayın Başbakan: “Onlar…” Muhalefeti kastediyor, çatı adayı
kastediyor, herkesi kastediyor. “…İsrail’e karşı nöbet tutacak bir hükûmet
istiyorlar.” Sayın Başbakan, İsrail’e karşı nöbeti Kürecik’te siz tutuyorsunuz.
(CHP sıralarından alkışlar) 
İHSAN ŞENER
(Ordu) – Hâlâ orada mısınız?
MEHMET AKİF HAMZAÇEBİ (Devamla) – 10 Şubat 2012’de
ABD-İsrail ortak tatbikatında, Kürecik üssüyle İsrail’deki eş üssün karşılıklı
çalışabilirliği test ediliyor. NATO’ya geçmiş değil, Amerikan tesisi daha.
Zaman kalmadı,
çok süratle tamamlayacağım. Ben, Sayın Başbakan’a bir sözünü hatırlatacağım. Tarih
12 Eylül 2011: “Er veya geç Gazze’ye gideceğim.” Tarih 15 Nisan 2013: “Mayıs
sonu Gazze’deyim.” Amerika Dışişleri Bakanı Kerry: “Erdoğan Gazze’ye
gitmemeli.” Başbakan “Gazze’ye gideceğim. Kerry’nin açıklaması şık olmadı.
Haziranda gideceğim.” diyor.
(Mikrofon
otomatik cihaz tarafından kapatıldı)
MEHMET AKİF
HAMZAÇEBİ (Devamla) – Başbakan Gazze’ye gidemedi ama bu yıl Gebze’ye gitti, onu
biliyorum. 
Teşekkür
ediyorum, saygılar sunuyorum. (CHP sıralarından alkışlar)
RECEP ÖZEL
(Isparta) – Gazze’yle Gebze, çok komik oldu!
BAŞKAN –
Teşekkür ederiz Sayın Hamzaçebi.
Kayseri
Milletvekili Yusuf Halaçoğlu. (MHP sıralarından alkışlar)
RECEP ÖZEL
(Isparta) – Yanlış, yanlış efendim.
MUSTAFA ELİTAŞ
(Kayseri) – Sayın Başkan, lehte…
MEHMET DOĞAN
KUBAT (İstanbul) – İkinci lehte, Sayın Elitaş.
BAŞKAN – Daha
sonra sıra sizin efendim.
MUSTAFA ELİTAŞ
(Kayseri) – Peki.
BAŞKAN –
Buyurunuz efendim.
YUSUF HALAÇOĞLU
(Kayseri) – Teşekkür ederim Sayın Başkanım.
Değerli
milletvekilleri, hepinizi saygıyla selamlıyorum.
AKP’nin sunmuş olduğu
önerge üzerine söz aldım. Yani, zannediyorum ki ikide bir, sürekli süreyi
uzatmakla ne yapmak istediklerini de bilmediklerini gösteriyorlar aslında
bununla. Tabii, ne yapmak istediklerini bilmedikleri gibi, bir de çıkıp
muhalefete iftira atıyorlar. Dün Sayın Başbakan Yardımcısı Bülent Arınç,
Bakanlar Kurulu toplantısından sonra, muhalefetin yasayı engellediğini, Tüzük’e
aykırı olarak engellediğini söylüyor. Hâlbuki, her şeyden önce, Tüzük’e
uymayarak bu yasayı bu şekilde getirenler, öncelikle iktidar partisidir.
Değerli
milletvekilleri, evet, biz bu yasanın bazı maddelerine kesinlikle ve şiddetle
karşıyız. Hangi sebeple karşı olduğumuzu da çok net bir şekilde ortaya
koyacağım ve sizler de bunu kabul edeceksiniz. 76’ncı maddede, aynen “Bilanço
esasına göre defter tutan kurumlar vergisi mükellefleri, 31/12/2013 tarihi
itibarıyla düzenledikleri bilançolarında görülmekle birlikte işletmelerinde
bulunmayan kasa mevcutları ve işletmenin esas faaliyet konusu dışındaki
işlemleri dolayısıyla ödünç verme ve benzer nedenlerle ortaya çıkan
ortaklıklarından alacaklı bulundukları tutarlar ile ortaklara borçlu bulunduğu
tutarlar arasında net alacak tutarlarını bu Kanunun yayımlandığı tarihi izleyen
üçüncü ayın sonuna kadar vergi dairelerine beyan etmek suretiyle öderler.”
diyor.
Değerli
milletvekilleri, aslında, bunu söylerken ne yapmak istiyorlar? Bununla
birlikte, şirketlerin bilançolarında gösterdikleri, kasalarında mevcut olmayan
paralar… Nereye verdiler bu paraları, kime verdiler? 
HAYDAR AKAR
(Kocaeli) – Havuza.
YUSUF HALAÇOĞLU
(Devamla) – Havuza aktardılar. 
HAYDAR AKAR
(Kocaeli) – Haram medyaya, haram medyaya.
YUSUF HALAÇOĞLU
(Devamla) – Şimdi, siz buna yüzde 3, vergi karşılığı tekrar beyanname vermek
suretiyle bu paraları, kara parayı aklamış olacaksınız ve gündeme, tekrar
piyasaya sunmuş olacaksınız. Allah aşkına, yapmayın, bunu hangi izanla kabul
edeceksiniz? Bir tanesi bu. Daha geniş olarak anlatırım ama herkes kendisi de
okusun, baksın.
Diğer bir madde
91’inci madde. 91’inci maddede de aynen şöyle diyorsunuz: “Devlet Su İşleri,
HES’lerle ilgili birtakım hizmetler alıyor.” Bu hizmetlerle ilgili olarak ne
diyor? Diyor ki: “…taşkın ve nehir yatağı düzenlemesi gibi su yapılarında
denetim masrafları ilgililerine ait olmak üzere denetim hizmeti DSİ tarafından
yapılır veya DSİ tarafından yetkilendirilen Türk Ticaret Kanununa göre kurulmuş
şirketlerden DSİ’ce müşavirlik hizmeti satın alınarak yaptırılır.” Kime
yaptıracaksınız? Hangi müşavirlik şirketini, kim kuruyor? Niye siz
yapmıyorsunuz? Yani, her şeyi kontrol ederken bunları niye etmiyorsunuz? 
Nitekim,
arkasından ne yapıyorsunuz biliyor musunuz, bunları hangi konuma
getiriyorsunuz, diyorsunuz ki: “Mevzuata ve projeye aykırılığın giderilmemesi
hâlinde…” Ki mevzuata ve projeye aykırı bir hareket olursa siz denetlemiyorsunuz,
bu müşavirlik şirketine denetletiyorsunuz. Allah aşkına, kargalar güler buna,
yapmayın. Kime kontrol ettiriyorsunuz, hangi müşavirlik şirketine devletin
görevini veriyorsunuz? Bu mümkün mü? Bunu yapmanız mümkün değil. 
Diğer bir maddeye geçiyorum, 100’üncü madde. Ne
diyorsunuz: “Ancak, 23/4/1981 tarihli ve 2451 sayılı Bakanlıklar ve Bağlı
Kuruluşlarda Atama Usulüne İlişkin Kanuna Ekli (1) ve (2) sayılı Cetvellerde
gösterilen unvanları taşıyan görevler ile farklı atama usullerine tabi olsalar
dahi daire başkanı ve üstü görevlere, sivil memurlar hariç kolluk
teşkilatlarının kadrolarına; açıktan, naklen veya vekâleten yapılan atama ve bu
görevlerden alınma, bu görevlerle ilgili yer değiştirme…” Yani siz adamı görevden alıyorsunuz,
mahkemeye başvuruyor, mahkeme yeniden atıyor adamı, idare mahkemeleri durdurma
kararı alıyor. Siz iki yıl sonra başka bir göreve atamak gibi bir kararla
hukuku hiçe sayıyorsunuz. Nasıl hukuk devletisiniz, bu olabilir mi? Hak ve
hukuk diye bir şey var, sözde, isminiz Adalet ve Kalkınma Partisi. Adalet
nerede burada? Yani mahkeme kararına niye uymuyorsunuz? Ha, bunu kabul etmemiz
mümkün mü? Kabul etmemiz mümkün değil. Sizin kendi aranızda meydana gelmiş
birtakım sıkıntılarınız varsa bu bizi ilgilendirmez, yok paralel yapılanma, yok
şu, yok bu; bunlar bizi ilgilendirmez. Siz hukuka saygı göstermek zorundasınız.
Tabii ki bunu kabul etmeyeceğiz.
Ardından 112’nci maddeye geçiyorum,112’nci maddeye
bir geçici madde eklemişsiniz: “Bu maddenin yayımı tarihi itibarıyla devir ve
teslim işlemlerinin tamamlanmasının üzerinden beş yıl geçmiş olan
özelleştirmeler hakkında verilmiş olan yargı kararları ile ilgili olarak
sözleşmelerinde belirtilen haller dışında bu kuruluşların geri alınması yönünde
herhangi bir işlem tesis edilmez.” Peki, beş yıl da geçmiş olsa, mahkeme,
kararını vermişse niye özelleştirmelerden geri vazgeçmiyorsunuz, kime peşkeş
çekmiş oluyorsunuz, niye yargı kararına uymuyorsunuz? Hani hukuk devleti, hani
yasama organı, hani demokrasi?
RECEP ÖZEL (Isparta) – Yargı kararlarını uygulamak
imkansız hâle geldiyse…
YUSUF HALAÇOĞLU (Devamla) – İmkânsız hâle
gelmesinden bahsetmiyor bakın. Yargı kararını uygulama hâli her zaman
mevcuttur. Yani, siz yargı kararını uygulamayacaksınız ve ondan sonra “Hukuk
devletiyiz.” diyeceksiniz.
Bir başka madde, 115’inci maddede ne diyor?
25/02/1998 tarih ve 4342 sayılı Mera Kanunu’nun 14’üncü maddesinin birinci
fıkrasına eklenen bentle: “İlgili belediye sınırları içerisinde alternatif alan
bulunmaması şartıyla Bakanlar Kurulunca kentsel dönüşüm ve gelişim projesi
alanı olarak ilan edilen" denilen yerler nereye bırakılıyor? Belediyeye
bırakılıyor. Ne kadar gülünç bir şey. Yani siz, birtakım rant alanlarını
sürekli olarak birilerine peşkeş çekeceksiniz, kooperatifleştireceksiniz. Niye
mera alanları… Büyükşehir oldunuz, büyükşehirde her yer mera alanıdır.
Hayvancılık yapılan yerlerin mera alanlarına da el koyacaksınız anlamına gelir
bu. Kimlere vereceksiniz, ne yapacaksınız? O zaman bunu bu şekliyle
yapamazsınız, sınırlandırmak zorundasınız.
İşte Kayseri’de, Kayseri’de Hunat Camisi Vakfı. Ta
Danişmentlilerden gelen 17,5 dönüm arazinin bugün yerinde ne var? Kayseri Forum
binası var. Önce stadyum diye alındı, sonra oraya bırakıldı. Hani vakıf
arazisi, nereye gitti? 17,5 dönüm arazi nereye gitti? Aynı şekilde
kullanılacak. 
Bir 115’inci
maddeniz var ki, bu, merayla büyük rantlar sağlanacak bir hususu ortaya
çıkarıyor. 
Bir başka madde,
124’üncü madde, diyorsunuz ki: “5393 sayılı Kanun’un 15’inci maddesinin
(5)’inci fıkrasının birinci cümlesinde yer alan ‘arsa’ ibaresi ‘taşınmaz’
olarak değiştirilmiş ve maddeye aşağıdaki fıkra eklenmiştir.” 
Bir dakika,
“arsa”yı niye “taşınmaz” hâline getiriyorsunuz? Çünkü arkasına koyduğunuz şu
maddelerden dolayı. Bundan dolayı Fatih Belediye Başkanı yargılanıyor. Çünkü,
orada bir vakfa, Başbakanın oğlunun vakfına arazi aktarmış. Arazi de değil
sadece, Silivri’de de bir yurdu aktarmış. Bunu meşru hâle getirmeye
çalışıyorsunuz. Yapmayın, yani Allah aşkına! Siz, halkın malını, belediyenin
malını hangi hakla bir vakfa verebilirsiniz? Kim veriyor size bu yetkiyi?
FARUK BAL
(Konya) – Vakıf kimin Sayın Başkanım, vakıf kimin? 
YUSUF HALAÇOĞLU
(Devamla) - Bu vakıf kimin vakfı? Dediğim gibi, Başbakanın oğlunun vakfı.
FARUK BAL
(Konya) – Mesele orada.
YUSUF HALAÇOĞLU
(Devamla) - Nasıl veriyorsunuz?
ERKAN AKÇAY
(Manisa) – Soygun yapacaklar, soygun! Yağma, talan… Başka nasıl yapacaklar ki?
YUSUF HALAÇOĞLU
(Devamla) - Verme hakkına sahip misiniz halkın malını? Veremez… Vakıf olmaz.
Bakın, vakıf belli gruplara hizmet eder. Şimdi, Silivri’de yapılan yurdun şeyi
nedir? Yurtta kalanlardan para toplanıyor, bu parayla… Bakın, olur mu? Fatih
Belediyesinin, Fatih halkının ne lakası var Silivri’yle? Yapmayın Allah aşkına!
Fatih halkının malı olan
bir şeyi veremezsiniz.
ÜNAL KACIR (İstanbul) – Fatih’te
“Silivrikapı” var. 
YUSUF HALAÇOĞLU (Devamla) - Hayır
arkadaş! Yani bugün ramazan ayındayız bakın. Kul hakkı denilen bir şey vardır.
Allah korkusunun en önemli göstergelerinden birisidir, kul hakkına uymak
zorundasınız.
Ya, vakıf… Kaç türlü vakıf var,
biliyor musunuz? Sizin kaç türlü vakıf olduğunu bilmeniz lazım önce. Demin
söyledim: Hunat Camisi Vakfı’nı niye Kayseri Forum yaptınız belediyeye vererek?
Nasıl izah edeceksiniz? Caminin vakfı, ta Danişmentlilerden kalan,
Selçuklulardan önce. Ondan sonra caminin kapısında cami için para
toplayacaksınız. 
ÜNAL KACIR (İstanbul) – Allah, Allah!
YUSUF HALAÇOĞLU (Devamla) - Tabii ki
git, Kayseri’yi gör.
ÜNAL KACIR (İstanbul) – Silivrikapı
Hoca, Silivri değil.
YUSUF HALAÇOĞLU (Devamla) - Bakın,
ben bir şey söylüyorum size. Ben size Hunat’tan demin bahsettim. Silivrikapı,
Silivri, ne fark eder? (AK PARTİ sıralarından gürültüler)
Yani, Silivri’ye yarın gideceksiniz
bunların yüzünden, unutmayın. Bu haksızlığı, bu hukuksuzluğu yapma karşılığında
tabii ki biz direneceğiz ama siz bunu onayladığınız takdirde bunun vebalini de
siz yüklenmiş olacaksınız, sonra “Muhalefet engelledi.” demeyin. Eğer Soma’yla
ilgili… Biz söyledik: “Bu maddeleri çıkarın, üç günde bitirelim.” Ama siz
illaki bunları koymak istiyorsunuz.
Hepinize saygılar sunuyorum. (MHP
sıralarından alkışlar)
BAŞKAN – Teşekkür ederiz Sayın
Halaçoğlu. 
Kayseri Milletvekili Mustafa Elitaş.
Buyurunuz Sayın Elitaş. (AK PARTİ
sıralarından alkışlar)
MUSTAFA ELİTAŞ (Kayseri) – Sayın
Başkan, değerli milletvekilleri; yüce heyetinizi saygıyla selamlıyorum.
Kayseri Milletvekili Sayın Halaçoğlu,
Kayseri’yle ilgili bazı meseleleri söyledi. Ondan önce de bizim grup önerimizi
“O kadar yanlış yapmışlar ki.” diye ifade etti ama ben burada yanlışın ne
olduğunu anlayamadım. İki üç dakika da bizim yanlışımızla ilgili şeyler
söylemeye çalıştı ve görüşeceğimiz 639 sıra sayılı Kanun Tasarısı’nın üçüncü
bölümüyle ilgili dün akşamki söylediklerini aynen tekrar etti.
ERKAN AKÇAY (Manisa) –
Anlamıyorsunuz, o yüzden tekrar etmek gerekiyor.
MUSTAFA ELİTAŞ (Devamla) - Dün akşam
burada sizi dinleyen milletvekilleri bunun harfiyen aynı olduğunu gördüler,
dinlediler. Herhâlde, bugün, dün akşamki yaptığınız konuşmanın tekrarı
kayıtlara geçsin diye bugün yapmış olabilirsiniz. 
Bakın, yaptığımız işlem şu… Önergelerinize
de yarın tutanakları inceleyenler bakacaklar, bugüne kadar 50 madde geçti. 50
maddenin okunma süresi, özellikle sizin önergenizin okunması yaklaşık yedi
dakika sürüyor. O yedi dakikalık kısmın tamamı, önerge üzerindeki yazılan “şu
şunun kanun teklifiyle, şu sıra sayısıyla, 2 taksim şu veya 2’ye şu” gibi
önergelerle, “Başkanlık fezlekesiyle” diye gelen ama bir bakıyorsunuz diyor ki,
örnek veriyorum: “Yaptığı toplantıda”yı “Yaptığı toplantı” diye, “bir cümle
değişikliği” diye ifade ediyorsunuz ve ortaya koyuyorsunuz. Aslında, bunun…
ERKAN AKÇAY
(Manisa) – Onun sebebini bilmiyor musun sen?
MUSTAFA ELİTAŞ
(Devamla) – O önergenin ne olduğunu mu? 
ERKAN AKÇAY
(Manisa) – O önergeler, maddede olumlu bir düzenleme varsa değiştirmek
istemediğimizi gösterir. Teşekkür etmen lazım. 
MUSTAFA ELİTAŞ
(Devamla) – Hayır, o önergenin…
Ben onu
söylüyorum Erkan Bey, ona teşekkür edeceğim. 
Yani, o
tutanakları inceleyenler, Milliyetçi Hareket Partisi milletvekillerinin
olağanüstü bir şekilde bu kanuna çalıştıklarını, müthiş bir şekilde
incelediklerini…
ERKAN AKÇAY
(Manisa) – Evet, evet… 
FARUK BAL
(Konya) – Bir harf bile önemli, bir nokta bile önemli.
MUSTAFA ELİTAŞ
(Devamla) – …ve bir cümlede geçen bir kelimenin sözlük olarak değiştirilmesi
gerektiğini uzun çalışmalar sonucunda anladıklarını ve “Bunlar ne kadar büyük
çalışmışlar, emeklerine teşekkür ediyoruz.” diyeceklerini… Tarihte sizi
görecekler ve madalya vereceklerdir. 
ERKAN AKÇAY
(Manisa) – Utan utan bundan, bunları söylemekten utanman lazım senin!
MUSTAFA ELİTAŞ
(Devamla) – Bakın, HDP Grubu diyor ki… 
539… 569… Sıra
sayısı kaç?
HÜSEYİN BÜRGE
(İstanbul) – 639.
MUSTAFA ELİTAŞ
(Devamla) – 539 sıra sayılı Kanun Teklifi’nin…
YUSUF HALAÇOĞLU
(Kayseri) – 639…
ERKAN AKÇAY
(Manisa) – Tasarıdan haberin yok senin be. 
İDRİS BALUKEN
(Bingöl) – Sen çalışmamışsın ya, 639. Grup başkan vekilisin, daha sıra sayısını
bilmiyorsun. Ne kadar ayıp!
ERKAN AKÇAY
(Manisa) – Grup başkan vekilisin tasarıdan haberin yok. Adını bile bilmiyorsun,
numarasından haberin yok. 
MUSTAFA ELİTAŞ
(Devamla) – “639 sıra sayılı Kanun Teklifi’ni şu hâlde olarak değiştirelim”
diyor. Cumhuriyet Halk Partisi farklı bir şekilde yapıyor. 
ERKAN AKÇAY
(Manisa) – Bu tasarıyı hepinizden iyi biliyoruz biz, hepinizden. 
MUSTAFA ELİTAŞ
(Devamla) – Doğrudur. 
ERKAN AKÇAY
(Manisa) – Var mısın tartışmaya?
MUSTAFA ELİTAŞ
(Devamla) – Onun için “cümle” yerine “tümce” diyorsunuz, “kelime” yerine
“sözcük” diyorsunuz, çok iyi bildiğiniz için!
ERKAN AKÇAY
(Manisa) – Orada 148 maddedeki önergeleri konuşacağız. Cahil adam!
MUSTAFA ELİTAŞ
(Devamla) – Bakın, değerli milletvekilleri, şimdi, Kayseri Hunat Camisi
Vakfı’yla ilgili söylediğiniz yerin geçmişi nedir?
YUSUF HALAÇOĞLU
(Kayseri) – Nasıl?
MUSTAFA ELİTAŞ
(Devamla) – Şu anda “Kayseri Forum” olan yerin geçmişinde ne vardı? Ne vardı
orada?
FARUK BAL
(Konya) – Geçmişi vakıf işte, vakıf. Ne olursa olsun.
YUSUF HALAÇOĞLU
(Kayseri) – Geçmişinde stadyum vardı.
MUSTAFA ELİTAŞ
(Devamla) – Daha önce
1957 yılında yapılmış stadyum, Kayseri Büyükşehir Belediyesinin yaptığı anlaşma
çerçevesinde stadyum, Gençlik ve Spor Genel Müdürlüğüne ait bu stadyum, Kayseri
Büyükşehir Belediyesinin yaptığı anlaşma çerçevesinde bugün Türkiye’ye örnek
olan 33 bin kişilik bir stadyum hâline getirildi. Sattığı parayla Kayseri
Belediyesi, o bölgenin hem stadyumunu yaptı hem şehir terminalini yaptı
ve bunu da örnek hâle getirdi. Eğer o şeyle de ilgili hak sahipleri -vakıflar
da var, vakıf olan bir kısım hak sahipleri de var- istimlak edilme süreci
içerisinde, istimlak edildiği dönem içerisinde mahkemeye gittiler. Mahkeme dedi
ki: Bu stadyum, altmış yıla yakın bir süredir kullanılmış, amacını
gerçekleştirmiştir, bunun yerine başka bir stadyum yapıldığından ve Gençlik ve
Spor Genel Müdürlüğüne devredildiğinden hak sahiplerinin mahkemedeki itirazları
reddedilmiş ve Yargıtay da bunu onamıştır. Yani, buradaki kanunda ifade
ettiğiniz -100’üncü madde mi, diğer madde mi o kanundaki- konu, maalesef, bu
kanun tasarısının içerisinde yok Sevgili Hocam. 
YUSUF HALAÇOĞLU (Kayseri) - 100’üncü
madde mi yok?
MUSTAFA ELİTAŞ (Devamla) - Bakın, o
Kayseri Stadyumu’yla ilgili olan kısım bu kanun tasarısı içerisinde yok; bir. 
YUSUF HALAÇOĞLU (Kayseri) – Ya,
meralardan bahsettik. 
MUSTAFA ELİTAŞ (Devamla) -
Kayseri’yle ilgili mesele… 
YUSUF HALAÇOĞLU (Kayseri) – Meradan
bahsettim, onun için vakıf arazisinden bahsettim.
MUSTAFA ELİTAŞ (Devamla) - Ya Hocam,
etme gözünü seveyim, meradan vakfa geçiyorsun, vakıftan Hunat Camisi’ne
geçiyorsun, oradan stada geçiyorsun yani bir yolda yürü ondan sonra ne
yapacağına git. 
YUSUF HALAÇOĞLU (Kayseri) – Ben şimdi
size izah ederim. Şimdi, ben izah ederim 
ERKAN AKÇAY (Manisa) – Sen de grup
önerinden bahset ya. Süre bitiyor ama.
MUSTAFA ELİTAŞ (Devamla) - Kayseri
Stadyumu’yla ilgili olan kısım bu konuda yok, onu bilgilerinize sunmak istiyorum.
YUSUF HALAÇOĞLU (Kayseri) – Ben şimdi
size izah ederim onun ne olduğunu, vakfı da izah ederim. Ne üçkâğıtçılıklar
döndüğünü, vakfını da izah ederim; onu da izah ederim size.
ERKAN AKÇAY (Manisa) – Sen önce grup
önerinizi bir izah et. Grup önerisini izah ettin mi?
MUSTAFA ELİTAŞ (Devamla) - Değerli
milletvekilleri, bakın, Sayın Hamzaçebi bir mesele ifade etti, geldi, Sayın
Başbakanın… 17 Temmuz tarihinde -Sayın Canikli de gelmiş buraya, herhâlde
kendisi de cevap verir- burada alınan bir karar gereğince, İsrail’deki ortaya
çıkan hadisenin Türkiye Büyük Millet Meclisi tarafından kınanmasıyla ilgili bir
ortak önerge ortaya çıkmış. Şimdi, duyduğumuz kadarıyla hem Cumhuriyet Halk
Partisinin değerli milletvekili bir arkadaşımız hem de AK PARTİ’den bu konuyla
ilgili bir arkadaşımız veya Dışişleri Komisyonu üyesi arkadaşlarımız bir metin hazırlarlar ve
siyasi partiler bir araya gelirler, görüşürler. Daha sonra bunu ortak metin
hâline getirmek üzere bir anlaşma yaparlar ve sonuçta da bu metin ortaya çıkar
ve 19 Temmuz tarihinde Sayın Başbakanın bu konuyla ilgili, Cumhuriyet Halk
Partisinin getirdiği taslakla ilgili çarpıtarak farklı bir şey ifade ettiğini
söylerler. Ben bunu, Sayın Başbakanın konuşmasını dinlemedim. O gün Genel
Kurulda çalışmalarımız vardı, söyleyip söylemediği konusunda emin değilim,
zaman da olmadığından teyit edemedim ama Sayın Hamzaçebi’nin bir sözünden
Cumhuriyet Halk Partisinin niyetinin ne olduğu belki anlaşılabilir diye ifade
etmek istiyorum, Türkiye Büyük Millet Meclisi tutanaklarında mevcut. Sayın
Hamzaçebi söylüyor bunu: “İsrail’in Gazze’ye yönelik olarak başlatmış olduğu
askerî harekât giderek amacını aştı.” Amacı neydi? Yani İsrail meşru müdafaa mı
yapıyordu ki bu askerî harekât amacını aştı? Arkasından söylenen cümlelerde de
geliyor, diyor ki: “Amacını aştı, artık bu, çocukları ve sivilleri öldürmeye
doğru gitti.” Yani İsrail’in eğer Gazze’ye yaptığı harekât amacını aşmamış
olsaydı, bu, meşru müdafaadan başka bir şey değildi anlamının çıktığı o
taslağınızı ben aradım...
HAYDAR AKAR (Kocaeli)
– Kendini savunma amaçlı yaptığını açıkladığı için söylüyor. 
MUSTAFA ELİTAŞ
(Devamla) - ...buradaki notlardan aradım, bulamadım ama sizin yaptığınız,
herhâlde, o günkü konuşmanız olabilir, o günkü konuşma çerçevesinde bu
yaptığınız cümleden aynı amaç çıkar.
İki,
“Siyasetçiler dürüst olmalı, namuslu olmalı.” Doğru söylüyorsunuz. Mesela, şu
cebimde bir önerge var, dün sizin grubunuzun verdiği bir önerge var.
Hatırlarsanız hep beraber hazırladığımız, düzenlediğimiz, 2 milletvekili
arkadaşımızın, Sayın Toptaş’ın da beraberinde olduğu ve disiplin kuruluna
gönderdiğiniz, milletvekili emekli maaşlarıyla ilgili yaptığımız bir artırma
söz konusuydu.
HAYDAR AKAR
(Kocaeli) – Kimi disipline gönderdik? 
MUSTAFA ELİTAŞ
(Devamla) - Sayın Toptaş’la beraber imzalarının olduğu...
AHMET TOPTAŞ
(Afyonkarahisar) – Biz bir yere gitmedik. 
MUSTAFA ELİTAŞ
(Devamla) - ...ve Tanju Bey’in de imzasının bulunduğu ama Sayın
Kılıçdaroğlu’nun...
HAYDAR AKAR
(Kocaeli) – Sayın Elitaş, kimseyi disipline göndermedik, doğru söylemiyorsun.
Ama doğru konuşun lütfen. 
MUSTAFA ELİTAŞ
(Devamla) - ...Sayın Cumhurbaşkanına mektup yazarak “Ne olur bundan vazgeçin.”
dediği bir teklif vardı. Siz onu getirdiniz buraya, kanun tasarısının içerisine
madde ihdası olarak ortaya koydunuz. O zamanki neydi biliyor musunuz? O zamanki
yüzde 60’tı herhâlde, sizin getirdiğiniz teklif eğer kabul edilseydi, AK PARTİ
milletvekilleri, Komisyon üyeleri oraya oturmuş olsalardı, o teklifle birlikte,
milletvekili emekli maaşlarına yüzde 56,5 zam gelmiş olacaktı. Sizi disipline
verdiler Sayın Toptaş, biliyorsunuz, o konuyla ilgili.
AHMET TOPTAŞ
(Afyonkarahisar) – Hayır, hayır, disipline falan vermediler.
HAYDAR AKAR
(Kocaeli) – Ne alakası var ya!
MUSTAFA ELİTAŞ
(Devamla) – O konuyla ilgili disipline verdiler.
AHMET TOPTAŞ
(Afyonkarahisar) – Hayır, yok öyle bir şey.
HAYDAR AKAR
(Kocaeli) – Hayır, doğru söylemiyorsun Elitaş, doğru söylemiyorsun. Bir sefer
doğru konuş o kürsüden ya! Her zaman aynısı. Şu imamı anlat sen o zaman, imamı.
MUSTAFA ELİTAŞ
(Devamla) – Şimdi, siyasetçi, lafının arkasında durmalı. Allah rahmet eylesin,
Ferit Mevlüt Aslanoğlu bu konuyla ilgili perişan oldu, dün o önergeyi
dinledikten sonra kemikleri sızlamıştır.
HAYDAR AKAR
(Kocaeli) – İmamı anlat Elitaş.
MUSTAFA ELİTAŞ
(Devamla) – Bakın, sizin Genel Başkanınız, Genel Müdürken, oğlu 13 yaşında
-Mart 1994 veya 1996- ortaokul talebesi, büyük bir şirkette sigortalı işçi
olarak çalışıyor.
HASAN ÖREN
(Manisa) – Hırsızlıktan iyidir be kardeşim ya!
HAYDAR AKAR
(Kocaeli) – Elitaş, imamı anlat, imamı. İmamı anlat, akçeli işleri anlat sen.
MUSTAFA ELİTAŞ
(Devamla) – Sordum kendisine, dedim ki: Sizin oğlunuz ortaokul talebesiyken,
Mart 1994 tarihinde, okula mı gitti, saz çalmaya mı gitti? Okula gittiyse eğer
bu sazı nasıl yapacak, sigortalı nasıl gözükecek? 
HAYDAR AKAR
(Kocaeli) – İmamı anlat, bırak bu işleri. AKP Grubunun yüzde 90’ının çocukları
sigortalıdır, tek tek çıkarsın, söylesinler. Boş ver sen bu işleri, imamı
anlat, imamı.
MUSTAFA ELİTAŞ
(Devamla) – Burada eğer farklı bir durum söz konusuysa, burada eğer, sizin
1998, 1999 yıllarında çıkarmayı planladığınız uzun vadeli… 
HAYDAR AKAR
(Kocaeli) – Çirkin siyaset yapma be!
MUSTAFA ELİTAŞ
(Devamla) – …uzun süreli, 2001 yılındaki emeklilik yaşının uzatılmasına
yavrunuzun takılmaması için mi bunu yaptınız diye sorduğumuzda, Sayın
Kılıçdaroğlu…
(Mikrofon
otomatik cihaz tarafından kapatıldı)
HAYDAR AKAR
(Kocaeli) – Onun çocukları kamunun malını çalmadılar, kamunun malını
hortumlamadılar.
MUSTAFA ELİTAŞ
(Devamla) – …Grup Başkan Vekiliydi, cevap veremedi. En son da biliyorsunuz,
torununu, daha 1 yaşındaki torununu sigorta ettirmişti. 
BAŞKAN –
Teşekkür ederiz Sayın Elitaş.
HAYDAR AKAR
(Kocaeli) – Sen imamı anlat, imamı. Nasıl paylaştınız, onu anlat.
MUSTAFA ELİTAŞ
(Devamla) – Dürüst olan siyasetçi, dürüstlüğünü her yerde göstermelidir.
Kendisi çamur olan, çamur içerisinde gezen siyasetçi başkasına çamur atmaya
tenezzül etmemelidir, tevessül etmemelidir.
ADNAN ŞEFİK
ÇİRKİN (Hatay) – Çeşme başı kavgası bu!
MUSTAFA ELİTAŞ
(Devamla) – Hepinizi saygıyla selamlıyorum. (AK PARTİ sıralarından alkışlar)
BAŞKAN –
Teşekkür ederim.
MEHMET AKİF
HAMZAÇEBİ (İstanbul) – Sayın Başkan…
YUSUF HALAÇOĞLU
(Kayseri) – Sayın Başkan…
AHMET TOPTAŞ
(Afyonkarahisar) – Sayın Başkan…
BAŞKAN – Sırayla
söz taleplerinizi alacağım.
Buyurunuz Sayın
Hamzaçebi. 
MEHMET AKİF
HAMZAÇEBİ (İstanbul) – Sayın hatip bana sataşmada bulunmuştur. Genel Kurulda 16
Temmuzu 17 Temmuza bağlayan gece İsrail’i kınama konusunda yaptığım açıklamayı
amacından farklı bir şekilde kullanmak suretiyle bana sataşmıştır. Ayrıca, Genel
Başkanımız Sayın Kemal Kılıçdaroğlu’na aslı astarı olmayan cümlelerle sataşmada
bulunmuştur efendim.
BAŞKAN –
Buyurunuz Sayın Hamzaçebi. 
AHMET TOPTAŞ
(Afyonkarahisar) – Sayın Başkan...
BAŞKAN - Sonra
da sizi dinleyeceğim.
VIII.- SATAŞMALARA İLİŞKİN KONUŞMALAR (Devam)
10.- İstanbul Milletvekili Mehmet Akif Hamzaçebi'nin,
Kayseri Milletvekili Mustafa Elitaş’ın AK PARTİ grup önerisi üzerinde yaptığı
konuşması sırasında şahsına ve CHP Grup Başkanına sataşması nedeniyle konuşması

MEHMET AKİF
HAMZAÇEBİ (İstanbul) – Sayın Başkan, değerli milletvekilleri; benim, Sayın
Başbakanın kullandığı cümleyle ilgili aldığım metin İnternet’te var, Sayın
Elitaş’ta bu yoksa ben kendisine bunu takdim edebilirim. “Bunu ben görmedim,
bilmiyorum, inceleyemedim.” demeye gerek yok, Sayın Başbakan burada söylüyor.
Ben, o gece İsrail’i açık, net bir şekilde kınadım. Sizin bütün mahcubiyetiniz,
Mısır’daki idamlar konusunda olsun, İsrail’in Gazze’ye saldırısı konusunda
olsun, önce Cumhuriyet Halk Partisinin harekete geçmesidir, bundan rahatsızsınız.

Bakın bir şey
daha söyleyeyim size: Gazze’ye yönelik olarak, bizim arkadaşlarımız, Gazze’ye
gitmek üzere başvuruda bulundular. Hani, siz böyle bir şey yapıyor musunuz?
Gazze’ye sahip çıkmak öyle olur, meydanlarda boş boş konuşmakla olmaz. 
ERKAN AKÇAY
(Manisa) – Gemilere bindiler de sonra tekrar indiler. 
MEHMET AKİF
HAMZAÇEBİ (Devamla) – Sayın Başbakan ne diyor? “İsrail, orantısız güç
kullanıyor, çoluk çocuk demeden öldürüyor.” Yani, “Orantılı kullanırsa, çoluk
çocuğu öldürmezse olur.” anlamı çıkar bundan.
HARUN KARACA
(İstanbul) – O size ait, o size ait.
MUSTAFA ELİTAŞ
(Kayseri) – İşte, sen onu söylüyorsun.
MEHMET AKİF
HAMZAÇEBİ (Devamla) – Evet, İsrail, orantısız güç kullanıyor, çocuk ve kadın
demeden öldürüyor.
HARUN KARACA
(İstanbul) – O size ait, tutanaklara bakın. Konuşma tutanaklarında adı var.
MUSTAFA ELİTAŞ
(Kayseri) – Tutanakta var. 
MEHMET AKİF
HAMZAÇEBİ (Devamla) – Yani “Çocukları ve kadınları hariç bırakırsa diğerlerini
öldürebilir.” diyor Tayyip Erdoğan.
HARUN KARACA
(İstanbul) – Buna bu milleti inandıramazsınız.
HAYDAR AKAR
(Kocaeli) – İnanma ya, inanma!
MEHMET AKİF
HAMZAÇEBİ (Devamla) – Değerli milletvekilleri, şimdi, Sayın Elitaş, Genel
Başkanını savunacak, Sayın Kemal Kılıçdaroğlu’nu kötüleyecek ya, çok yanlış bir
yere girdi. (AK PARTİ sıralarından gürültüler) 
BAŞKAN – Lütfen
sessiz olalım. 
MEHMET AKİF
HAMZAÇEBİ (Devamla) – Diyor ki: “Sayın Genel Başkanınızın çocuğu bilmem hangi
tarihte, küçük bir yaşta sigortalı oldu.” Bizim Genel Başkanımızın çocuklarının
gemicikleri yok, bizim Genel Başkanımızın çocuğu sadece gitar çalıyor, başka
bir şey çalmayı bilmiyor. (CHP sıralarından "Bravo" sesleri,
alkışlar) 
İDRİS BALUKEN
(Bingöl) – Bizim cumhurbaşkanı adayı gibi, iyi iyi.
MEHMET AKİF
HAMZAÇEBİ (Devamla) - Bizim Genel Başkanımızın, çocuklarıyla “Paraları
sıfırlayın.” şeklinde bir telefon konuşması olmuyor. Bizim bütün…
(Mikrofon
otomatik cihaz tarafından kapatıldı) 
ÜNAL KACIR
(İstanbul) – Terbiyesizlik yapıyorsun. 
HAYDAR AKAR
(Kocaeli) – Kim terbiyesiz, bakın kim terbiyesiz? Evet, biz terbiyesiziz,
bunları söylediğimiz için.
MEHMET AKİF
HAMZAÇEBİ (Devamla) – Siz oturup bir düşünün, nasıl bir Genel Başkanınız olduğu
konusunda, belki gerçekleri görürsünüz. (CHP sıralarından alkışlar) 
BAŞKAN –
Teşekkür ederiz Sayın Hamzaçebi. 
AHMET TOPTAŞ
(Afyonkarahisar) – Sayın Başkan…
BAŞKAN –
Buyurunuz Sayın Toptaş, sizi dinleyeyim.
AHMET TOPTAŞ
(Afyonkarahisar) – Benim hakkımda doğru olmayan bilgi verdi, işte “Disipline
sevk etti.” dedi.
BAŞKAN –
Buyurunuz Sayın Toptaş. 
11.- Afyonkarahisar Milletvekili Ahmet Toptaş'ın,
Kayseri Milletvekili Mustafa Elitaş’ın AK PARTİ grup önerisi üzerinde yaptığı
konuşması sırasında şahsına sataşması nedeniyle konuşması

AHMET TOPTAŞ
(Afyonkarahisar) – Teşekkür ederim Sayın Başkan.
Sayın Elitaş,
ben, bir önergeye imza attım, haklı olarak, o önergemin arkasında dimdik durdum;
bir.
MUSTAFA ELİTAŞ
(Kayseri) – Çok güzel.
AHMET TOPTAŞ
(Devamla) – Çünkü benim ailemde ne haksız kazançla trilyonlar kazananlar var ne
ihale alanlar var ne ihale pazarlayanlar var. Ben emeğimle geçinen bir insan
olarak Parlamentoya geldim, Parlamentoda halkın bütçesinden helal para almam
gerekiyor, başkalarına kul olmamak, başkalarının işini takip etmemek için diye
o imzayı attım, arkasında da durdum. 
MUSTAFA ELİTAŞ
(Kayseri) – Niye Cumhurbaşkanına mektup yazdın?
AHMET TOPTAŞ
(Devamla) – Ben, Sayın Grup Başkan Vekili, özgür ve demokrat bir partinin,
demokrat ve özgür bir milletvekiliyim. (CHP sıralarından "Bravo"
sesleri, alkışlar) Ben, biat kültüründen gelmedim, doğru bildiğim her şeyi
yaparım, arkasında da dururum. 
HAYDAR AKAR
(Kocaeli) – Bravo!
AHMET TOPTAŞ
(Devamla) – Ben hiç kimseye emir eri olmadım, emir komuta zinciri altında
olmadım, hayatımda bugüne kadar devlete bile baş eğmedim. Değilse benimle
ilgili yalan yanlış şeyleri söylemeyin, benim partim beni disipline de vermedi,
hiç kimse de bana “Niye böyle yaptın?” diye sormadı, bunun böyle bilinmesini
isterim. 
MUSTAFA ELİTAŞ
(Kayseri) – Size kim imza attırdı?
AHMET TOPTAŞ
(Devamla) – Beni karıştırmayın, ben kendim attım imzayı. 
MUSTAFA ELİTAŞ
(Kayseri) – Size kim imza attırdı?
HAYDAR AKAR
(Kocaeli) – Özgür iradesiyle gidip attı.
AHMET TOPTAŞ
(Devamla) – Benim özgür irademle…
MUSTAFA ELİTAŞ
(Kayseri) – Özgür irade mi? Yalan söyleme!
AHMET TOPTAŞ
(Devamla) – Yalanı sen söylüyorsun, hayatımda yalan söylemedim!
MUSTAFA ELİTAŞ
(Kayseri) – Özgür iradenle mi attın, biri sana talimat mı verdi?
AHMET TOPTAŞ
(Devamla) – O imzamın da arkasında durdum, hâlâ da duruyorum, hiç kimseden de
korkum yok. 
MUSTAFA ELİTAŞ
(Kayseri) – Biri sana talimat mı verdi?
AHMET TOPTAŞ
(Devamla) – Geçin onları, geçin. Siz kendinize bakın, ben attım o imzayı; oraya
geldim, ben attım. (CHP sıralarından alkışlar) 
BAŞKAN –
Teşekkür ederiz Sayın Toptaş. 
MUSTAFA ELİTAŞ
(Kayseri) – Kim çağırdı seni?
BAŞKAN – Sakin
olunuz lütfen.
AHMET TOPTAŞ
(Afyonkarahisar) - Ben attım, ben imza. 
MUSTAFA ELİTAŞ
(Kayseri) – Kim çağırdı seni?
AHMET TOPTAŞ
(Afyonkarahisar) - Ne demek “Kim çağırdı?” Kendim geldim. (AK PARTİ
sıralarından gürültüler)
BAŞKAN – Lütfen
sakin olunuz.
FATİH ŞAHİN (Ankara)
– Tıpış tıpış sandığa gidecek misin, gitmeyecek misin?
AHMET TOPTAŞ
(Afyonkarahisar) - Ne demek? Ya, hayatınız boyunca özgür olmadınız da bugün
savunuyorsunuz. (CHP sıralarından alkışlar)
BAŞKAN – Sayın
Halaçoğlu, buyurunuz. 
YUSUF HALAÇOĞLU
(Kayseri) – Sayın Başkanım, Sayın Elitaş grubumuzun önergeleriyle ilgili
sataşmada bulundu, ayrıca benim yanlış bilgi verdiğimi söyledi.
BAŞKAN –
Buyurunuz Sayın Halaçoğlu.
12.- Kayseri Milletvekili Yusuf Halaçoğlu'nun, Kayseri
Milletvekili Mustafa Elitaş’ın AK PARTİ grup önerisi üzerinde yaptığı konuşması
sırasında şahsına ve MHP Grubuna sataşması nedeniyle konuşması

YUSUF HALAÇOĞLU
(Kayseri) – Teşekkür ederim Sayın Başkanım.
Değerli
milletvekilleri, aslında kanunun ilk lafzına bakacak olursanız, kanunun adını siz
koymuşsunuz. Bizim kanunun adını Tüzük gereği o şekilde sunmamız gayet
tabiidir, bunda ne Tüzük’e aykırı herhangi bir taraf vardır ne de başka bir
şey. Dolayısıyla, bunun herhangi bir şekilde tenkit edilmesini bile kabul
etmemiz mümkün değil. Ama illaki “Engelliyorsunuz.” diyorsanız, evet,
engellemeye çalışıyoruz, onu da açık açık söyleyeyim. Engellemeye çalışıyoruz
çünkü -deminki söylediğim- iyi birtakım yasalar getiriyorsunuz, onun yanına
birtakım kişilere rant sağlayacak maddeler koyuyorsunuz, onlarla birlikte onu
geçirmeye çalışıyorsunuz. Bunu kabul etmemiz mümkün değil, onun için de karşı
çıkıyoruz.
İkinci olarak,
şimdi “Kayseri Forum’dan bahsettiniz, vakıf...” Ben şundan dolayı bahsettim:
Mera alanlarını nasıl peşkeş çekeceğinizi anlatmak için söyledim vakıf
arazisini. Yani düşünün, bir caminin vakfını bu hâle getiriyorsanız… Yani siz
“Bir stadyum yapacağız.” diye alıyorsunuz, stadyum yapıyorsunuz, ardından…
MUSTAFA ELİTAŞ
(Kayseri) – Ya, orası stadyum zaten.
YUSUF HALAÇOĞLU (Devamla) -
Bunlar mazbut vakıflardır. Vakıflar Kanunu’nu okuyun, mazbut vakıflar kamuya
ilişkin kullanımı bittikten sonra eski yerine iade edilir. Siz iade etmediniz,
Kayseri Forum yaptınız, onu da Hollandalı Multi Corporation’a sattınız.
Ardından onlar iflas etti, onu da geldi, Amerika Birleşik Devletleri firması
Blackstone satın aldı. Tamam mı? Türklere ait bile değil o sizin söylediğiniz
vakıf arazileri; 17,5 dönüm araziden bahsediyorum. İnsaf edin biraz! Cami
vakfını bile harcıyorsunuz rant için. Yapmayın yani! 2011’de açıldı o Forum
yani sizin zamanınızda açıldı, 21 Aralık 2011’de, siz ne diyorsunuz?
Dolayısıyla, yapmayın…
OSMAN AŞKIN BAK (İstanbul) –
Hocam, Fatih’teki konuyu düzeltmeniz lazım. Silivrikapı orası, Fatih ilçesinin
sınırları içerisinde.
YUSUF HALAÇOĞLU (Devamla) –
Tamam, Fatih’in Silivrikapı’sı olsun, ne olursa olsun, öyle bir vakfa siz
belediyenin, halkın malını veremezsiniz! Hiçbir malı başkasının adına
veremezsiniz. Bu, kul hakkıdır.(MHP sıralarından alkışlar)
BAŞKAN – Teşekkür ederiz Sayın
Halaçoğlu.
TANJU ÖZCAN (Bolu) – Sayın
Başkan...
BAŞKAN – Buyurunuz Tanju Özcan,
siz ne için söz istediniz?
TANJU ÖZCAN (Bolu) – Efendim,
Sayın Elitaş yaptığı konuşmada ismimi zikrederek benimle ilgili gerçeğe uygun
olmayan beyanlarda bulunmak suretiyle sataşmıştır. Ben sataşmadan dolayı söz
istiyorum.
BAŞKAN – Bu imza için mi?
TANJU ÖZCAN (Bolu) – Evet.
BAŞKAN – Buyurunuz Sayın Özcan.
(CHP sıralarından alkışlar) 
13.- Bolu Milletvekili Tanju Özcan'ın, Kayseri
Milletvekili Mustafa Elitaş’ın AK PARTİ grup önerisi üzerinde yaptığı konuşması
sırasında şahsına sataşması nedeniyle konuşması

TANJU ÖZCAN (Bolu) – Sayın
Başkan, değerli milletvekilleri; öncelikli olarak, gündemde olmayan bir konuyu
Sayın Elitaş’ın sağa sola çekmek suretiyle bugün buraya getirmesini çok
anlamsız buldum ama kendisine de çok yakıştırdığımı ifade ediyorum.
Şimdi, o günlerde yaşanan
tartışmalardan dolayı herhangi bir disiplin sürecinin işletilmediğini açık
olarak ifade etmek istiyorum, bu bir. Velev ki o günlerde ben Tanju Özcan
olarak herhangi bir haksızlığa maruz kalmışsam bile, ben bundan dolayı hakkımı
helal ediyorum partime.
BÜLENT TURAN (İstanbul) – Kim
yaptı haksızlığı?
TANJU ÖZCAN (Devamla) – Burada
bir problem var mı? 
İkincisi, burada gelip bu
konuları gündeme getirenlerin şunu da sorgulaması gerekir diye düşünüyorum:
Sizin parti grubunuza mensup bazı milletvekillerinin burada milletvekillerine
hakaret ettiğini çok açık olarak hatırlıyoruz. Hatta bizim milletvekillerimize
darp uygulayan milletvekilleri olduğunu da hatırlıyoruz. Siz disiplin sürecinden
söz edecekseniz, önce onlarla ilgili neden disiplin süreci başlatmadığınızı
burada anlatmanız lazım. Ayıptır, yazıktır ve şu tutumunuz gerçekten kınanmaya
da muhtaçtır.
Çok teşekkür ediyorum. (CHP
sıralarından alkışlar)
BAŞKAN – Teşekkür ederiz Sayın
Özcan.
VII.- ÖNERİLER (Devam)
A) Siyasi Parti Grubu Önerileri (Devam)
4.- AK PARTİ Grubunun, Genel Kurulun çalışma gün ve
saatleri ile gündemdeki sıralamanın yeniden düzenlenmesine ve 5 ve 12 Ağustos
2014 Salı günkü birleşimlerinde sözlü sorular ile diğer denetim konularının
görüşülmeyerek gündemin “Kanun Tasarı ve Teklifleri ile Komisyonlardan Gelen
Diğer İşler” kısmında yer alan işlerin görüşülmesine; 6 ve 13 Ağustos 2014
Çarşamba günkü birleşimlerinde sözlü soruların görüşülmemesine ilişkin önerisi
(Devam)

BAŞKAN – Adalet ve Kalkınma
Partisi Grubu önerisini oylarınıza sunuyorum: Kabul edenler... Kabul
etmeyenler... Kabul edilmiştir. 
Şimdi, İç
Tüzük’ün 37’nci maddesine göre verilmiş bir doğrudan gündeme alınma önergesi
vardır, okutup işleme alacağım ve oylarınıza sunacağım.
VI.- BAŞKANLIĞIN GENEL KURULA SUNUŞLARI (Devam)
C) Önergeler
1.- Kocaeli Milletvekili Lütfü Türkkan’ın, (2/342) esas
numaralı 2108 Sayılı Muhtar Ödenek ve Sosyal Güvenlik Yasasında Değişiklik
Yapılması Hakkında Kanun Teklifi’nin doğrudan gündeme alınmasına ilişkin
önergesi (4/196)

Türkiye Büyük Millet Meclisi Başkanlığına
29/08/1977
tarihli 2108 sayılı (2/342) Muhtar Ödenek ve Sosyal Güvenlik Kanununda
Değişiklik Yapılması Hakkında Kanun Teklifi’miz ilgili komisyonda kırk beş gün
içinde görüşülmediği için İç Tüzük’ün 37’nci maddesi gereğince kanun
teklifimizin doğrudan Genel Kurula getirilmesini talep ediyorum. 
Saygılarımla.
11/04/2012
 Lütfü
Türkkan
 Kocaeli
BAŞKAN – Teklif
sahibi olarak Kütahya Milletvekili Alim Işık.
Buyurunuz Sayın
Işık. (MHP sıralarından alkışlar) 
ALİM IŞIK
(Kütahya) – Teşekkür ederim Sayın Başkan.
Sayın Başkan,
değerli milletvekilleri; Kocaeli Milletvekilimiz Sayın Lütfü Türkkan’ın 2108
sayılı Muhtar Ödenek ve Sosyal Güvenlik Yasası’nın 1’inci maddesinde bir
değişiklik yapılması amacıyla vermiş olduğu ve sonradan benim de aynen
katıldığım kanun teklifinin doğrudan yüce Meclisin gündemine alınmasıyla ilgili
söz almış bulunmaktayım. Bu vesileyle sizleri ve bizleri izleyen değerli
vatandaşlarımızı saygıyla selamlıyorum.
Bu kanun
teklifimiz, ülkemizin en ücra yerleşim birimleri olan mezra, mahalle ve
köylerinde kamu adına görev yapan muhtarların özlük haklarının
iyileştirilmesini ve bu amaçla da muhtarlara ayrılacak ödeneklerin en az asgari
brüt ücret düzeyinde olmasını ama Bakanlar Kurulunun uygun görmesi hâlinde de 2
katına kadar artırılmasını öngörmektedir.
Dolayısıyla
muhtarların içinde bulunduğu sıkıntılı durumun düzeltilmesini amaçlayan bu
teklifin, her ne kadar 2012 yılı ocak ayında verilmiş olmasına rağmen bugün sıraya
alınabiliyorsa da hâlen geçerliliğini koruyan bir teklif olduğunu söylemek
istiyorum. Çünkü 12 Temmuz 2013 tarihinde yani geçen yıl yasama döneminin
sonunda, yine aynen bugünlerde olduğu gibi, bir torba yasayla, tüm partilerin
ortak hazırladığı bir önergeyle muhtarların ödeneklerinde kısmi bir iyileştirme
sağlanmıştı, yani 460 TL dolayında olan aylık ödemenin 875 TL’ye çıkartılmasını
öngören bir düzenleme oldu. Fakat bu, muhtarların içinde bulunduğu sıkıntıyı
çözmeye yetecek bir iyileştirme değil sayın milletvekilleri. Çünkü muhtarların
emekli olmayanlarının, özellikle BAĞ-KUR’lu olarak sosyal güvenlik primini
ödemek zorunda kalmaları, ayrıca muhtarlık birimlerindeki harcamaları tamamen
kendi ceplerinden yapmak durumunda olmaları, bunun yanında da kendilerinin
oturacağı bir muhtar ofisinin bulunmadığı yerlerde muhtarın vatandaştan gelen
her türlü talebi, köyüne veya mahallesine gelen misafiri evinde karşılamak
zorunda kalması, sosyal durumları gereğince daha yüksek bir maaş almasını
zorunlu kılmaktadır. 
Bu teklifimiz,
buna yönelik bir tekliftir. Dolayısıyla, bu yüce Genel Kurulun gündemine
alınarak yeniden, hiç olmazsa bugünkü brüt asgari ücret düzeyi olan 1.134 TL
–bugünkü rakamlarla söylüyorum- yani 1.100-1.200 TL arasında değişen bir aylık
muhtarlık ödeneğini almaları içinde bulundukları sıkıntının çözümüne katkıda
bulunacaktır diyorum. Önergemiz bunu amaçlamaktadır. 
Bu vesileyle de muhtarlarımızın, özellikle son
dönemde Adrese Dayalı Nüfus Kayıt Sistemi’ne geçilmesi ve vatandaşların adres
bilgilerini, ikametgâh bilgilerini doğrudan nüfus müdürlüklerinden
alabilmelerinin karşılığında bu tür bir hizmeti verme durumunda kalmamaları
onların iş yükü açısından hafifleticidir, ancak yıllarca bundan dolayı evrak
tasdik bedeli olarak tahsil ettikleri gelirlerden de bir taraftan geri durmak
zorunda kalmalarına yol açmıştır. 
Gelinen noktada
mahallenin ve köyün temsil yetkilisi olan muhtarların durumunun düzeltilmesi,
inanıyorum ki, yüce Mecliste görev alan her milletvekilinin içinden geçen bir
konudur. Böyle, tek maddelik bir kanun teklifinin Meclis gündemine alınarak bir
an önce kanunlaştırılması hâlinde bu düzenlemeden hepimizin olumlu yönde
etkileneceğini belirtiyor, kanun teklifimizin Meclis gündemine alınması
konusunda desteklerinizi bekleyerek tekrar saygılar sunuyorum. (MHP
sıralarından alkışlar) 
BAŞKAN –
Teşekkür ederiz Sayın Işık.
Konya
Milletvekili Mustafa Kalaycı.
Buyurunuz Sayın
Kalaycı. (MHP sıralarından alkışlar) 
MUSTAFA KALAYCI
(Konya) – Sayın Başkan, değerli milletvekilleri; Milliyetçi Hareket Partisi
Kocaeli Milletvekilimiz Lütfü Türkkan’ın muhtarlarımızla ilgili verdiği ve
benim de katıldığım kanun teklifi üzerine söz aldım. Hepinizi saygılarımla
selamlıyorum.
Muhtarlarımız,
devlet ile vatandaş arasında iletişim kurulmasında, vatandaşların hizmet
beklentilerinin ilk elden yetkili makamlara aktarılması ve hizmetin
gerçekleşmesinde önemli bir görevi yerine getirmektedir. 2014 yılına kadar
aldıkları aylık ödeneklerin çok yetersiz olması nedeniyle birçok muhtarımız
büyük sıkıntılar çekmiştir, birçok muhtarımız prim borcunu ödeyemediğinden
sosyal güvenceden yoksun duruma düşmüşlerdir. Geçen yıl temmuz ayında çıkarılan
torba kanunla muhtarlarımız rahatlatılmıştır. Muhtar aylık ödeneklerinin 875
lira düzeyine yükseltilmesine ilişkin düzenlemenin torba kanuna dâhil
edilmesinde Milliyetçi Hareket Partisinin özel gayreti ve yıllardır
muhtarlarımız için verdiği mücadele mutlaka etkili olmuştur. 
Muhtarlarımız,
yetmiş yıl önce çıkarılan yasalarla görev yapmaya çalışmaktadır. Hatta doksan
yıllık 442 sayılı Köy Kanunu, mahalle muhtarlıklarıyla ilgili yetmiş yıllık
4541 sayılı Kanun şu anda yürürlüktedir. Bu kanunlar yeniden günün koşullarına
göre düzenlenmeli, muhtarların görev tanımları yeniden yapılmalı, sorumluluğu
olduğu kadar yasal yetkileri de artırılmalıdır. Köy odası ve mahalle
muhtarlıkları hizmet bürolarının ilgili il özel idareleri ve belediyeler
tarafından yaptırılması ve zaruri giderlerinin karşılanması, muhtarların
belediye toplu taşıma araçlarından ücretsiz yararlanmaları, ayrıca muhtar
derneklerinin ülke yararına bütünleşmesi amacıyla muhtarlar birliği kurulması
ve muhtarların il genel ve belediye meclislerinde temsil edilmeleri için yasal
düzenleme yapılmalıdır.
Değerli
milletvekilleri, bugün il genel meclisi üyeleri ve belediye meclisi
üyelerimizin de birçok sorunu bulunmaktadır. Büyükşehir belediye meclisi
üyeleri ve il genel meclisi üyeleri bağlı ilçelerden seçilmekte ve ilin
tamamına hizmet etmektedir, bu nedenle pek çok zorlukla karşı karşıya
kalmaktadır. Bu arkadaşlarımız sadece toplantı başına huzur hakkı
alabilmektedir, ödenen huzur hakkı da yetersizdir. Milliyetçi Hareket Partisi
olarak bu konuda verdiğimiz kanun teklifleri Meclis gündeminde beklemektedir.
İl genel meclisi ve belediye meclisi üyelerinin hem sosyal güvenceye
kavuşturulması hem de aldıkları huzur hakkının iyileştirilmesi gerekmektedir.
Ayrıca büyükşehir belediye meclisi üyelerinin yeşil pasaport hakkından
yararlanmaları ve silah taşıma ruhsatı alabilmeleri için de gerekli düzenleme
yapılmalıdır.
Belediye
başkanlarımızın da özlük haklarıyla ilgili sorunları bulunmaktadır. Özellikle
emekli belediye başkanlarımıza ödenen tazminatlarla ilgili, makam ve görev
tazminatıyla ilgili farklı uygulamalar bulunmaktadır. Kanunun tanıdığı makam,
görev ve temsil tazminatından bazı belediye başkanlarının yararlandırılıp bazı
belediye başkanlarının yararlandırılmaması Anayasa’nın eşitlik ilkesine
aykırıdır. “Geçmişte Emekli Sandığı iştirakçiliği yok.” diye bu tazminatlardan
yararlanamayan, görev yapmış birçok belediye başkanımız bulunmaktadır. Yine,
uzun süre belediye başkanlığı yapmış olmasına rağmen “Atamayla geldi.” diye bu
tazminatlardan yararlanamayan belediye başkanlarımız vardır. SSK ve BAĞ-KUR
emeklisi mağdur belediye başkanlarımızın hak ettikleri şekilde makam ve görev
tazminatlarını alabilmeleri gerekmektedir. 
Yine, 2008
yılında çıkan Sosyal Güvenlik Yasası’yla bu tarihten sonra yani 2009 yılında
belediye başkanı seçilen başkanlarımız eğer geçmişinde Emekli Sandığı
iştirakçiliği yoksa maalesef yine bu tazminatı alamamaktadır. Ama hiç memuriyeti
olmamakla birlikte askerliğini yedek subay olarak yapmış olanlar
yararlanabilmektedir. Belediye başkanlarının özlük hakları iyileştirilmeli,
belediye başkanlarının emekli aylıkları arasındaki farklılıklar giderilmeli;
her ne şekilde olursa olsun belediye başkanlığı yapanların belediye başkanlığı
için belirlenen ek gösterge, makam ve görev tazminatlarından eşit olarak
yararlandırılması gerekmektedir. 
Teşekkür ediyor,
saygılar sunuyorum. (MHP ve CHP sıralarından alkışlar)
BAŞKAN –
Teşekkür ediyoruz Sayın Kalaycı.
Önergeyi
oylarınıza sunuyorum: Kabul edenler…
YUSUF HALAÇOĞLU
(Kayseri) – Karar yeter sayısı…
BAŞKAN – Karar
yeter sayısı arayacağım.
Kabul
etmeyenler…
Elektronik
cihazla oylama yapalım.
İki dakika süre
veriyorum.
(Elektronik
cihazla oylama yapıldı)
BAŞKAN – Karar
yeter sayısı vardır, önerge kabul edilmemiştir.
Şimdi, alınan
karar gereğince sözlü soru önergeleri ile diğer denetim konularını görüşmüyor
ve gündemin “Kanun Tasarı ve Teklifleri ile Komisyonlardan Gelen Diğer İşler”
kısmına geçiyoruz.
1’inci sırada
yer alan, Türkiye Büyük Millet Meclisi İçtüzüğü’nde Değişiklik Yapılmasına Dair
İçtüzük Teklifi ve Anayasa Komisyonu Raporu’nun görüşmelerine kaldığımız yerden
devam edeceğiz. 
IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Grup Başkanvekilleri
İstanbul Milletvekili Ayşe Nur Bahçekapılı, Kayseri Milletvekili Mustafa
Elitaş, Giresun Milletvekili Nurettin Canikli, Kahramanmaraş Milletvekili Mahir
Ünal ve Adıyaman Milletvekili Ahmet Aydın’ın; Türkiye Büyük Millet Meclisi
İçtüzüğünde Değişiklik Yapılmasına Dair İçtüzük Teklifi ile Tunceli
Milletvekili Kamer Genç’in; Türkiye Büyük Millet Meclisi İçtüzüğünün Bir
Maddesinin Değiştirilmesi Hakkında İçtüzük Teklifi ve Anayasa Komisyonu Raporu
(2/242, 2/80) (S. Sayısı: 156)

BAŞKAN –
Komisyon? Yok.
Ertelenmiştir.
2’nci sırada yer
alan, Devlet Sırrı Kanunu Tasarısı ve Avrupa Birliği Uyum Komisyonu ile Adalet
Komisyonu Raporlarının görüşmelerine kaldığımız yerden devam edeceğiz.
2.- Devlet Sırrı Kanunu Tasarısı ve Avrupa Birliği Uyum
Komisyonu ile Adalet Komisyonu Raporları (1/484) (S. Sayısı: 287)

BAŞKAN –
Komisyon? Yok.
Ertelenmiştir.
3’üncü sırada
yer alan, Türkiye Sağlık Enstitüleri Başkanlığı Kurulması ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı ile
Kars Milletvekili Yunus Kılıç ve Amasya Milletvekili Avni Erdemir ile 79
Milletvekilinin; Türkiye Sağlık Enstitüleri Başkanlığı Kurulması ile Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Teklifi ve
Sağlık, Aile, Çalışma ve Sosyal İşler Komisyonu Raporu’nun görüşmelerine
başlayacağız.
3.- Türkiye Sağlık Enstitüleri Başkanlığı Kurulması ile
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı ile Kars Milletvekili Yunus Kılıç ve Amasya Milletvekili Avni Erdemir
ile 79 Milletvekilinin; Türkiye Sağlık Enstitüleri Başkanlığı Kurulması ile
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Teklifi ve Sağlık, Aile, Çalışma ve Sosyal İşler Komisyonu Raporu (1/937,
2/2229) (S. Sayısı: 615)

BAŞKAN –
Komisyon? Yok.
Ertelenmiştir.
4’üncü sırada
yer alan, İş Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı ile benzer mahiyetteki 108 adet kanun teklifi
ve Plan ve Bütçe Komisyonu Raporu’nun görüşmelerine kaldığımız yerden devam
edeceğiz.
4.- İş Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı ile Ankara Milletvekili
İzzet Çetin ve 13 Milletvekilinin; Ankara Milletvekili İzzet Çetin’in; İstanbul
Milletvekili Ferit Mevlüt Aslanoğlu'nun; Yozgat Milletvekili Sadir Durmaz ve
Milliyetçi Hareket Partisi Grup Başkanvekili İzmir Milletvekili Oktay Vural’ın;
İstanbul Milletvekili Abdullah Levent Tüzel'in; Bingöl Milletvekili İdris
Baluken’in; Bursa Milletvekili Sena Kaleli ve 5 Milletvekilinin; Ankara
Milletvekili İzzet Çetin’in; Tekirdağ Milletvekili Candan Yüceer ve 3
Milletvekilinin; Kahramanmaraş Milletvekili Mesut Dedeoğlu ile Milliyetçi
Hareket Partisi Grup Başkanvekili İzmir Milletvekili Oktay Vural’ın; Kırklareli
Milletvekili Mehmet Siyam Kesimoğlu ve 4 Milletvekilinin; Mersin Milletvekili
Aytuğ Atıcı’nın; Konya Milletvekili Mustafa Kalaycı ve Milliyetçi Hareket Partisi
Grup Başkanvekili İzmir Milletvekili Oktay Vural’ın; Adana Milletvekili Turgay
Develi'nin; İzmir Milletvekili Musa Çam'ın; Bartın Milletvekili Muhammet Rıza
Yalçınkaya'nın; İstanbul Milletvekilleri Mahmut Tanal ve Binnaz Toprak'ın;
İstanbul Milletvekili Mahmut Tanal'ın; İstanbul Milletvekilleri Mahmut Tanal ve
Gürsel Tekin'in; İstanbul Milletvekili Celal Dinçer'in; Manisa Milletvekili
Erkan Akçay'ın; Konya Milletvekili Mustafa Kalaycı ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Muğla Milletvekili
Nurettin Demir'in; Ankara Milletvekili Levent Gök'ün; Manisa Milletvekili Erkan
Akçay ve Milliyetçi Hareket Partisi Grup Başkanvekili Mersin Milletvekili
Mehmet Şandır'ın; İstanbul Milletvekili Ali Özgündüz'ün; Tekirdağ Milletvekili
Bülent Belen ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Ankara Milletvekili İzzet Çetin'in; İstanbul
Milletvekilleri Aydın Ağan Ayaydın ve Ercan Cengiz'in; Kars Milletvekili
Mülkiye Birtane'nin; Manisa Milletvekili Erkan Akçay ve Milliyetçi Hareket
Partisi Grup Başkanvekili Mersin Milletvekili Mehmet Şandır ile 1
Milletvekilinin; Ankara Milletvekili İzzet Çetin'in; Zonguldak Milletvekili Ali
İhsan Köktürk'ün; İstanbul Milletvekili Mustafa Sezgin Tanrıkulu'nun; İstanbul
Milletvekili Mahmut Tanal'ın; İstanbul Milletvekili Mahmut Tanal'ın; İstanbul
Milletvekili Atila Kaya ve Milliyetçi Hareket Partisi Grup Başkanvekili İzmir
Milletvekili Oktay Vural ile 2 Milletvekilinin; Barış ve Demokrasi Partisi Grup
Başkanvekili Iğdır Milletvekili Pervin Buldan'ın; Burdur Milletvekili Ramazan
Kerim Özkan'ın; Hatay Milletvekili Mevlüt Dudu'nun; Hatay Milletvekili Mevlüt
Dudu'nun; Ankara Milletvekili Levent Gök'ün; Ankara Milletvekili Levent Gök'ün;
Kahramanmaraş Milletvekili Mesut Dedeoğlu ve Milliyetçi Hareket Partisi Grup
Başkanvekili Mersin Milletvekili Mehmet Şandır ve 1 Milletvekilinin; Mersin
Milletvekili Ali Öz ve Milliyetçi Hareket Partisi Grup Başkanvekili Mersin
Milletvekili Mehmet Şandır ile 1 Milletvekilinin; Balıkesir Milletvekili Ayşe
Nedret Akova'nın; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; İstanbul Milletvekili
Durmuşali Torlak ve Milliyetçi Hareket Partisi Grup Başkanvekili Mersin Milletvekili
Mehmet Şandır ile 1 Milletvekilinin; İzmir Milletvekili Musa Çam'ın; Hatay
Milletvekili Adnan Şefik Çirkin'in; Manisa Milletvekili Sakine Öz'ün;
Diyarbakır Milletvekili Emine Ayna'nın; İstanbul Milletvekilleri Gürsel Tekin
ve Mahmut Tanal'ın; Erzincan Milletvekili Muharrem Işık'ın; İstanbul
Milletvekili Abdullah Levent Tüzel'in; İstanbul Milletvekili Abdullah Levent
Tüzel'in; Kocaeli Milletvekili Haydar Akar'ın; Cumhuriyet Halk Partisi Grup
Başkanvekili İstanbul Milletvekili Mehmet Akif Hamzaçebi ve İstanbul
Milletvekili Ferit Mevlüt Aslanoğlu'nun; İzmir Milletvekili Rahmi Aşkın
Türeli'nin; Manisa Milletvekili Özgür Özel'in; İzmir Milletvekili Rahmi Aşkın
Türeli'nin; Batman Milletvekili Ayla Akat Ata'nın; Bursa Milletvekili Sena
Kaleli'nin; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır ile 1 Milletvekilinin; Osmaniye
Milletvekili Hasan Hüseyin Türkoğlu ve Milliyetçi Hareket Partisi Grup
Başkanvekili Mersin Milletvekili Mehmet Şandır ile 3 Milletvekilinin;
Diyarbakır Milletvekili Altan Tan'ın; İzmir Milletvekili Rahmi Aşkın
Türeli'nin; İzmir Milletvekili Hülya Güven ve 34 Milletvekilinin; İstanbul
Milletvekili Sebahat Tuncel'in; Balıkesir Milletvekili Namık Havutça'nın;
Trabzon Milletvekili Mehmet Volkan Canalioğlu'nun; Trabzon Milletvekili Mehmet
Volkan Canalioğlu'nun; Kastamonu Milletvekili Emin Çınar ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Kastamonu
Milletvekili Emin Çınar ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Bursa Milletvekili Sena Kaleli'nin; İstanbul
Milletvekili Mahmut Tanal'ın; Trabzon Milletvekili Mehmet Volkan
Canalioğlu'nun; Mersin Milletvekili Mehmet Şandır ve Milliyetçi Hareket Partisi
Grup Başkanvekili İzmir Milletvekili Oktay Vural'ın; Kütahya Milletvekili Alim
Işık ve Milliyetçi Hareket Partisi Grup Başkanvekili İzmir Milletvekili Oktay
Vural'ın; Balıkesir Milletvekili Ahmet Duran Bulut ve Milliyetçi Hareket
Partisi Grup Başkanvekili Kayseri Milletvekili Yusuf Halaçoğlu ile 20
Milletvekilinin; Trabzon Milletvekili Mehmet Volkan Canalioğlu'nun; Barış ve
Demokrasi Partisi Grup Başkanvekili Bingöl Milletvekili İdris Baluken'in;
İstanbul Milletvekili Süleyman Çelebi'nin; Tekirdağ Milletvekili Candan
Yüceer'in; Samsun Milletvekili Cemalettin Şimşek'in; Balıkesir Milletvekili
Ayşe Nedret Akova'nın; İzmir Milletvekili Rahmi Aşkın Türeli'nin; İzmir
Milletvekili Rahmi Aşkın Türeli'nin; Balıkesir Milletvekili Ayşe Nedret
Akova'nın; İstanbul Milletvekili Abdullah Levent Tüzel'in; İzmir Milletvekili
Aytun Çıray'ın; Balıkesir Milletvekili Ayşe Nedret Akova'nın; Konya
Milletvekili Mustafa Kalaycı ve Milliyetçi Hareket Partisi Grup Başkanvekili
İzmir Milletvekili Oktay Vural'ın; Konya Milletvekili Mustafa Kalaycı ve
Milliyetçi Hareket Partisi Grup Başkanvekili İzmir Milletvekili Oktay Vural'ın;
Balıkesir Milletvekili Ayşe Nedret Akova'nın; Balıkesir Milletvekili Ayşe
Nedret Akova'nın; Ankara Milletvekili İzzet Çetin'in; Manisa Milletvekili Hasan
Ören'in; Çanakkale Milletvekili Mustafa Serdar Soydan'ın; Manisa Milletvekili
Hasan Ören'in; Manisa Milletvekili Özgür Özel'in; Bursa Milletvekilleri Hüseyin
Şahin ve Önder Matlı ile 8 Milletvekilinin; İzmir Milletvekili Aytun Çıray'ın;
Manisa Milletvekili Hasan Ören’in; Denizli Milletvekili Mehmet Yüksel ve Çorum
Milletvekili Cahit Bağcı ile 37 Milletvekilinin; Manisa Milletvekili Erkan
Akçay ve Milliyetçi Hareket Partisi Grup Başkanvekili İzmir Milletvekili Oktay
Vural'ın; Manisa Milletvekili Sakine Öz'ün; Cumhuriyet Halk Partisi Grup
Başkanvekili İstanbul Milletvekili Mehmet Akif Hamzaçebi'nin Benzer Mahiyetteki
Kanun Teklifleri ve Plan ve Bütçe Komisyonu Raporu ile Türkiye Büyük Millet
Meclisi Başkanlığı ve Plan ve Bütçe Komisyonu Başkanlığı Tezkereleri (1/931, 2/115,
2/139, 2/158, 2/195, 2/282, 2/297, 2/298, 2/324, 2/368, 2/399, 2/434, 2/439,
2/453, 2/524, 2/528, 2/555, 2/601, 2/640, 2/689, 2/691, 2/798, 2/885, 2/896,
2/944, 2/1019, 2/1063, 2/1103, 2/1131, 2/1156, 2/1200, 2/1202, 2/1203, 2/1217,
2/1222, 2/1227, 2/1236, 2/1242, 2/1245, 2/1248, 2/1258, 2/1260, 2/1301, 2/1302,
2/1345, 2/1350, 2/1364, 2/1372, 2/1383, 2/1414, 2/1422, 2/1426, 2/1431, 2/1437,
2/1442, 2/1488, 2/1496, 2/1498, 2/1506, 2/1514, 2/1516, 2/1525, 2/1540, 2/1595,
2/1652, 2/1655, 2/1657, 2/1677, 2/1688, 2/1716, 2/1747, 2/1765, 2/1775, 2/1794,
2/1797, 2/1799, 2/1808, 2/1837, 2/1869, 2/1899, 2/1906, 2/1924, 2/1932, 2/1938,
2/1954, 2/1957, 2/1963, 2/1983, 2/1997, 2/2000, 2/2032, 2/2041, 2/2051, 2/2056,
2/2057, 2/2065, 2/2069, 2/2083, 2/2146, 2/2156, 2/2158, 2/2176, 2/2178, 2/2186,
2/2187, 2/2190, 2/2191, 2/2192, 2/2198) (S. Sayısı: 639) (X)

BAŞKAN –
Komisyon ve Hükûmet yerinde.
Geçen
birleşimde, İç Tüzük’ün 91’inci maddesine göre temel kanun olarak görüşülen
tasarının üçüncü bölümünün üzerindeki görüşmeler tamamlanmıştı. 
Şimdi üçüncü
bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım. 
51’inci madde
üzerinde üç önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 639 Sıra Sayılı Kanun Tasarısı’nın, 5510 sayılı Kanunun 72 nci maddesinde
değişiklik öngören 51’inci maddesindeki “eklenmiştir” ibaresinin “ilave
edilmiştir” ibaresi ile değiştirilmesini arz ve teklif ederiz.
 İdris Baluken Erol
Dora Sebahat Tuncel
 Bingöl Mardin İstanbul
 Ertuğrul Kürkcü Esat
Canan
 Mersin  Hakkâri

Türkiye Büyük Millet Meclisi Başkanlığına
Görüşülmekte
olan 639 Sıra Sayılı İş Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile Ankara Milletvekili İzzet Çetin
ve 13 Milletvekilinin; Ankara Milletvekili İzzet Çetin'in; İstanbul
Milletvekili Ferit Mevlüt Aslanoğlu’nun; Yozgat Milletvekili Sadir Durmaz ve
Milliyetçi Hareket Partisi Grup Başkanvekili İzmir Milletvekili Oktay Vural'ın;
İstanbul Milletvekili Abdullah Levent Tüzel'in; Bingöl Milletvekili İdris
Baluken'in; Bursa Milletvekili Sena Kaleli ve 5 Milletvekilinin; Ankara
Milletvekili İzzet Çetin'in; Tekirdağ Milletvekili Candan Yüceer ve 3
Milletvekilinin; Kahramanmaraş Milletvekili Mesut Dedeoğlu ile Milliyetçi
Hareket Partisi Grup Başkanvekili İzmir Milletvekili Oktay Vural'ın; Kırklareli
Milletvekili Mehmet Siyam Kesimoğlu ve 4 Milletvekilinin; Mersin Milletvekili
Aytuğ Atıcı'nın; Konya Milletvekili Mustafa Kalaycı ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Adana Milletvekili
Turgay Develi'nin; İzmir Milletvekili Musa Çam'ın; Bartın Milletvekili Muhammet
Rıza Yalçınkaya'nın; İstanbul Milletvekilleri Mahmut Tanal ve Binnaz Toprak'ın;
İstanbul Milletvekili Mahmut Tanal'ın; İstanbul Milletvekilleri Mahmut Tanal ve
Gürsel Tekin'in; İstanbul Milletvekili Celal Dinçer'in; Manisa Milletvekili
Erkan Akçay'ın; Konya Milletvekili Mustafa Kalaycı ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Muğla Milletvekili
Nurettin Demir'in; Ankara Milletvekili Levent Gök'ün; Ankara Milletvekili İzzet
Çetin'in; İstanbul Milletvekilleri Aydın Ağan Ayaydın ve Ercan Cengiz'in; Kars
Milletvekili Mülkiye Birtane'nin; Manisa Milletvekili Erkan Akçay ve Milliyetçi
Hareket Partisi Grup Başkanvekili Mersin Milletvekili Mehmet Şandır ile 1
Milletvekilinin; Ankara Milletvekili İzzet Çetin'in; Zonguldak Milletvekili Ali
İhsan Köktürk'ün; İstanbul Milletvekili Mustafa Sezgin Tanrıkulu’nun; İstanbul
Milletvekili Mahmut Tanal'ın; İstanbul Milletvekili Mahmut Tanal'ın; İstanbul
Milletvekili Atila Kaya ve Milliyetçi Hareket Partisi Grup Başkanvekili İzmir
Milletvekili Oktay Vural ile 2 Milletvekilinin; Barış ve Demokrasi Partisi Grup
Başkanvekili Iğdır Milletvekili Pervin Buldan'ın; Burdur Milletvekili Ramazan
Kerim Özkan'ın; Hatay Milletvekili Mevlüt Dudu’nun; Manisa Milletvekili Özgür
Özel'in; İzmir Milletvekili Rahmi Aşkın Türeli'nin Kanun Teklifleri ile; Benzer
Mahiyetteki Kanun Teklifleri ve Plan ve Bütçe Komisyonu Raporunun 51.
maddesinin aşağıdaki şekilde değiştirilmesini arz ve teklif ederiz.
 Özgür Özel  Levent
Gök Rahmi Aşkın Türeli
 Manisa  Ankara İzmir

 Musa Çam  Vahap
Seçer  Bülent Kuşoğlu
 İzmir Mersin
 Ankara
MADDE
51- 5510 sayılı Kanunun 72 nci maddesine aşağıdaki fıkra eklenmiştir.
"Bu
maddenin üçüncü fıkrasında belirtilenler hariç olmak üzere 63 üncü maddede
belirtilen komisyonlara iştirak edenler ile bilimsel ve akademik nitelikleri
dikkate alınarak Kurum tarafından bilimsel nitelikli komisyonlarda veya tıbbi
inceleme, tıbbi değerlendirme, tıbbi uygunluk onayı verme gibi iş ve işlemlerle
ilgili yürütülen çalışmalarda; üniversitelerden görevlendirilen öğretim
üyelerine, kamu ve özel sağlık kurum ve kuruluşlarından görevlendirilen tabip,
diş tabibi ve eczacılara (6.500) gösterge rakamının memur aylık katsayısı ile
çarpımı sonucu bulunacak tutarı geçmemek üzere ödeme yapılır. Bu ödemenin usul,
esas ve miktarı ile diğer hususlar, Kurum'un önerisi alınarak Maliye Bakanlığı
tarafından belirlenir."
Türkiye Büyük Millet Meclisi
Başkanlığına
 Görüşülmekte
olan 639 sıra sayılı Manisa Milletvekili Erkan Akçay'ın; Konya Milletvekili
Mustafa Kalaycı ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Yozgat Milletvekili Sadir Durmaz ve Milliyetçi
Hareket Partisi Grup Başkanvekili İzmir Milletvekili Oktay Vural'ın;
Kahramanmaraş Milletvekili Mesut Dedeoğlu ile Milliyetçi Hareket Partisi Grup
Başkanvekili İzmir Milletvekili Oktay Vural'ın; Konya Milletvekili Mustafa Kalaycı
ve Milliyetçi Hareket Partisi Grup Başkanvekili İzmir Milletvekili Oktay
Vural'ın; Manisa Milletvekili Erkan Akçay ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; Tekirdağ Milletvekili Bülent
Belen ve Milliyetçi Hareket Partisi Grup Başkanvekili Mersin Milletvekili
Mehmet Şandır'ın; Manisa Milletvekili Erkan Akçay ve Milliyetçi Hareket Partisi
Grup Başkanvekili Mersin Milletvekili Mehmet Şandır'ın; İstanbul Milletvekili
Atila Kaya ve Milliyetçi Hareket Partisi Grup Başkanvekili İzmir Milletvekili
Oktay Vural'ın; Kahramanmaraş Milletvekili Mesut Dedeoğlu ve Milliyetçi Hareket
Partisi Grup Başkanvekili Mersin Milletvekili Mehmet Şandır'ın; Mersin
Milletvekili Ali Öz ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Mersin Milletvekili Ali Öz ve Milliyetçi Hareket
Partisi Grup Başkanvekili Mersin Milletvekili Mehmet Şandır'ın; İstanbul
Milletvekili Durmuşali Torlak ve Milliyetçi Hareket Partisi Grup Başkanvekili
Mersin Milletvekili Mehmet Şandır'ın; Mersin Milletvekili Ali Öz ve Milliyetçi
Hareket Partisi Grup Başkanvekili Mersin Milletvekili Mehmet Şandır'ın;
Osmaniye Milletvekili Hasan Hüseyin Türkoğlu ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; Kastamonu Milletvekili Emin
Çınar ve Milliyetçi Hareket Partisi Grup Başkanvekili İzmir Milletvekili Oktay
Vural'ın; Kastamonu Milletvekili Emin Çınar ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Mersin Milletvekili Mehmet
Şandır ve Milliyetçi Hareket Partisi Grup Başkanvekili İzmir Milletvekili Oktay
Vural'ın; Kütahya Milletvekili Alim Işık ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Balıkesir Milletvekili Ahmet
Duran Bulut ve Milliyetçi Hareket Partisi Grup Başkan Vekili Kayseri
Milletvekili Yusuf Halaçoğlu'nun; Samsun Milletvekili Cemalettin Şimşek'in;
Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural'ın; Manisa Milletvekili Erkan Akçay ve Milliyetçi Hareket Partisi
Grup Başkanvekili İzmir Milletvekili Oktay Vural’ın Kanun Teklifleri ve Plan ve
Bütçe Komisyonu Raporu ile Plan ve Bütçe Komisyonu Başkanlığı Tezkerelerinin
(1/931, 2/115, 2/139, 2/158, 2/195, 2/282, 2/297, 2/298, 2/324, 2/368, 2/399,
2/434, 2/439, 2/453, 2/524, 2/528, 2/555, 2/601, 2/640, 2/689, 2/691, 2/798,
2/885, 2/896, 2/944, 2/1019, 2/1063, 2/1103, 2/1131, 2/1156, 2/1200, 2/1202,
2/1203, 2/1217, 2/1222, 2/1227, 2/1236, 2/1242, 2/1245, 2/1248, 2/1258, 2/1260,
2/1301, 2/1302, 2/1345, 2/1350, 2/1364, 2/1372, 2/1383, 2/1414, 2/1422, 2/1426,
2/1431, 2/1437, 2/1442, 2/1488, 2/1496, 2/1498, 2/1506, 2/1514, 2/1516, 2/1525,
2/1540, 2/1595, 2/1652, 2/1655, 2/1657, 2/1677, 2/1688, 2/1716, 2/1747, 2/1765,
2/1775, 2/1794, 2/1797, 2/1799, 2/1808, 2/1837, 2/1869, 2/1899, 2/1906, 2/1924,
2/1932, 2/1938, 2/1954, 2/1957, 2/1963, 2/1983, 2/1997, 2/2000, 2/2032, 2/2041,
2/2051, 2/2056, 2/2057, 2/2065, 2/2069, 2/2083, 2/2146, 2/2156, 2/2158, 2/2176,
2/2178, 2/2186, 2/2187, 2/2190, 2/2191, 2/2192, 2/2198) 51 inci maddesinin
aşağıdaki şekilde değiştirilmesini arz ve teklif ederiz.
 Erkan Akçay Mustafa
Kalaycı Alim Işık
 Manisa Konya Kütahya
 Yusuf Halaçoğlu Cemalettin
Şimşek Mesut Dedeoğlu
 Kayseri Samsun Kahramanmaraş
MADDE 51- 5510
sayılı Kanunun 72 nci maddesinin ikinci fıkrasının ilk cümlesi “Komisyon;
Bakanlık, Maliye, Sağlık, Kalkınma, Ekonomi, Aile ve Sosyal Politikalar
bakanlıkları, Hazine Müsteşarlığı, üniversite sağlık hizmeti sunucuları ile
özel sağlık hizmeti sunucularını temsilen Bakanlıkça belirlenecek birer üye ve
Kurumu temsilen iki üye olmak üzere onbir üyeden oluşur." şeklinde değiştirilmiş
ve maddeye aşağıdaki fıkra eklenmiştir.
"Bu
maddenin üçüncü fıkrasında belirtilenler hariç olmak üzere 63 üncü maddede
belirtilen komisyonlara iştirak edenler ile bilimsel ve akademik nitelikleri
dikkate alınarak Kurum tarafından bilimsel nitelikli komisyonlarda veya tıbbi
inceleme, tıbbi değerlendirme, tıbbi uygunluk onayı verme gibi iş ve işlemlerle
ilgili yürütülen çalışmalarda; üniversitelerden görevlendirilen öğretim
üyelerine, kamu ve özel sağlık kurum ve kuruluşlarından görevlendirilen tabip,
diş tabibi ve eczacılara (6.000) gösterge rakamının memur aylık katsayısı ile
çarpımı sonucu bulunacak tutarı geçmemek üzere ödeme yapılır. 
63 üncü maddede
belirtilen komisyonlarda ve bilimsel nitelikli komisyonlarda veya tıbbi
inceleme, tıbbi değerlendirme, tıbbı uygunluk onayı verme gibi iş ve işlemlerle
ilgili yürütülen çalışmalarda görevlendirilenlerin, çalışmaları ile ilgili her
türlü giderler Kurumca ödenir. Bu ödemenin usul, esas ve miktarı ile diğer
hususlar Kurum ve Maliye Bakanlığınca müştereken belirlenir."
BAŞKAN –
Komisyon bu son okuttuğum önergeye katılıyor mu?
PLAN VE BÜTÇE
KOMİSYONU SÖZCÜSÜ ABDULKERİM GÖK (Şanlıurfa) – Katılmıyoruz Sayın Başkan.
BAŞKAN –
Hükûmet?
BİLİM, SANAYİ VE
TEKNOLOJİ BAKANI FİKRİ IŞIK (Kocaeli) – Katılmıyoruz Sayın Başkan.
BAŞKAN – Samsun
Milletvekili Cemalettin Şimşek, buyurunuz efendim. (MHP sıralarından alkışlar)
CEMALETTİN
ŞİMŞEK (Samsun) – Teşekkür ederim Sayın Başkan. 
Değerli milletvekilleri, 639 sıra sayılı İş Kanunu
ile Bazı Kanun ve Kanun Hükmünde Kararnamelerde Değişiklik Yapılmasına Dair
Kanun Tasarısı’yla ilgili olarak 51’inci maddede verdiğimiz değişiklik önergesi
üzerine söz aldım. Bu vesileyle hepinizi saygılarımla selamlarım. 
Ancak, konuya
girmeden evvel bir şeyi ifade etmek istiyorum. Ben de Sayın Başbakanın geçen
sene mayıs ayından beri Gazze’ye gidemediğini biliyordum, hatta bu konuyla
alakalı bir soru da sordum diye düşünüyorum, öyle hatırlıyorum ama Gebze’ye
gittiğini bilmiyordum. Sayın Hamzaçebi’ye bu bakımdan çok teşekkür ediyorum.
Belki Amerika oraya gitmesine müsaade etmiştir diyorum. 
Ayrıca, bir de
şunu söylemek istiyorum: Biraz evvel iktidar partisinin çok değerli grup başkan
vekili buraya çıkıp bir muhalefet partisinin liderinin çocuğunun 13 yaşında
sigortalı olduğunu ve bunu büyük bir ayıp, büyük bir suçmuş gibi söyledi. Ortalık
17, 25 Aralık hadisesiyle çalkalanıyor, Adli Kolluk Yönetmeliği’ni
değiştirdiniz, polisleri, savcıları oradan oraya gönderdiniz, 100 milyon
dolarlardan bahsediliyor, bunun Sayın Başbakanın oğlunun hesabına girip çıktığı
belli, polisleri oradan oraya savurduğunuz, bir şeyler konuşulurken sanki çok
önemliymiş gibi bunu söylemesini ben iktidar partisinin değerli grup başkan
vekiline yakıştıramadım diyorum. 
51’inci maddeyle ilgili değişikliğe gelince: Bu
5510 sayılı Sosyal Sigortalar ve Genel Sağlık Sigortası Yasası’nın 72’nci
maddesine bir fıkra eklenmek suretiyle “72’nci maddenin üçüncü fıkrasındakiler
hariç olmak üzere, 63’üncü maddede belirtilen komisyonlara iştirak edenler ile
bilimsel ve akademik nitelikleri dikkate alınarak SGK tarafından bilimsel
nitelikli komisyonlarda veya tıbbi inceleme, tıbbi değerlendirme, tıbbi
uygunluk onayı verme gibi iş ve eylemlerle ilgili yürütülen çalışmalarda
üniversiteden görevlendirilen öğretim üyelerine, kamu ve özel sağlık kurum ve
kuruluşlarından görevlendirilen tabip, diş tabibi ve eczacılara 6500 gösterge
rakamının memur aylık kat sayısıyla çarpımı sonucu bulunacak tutarı geçmemek
üzere ödeme yapılır. Bu ödemenin usul ve esasları kurum ve Maliye Bakanlığınca
müştereken belirlenir.” denilmektedir.
Bu 72’nci maddeyle, ayrıca 65’inci madde gereği
ödenecek sağlık hizmetlerinin kurumca ödenecek bedellerinin komisyonlar
kurularak ödenmesi belirlenmektedir. Bizim değişiklik önergemizde, Ekonomi
Bakanlığı ve Aile ve Sosyal Politikalar Bakanlığı da bir kurula eklenerek,
Sağlık Hizmetleri Fiyatlandırma Komisyonuna dâhil edilerek Komisyonun üye
sayısı 9’dan 11’e yükseltilmek istenmektedir.
Bu komisyonları kurmak, değerli milletvekilleri,
sorunumuzu çözmüyor. Şunu ifade edeyim: Bu komisyonlar, sağlık hizmetlerinde
SGK’nın hastalar için yapacağı yol, yatak ücreti, yiyecek ücreti, bir yere sevk
edildiklerinde verilecek ücretlerin yanında, SUT talimatı uyarınca ödenmesi
gereken fiyatları belirlemektedir.
Ama ben size buradan çok önemli bir şey söylüyorum:
Hakikaten, biz burada kanunları güzel yapıyoruz ama uygulama safhasında asla
böyle bir şey yok. 2005 yılından beri Sağlık Uygulama Tebliği fiyatlarında en
ufak bir değişiklik yapılmamışken şimdi burada böyle bir komisyon kurup da
bunları yeniden bir komisyon hâline getirip burada komisyonlar tarafından
belirlenebileceğini söylemek çok komik kaçıyor.
Değerli milletvekilleri, gerçekten 2005 yılındaki
SUT fiyatları hâlâ geçerlidir, hatta bu fiyatların bazıları ödemelerden
çıkarılmıştır. 2005’ten beri hiç değişmemiş olan SUT fiyatlarına rağmen,
enflasyondaki artışı hesapladığımızda yüzde 100’ün üzerindedir. Onun için,
buradan kaliteli bir sağlık hizmeti beklemek, bu fiyatlarla daha güzel bir
sağlık hizmeti beklemek maalesef mümkün değildir. 
Değerli milletvekilleri, 5510 sayılı Kanun’un
63’üncü maddesinin (d) fıkrası, kişilerin hastalanmaları hâlinde diş
tedavilerinin nasıl yapılacağını belirlemektedir. Vaktim kalmadığı için burada
izah edemeyeceğim ama bugün, diş tedavi hizmetleri, sağlık hizmetleri bakımından,
ağız ve diş sağlığı hizmetleri bakımından yerlerde sürünmektedir. Bu sağlık
hizmetlerinin, ağız ve diş sağlığı hizmetlerinin de mutlaka düzeltilmesi
gerekmektedir.
(Mikrofon otomatik cihaz tarafından kapatıldı)
CEMALETTİN ŞİMŞEK (Devamla) – Bugün, 130 sağlık
merkezinde 7 bin diş hekimiyle verilmek istenen bu sağlık hizmetleri
yetersizdir, serbestten mutlaka sağlık hizmeti satın alınmaktadır.
İSMAİL TAMER (Kayseri) – 10 bine ulaştı.
CEMALETTİN ŞİMŞEK (Devamla) – 10 bine ulaşmadı, 7-8
bin civarında.
Teşekkür ederim. (MHP sıralarından alkışlar)
BAŞKAN –
Teşekkür ederiz Sayın Şimşek. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer önergeyi
okutuyorum: 
Türkiye Büyük Millet Meclisi Başkanlığına
Görüşülmekte olan
639 Sıra Sayılı İş Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile Ankara Milletvekili İzzet Çetin
ve 13 Milletvekilinin; Ankara Milletvekili İzzet Çetin'in; İstanbul
Milletvekili Ferit Mevlüt Aslanoğlu’nun; Yozgat Milletvekili Sadir Durmaz ve
Milliyetçi Hareket Partisi Grup Başkanvekili İzmir Milletvekili Oktay Vural'ın;
İstanbul Milletvekili Abdullah Levent Tüzel'in; Bingöl Milletvekili İdris
Baluken'in; Bursa Milletvekili Sena Kaleli ve 5 Milletvekilinin; Ankara
Milletvekili İzzet Çetin'in; Tekirdağ Milletvekili Candan Yüceer ve 3
Milletvekilinin; Kahramanmaraş Milletvekili Mesut Dedeoğlu ile Milliyetçi
Hareket Partisi Grup Başkanvekili İzmir Milletvekili Oktay Vural'ın; Kırklareli
Milletvekili Mehmet Siyam Kesimoğlu ve 4 Milletvekilinin; Mersin Milletvekili
Aytuğ Atıcı'nın; Konya Milletvekili Mustafa Kalaycı ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Adana Milletvekili
Turgay Develi'nin; İzmir Milletvekili Musa Çam'ın; Bartın Milletvekili Muhammet
Rıza Yalçınkaya'nın; İstanbul Milletvekilleri Mahmut Tanal ve Binnaz Toprak'ın;
İstanbul Milletvekili Mahmut Tanal'ın; İstanbul Milletvekilleri Mahmut Tanal ve
Gürsel Tekin'in; İstanbul Milletvekili Celal Dinçer'in; Manisa Milletvekili
Erkan Akçay'ın; Konya Milletvekili Mustafa Kalaycı ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Muğla Milletvekili
Nurettin Demir'in; Ankara Milletvekili Levent Gök'ün; Ankara Milletvekili İzzet
Çetin'in; İstanbul Milletvekilleri Aydın Ağan Ayaydın ve Ercan Cengiz'in; Kars
Milletvekili Mülkiye Birtane'nin; Manisa Milletvekili Erkan Akçay ve Milliyetçi
Hareket Partisi Grup Başkanvekili Mersin Milletvekili Mehmet Şandır ile 1
Milletvekilinin; Ankara Milletvekili İzzet Çetin'in; Zonguldak Milletvekili Ali
İhsan Köktürk'ün; İstanbul Milletvekili Mustafa Sezgin Tanrıkulu’nun; İstanbul
Milletvekili Mahmut Tanal'ın; İstanbul Milletvekili Mahmut Tanal'ın; İstanbul
Milletvekili Atila Kaya ve Milliyetçi Hareket Partisi Grup Başkanvekili İzmir
Milletvekili Oktay Vural ile 2 Milletvekilinin; Barış ve Demokrasi Partisi Grup
Başkanvekili Iğdır Milletvekili Pervin Buldan'ın; Burdur Milletvekili Ramazan
Kerim Özkan'ın; Hatay Milletvekili Mevlüt Dudu’nun; Manisa Milletvekili Özgür
Özel'in; İzmir Milletvekili Rahmi Aşkın Türeli'nin Kanun Teklifleri ile; Benzer
Mahiyetteki Kanun Teklifleri ve Plan ve Bütçe Komisyonu Raporunun 51.
maddesinin aşağıdaki şekilde değiştirilmesini arz ve teklif ederiz.
Özgür Özel (Manisa) ve arkadaşları 
MADDE 51- 5510
sayılı Kanunun 72 nci maddesine aşağıdaki fıkra eklenmiştir.
"Bu
maddenin üçüncü fıkrasında belirtilenler hariç olmak üzere 63 üncü maddede
belirtilen komisyonlara iştirak edenler ile bilimsel ve akademik nitelikleri
dikkate alınarak Kurum tarafından bilimsel nitelikli komisyonlarda veya tıbbi
inceleme, tıbbi değerlendirme, tıbbi uygunluk onayı verme gibi iş ve işlemlerle
ilgili yürütülen çalışmalarda; üniversitelerden görevlendirilen öğretim
üyelerine, kamu ve özel sağlık kurum ve kuruluşlarından görevlendirilen tabip,
diş tabibi ve eczacılara (6.500) gösterge rakamının memur aylık katsayısı ile
çarpımı sonucu bulunacak tutarı geçmemek üzere ödeme yapılır. Bu ödemenin usul,
esas ve miktarı ile diğer hususlar, Kurum'un önerisi alınarak Maliye Bakanlığı
tarafından belirlenir."
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ERTUĞRUL SOYSAL (Yozgat) – Katılmıyoruz Sayın
Başkanım.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FİKRİ IŞIK (Kocaeli) – Katılmıyoruz Sayın Başkan.
BAŞKAN
– Bir saat ara veriyorum.
 Kapanma
Saati: 20.08
ÜÇÜNCÜ OTURUM
Açılma Saati:
21.09
BAŞKAN: Başkan
Vekili Şükran Güldal MUMCU
KÂTİP ÜYELER:
Muhammet Bilal MACİT (İstanbul), Mine LÖK BEYAZ (Diyarbakır)
-----0-----
BAŞKAN – Sayın milletvekilleri, Türkiye
Büyük Millet Meclisinin 123’üncü Birleşiminin Üçüncü Oturumunu açıyorum.
639 sıra sayılı Kanun Tasarısı’nın
görüşmelerine kaldığımız devam edeceğiz.
Komisyon ve Hükûmet yerinde.
Otuz dakika ara veriyorum.
 Kapanma
Saati:21.10
DÖRDÜNCÜ OTURUM
Açılma Saati: 21.43
BAŞKAN: Başkan Vekili Şükran Güldal MUMCU
KÂTİP ÜYELER: Muhammet Bilal MACİT (İstanbul), Mine LÖK BEYAZ
(Diyarbakır)
-----0-----
BAŞKAN – Sayın
milletvekilleri, Türkiye Büyük Millet Meclisinin 123’üncü Birleşiminin Dördüncü
Oturumunu açıyorum.
639 sıra sayılı
Kanun Tasarısı’nın görüşmelerine kaldığımız devam edeceğiz.
Komisyon ve
Hükûmet yerinde.
51’inci madde
üzerindeki önerge işleminde kalmıştık.
Hükûmet ve
Komisyonun katılmadığı önerge hakkında Cumhuriyet Halk Partisinden Sayın Seçer
konuşacak.
Buyurunuz Sayın
Seçer. (CHP sıralarından alkışlar) 
VAHAP SEÇER
(Mersin) – Teşekkür ederim Sayın Başkan.
Sayın Başkan,
sayın milletvekilleri; hepinizi saygıyla selamlıyorum. Malum, torba yasayı
görüşüyoruz. 51’inci maddede verdiğimiz önergeyle ilgili söz aldım. 
AKP’nin grup
önerisine göre çalışmalarımız bayramdan sonra devam edecek, Cumhurbaşkanlığı
seçimine kadar. Eğer bu görüşmeleri tamamlayamazsak bayramdan sonra da
çalışmalara devam edeceğiz. Hoş, sanıyorum artık bu yasama yılında Meclisin
tatil yapma imkânı ortadan kalkıyor.
Bu düzenleme
içerisine, örneğin emeklilerin sorunu var, bunları da koyalım; yaşa takılanlar
var, bunları da koyalım; BAĞ-KUR’lular var, tarım sigortalılar var; özellikle
son yıllarda işleri pek iyi gitmeyen tarımsal üretim yapan, hayvancılık yapan
çiftçilerimizin sorunları var, onların da borçları var, onların da ertelenmesi
gerekiyor. Önergelerle bunları da zenginleştirelim, bu 149 madde -ek maddeyle
beraber- 200 maddeye, 250 maddeye çıkabilir, bizim için bir sakıncası yok.
Değerli
arkadaşlarım, komşuda yangın olunca bize de sıçramaması mümkün değil. Özellikle
son, ikinci Körfez krizinden bu yana, ardından Arap Baharı’yla beraber Orta
Doğu’da önemli gelişmeler oldu. Orta Doğu 1900’lü yılların başından bu yana, Birinci
Dünya Savaşı’ndan sonra ilk kez bu kadar önemli süreçler yaşıyor, âdeta
sınırlar yeniden çiziliyor.
Dün burada
çalışma yaparken gece üzüntülü bir haber aldık. Ceylânpınar’da, hudutta bir
çatışma sonucu 1 askerimizin şehit olduğu ve yaralı askerlerimizin olduğu
haberi geldi. Daha sonra şehit sayısı 2’ye çıktı. Tabii, uzun süredir doğudan,
güneydoğudan askerlerimizin şehit haberlerini almamanın huzurunu, mutluluğunu
yaşıyorduk; bizi derinden üzdü. Ben şehit olan askerlerimize Allah’tan rahmet
diliyorum, kederli ailesine, halkımıza başsağlığı diliyorum, yaralı askerimize
acil şifalar diliyorum.
Sayın Çalışma
Bakanı dün burada bu konuya ilişkin değerlendirme yaparken orada hududu
bekleyen askerlerimiz ile unsurların çatışmasında terörist unsur mu, kaçakçı mı,
bunların belli olmadığından bahsetti. Sayın Urfa Valisinin de sanıyorum
açıklamaları bu yönde oldu. Ama bugün dikkatimi çekti, Genelkurmayın bir
açıklaması var, diyor ki: “Orada en az 6 PKK ya da PYD terörist unsurun
öldürüldüğü değerlendiriliyor.” Yani, böyle kesin bir şey yok.
Şimdi, buradan
şuraya gelmek istiyorum: Biliyorsunuz, Suriye sınırımız bizim en uzun
sınırımız, yaklaşık 900 kilometrelik bir kara sınırı. Özellikle Şubat 2011’den
bu yana, Suriye’deki iç karışıklıklardan bu yana bu Parlamentoda Suriye’ye
ilişkin politikalarınız çok tartışıldı. Yanlış işler yapıyorsunuz. Orada
terörist unsurlara destek veriyorsunuz. Âdeta o hat kevgire döndü, yol geçen
hanına döndü, affedersiniz. Bunları bir öngörüyle sizlere aktarmaya, anlatmaya
çalıştık ama anlatamamışız. Şimdi, böyle bir kaos ortamında, herhâlde,
oradakiler kaçakçıysa yerel kaçakçılar değil. Bir iddiamız var, bir argümanımız
var. Suriye olaylarından sonra “IŞİD” diye bir örgüt peydahlandı. Bu, şu anda
Irak’ta, Suriye’de korkunç da bir güç elde etti, önemli bir parasal yapıya
erişti, silah gücüne erişti, insan gücüne erişti. Dünyanın belki de birçok
İslam ülkesinden –bunun içerisinde Türkiye de var- cihat amaçlı, örgüte katılan
binlerce insan var ve bunları desteklediniz, bunlara göz yumdunuz o sınırdan
gelişlerine, geçişlerine. Yaralıların burada, özellikle Suriye’ye sınır
illerde, Osmaniye’de, Şanlıurfa’da, Gaziantep’te tedavi görmelerine göz
yumdunuz. Onlara lojistik destek sağladınız, parasal destek sağladınız, silah
desteği sağladınız.
Dün Genel Başkan
Yardımcısı Bülent Tezcan önemli bir toplantı yaptı, basın toplantısı yaptı
Adana’da yakalanan tırlarla ilgili. O tutanakları kamuoyuyla paylaştı. Oradaki
kolluk güçlerinin, savcının tutanaklarıyla çıktı, bir basın toplantısı yaptı. 
(Mikrofon otomatik
cihaz tarafından kapatıldı)
VAHAP SEÇER
(Devamla) - Esenboğa’dan bir yabancı uyruklu uçaktan yüklenen silahların -bu
tır şoförünün ifadeleriyle sabit olan- nerelerden alınıp nerelere
götürüldüğünü, sınırda kimlere teslim edildiğini, hangi illegal örgütlere
teslim edildiğini dün ifşa etti. 
Gerçekten,
Türkiye'nin Orta Doğu’yla ilgili politikalarından kaynaklı yanlışları bir
bumerang misali gelecek, bizi tekrar vuracak. Umut ediyorum böyle olmaz.
Hepinize
saygılar sunuyorum. (CHP sıralarından alkışlar)
BAŞKAN –
Teşekkür ederiz Sayın Seçer. 
Önergeyi
oylarınıza…
III.- YOKLAMA
(CHP
sıralarından bir grup milletvekili ayağa kalktı)
ENGİN ALTAY
(Sinop) – Sayın Başkan, yoklama talep ediyoruz.
BAŞKAN – Yoklama
talebi vardır. 
Sayın Altay,
Sayın Türeli, Sayın Tanal, Sayın Özel, Sayın Yıldız, Sayın Eyidoğan, Sayın
Canalioğlu, Sayın Akar, Sayın Susam, Sayın Çam, Sayın Öner, Sayın Nazlıaka,
Sayın Kuşoğlu, Sayın Güven, Sayın Seçer, Sayın Özdemir, Sayın Acar, Sayın
Loğoğlu, Sayın Onur, Sayın Aygün. 
Üç dakika süre
veriyorum.
(Elektronik
cihazla yoklama yapıldı)
BAŞKAN –
Toplantı yeter sayımız vardır.
IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
4.- İş Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile Ankara Milletvekili İzzet Çetin
ve 13 Milletvekilinin; Ankara Milletvekili İzzet Çetin’in; İstanbul
Milletvekili Ferit Mevlüt Aslanoğlu'nun; Yozgat Milletvekili Sadir Durmaz ve
Milliyetçi Hareket Partisi Grup Başkanvekili İzmir Milletvekili Oktay Vural’ın;
İstanbul Milletvekili Abdullah Levent Tüzel'in; Bingöl Milletvekili İdris
Baluken’in; Bursa Milletvekili Sena Kaleli ve 5 Milletvekilinin; Ankara
Milletvekili İzzet Çetin’in; Tekirdağ Milletvekili Candan Yüceer ve 3
Milletvekilinin; Kahramanmaraş Milletvekili Mesut Dedeoğlu ile Milliyetçi
Hareket Partisi Grup Başkanvekili İzmir Milletvekili Oktay Vural’ın; Kırklareli
Milletvekili Mehmet Siyam Kesimoğlu ve 4 Milletvekilinin; Mersin Milletvekili
Aytuğ Atıcı’nın; Konya Milletvekili Mustafa Kalaycı ve Milliyetçi Hareket
Partisi Grup Başkanvekili İzmir Milletvekili Oktay Vural’ın; Adana Milletvekili
Turgay Develi'nin; İzmir Milletvekili Musa Çam'ın; Bartın Milletvekili Muhammet
Rıza Yalçınkaya'nın; İstanbul Milletvekilleri Mahmut Tanal ve Binnaz Toprak'ın;
İstanbul Milletvekili Mahmut Tanal'ın; İstanbul Milletvekilleri Mahmut Tanal ve
Gürsel Tekin'in; İstanbul Milletvekili Celal Dinçer'in; Manisa Milletvekili
Erkan Akçay'ın; Konya Milletvekili Mustafa Kalaycı ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Muğla Milletvekili
Nurettin Demir'in; Ankara Milletvekili Levent Gök'ün; Manisa Milletvekili Erkan
Akçay ve Milliyetçi Hareket Partisi Grup Başkanvekili Mersin Milletvekili Mehmet
Şandır'ın; İstanbul Milletvekili Ali Özgündüz'ün; Tekirdağ Milletvekili Bülent
Belen ve Milliyetçi Hareket Partisi Grup Başkanvekili Mersin Milletvekili
Mehmet Şandır'ın; Ankara Milletvekili İzzet Çetin'in; İstanbul Milletvekilleri
Aydın Ağan Ayaydın ve Ercan Cengiz'in; Kars Milletvekili Mülkiye Birtane'nin;
Manisa Milletvekili Erkan Akçay ve Milliyetçi Hareket Partisi Grup Başkanvekili
Mersin Milletvekili Mehmet Şandır ile 1 Milletvekilinin; Ankara Milletvekili
İzzet Çetin'in; Zonguldak Milletvekili Ali İhsan Köktürk'ün; İstanbul
Milletvekili Mustafa Sezgin Tanrıkulu'nun; İstanbul Milletvekili Mahmut
Tanal'ın; İstanbul Milletvekili Mahmut Tanal'ın; İstanbul Milletvekili Atila
Kaya ve Milliyetçi Hareket Partisi Grup Başkanvekili İzmir Milletvekili Oktay
Vural ile 2 Milletvekilinin; Barış ve Demokrasi Partisi Grup Başkanvekili Iğdır
Milletvekili Pervin Buldan'ın; Burdur Milletvekili Ramazan Kerim Özkan'ın;
Hatay Milletvekili Mevlüt Dudu'nun; Hatay Milletvekili Mevlüt Dudu'nun; Ankara
Milletvekili Levent Gök'ün; Ankara Milletvekili Levent Gök'ün; Kahramanmaraş
Milletvekili Mesut Dedeoğlu ve Milliyetçi Hareket Partisi Grup Başkanvekili
Mersin Milletvekili Mehmet Şandır ve 1 Milletvekilinin; Mersin Milletvekili Ali
Öz ve Milliyetçi Hareket Partisi Grup Başkanvekili Mersin Milletvekili Mehmet
Şandır ile 1 Milletvekilinin; Balıkesir Milletvekili Ayşe Nedret Akova'nın;
Mersin Milletvekili Ali Öz ve Milliyetçi Hareket Partisi Grup Başkanvekili
Mersin Milletvekili Mehmet Şandır'ın; İstanbul Milletvekili Durmuşali Torlak ve
Milliyetçi Hareket Partisi Grup Başkanvekili Mersin Milletvekili Mehmet Şandır
ile 1 Milletvekilinin; İzmir Milletvekili Musa Çam'ın; Hatay Milletvekili Adnan
Şefik Çirkin'in; Manisa Milletvekili Sakine Öz'ün; Diyarbakır Milletvekili
Emine Ayna'nın; İstanbul Milletvekilleri Gürsel Tekin ve Mahmut Tanal'ın;
Erzincan Milletvekili Muharrem Işık'ın; İstanbul Milletvekili Abdullah Levent
Tüzel'in; İstanbul Milletvekili Abdullah Levent Tüzel'in; Kocaeli Milletvekili
Haydar Akar'ın; Cumhuriyet Halk Partisi Grup Başkanvekili İstanbul Milletvekili
Mehmet Akif Hamzaçebi ve İstanbul Milletvekili Ferit Mevlüt Aslanoğlu'nun;
İzmir Milletvekili Rahmi Aşkın Türeli'nin; Manisa Milletvekili Özgür Özel'in;
İzmir Milletvekili Rahmi Aşkın Türeli'nin; Batman Milletvekili Ayla Akat
Ata'nın; Bursa Milletvekili Sena Kaleli'nin; Mersin Milletvekili Ali Öz ve
Milliyetçi Hareket Partisi Grup Başkanvekili Mersin Milletvekili Mehmet Şandır
ile 1 Milletvekilinin; Osmaniye Milletvekili Hasan Hüseyin Türkoğlu ve
Milliyetçi Hareket Partisi Grup Başkanvekili Mersin Milletvekili Mehmet Şandır
ile 3 Milletvekilinin; Diyarbakır Milletvekili Altan Tan'ın; İzmir Milletvekili
Rahmi Aşkın Türeli'nin; İzmir Milletvekili Hülya Güven ve 34 Milletvekilinin;
İstanbul Milletvekili Sebahat Tuncel'in; Balıkesir Milletvekili Namık
Havutça'nın; Trabzon Milletvekili Mehmet Volkan Canalioğlu'nun; Trabzon
Milletvekili Mehmet Volkan Canalioğlu'nun; Kastamonu Milletvekili Emin Çınar ve
Milliyetçi Hareket Partisi Grup Başkanvekili İzmir Milletvekili Oktay Vural'ın;
Kastamonu Milletvekili Emin Çınar ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Bursa Milletvekili Sena
Kaleli'nin; İstanbul Milletvekili Mahmut Tanal'ın; Trabzon Milletvekili Mehmet
Volkan Canalioğlu'nun; Mersin Milletvekili Mehmet Şandır ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Kütahya
Milletvekili Alim Işık ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Balıkesir Milletvekili Ahmet Duran Bulut ve
Milliyetçi Hareket Partisi Grup Başkanvekili Kayseri Milletvekili Yusuf
Halaçoğlu ile 20 Milletvekilinin; Trabzon Milletvekili Mehmet Volkan
Canalioğlu'nun; Barış ve Demokrasi Partisi Grup Başkanvekili Bingöl Milletvekili
İdris Baluken'in; İstanbul Milletvekili Süleyman Çelebi'nin; Tekirdağ
Milletvekili Candan Yüceer'in; Samsun Milletvekili Cemalettin Şimşek'in;
Balıkesir Milletvekili Ayşe Nedret Akova'nın; İzmir Milletvekili Rahmi Aşkın
Türeli'nin; İzmir Milletvekili Rahmi Aşkın Türeli'nin; Balıkesir Milletvekili
Ayşe Nedret Akova'nın; İstanbul Milletvekili Abdullah Levent Tüzel'in; İzmir
Milletvekili Aytun Çıray'ın; Balıkesir Milletvekili Ayşe Nedret Akova'nın;
Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural'ın; Balıkesir Milletvekili Ayşe Nedret Akova'nın; Balıkesir
Milletvekili Ayşe Nedret Akova'nın; Ankara Milletvekili İzzet Çetin'in; Manisa
Milletvekili Hasan Ören'in; Çanakkale Milletvekili Mustafa Serdar Soydan'ın;
Manisa Milletvekili Hasan Ören'in; Manisa Milletvekili Özgür Özel'in; Bursa
Milletvekilleri Hüseyin Şahin ve Önder Matlı ile 8 Milletvekilinin; İzmir
Milletvekili Aytun Çıray'ın; Manisa Milletvekili Hasan Ören’in; Denizli
Milletvekili Mehmet Yüksel ve Çorum Milletvekili Cahit Bağcı ile 37
Milletvekilinin; Manisa Milletvekili Erkan Akçay ve Milliyetçi Hareket Partisi
Grup Başkanvekili İzmir Milletvekili Oktay Vural'ın; Manisa Milletvekili Sakine
Öz'ün; Cumhuriyet Halk Partisi Grup Başkanvekili İstanbul Milletvekili Mehmet
Akif Hamzaçebi'nin Benzer Mahiyetteki Kanun Teklifleri ve Plan ve Bütçe
Komisyonu Raporu ile Türkiye Büyük Millet Meclisi Başkanlığı ve Plan ve Bütçe
Komisyonu Başkanlığı Tezkereleri (1/931, 2/115, 2/139, 2/158, 2/195, 2/282,
2/297, 2/298, 2/324, 2/368, 2/399, 2/434, 2/439, 2/453, 2/524, 2/528, 2/555,
2/601, 2/640, 2/689, 2/691, 2/798, 2/885, 2/896, 2/944, 2/1019, 2/1063, 2/1103,
2/1131, 2/1156, 2/1200, 2/1202, 2/1203, 2/1217, 2/1222, 2/1227, 2/1236, 2/1242,
2/1245, 2/1248, 2/1258, 2/1260, 2/1301, 2/1302, 2/1345, 2/1350, 2/1364, 2/1372,
2/1383, 2/1414, 2/1422, 2/1426, 2/1431, 2/1437, 2/1442, 2/1488, 2/1496, 2/1498,
2/1506, 2/1514, 2/1516, 2/1525, 2/1540, 2/1595, 2/1652, 2/1655, 2/1657, 2/1677,
2/1688, 2/1716, 2/1747, 2/1765, 2/1775, 2/1794, 2/1797, 2/1799, 2/1808, 2/1837,
2/1869, 2/1899, 2/1906, 2/1924, 2/1932, 2/1938, 2/1954, 2/1957, 2/1963, 2/1983,
2/1997, 2/2000, 2/2032, 2/2041, 2/2051, 2/2056, 2/2057, 2/2065, 2/2069, 2/2083,
2/2146, 2/2156, 2/2158, 2/2176, 2/2178, 2/2186, 2/2187, 2/2190, 2/2191, 2/2192,
2/2198) (S. Sayısı: 639) (Devam)

BAŞKAN -
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer önergeye
okutuyorum: 
Türkiye Büyük Millet Meclisi Başkanlığına
Görüşülmekte
olan 639 Sıra Sayılı Kanun Tasarısı’nın, 5510 sayılı Kanunun 72 nci maddesinde
değişiklik öngören 51’inci maddesindeki “eklenmiştir” ibaresinin “ilave
edilmiştir” ibaresi ile değiştirilmesini arz ve teklif ederiz.
 İdris
Baluken (Bingöl) ve arkadaşları
BAŞKAN –
Komisyon önergeye katılıyor mu? 
PLAN VE BÜTÇE
KOMİSYONU SÖZCÜSÜ ABDULKERİM GÖK (Şanlıurfa) – Katılmıyoruz Sayın Başkan. 
BAŞKAN –
Hükûmet? 
BİLİM, SANAYİ VE
TEKNOLOJİ BAKANI FİKRİ IŞIK (Kocaeli) – Katılmıyoruz Sayın Başkan. 
BAŞKAN – O zaman
gerekçeyi okuyalım. 
Gerekçe:
Değişiklik ile
metnin daha anlaşılır olması amaçlanmıştır. 
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Madde 51’i
oylarınıza sunuyorum: Kabul edenler… Kabul etmeyenler… Madde 51 kabul
edilmiştir. 
52’nci madde
üzerinde üç önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
Olan 639 Sıra Sayılı Kanun Tasarısı'nın, 5510 sayılı Kanunun 73 üncü maddesinde
değişiklik yapmayı öngören 52'inci maddesinin üçüncü fıkrasında geçen
"ve/veya yaptırmaya, buna bağlı olarak hizmet alımı yapmaya"
ibaresinin tasarı metninden çıkarılmasını arz ve teklif ederiz.
 İdris Baluken Erol
Dora  Mülkiye Birtane
 Bingöl Mardin Kars
 Hasip Kaplan İbrahim
Binici
 Şırnak Şanlıurfa

Türkiye
Büyük Millet Meclisi Başkanlığına
Görüşülmekte olan 639 sıra sayılı
Manisa Milletvekili Erkan Akçay’ın; Konya Milletvekili Mustafa Kalaycı ve
Milliyetçi Hareket Partisi Grup Başkanvekili İzmir Milletvekili Oktay Vural'ın;
Yozgat Milletvekili Sadir Durmaz ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Kahramanmaraş Milletvekili
Mesut Dedeoğlu ile Milliyetçi Hareket Partisi Grup Başkanvekili İzmir
Milletvekili Oktay Vural'ın; Konya Milletvekili Mustafa Kalaycı ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Manisa
Milletvekili Erkan Akçay ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Tekirdağ Milletvekili Bülent Belen ve Milliyetçi
Hareket Partisi Grup Başkanvekili Mersin Milletvekili Mehmet Şandır'ın; Manisa
Milletvekili Erkan Akçay ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; İstanbul Milletvekili Atila Kaya ve Milliyetçi
Hareket Partisi Grup Başkanvekili İzmir Milletvekili Oktay Vural'ın;
Kahramanmaraş Milletvekili Mesut Dedeoğlu ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; Mersin Milletvekili Ali Öz
ve Milliyetçi Hareket Partisi Grup Başkanvekili Mersin Milletvekili Mehmet
Şandır'ın; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; İstanbul Milletvekili Durmuşali
Torlak ve Milliyetçi Hareket Partisi Grup Başkanvekili Mersin Milletvekili
Mehmet Şandır'ın; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; Osmaniye Milletvekili Hasan
Hüseyin Türkoğlu ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Kastamonu Milletvekili Emin Çınar ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Kastamonu
Milletvekili Emin Çınar ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Mersin Milletvekili Mehmet Şandır ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Kütahya
Milletvekili Alim Işık ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Balıkesir Milletvekili Ahmet Duran Bulut ve
Milliyetçi Hareket Partisi Grup Başkanvekili Kayseri Milletvekili Yusuf
Halaçoğlu'nun; Samsun Milletvekili Cemalettin Şimşek'in; Konya Milletvekili
Mustafa Kalaycı ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Konya Milletvekili Mustafa Kalaycı ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Manisa
Milletvekili Erkan Akçay ve Milliyetçi Hareket Partisi Grup Başkanvekili İzmir
Milletvekili Oktav Vural'ın Kanun Teklifleri ve Plan ve Bütçe Komisyonu Raporu
ile Plan ve Bütçe Komisyonu Başkanlığı Tezkerelerinin (1/931, 2/115, 2/139,
2/158, 2/195, 2/282, 2/297, 2/298, 2/324, 2/368, 2/399, 2/434, 2/439, 2/453, 2/524,
2/528, 2/555, 2/601, 2/640, 2/689, 2/691, 2/798, 2/885, 2/896, 2/944, 2/1019,
2/1063, 2/1103, 2/1131, 2/1156, 2/1200, 2/1202, 2/1203, 2/1217, 2/1222, 2/1227,
2/1236, 2/1242, 2/1245, 2/1248, 2/1258, 2/1260, 2/1301, 2/1302, 2/1345, 2/1350,
2/1346, 2/1372, 2/1383, 2/1414, 2/1422, 2/1426, 2/1431, 2/1437, 2/1442,
2/1488, 2/1496, 2/1498, 2/1506, 2/1514, 2/1516, 2/1525, 2/1540, 2/1595, 2/1652,
2/1655, 2/1657, 2/1677, 2/1688, 2/1716, 2/1747, 2/1765, 2/1775, 2/1794, 2/1797,
2/1799, 2/1808, 2/1837, 2/1869, 2/1899, 2/1906, 2/1924, 2/1932, 2/1938, 2/1954,
2/1957, 2/1963, 2/1983, 2/1997, 2/2000, 2/2032, 2/2041, 2/2051, 2/2056, 2/2057,
2/2065, 2/2069, 2/2083, 2/2146, 2/2156, 2/2158, 2/2176, 2/2178, 2/2186, 2/2187,
2/2190, 2/2191, 2/2192, 2/2198) 52 nci maddesinin aşağıdaki şekilde
değiştirilmesini arz ve teklif ederiz.
 Erkan Akçay Mustafa
Kalaycı Alim Işık
 Manisa Konya Kütahya
 Yusuf Halaçoğlu Mesut
Dedeoğlu
 Kayseri Kahramanmaraş
MADDE 52- 5510
sayılı Kanunun 73 üncü maddesinin üçüncü fıkrasında yer alan "otelcilik
hizmeti ile" ibaresi madde metninden çıkarılmış, onuncu fıkrasının ikinci
cümlesi aşağıdaki şekilde değiştirilmiş ve maddeye on birinci fıkrasından sonra
gelmek üzere aşağıdaki fıkralar eklenmiştir. 
"Ancak, 72
nci maddede belirtilen usullere göre bedelleri karşılanacak olan bu kapsamdaki
ürünler, garanti süresi kapsamında veya aynı amaca yönelik ürün talepleri Kurum
tarafından yayınlanan ürün listelerinden, yine Kurum tarafından belirlenen usul
ve esaslara göre karşılanır."
"Kurum,
fatura denetimi konusunda kriterler koymaya, alternatif geri ödeme modelleri
oluşturmaya ve bu konularda tespitler ve denetimler yapmaya ve/veya yaptırmaya,
buna bağlı olarak hizmet alımı yapmaya yetkilidir.
Kurum, gerçek
veya tüzel kişilerden; ödeme kapsamındaki sağlık hizmetleri ve/veya ürün
listelerine girmek için yapılan başvurulardan asgari ücretin yirmi katını
geçmemek üzere başvuru ücreti, ilaç hariç olmak üzere diğer tıbbi malzeme ve
ürünlerden listelerde kalmak için asgari ücretin üç katını geçmemek üzere
yıllık aidat, fiyat düşüş talepleri hariç olmak üzere listelerdeki değişiklik
taleplerinden her bir işlem için asgari ücret tutarını geçmemek üzere işlem
ücreti, kamu kurumu niteliğinde tüzel kişiliği haiz meslek kuruluşları ile
yapılan protokollere dayalı sözleşmeler hariç olmak üzere sözleşme imzalamak
için asgari ücretin on katını geçmemek üzere sözleşme ücreti alabilir, bu
ücretleri yurtiçi imal ürün ve ithal ürün gruplarına göre farklılaştırabilir.
Bu fıkranın uygulanmasına ilişkin usul ve esaslar Kurumca belirlenir."
Türkiye
Büyük Millet Meclisi Başkanlığına
Görüşülmekte olan 639 Sıra Sayılı İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Ankara Milletvekili İzzet Çetin ve 13 Milletvekilinin;
Ankara Milletvekili İzzet Çetin'in; İstanbul Milletvekili Ferit Mevlüt
Aslanoğlu'nun; Yozgat Milletvekili Sadir Durmaz ve Milliyetçi Hareket Partisi
Grup Başkanvekili İzmir Milletvekili Oktay Vural'ın; İstanbul Milletvekili
Abdullah Levent Tüzel'in; Bingöl Milletvekili İdris Baluken'in; Bursa
Milletvekili Sena Kaleli ve 5 Milletvekilinin; Ankara Milletvekili İzzet
Çetin'in; Tekirdağ Milletvekili Candan Yüceer ve 3 Milletvekilinin;
Kahramanmaraş Milletvekili Mesut Dedeoğlu ile Milliyetçi Hareket Partisi Grup
Başkanvekili İzmir Milletvekili Oktay Vural'ın; Kırklareli Milletvekili Mehmet
Siyam Kesimoğlu ve 4 Milletvekilinin; Mersin Milletvekili Aytuğ Atıcı'nın;
Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Adana Milletvekili Turgay
Develi'nin; İzmir Milletvekili Musa Çam'ın; Bartın Milletvekili Muhammet Rıza
Yalçınkaya'nın; İstanbul Milletvekilleri Mahmut Tanal ve Binnaz Toprak’ın;
İstanbul Milletvekili Mahmut Tanal'ın; İstanbul Milletvekilleri Mahmut Tanal ve
Gürsel Tekin'in; İstanbul Milletvekili Celal Dinçer'in; Manisa Milletvekili
Erkan Akçay'ın; Konya Milletvekili Mustafa Kalaycı ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Muğla Milletvekili
Nurettin Demir'in; Ankara Milletvekili Levent Gök'ün; Ankara Milletvekili İzzet
Çetin'in; İstanbul Milletvekilleri Aydın Ağan Ayaydın ve Ercan Cengiz'in; Kars
Milletvekili Mülkiye Birtane'nin; İstanbul Milletvekili Atila Kaya ve
Milliyetçi Hareket Partisi Grup Başkanvekili İzmir Milletvekili Oktay Vural ile
2 Milletvekilinin; Barış ve Demokrasi Partisi Grup Başkanvekili Iğdır
Milletvekili Pervin Buldan'ın; Burdur Milletvekili Ramazan Kerim Özkan'ın;
Hatay Milletvekili Mevlüt Dudu'nun; Manisa Milletvekili Özgür Özel'in; İzmir
Milletvekili Rahmi Aşkın Türeli'nin Kanun Teklifleri ile; Benzer Mahiyetteki
Kanun Teklifleri ve Plan ve Bütçe Komisyonu Raporunun 52. maddesinin metinden
çıkarılmasını arz ve teklif ederiz.
 Özgür Özel Vahap
Seçer Rahmi Aşkın Türeli
 Manisa Mersin İzmir
 Musa Çam Bülent
Kuşoğlu
 İzmir Ankara
BAŞKAN
– Komisyon son okuttuğum önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULKERİM GÖK (Şanlıurfa) – Katılmıyoruz Sayın
Başkanım.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FİKRİ IŞIK (Kocaeli) – Katılmıyoruz Sayın Başkan.
BAŞKAN
– Cumhuriyet Halk Partisinin önergesi üzerine Manisa Milletvekili Sayın Özgür
Özel konuşacak.
Buyurunuz
Sayın Özel.
ÖZGÜR ÖZEL
(Manisa) – Sayın Başkan, değerli milletvekilleri; hepinizi saygıyla
selamlıyorum. 52’nci maddedeki önergemiz üzerinde söz almış bulundum. 
Dün, bir diğer
maddede ifade ettiğim gibi, aslında Plan ve Bütçe Komisyonuna maddelerin geliş
hâli, alt komisyon ve Komisyondan çıkışı arasında ciddi farklar var. Bu açıdan
maddenin gelmiş olduğu nokta, ilk baştaki niyete göre muhalefetin çok ciddi
eleştirileri ve katkılarıyla bir yere kadar gelmiş durumda ama yine de hâlâ
daha kamu yönetimi açısından, Adalet ve Kalkınma Partisinin Hükûmet olma
anlayışı açısından çok ciddi ipuçlarını da içinde barındırıyor. Oysa, bu topraklarda
kamu yönetimi –geçen gün de bahsetmiştim- Hazreti Ömer’in o Fırat’ın kenarında
“Bir oğlağı kurt kapsa benden hesabını sorsunlar.” ifadesinden kök alan veya
Şeyh Edebali’nin Osman Bey’e vasiyetinde olduğu gibi bir devlet yönetimi
geleneğimiz var bizim. Ama Adalet ve Kalkınma Partisi “Biz söylersek olur, biz
ne dersek kural odur. Kimselere danışmayız, zorlarız; özellikle sivil toplum
örgütlerini, meslek örgütlerini hiçe sayarız. ‘Paydaşlık’ diye bir şey yok
‘iktidar’ diye bir şey var. Oyu kim aldıysa onun düdüğü çalar, onun dediği
olur.” anlayışıyla yönetmeye devam ediyor. 
Bu, Sağlık
Bakanlığıyla Sosyal Güvenlik Kurumu arasındaki yetki çekişmesinin, iki kurum
arasındaki sağlığın patronajının kimde olduğuyla ilişkili çelişkilerin de su
yüzüne çıktığı önemli bir madde. Sosyal Güvenlik Kurumu diyor ki: “İnsanların,
sigortalıların kullanacağı ilaçlar benim listelerime girmek zorunda.” Bu bile
bir tartışma konusu çünkü bir ülkede hastaların hangi ilaçlarla tedavi
olacağına o ülkenin sağlık otoritesi karar verir. Başvurular, ruhsat
başvuruları Sağlık Bakanlığına yapılır. Bu başvurular neticesinde, elbette
Sağlık Bakanlıkları başvuru harçları falan da alırlar ve bir karar verirler.
Geri ödeme kurumunun ise geri ödeme kriterleri üzerinde kafa yorması lazım “En
etkin tedaviyi, en uygun maliyetle nasıl karşılarız?” diye ama bizim Sosyal
Güvenlik Kurumunun kendine ait listeleri var ve o listeler, aslında Sağlık
Bakanlığına “Senin verdiğin ruhsatın bir önemi yok, benim listeme girerse
öderim.” deme noktasındaydı bugüne kadar. SGK şimdi âdeta vites yükseltiyor,
SGK şunu söylüyor: “Bu listelere girmek için aynı, Sağlık Bakanlığına başvuruda
harç ödediğiniz gibi, bana da para ödeyeceksiniz.” Hatta, dedim ya, Şeyh
Edebali’nin veya Hazreti Ömer’in bize vasiyet bıraktığı kamu yönetimindeki
makullükler falan bir yana, âdeta -nereden bakmak gerekirse- mesele birazcık
Deli Dumrul’a dönmüş durumda. Biliyorsunuz, Deli Dumrul köprünün başında,
ortasında, sonunda para isteyen adam. SGK da diyor ki: “Geri ödeme listelerine
girecekse bir firma, girerken para ödeyecek, kalmak için para ödeyecek, çıkmak
isterse para ödeyecek.” Âdeta, Deli Dumrul’un köprüsü gibi. Ama burada, sağ
olsun, alt komisyon başkanımız üst Komisyonda gayret gösterdiler, muhalefetten
katkı aldılar, bunu “İlk başta 10 asgari ücreti geçmez, kalmak için 3 asgari
ücreti geçmez.” gibi, hani, makul sayılabilecek sınırlara indirdi diyeceğim ama
firmanın gücüyle orantılı olarak bakmak lazım. 
Bir de bir
yandan ülkeler ister ki herkes ilacını getirsin, geri ödeme kapsamına soksun,
benim vatandaşım, benim hastam bu işten şifa bulsun. Sağlık Bakanlığı dışında
ikinci bir bariyer koymak, üstüne de burada olduğu gibi paralar yazmak
hakikaten akıl kârı değil. İlk hâline baktığınızda, sözleşmeli eczaneler
sözleşme yaparken orada kalmak için SGK’ya gelip hava parası ödeyeceklerdi,
hatta eczaneyi kapatacaksınız, ayrılmak için para alacaktı SGK. O yanlışlardan
başka bir kanunla çeliştiği için dönüldü ama hâlihazırda karşı karşıya
kaldığımız durumda, ilaçların Sosyal Güvenlik Kurumu hazretlerinin listesinde
bulunması için para ödenmesi ve devam etmesi için para ödenecek olması
gerçekten akıl alır gibi değil. Dünyada bu işler böyle yapılmıyor, paydaşlarla
yapılıyor. Türk Eczacıları Birliğinin, tabiplerin, Barolar Birliğinin, hasta hakları
derneklerinin olmadığı geri ödeme sistemleri, onların gelip orada kendi
dertlerini anlatamadıkları geri ödeme sistemleri sonuç vermiyor. 
İşin ilginci,
ilaç sanayisi açısından bakarsanız da 1.900 liralık bir kur uygulanmakta ve bu
yüzden birçok ilaç Türkiye’de piyasada bulunmuyor veya göstermelik olarak
geliyor, aylarca bulunmuyor, biraz daha sürülüyor piyasa, bulunmuyor. Bunlara
çare bulmak lazım. Bunun için de sağlığın patronajının ait olduğu Sağlık
Bakanlığının elinde olması, Deli Dumrulluğa soyunmuş olan SGK kurumunu da
olması gereken noktaya doğru birilerinin çekmesi lazım. 
Saygılar
sunuyorum. (CHP sıralarından alkışlar)
BAŞKAN –
Teşekkür ederiz Sayın Özel. 
HAYDAR AKAR
(Kocaeli) – Karar yeter sayısı...
BAŞKAN – Karar
yeter sayısı istiyorsunuz, arayacağım efendim. 
Önergeyi
oylarınıza sunuyorum: Kabul edenler... Kabul etmeyenler...
Karar yeter
sayısı yoktur. 
Birleşime on
dakika ara veriyorum. 
Kapanma Saati: 22.08
BEŞİNCİ OTURUM
Açılma Saati: 22.19
BAŞKAN: Başkan Vekili Şükran Güldal MUMCU
KÂTİP ÜYELER: Muhammet Bilal MACİT (İstanbul), Mine LÖK BEYAZ
(Diyarbakır)
-----0-----
BAŞKAN – Sayın
milletvekilleri, Türkiye Büyük Millet Meclisinin 123’üncü Birleşiminin Beşinci
Oturumunu açıyorum.
52’nci madde
üzerinde Manisa Milletvekili Özgür Özel ve arkadaşlarının önergesinin
oylamasında karar yeter sayısı bulunamamıştı. Şimdi önergeyi tekrar oylarınıza
sunacağım ve karar yeter sayısı arayacağım.
Kabul edenler…
Kabul etmeyenler… Karar yeter sayısı vardır, kabul edilmemiştir. 
Şimdi, 639 sıra
sayılı Kanun Tasarısı’nın görüşmelerine devam edeceğiz.
Komisyon ve
Hükûmet yerinde.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte olan 639 sıra sayılı
Manisa Milletvekili Erkan Akçay’ın; Konya Milletvekili Mustafa Kalaycı ve
Milliyetçi Hareket Partisi Grup Başkanvekili İzmir Milletvekili Oktay Vural'ın;
Yozgat Milletvekili Sadir Durmaz ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Kahramanmaraş Milletvekili
Mesut Dedeoğlu ile Milliyetçi Hareket Partisi Grup Başkanvekili İzmir
Milletvekili Oktay Vural'ın; Konya Milletvekili Mustafa Kalaycı ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Manisa
Milletvekili Erkan Akçay ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Tekirdağ Milletvekili Bülent Belen ve Milliyetçi
Hareket Partisi Grup Başkanvekili Mersin Milletvekili Mehmet Şandır'ın; Manisa
Milletvekili Erkan Akçay ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; İstanbul Milletvekili Atila Kaya ve Milliyetçi
Hareket Partisi Grup Başkanvekili İzmir Milletvekili Oktay Vural'ın;
Kahramanmaraş Milletvekili Mesut Dedeoğlu ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; Mersin Milletvekili Ali Öz
ve Milliyetçi Hareket Partisi Grup Başkanvekili Mersin Milletvekili Mehmet
Şandır'ın; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; İstanbul Milletvekili Durmuşali
Torlak ve Milliyetçi Hareket Partisi Grup Başkanvekili Mersin Milletvekili
Mehmet Şandır'ın; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; Osmaniye Milletvekili Hasan
Hüseyin Türkoğlu ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Kastamonu Milletvekili Emin Çınar ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Kastamonu
Milletvekili Emin Çınar ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Mersin Milletvekili Mehmet Şandır ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Kütahya
Milletvekili Alim Işık ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Balıkesir Milletvekili Ahmet Duran Bulut ve
Milliyetçi Hareket Partisi Grup Başkanvekili Kayseri Milletvekili Yusuf
Halaçoğlu'nun; Samsun Milletvekili Cemalettin Şimşek'in; Konya Milletvekili
Mustafa Kalaycı ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Konya Milletvekili Mustafa Kalaycı ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Manisa
Milletvekili Erkan Akçay ve Milliyetçi Hareket Partisi Grup Başkanvekili İzmir
Milletvekili Oktav Vural'ın Kanun Teklifleri ve Plan ve Bütçe Komisyonu Raporu
ile Plan ve Bütçe Komisyonu Başkanlığı Tezkerelerinin (1/931, 2/115, 2/139,
2/158, 2/195, 2/282, 2/297, 2/298, 2/324, 2/368, 2/399, 2/434, 2/439, 2/453,
2/524, 2/528, 2/555, 2/601, 2/640, 2/689, 2/691, 2/798, 2/885, 2/896, 2/944,
2/1019, 2/1063, 2/1103, 2/1131, 2/1156, 2/1200, 2/1202, 2/1203, 2/1217, 2/1222,
2/1227, 2/1236, 2/1242, 2/1245, 2/1248, 2/1258, 2/1260, 2/1301, 2/1302, 2/1345,
2/1350, 2/1364, 2/1372, 2/1383, 2/1414, 2/1422, 2/1426, 2/1431, 2/1437, 2/1442,
2/1488, 2/1496, 2/1498, 2/1506, 2/1514, 2/1516, 2/1525, 2/1540, 2/1595, 2/1652,
2/1655, 2/1657, 2/1677, 2/1688, 2/1716, 2/1747, 2/1765, 2/1775, 2/1794, 2/1797,
2/1799, 2/1808, 2/1837, 2/1869, 2/1899, 2/1906, 2/1924, 2/1932, 2/1938, 2/1954,
2/1957, 2/1963, 2/1983, 2/1997, 2/2000, 2/2032, 2/2041, 2/2051, 2/2056, 2/2057,
2/2065, 2/2069, 2/2083, 2/2146, 2/2156, 2/2158, 2/2176, 2/2178, 2/2186, 2/2187,
2/2190, 2/2191, 2/2192, 2/2198) 52 nci maddesinin aşağıdaki şekilde
değiştirilmesini arz ve teklif ederiz. 
Alim Işık
(Kütahya) ve arkadaşları
MADDE 52- 5510 sayılı Kanunun 73
üncü maddesinin üçüncü fıkrasında yer alan "otelcilik hizmeti ile"
ibaresi madde metninden çıkarılmış, onuncu fıkrasının ikinci cümlesi aşağıdaki
şekilde değiştirilmiş ve maddeye on birinci fıkrasından sonra gelmek üzere
aşağıdaki fıkralar eklenmiştir. "Ancak, 72 nci maddede belirtilen usullere
göre bedelleri karşılanacak olan bu kapsamdaki ürünler, garanti süresi
kapsamında veya aynı amaca yönelik ürün talepleri Kurum tarafından yayınlanan
ürün listelerinden, yine Kurum tarafından belirlenen usul ve esaslara göre
karşılanır."
"Kurum, fatura denetimi
konusunda kriterler koymaya, alternatif geri ödeme modelleri oluşturmaya ve bu
konularda tespitler ve denetimler yapmaya ve/veya yaptırmaya, buna bağlı olarak
hizmet alımı yapmaya yetkilidir.
Kurum, gerçek veya tüzel
kişilerden; ödeme kapsamındaki sağlık hizmetleri ve/veya ürün listelerine
girmek için yapılan başvurulardan asgari ücretin yirmi katını geçmemek üzere
başvuru ücreti, ilaç hariç olmak üzere diğer tıbbi malzeme ve ürünlerden
listelerde kalmak için asgari ücretin üç katını geçmemek üzere yıllık aidat,
fiyat düşüş talepleri hariç olmak üzere listelerdeki değişiklik taleplerinden
her bir işlem için asgari ücret tutarını geçmemek üzere işlem ücreti, kamu
kurumu niteliğinde tüzel kişiliği haiz meslek kuruluşları ile yapılan
protokollere dayalı sözleşmeler hariç olmak üzere sözleşme imzalamak için
asgari ücretin on katını geçmemek üzere sözleşme ücreti alabilir, bu ücretleri
yurtiçi imal ürün ve ithal ürün gruplarına göre farklılaştırabilir. Bu fıkranın
uygulanmasına ilişkin usul ve esaslar Kurumca belirlenir."
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ VEDAT DEMİRÖZ (Bitlis) – Katılmıyoruz Başkanım.
BAŞKAN –
Hükûmet? 
BİLİM, SANAYİ VE
TEKNOLOJİ BAKANI FİKRİ IŞIK (Kocaeli) – Katılmıyoruz Sayın Başkan.
BAŞKAN – Konya
Milletvekili Mustafa Kalaycı.
Buyurunuz Sayın
Kalaycı. (MHP sıralarından alkışlar) 
MUSTAFA KALAYCI
(Konya) – Sayın Başkan, değerli milletvekilleri; hepinizi saygılarımla
selamlıyorum.
Görüştüğümüz
maddede yapılan düzenleme, vazife ve harp malullerinin ihtiyaç duydukları her
türlü ortez, protez ve diğer iyileştirici araç ve gereçlere ulaşmasını engelleyebilecek
mahiyettedir. Bu itibarla, maddenin gerekçesi olarak sunulan firmalarca yapılan
suistimallerin önlenmesi için başka tedbirler alınmalıdır. 
Gazilerimiz ile
vazife ve harp malullerinin ihtiyaç duydukları her türlü ortez, protez, araç ve
gereçlerin 5510 sayılı Kanun’un 73’üncü maddesi uyarınca herhangi bir kısıtlama
getirilmeksizin kurumca verilmesi gerekmektedir. O nedenle bu hüküm maddeden
çıkarılmalıdır.
Bu maddede,
ayrıca, Sosyal Güvenlik Kurumunun listelerine girmek, bu listelerde kalmak veya
değişiklik yapmak ya da sözleşme yapmak için başvuranlardan ücret alınması
öngörülmektedir. 
Sosyal Güvenlik
Kurumu işin kolayını bulmuş. Kurumun listelerine girmek için başvuracaksan
"Ver asgari ücretin 20 katını.", listede kalacaksan "Ver asgari
ücretin 3 katını.", listede değişiklik yapacaksan "Her bir işlem için
ver bir asgari ücret.", sözleşme imzalayacaksan "Ver asgari ücretin
10 katını." demektedir. Zaten Hükûmet aynı anlayışla sigortalıları ve
emeklileri de yolmaktadır. 
Sigortalılar ve
emeklilerden muayene parası, fark ücreti, reçete parası, kutu parası, ilaç fark
parası, katılma payı diyerek alınan paralarla sağlık hizmetleri paralı hâle
getirilmiştir. AKP Hükûmeti Deli Dumrul'u bile mumla aratmaktadır.
Vatandaşın
hastanelere para vermeye artık takati kalmamıştır. 2008 yılında özel hastaneye
giden vatandaştan alınan yüzde 30 fark ücreti 2010 yılında yüzde 90'a, 2013
yılında yüzde 200'e çıkarılmıştır. Emekliler yapılan kesintiler nedeniyle
aylığının ne olduğunu, neyin nereye kesildiğini dahi bilememektedir. AKP Hükûmeti, emeklileri ele güne
muhtaç hâle getirmiştir. Emeklinin aldığı aylıkla nasıl geçinebileceği
umurlarında bile değildir. Emeklilere maaş artışı yerine harçlık veren
Hükûmetin bu ay emeklilere verdiği zam sadece 30-40 liradır. Asgari ücrete bu
ay yapılan zam da sadece 45 lira olup artış yüzde 5,3 düzeyindedir. Dolayısıyla
altı aylık enflasyonun altında kalmıştır. 
AKP, asgari
ücretle çalışanları enflasyona ezdirmektedir. AKP, memurları da enflasyona
ezdirmektedir. Aylıklarına memur maaş artışına bağlı zam alan sözleşmeliler,
4/C'liler, 65 yaş aylığı alan yaşlılar ve muhtaç engelliler de enflasyona
ezdirilmektedir.
Beceriksizce
imzalanan toplu sözleşme sonucunda alınan 123 liralık seyyanen zam memura
pahalıya patlamıştır. Tarihî başarı olarak nitelendirilen bu toplu sözleşme
sonucu memurlar ilk defa bu temmuz ayında ikinci yarıyıl zammını alamamıştır.
123 liralık komik zam aylar öncesinden eriyip gitmiştir. Bugün çalışanlar ve
emekliler aldıkları aylıkla geçinememekte, birçoğu borç batağına girmiş, geçim
sıkıntısı çekmektedir.
Soruyorum: Hani
Türkiye zenginleşmişti? Hani kişi başına 10 bin dolar gelir? Çalışanların ve
emeklilerin büyük çoğunluğu açlık sınırının altında aylık almaktadır. Bu işte
bir gariplik yok mu?
Tabii ki,
ülkemizde büyüyüp zenginleşenler de var. AKP döneminde rüşvetçiler, kaçakçılar,
vurguncular, faizciler, rantiyeciler ve kamunun parasıyla yolunu bulan
yandaşlar köşe olmuştur. Zaten bu ağır -mübarek günlerde çektirilen- eziyetin
altında da onlar yatmaktadır. 
Bizim bu
tasarıda esastan itirazımız olan topu topu 5-6 maddedir. Ama AKP yönetimi
bunlar için dayatmaktadır.
Mübarek ramazan
ayında bulunduğumuz bugünlerde Hükûmet insafa gelmelidir. Bu torba kanunda
memurlara enflasyon farkı ödemesi maddesi mutlak suretle dâhil edilmeli, kamu
görevlilerinin toplu sözleşmede uğratıldığı zarar giderilmelidir. Asgari
ücretten vergi alınmaması ve aileleriyle birlikte insanlık onuruna uygun bir
yaşayış sağlayabilecek düzeye getirilmesi için düzenleme yapılması,
emeklilerimize de hiç olmazsa bir bayram ikramiyesi verilmesi suretiyle
bayramda yüzlerinin güldürülmesi bugünlerde yapabileceğimiz en hayırlı iş
olacaktır. Gelin, asgari ücretli işçilere, memurlara, yaşlılara, engellilere ve
emeklilere buradan bir bayram müjdesi verelim.
Teşekkür
ediyorum, saygılar sunuyorum. (MHP sıralarından alkışlar) 
BAŞKAN –
Teşekkür ederiz Sayın Kalaycı.
Önergeyi
oylarınıza sunuyorum: Kabul edenler…
YUSUF HALAÇOĞLU
(Kayseri) – Karar yeter sayısı…
BAŞKAN – Kabul
etmeyenler… 
Karar yeter
sayısı aranıyor.
Elektronik
cihazla oylama yapacağız.
İki dakika süre
veriyorum.
(Elektronik
cihazla oylama yapıldı) 
BAŞKAN – Karar
yeter sayısı vardır, önerge kabul edilmemiştir.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
Olan 639 Sıra Sayılı Kanun Tasarısı'nın, 5510 sayılı Kanunun 73 üncü maddesinde
değişiklik yapmayı öngören 52'inci maddesinin üçüncü fıkrasında geçen
"ve/veya yaptırmaya, buna bağlı olarak hizmet alımı yapmaya"
ibaresinin tasarı metninden çıkarılmasını arz ve teklif ederiz.
İdris Baluken (Bingöl) ve arkadaşları
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ VEDAT DEMİRÖZ (Bitlis) – Katılmıyoruz Sayın Başkanım.
BAŞKAN –
Hükûmet?
BİLİM, SANAYİ VE
TEKNOLOJİ BAKANI FİKRİ IŞIK (Kocaeli) – Katılmıyoruz Sayın Başkan.
BAŞKAN –
Gerekçe…
Gerekçe:
Belirtilen ibare
kurumların alana ilişkin hizmet satın alımlarının da yolunu açmaktadır.
Değişiklik ile bu sorunun giderilmesi amaçlanmıştır.
BAŞKAN –
Gerekçesini okuttuğum önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir.
52’nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
Madde 53
üzerinde dört adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 639 sıra sayılı Kanun Tasarısının çerçeve 53 üncü maddesinin aşağıdaki
şekilde değiştirilmesini arz ve teklif ederiz.
 Mustafa Elitaş Mehmet
Doğan Kubat Ramazan Can
 Kayseri İstanbul Kırıkkale
 Recep Özel Osman
Aşkın Bak Osman Boyraz
 Isparta İstanbul İstanbul
"MADDE 53 -
5510 sayılı Kanunun 82 nci maddesinin birinci fıkrasında yer alan "6,5
katıdır." ibaresi "6,5 katı, ancak sosyal güvenlik sözleşmesi olmayan
ülkelerde iş üstlenen işverenlerce yurt dışındaki işyerlerinde çalıştırılmak
üzere götürülen Türk işçileri için 3 katıdır." şeklinde
değiştirilmiştir."
Türkiye Büyük Millet Meclisi Başkanlığına
Görüşülmekte Olan 639 Sıra Sayılı Kanun
Tasarısı'nın, 5510 sayılı Kanunun 82 nci maddesinde değişiklik öngören 53'üncü
maddesinde geçen "üç" ibaresinin "sekiz" olarak
değiştirilmesini arz ve teklif ederiz.
 İdris Baluken Nazmi
Gür Esat Canan
 Bingöl Van Hakkâri
 Sebahat Tuncel Erol
Dora
 İstanbul Mardin
Türkiye Büyük Millet Meclisi Başkanlığına
Görüşülmekte
olan 639 sıra sayılı İş Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile Manisa Milletvekili Erkan
Akçay'ın; Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Yozgat Milletvekili Sadir Durmaz
ve Milliyetçi Hareket Partisi Grup Başkanvekili İzmir Milletvekili Oktay
Vural'ın; Kahramanmaraş Milletvekili Mesut Dedeoğlu ile Milliyetçi Hareket
Partisi Grup Başkanvekili İzmir Milletvekili Oktay Vural'ın; Konya Milletvekili
Mustafa Kalaycı ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Manisa Milletvekili Erkan Akçay ve Milliyetçi
Hareket Partisi Grup Başkanvekili Mersin Milletvekili Mehmet Şandır'ın;
Tekirdağ Milletvekili Bülent Belen ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; Manisa Milletvekili Erkan
Akçay ve Milliyetçi Hareket Partisi Grup Başkanvekili Mersin Milletvekili
Mehmet Şandır'ın; İstanbul Milletvekili Atila Kaya ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Kahramanmaraş
Milletvekili Mesut Dedeoğlu ve Milliyetçi Hareket Partisi Grup Başkanvekili
Mersin Milletvekili Mehmet Şandır'ın; Mersin Milletvekili Ali Öz ve Milliyetçi
Hareket Partisi Grup Başkanvekili Mersin Milletvekili Mehmet Şandır'ın; Mersin
Milletvekili Ali Öz ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; İstanbul Milletvekili Durmuşali Torlak ve
Milliyetçi Hareket Partisi Grup Başkanvekili Mersin Milletvekili Mehmet
Şandır'ın; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; Osmaniye Milletvekili Hasan
Hüseyin Türkoğlu ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Kastamonu Milletvekili Emin Çınar ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Kastamonu
Milletvekili Emin Çınar ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Mersin Milletvekili Mehmet Şandır ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Kütahya
Milletvekili Alim Işık ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Balıkesir Milletvekili Ahmet Duran Bulut ve
Milliyetçi Hareket Partisi Grup Başkanvekili Kayseri Milletvekili Yusuf
Halaçoğlu'nun; Samsun Milletvekili Cemalettin Şimşek'in; Konya Milletvekili
Mustafa Kalaycı ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Konya Milletvekili Mustafa Kalaycı ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Manisa
Milletvekili Erkan Akçay ve Milliyetçi Hareket Partisi Grup Başkanvekili İzmir
Milletvekili Oktay Vural'ın Benzer Mahiyetteki Kanun Teklifleri ve Plan ve Bütçe
Komisyonu Raporu ile Türkiye Büyük Millet Meclisi Başkanlığı ve Plan ve Bütçe
Komisyonu Başkanlığı Tezkerelerinin (1/931, 2/115, 2/139, 2/158, 2/195, 2/282,
2/297, 2/298, 2/324, 2/368, 2/399, 2/434, 2/439, 2/453, 2/524, 2/528, 2/555,
2/601, 2/640, 2/689, 2/691, 2/798, 2/885, 2/896, 2/944, 2/1019, 2/1063, 2/1103,
2/1131, 2/1156, 2/1200, 2/1202, 2/1203, 2/1217, 2/1222, 2/1227, 2/1236, 2/1242,
2/1245, 2/1248, 2/1258, 2/1260, 2/1301, 2/1302, 2/1345, 2/1350, 2/1364, 2/1372,
2/1383, 2/1414, 2/1422, 2/1426, 2/1431, 2/1437, 2/1442, 2/1488, 2/1496, 2/1498,
2/1506, 2/1514, 2/1516, 2/1525, 2/1540, 2/1595, 2/1652, 2/1655, 2/1657, 2/1677,
2/1688, 2/1716, 2/1747, 2/1765, 2/1775, 2/1794, 2/1797, 2/1799, 2/1808, 2/1837,
2/1869, 2/1899, 2/1906, 2/1924, 2/1932, 2/1938, 2/1954, 2/1957, 2/1963, 2/1983,
2/1997, 2/2000, 2/2032, 2/2041, 2/2051, 2/2056, 2/2057, 2/2065, 2/2069, 2/2083,
2/2146, 2/2156, 2/2158, 2/2176, 2/2178, 2/2186, 2/2187, 2/2190, 2/2191, 2/2192,
2/2198) 53 üncü maddesinin aşağıdaki şekilde değiştirilmesini arz ve teklif
ederiz.
 Erkan Akçay Mustafa
Kalaycı Alim Işık
 Manisa Konya Kütahya
 S. Nevzat Korkmaz Yusuf
Halaçoğlu Mesut Dedeoğlu
 Isparta Kayseri Kahramanmaraş
 Sinan Oğan
 Iğdır
MADDE 53- 5510
sayılı Kanunun 82 nci maddesinin birinci fıkrasında yer alan "16 yaşından
büyük" ibaresi madde metninden çıkarılmış ve fıkranın sonuna aşağıdaki
cümle eklenmiştir. "Ancak, işverenlerce yurt dışındaki işyerlerinde
çalıştırılmak üzere götürülen sigortalıların sigorta primine esas günlük kazanç
üst sınırı sigortalılara ait günlük kazanç alt sınırının üç katıdır."
Türkiye Büyük Millet Meclisi Başkanlığına
Görüşülmekte
olan 639 Sıra Sayılı İş Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ve Mahmut Tanal'ın; Erzincan Milletvekili
Muharrem Işık'ın Kanun Teklifleri ile; Benzer Mahiyetteki Kanun Teklifleri ve
Plan ve Bütçe Komisyonu Raporunun 53. maddesinin metinden çıkarılmasını arz ve
teklif ederiz.
 Rahmi Aşkın Türeli Hasan
Ören Sedef Küçük
 İzmir Manisa İstanbul
 Bülent Kuşoğlu Ali
Sarıbaş  Vahap Seçer
 Ankara Çanakkale Mersin
 İlhan Demiröz Tufan
Köse
 Bursa Çorum
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ VEDAT DEMİRÖZ (Bitlis) – Katılmıyoruz Sayın Başkanım. 
BAŞKAN
– Hükûmet?
BİLİM,
SANAYİ VE TEKNOLOJİ BAKANI FİKRİ IŞIK (Kocaeli) – Katılmıyoruz Sayın Başkan.
BAŞKAN – Kim
konuşacak acaba?
Sayın Küçük,
buyurunuz efendim. (CHP sıralarından alkışlar) 
SEDEF KÜÇÜK
(İstanbul) – Sayın Başkan, değerli milletvekilleri; 639 sıra sayılı Kanun
Tasarısı’nın 53’üncü maddesi üzerine söz aldım. Yüce heyetinizi saygıyla
selamlıyorum. 
Değerli
milletvekilleri, Birleşmiş Milletler Çocuk Hakları Sözleşmesi’nin 32’nci
maddesi, çocuğun ekonomik sömürüye karşı korunmasını; riskli ya da eğitimini
engelleyecek, sağlığına veya bedensel, akılsal, ruhsal, ahlaksal, toplumsal
gelişimine zarar verecek işlerde çalıştırılmayacağını belirtmektedir ancak
ülkemizdeki realite bu değildir. 
Ülkemizde 6 ila
17 yaşları arasındaki 15 milyon 250 bin çocuktan 1 milyonu çalışmaktadır. 1
milyon çocuktan söz ediyoruz, 62 ilimizin nüfusundan daha büyük, Lüksemburg ve
Malta nüfusları toplamından çok daha fazla olan bir sayıdan söz ediyoruz. Çocuk
haklarına uymayan bir şekilde işleyen ve çocukların geleceğini ipotek altına
alan bir ekonomik yapıdan söz ediyoruz. Faturanın yalnızca çocuklarımıza değil,
geleceğimize de kesildiği bir ülkeden söz ediyoruz. 
Değerli milletvekilleri, bu sorun yeterli yasal
altyapının var olmasıyla çözülememektedir çünkü Meclis görevini yerine
getirmiş, yasaları çıkarmıştır. 2005 yılında başlayan, Çocuk İşçiliğinin
Önlenmesi İçin Zamana Bağlı Politika ve Program Çerçevesi’ne göre, on yıl
içinde yani 2015’te, çocuk işçiliğinin en kötü biçimleri öncelikli olmak üzere,
çocuk işçiliğinin tamamen ortadan kaldırılması hedeflenmişti. 2015’e altı ay
kaldı, hâlâ 1 milyon çocuk ucuz iş gücü olarak çalışma hayatının içindedir.
Birçok alanda olduğu gibi, bu konuda da mevzuatın yeterli olması, eylem
planları hazırlanması sorunun çözümüne yetmemektedir çünkü uygulamada hatalar
vardır.
Her şeyden önce, çocuk işçiliğinin kaynak bulduğu
unsurları ortadan kaldırmamız gerekir. Çocuk işçiliğinin en temel, en önemli
nedeni ise yoksulluktur. Yoksulluğu ortadan kaldırmadan, yoksul kesimler
üzerinde yoksulluğun etkilerini azaltmadan çocuk işçiliği tamamen ortadan
kaldırılamaz. Ve ülkemizde hâlihazırda derin bir yoksulluk ve gelir
adaletsizliği hüküm sürmektedir. Bu kadar derin bir gelir adaletsizliğinin ve
yoksulluğun olduğu yerde, olmayan bir şey vardır, o da sosyal devlettir. 
Hiçbir ana baba sahip oldukları çocuklarının beden
gelişimini henüz tamamlamadan çalışmak zorunda kalmasını istemez ama insanlar
yoksulsa, yoksul bırakılmaktaysa, işsizse, geçimlerini sağlayamıyorlarsa,
yeterli ve ücretsiz eğitim haklarından faydalanamıyorlarsa çocukları çalışmak
zorunda kalmaktadır. Çünkü bu durumda devlet yeterince görevini yapamıyordur,
devlet, sosyal devlet olamamıştır. Unutulmamalıdır ki, çözüm üretemeyen bir
devlet sorunun asıl parçası ve asıl taşıyıcısıdır. 
Değerli
milletvekilleri, günümüzün en önemli zenginliği eğitilmiş, dinamik, çağını iyi
okuyan nesillerdir yani beşerî sermayedir. Uluslararası Çalışma Örgütü
raporlarında çocuk işçiliğinin önlenmesi için hükûmetlere ücretsiz eğitime
yatırım yapmaları ısrarla önerilmektedir. Çocuklarımızın yoksulluk nedeniyle
eğitim hakkından yoksun kalmaları, yoksulluğun kuşaktan kuşağa aktarılmasına ve
âdeta bir yoksulluk kısır döngüsünün yaratılmasına neden olmaktadır. Bu sarmalı
kırabilecek tek unsur ise eğitimdir ama burada sözünü ettiğim eğitim,
çocuklarımızı belirli bir kalıba dökmeye çalışmayan, bilimsel, çağımızın
gereklerine ve gerçeklerine uygun bir eğitimdir. Bu ülkede herkes iyi yaşamayı
hak etmektedir. İnsanlarımızı insanca koşullar içinde yaşatmak ise bu Meclisin
temel görevidir.
Ama ne olursa
olsun, önce çocuklar demek zorundayız. Önce çocuklar demezsek bu ülkenin bir
geleceği olmayacaktır diyor, hepinizi saygıyla selamlıyorum. (CHP sıralarından
alkışlar)
BAŞKAN –
Teşekkür ederiz Sayın Küçük.
III.- YOKLAMA
(CHP
sıralarından bir grup milletvekili ayağa kalktı)
ENGİN ALTAY
(Sinop) – Yoklama Sayın Başkan.
BAŞKAN – Yoklama
talebiniz var.
Peki, efendim.
Sayın Altay,
Sayın Türeli, Sayın Öz, Sayın Sarı, Sayın Demiröz, Sayın Kaplan, Sayın Seçer,
Sayın Kuşoğlu, Sayın Susam, Sayın Çam, Sayın Güven, Sayın Özgümüş, Sayın Özel,
Sayın Onur, Sayın Küçük, Sayın Acar, Sayın Yılmaz, Sayın Öner, Sayın Haberal,
Sayın Ekşi.
Yoklama için üç
dakika süre veriyorum.
(Elektronik
cihazla yoklama yapıldı) 
BAŞKAN –
Toplantı yeter sayısı vardır. 
IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
4.- İş Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı ile Ankara
Milletvekili İzzet Çetin ve 13 Milletvekilinin; Ankara Milletvekili İzzet
Çetin’in; İstanbul Milletvekili Ferit Mevlüt Aslanoğlu'nun; Yozgat Milletvekili
Sadir Durmaz ve Milliyetçi Hareket Partisi Grup Başkanvekili İzmir Milletvekili
Oktay Vural’ın; İstanbul Milletvekili Abdullah Levent Tüzel'in; Bingöl Milletvekili
İdris Baluken’in; Bursa Milletvekili Sena Kaleli ve 5 Milletvekilinin; Ankara
Milletvekili İzzet Çetin’in; Tekirdağ Milletvekili Candan Yüceer ve 3
Milletvekilinin; Kahramanmaraş Milletvekili Mesut Dedeoğlu ile Milliyetçi
Hareket Partisi Grup Başkanvekili İzmir Milletvekili Oktay Vural’ın; Kırklareli
Milletvekili Mehmet Siyam Kesimoğlu ve 4 Milletvekilinin; Mersin Milletvekili
Aytuğ Atıcı’nın; Konya Milletvekili Mustafa Kalaycı ve Milliyetçi Hareket
Partisi Grup Başkanvekili İzmir Milletvekili Oktay Vural’ın; Adana Milletvekili
Turgay Develi'nin; İzmir Milletvekili Musa Çam'ın; Bartın Milletvekili Muhammet
Rıza Yalçınkaya'nın; İstanbul Milletvekilleri Mahmut Tanal ve Binnaz Toprak'ın;
İstanbul Milletvekili Mahmut Tanal'ın; İstanbul Milletvekilleri Mahmut Tanal ve
Gürsel Tekin'in; İstanbul Milletvekili Celal Dinçer'in; Manisa Milletvekili
Erkan Akçay'ın; Konya Milletvekili Mustafa Kalaycı ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Muğla Milletvekili
Nurettin Demir'in; Ankara Milletvekili Levent Gök'ün; Manisa Milletvekili Erkan
Akçay ve Milliyetçi Hareket Partisi Grup Başkanvekili Mersin Milletvekili
Mehmet Şandır'ın; İstanbul Milletvekili Ali Özgündüz'ün; Tekirdağ Milletvekili
Bülent Belen ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Ankara Milletvekili İzzet Çetin'in; İstanbul
Milletvekilleri Aydın Ağan Ayaydın ve Ercan Cengiz'in; Kars Milletvekili
Mülkiye Birtane'nin; Manisa Milletvekili Erkan Akçay ve Milliyetçi Hareket Partisi
Grup Başkanvekili Mersin Milletvekili Mehmet Şandır ile 1 Milletvekilinin;
Ankara Milletvekili İzzet Çetin'in; Zonguldak Milletvekili Ali İhsan
Köktürk'ün; İstanbul Milletvekili Mustafa Sezgin Tanrıkulu'nun; İstanbul
Milletvekili Mahmut Tanal'ın; İstanbul Milletvekili Mahmut Tanal'ın; İstanbul
Milletvekili Atila Kaya ve Milliyetçi Hareket Partisi Grup Başkanvekili İzmir
Milletvekili Oktay Vural ile 2 Milletvekilinin; Barış ve Demokrasi Partisi Grup
Başkanvekili Iğdır Milletvekili Pervin Buldan'ın; Burdur Milletvekili Ramazan
Kerim Özkan'ın; Hatay Milletvekili Mevlüt Dudu'nun; Hatay Milletvekili Mevlüt
Dudu'nun; Ankara Milletvekili Levent Gök'ün; Ankara Milletvekili Levent Gök'ün;
Kahramanmaraş Milletvekili Mesut Dedeoğlu ve Milliyetçi Hareket Partisi Grup
Başkanvekili Mersin Milletvekili Mehmet Şandır ve 1 Milletvekilinin; Mersin
Milletvekili Ali Öz ve Milliyetçi Hareket Partisi Grup Başkanvekili Mersin
Milletvekili Mehmet Şandır ile 1 Milletvekilinin; Balıkesir Milletvekili Ayşe
Nedret Akova'nın; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; İstanbul Milletvekili
Durmuşali Torlak ve Milliyetçi Hareket Partisi Grup Başkanvekili Mersin
Milletvekili Mehmet Şandır ile 1 Milletvekilinin; İzmir Milletvekili Musa
Çam'ın; Hatay Milletvekili Adnan Şefik Çirkin'in; Manisa Milletvekili Sakine
Öz'ün; Diyarbakır Milletvekili Emine Ayna'nın; İstanbul Milletvekilleri Gürsel
Tekin ve Mahmut Tanal'ın; Erzincan Milletvekili Muharrem Işık'ın; İstanbul
Milletvekili Abdullah Levent Tüzel'in; İstanbul Milletvekili Abdullah Levent
Tüzel'in; Kocaeli Milletvekili Haydar Akar'ın; Cumhuriyet Halk Partisi Grup
Başkanvekili İstanbul Milletvekili Mehmet Akif Hamzaçebi ve İstanbul
Milletvekili Ferit Mevlüt Aslanoğlu'nun; İzmir Milletvekili Rahmi Aşkın
Türeli'nin; Manisa Milletvekili Özgür Özel'in; İzmir Milletvekili Rahmi Aşkın
Türeli'nin; Batman Milletvekili Ayla Akat Ata'nın; Bursa Milletvekili Sena
Kaleli'nin; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır ile 1 Milletvekilinin; Osmaniye
Milletvekili Hasan Hüseyin Türkoğlu ve Milliyetçi Hareket Partisi Grup
Başkanvekili Mersin Milletvekili Mehmet Şandır ile 3 Milletvekilinin;
Diyarbakır Milletvekili Altan Tan'ın; İzmir Milletvekili Rahmi Aşkın
Türeli'nin; İzmir Milletvekili Hülya Güven ve 34 Milletvekilinin; İstanbul
Milletvekili Sebahat Tuncel'in; Balıkesir Milletvekili Namık Havutça'nın;
Trabzon Milletvekili Mehmet Volkan Canalioğlu'nun; Trabzon Milletvekili Mehmet
Volkan Canalioğlu'nun; Kastamonu Milletvekili Emin Çınar ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Kastamonu
Milletvekili Emin Çınar ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Bursa Milletvekili Sena Kaleli'nin; İstanbul
Milletvekili Mahmut Tanal'ın; Trabzon Milletvekili Mehmet Volkan
Canalioğlu'nun; Mersin Milletvekili Mehmet Şandır ve Milliyetçi Hareket Partisi
Grup Başkanvekili İzmir Milletvekili Oktay Vural'ın; Kütahya Milletvekili Alim
Işık ve Milliyetçi Hareket Partisi Grup Başkanvekili İzmir Milletvekili Oktay
Vural'ın; Balıkesir Milletvekili Ahmet Duran Bulut ve Milliyetçi Hareket
Partisi Grup Başkanvekili Kayseri Milletvekili Yusuf Halaçoğlu ile 20
Milletvekilinin; Trabzon Milletvekili Mehmet Volkan Canalioğlu'nun; Barış ve
Demokrasi Partisi Grup Başkanvekili Bingöl Milletvekili İdris Baluken'in;
İstanbul Milletvekili Süleyman Çelebi'nin; Tekirdağ Milletvekili Candan
Yüceer'in; Samsun Milletvekili Cemalettin Şimşek'in; Balıkesir Milletvekili
Ayşe Nedret Akova'nın; İzmir Milletvekili Rahmi Aşkın Türeli'nin; İzmir
Milletvekili Rahmi Aşkın Türeli'nin; Balıkesir Milletvekili Ayşe Nedret
Akova'nın; İstanbul Milletvekili Abdullah Levent Tüzel'in; İzmir Milletvekili
Aytun Çıray'ın; Balıkesir Milletvekili Ayşe Nedret Akova'nın; Konya
Milletvekili Mustafa Kalaycı ve Milliyetçi Hareket Partisi Grup Başkanvekili
İzmir Milletvekili Oktay Vural'ın; Konya Milletvekili Mustafa Kalaycı ve
Milliyetçi Hareket Partisi Grup Başkanvekili İzmir Milletvekili Oktay Vural'ın;
Balıkesir Milletvekili Ayşe Nedret Akova'nın; Balıkesir Milletvekili Ayşe
Nedret Akova'nın; Ankara Milletvekili İzzet Çetin'in; Manisa Milletvekili Hasan
Ören'in; Çanakkale Milletvekili Mustafa Serdar Soydan'ın; Manisa Milletvekili
Hasan Ören'in; Manisa Milletvekili Özgür Özel'in; Bursa Milletvekilleri Hüseyin
Şahin ve Önder Matlı ile 8 Milletvekilinin; İzmir Milletvekili Aytun Çıray'ın;
Manisa Milletvekili Hasan Ören’in; Denizli Milletvekili Mehmet Yüksel ve Çorum
Milletvekili Cahit Bağcı ile 37 Milletvekilinin; Manisa Milletvekili Erkan
Akçay ve Milliyetçi Hareket Partisi Grup Başkanvekili İzmir Milletvekili Oktay
Vural'ın; Manisa Milletvekili Sakine Öz'ün; Cumhuriyet Halk Partisi Grup
Başkanvekili İstanbul Milletvekili Mehmet Akif Hamzaçebi'nin Benzer Mahiyetteki
Kanun Teklifleri ve Plan ve Bütçe Komisyonu Raporu ile Türkiye Büyük Millet
Meclisi Başkanlığı ve Plan ve Bütçe Komisyonu Başkanlığı Tezkereleri (1/931,
2/115, 2/139, 2/158, 2/195, 2/282, 2/297, 2/298, 2/324, 2/368, 2/399, 2/434,
2/439, 2/453, 2/524, 2/528, 2/555, 2/601, 2/640, 2/689, 2/691, 2/798, 2/885,
2/896, 2/944, 2/1019, 2/1063, 2/1103, 2/1131, 2/1156, 2/1200, 2/1202, 2/1203,
2/1217, 2/1222, 2/1227, 2/1236, 2/1242, 2/1245, 2/1248, 2/1258, 2/1260, 2/1301,
2/1302, 2/1345, 2/1350, 2/1364, 2/1372, 2/1383, 2/1414, 2/1422, 2/1426, 2/1431,
2/1437, 2/1442, 2/1488, 2/1496, 2/1498, 2/1506, 2/1514, 2/1516, 2/1525, 2/1540,
2/1595, 2/1652, 2/1655, 2/1657, 2/1677, 2/1688, 2/1716, 2/1747, 2/1765, 2/1775,
2/1794, 2/1797, 2/1799, 2/1808, 2/1837, 2/1869, 2/1899, 2/1906, 2/1924, 2/1932,
2/1938, 2/1954, 2/1957, 2/1963, 2/1983, 2/1997, 2/2000, 2/2032, 2/2041, 2/2051,
2/2056, 2/2057, 2/2065, 2/2069, 2/2083, 2/2146, 2/2156, 2/2158, 2/2176, 2/2178,
2/2186, 2/2187, 2/2190, 2/2191, 2/2192, 2/2198) (S. Sayısı: 639) (Devam)

BAŞKAN -
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Beş dakika ara
veriyorum sayın milletvekilleri.
Kapanma Saati:
22.50
ALTINCI OTURUM
Açılma Saati: 22.55
BAŞKAN: Başkan Vekili Şükran Güldal MUMCU
KÂTİP ÜYELER: Muhammet Bilal MACİT (İstanbul), Mine LÖK BEYAZ
(Diyarbakır)
-----0-----
BAŞKAN – Sayın
milletvekilleri, Türkiye Büyük Millet Meclisinin 123’üncü Birleşiminin Altıncı
Oturumunu açıyorum.
639 sıra sayılı Kanun Tasarısı’nın görüşmelerine
kaldığımız yerden devam edeceğiz.
Komisyon ve Hükûmet yerinde.
ENGİN ALTAY (Sinop) – Sayın Başkan…
BAŞKAN – Buyurunuz Sayın Altay.
V.- AÇIKLAMALAR (Devam)
23.- Sinop Milletvekili Engin Altay'ın, Türk Hava
Yollarının İstanbul-Tel Aviv seferini yapan 2 uçağının Ben Gurion Havaalanı’na
indirilmemesi ve Şanlıurfa’nın Suruç ve Ceylânpınar ilçelerinde şehit edilen
askerlerle ilgili Hükûmetin bilgi vermesi gerektiğine ilişkin açıklaması

ENGİN ALTAY (Sinop) – Teşekkür ederim.
Sayın Başkanım, biraz önce haber portallarına bir
haber düştü. Bu habere göre, Türk Hava Yollarının Tel Aviv-İstanbul seferini,
İstanbul-Tel Aviv seferini yapan 2 uçak Ben Gurion Havaalanı’na inmemiş;
indirilmemiş, inememiş, bu konularda bilgi sahibi değiliz.
ALİ ŞAHİN (Gaziantep) – Tüm hava yolları için…
ENGİN ALTAY (Sinop) – Ancak, daha bugün iktidar
partisinin Genel Başkanı grup toplantısında “Oraya uçakları göndermeyelim mi?”
demişti, çok iyi hatırlıyorum. Bu konuda Sayın Bakandan, Hükûmetten bilgi
istiyoruz.
İlaveten, bugün saat 16.00 civarında Suruç’ta ve
Ceylânpınar’da şehit olan askerlerimizin kim tarafından şehit edildiğini
Hükûmete sormuştum. Aradan sekiz saat geçti, bu konuda da bir yanıt alamadık. 
Bu konular Türkiye Büyük Millet Meclisindeki
milletvekillerine söylenmiyorsa ya da milletvekilleri bu konuları öğrenmiyorsa
bu ülke vatandaşlarının vay geldi hâline.
Arz ediyorum, Hükûmetten bu konularda izahat
bekliyoruz.
BAŞKAN – Teşekkür ederiz Sayın Altay.
BİLİM, SANAYİ VE TEKNOLOJİ BAKANI FİKRİ IŞIK
(Kocaeli) – Sayın Başkan…
BAŞKAN -
Buyurunuz. 
24.- Bilim, Sanayi ve Teknoloji Bakanı Fikri Işık'ın,
Sinop Milletvekili Engin Altay’ın yaptığı açıklamasındaki bazı ifadelerine
ilişkin açıklaması

BİLİM, SANAYİ VE
TEKNOLOJİ BAKANI FİKRİ IŞIK (Kocaeli) – Sayın Başkanım, bugün, biliyoruz ki,
pek çok hava yolu şirketi İsrail’e olan uçuşlarını iptal etti, onu biliyoruz
ama Türk Hava Yollarıyla ilgili sıhhatli bilgiyi hemen ilgili arkadaşlardan
alıp Meclisimizi bilgilendirelim. 
BAŞKAN –
Teşekkür ederiz. 
ENGİN ALTAY
(Sinop) – Askerlerle ilgili bir bilgi var mı Sayın Bakanım? 
BİLİM, SANAYİ VE
TEKNOLOJİ BAKANI FİKRİ IŞIK (Kocaeli) – Bende yok şu anda. 
IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
4.- İş Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı ile Ankara
Milletvekili İzzet Çetin ve 13 Milletvekilinin; Ankara Milletvekili İzzet
Çetin’in; İstanbul Milletvekili Ferit Mevlüt Aslanoğlu'nun; Yozgat Milletvekili
Sadir Durmaz ve Milliyetçi Hareket Partisi Grup Başkanvekili İzmir Milletvekili
Oktay Vural’ın; İstanbul Milletvekili Abdullah Levent Tüzel'in; Bingöl
Milletvekili İdris Baluken’in; Bursa Milletvekili Sena Kaleli ve 5
Milletvekilinin; Ankara Milletvekili İzzet Çetin’in; Tekirdağ Milletvekili
Candan Yüceer ve 3 Milletvekilinin; Kahramanmaraş Milletvekili Mesut Dedeoğlu
ile Milliyetçi Hareket Partisi Grup Başkanvekili İzmir Milletvekili Oktay
Vural’ın; Kırklareli Milletvekili Mehmet Siyam Kesimoğlu ve 4 Milletvekilinin;
Mersin Milletvekili Aytuğ Atıcı’nın; Konya Milletvekili Mustafa Kalaycı ve
Milliyetçi Hareket Partisi Grup Başkanvekili İzmir Milletvekili Oktay Vural’ın;
Adana Milletvekili Turgay Develi'nin; İzmir Milletvekili Musa Çam'ın; Bartın
Milletvekili Muhammet Rıza Yalçınkaya'nın; İstanbul Milletvekilleri Mahmut
Tanal ve Binnaz Toprak'ın; İstanbul Milletvekili Mahmut Tanal'ın; İstanbul
Milletvekilleri Mahmut Tanal ve Gürsel Tekin'in; İstanbul Milletvekili Celal
Dinçer'in; Manisa Milletvekili Erkan Akçay'ın; Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural'ın; Muğla Milletvekili Nurettin Demir'in; Ankara Milletvekili
Levent Gök'ün; Manisa Milletvekili Erkan Akçay ve Milliyetçi Hareket Partisi
Grup Başkanvekili Mersin Milletvekili Mehmet Şandır'ın; İstanbul Milletvekili
Ali Özgündüz'ün; Tekirdağ Milletvekili Bülent Belen ve Milliyetçi Hareket
Partisi Grup Başkanvekili Mersin Milletvekili Mehmet Şandır'ın; Ankara
Milletvekili İzzet Çetin'in; İstanbul Milletvekilleri Aydın Ağan Ayaydın ve
Ercan Cengiz'in; Kars Milletvekili Mülkiye Birtane'nin; Manisa Milletvekili
Erkan Akçay ve Milliyetçi Hareket Partisi Grup Başkanvekili Mersin Milletvekili
Mehmet Şandır ile 1 Milletvekilinin; Ankara Milletvekili İzzet Çetin'in;
Zonguldak Milletvekili Ali İhsan Köktürk'ün; İstanbul Milletvekili Mustafa
Sezgin Tanrıkulu'nun; İstanbul Milletvekili Mahmut Tanal'ın; İstanbul
Milletvekili Mahmut Tanal'ın; İstanbul Milletvekili Atila Kaya ve Milliyetçi
Hareket Partisi Grup Başkanvekili İzmir Milletvekili Oktay Vural ile 2
Milletvekilinin; Barış ve Demokrasi Partisi Grup Başkanvekili Iğdır
Milletvekili Pervin Buldan'ın; Burdur Milletvekili Ramazan Kerim Özkan'ın;
Hatay Milletvekili Mevlüt Dudu'nun; Hatay Milletvekili Mevlüt Dudu'nun; Ankara
Milletvekili Levent Gök'ün; Ankara Milletvekili Levent Gök'ün; Kahramanmaraş
Milletvekili Mesut Dedeoğlu ve Milliyetçi Hareket Partisi Grup Başkanvekili
Mersin Milletvekili Mehmet Şandır ve 1 Milletvekilinin; Mersin Milletvekili Ali
Öz ve Milliyetçi Hareket Partisi Grup Başkanvekili Mersin Milletvekili Mehmet
Şandır ile 1 Milletvekilinin; Balıkesir Milletvekili Ayşe Nedret Akova'nın;
Mersin Milletvekili Ali Öz ve Milliyetçi Hareket Partisi Grup Başkanvekili
Mersin Milletvekili Mehmet Şandır'ın; İstanbul Milletvekili Durmuşali Torlak ve
Milliyetçi Hareket Partisi Grup Başkanvekili Mersin Milletvekili Mehmet Şandır
ile 1 Milletvekilinin; İzmir Milletvekili Musa Çam'ın; Hatay Milletvekili Adnan
Şefik Çirkin'in; Manisa Milletvekili Sakine Öz'ün; Diyarbakır Milletvekili
Emine Ayna'nın; İstanbul Milletvekilleri Gürsel Tekin ve Mahmut Tanal'ın;
Erzincan Milletvekili Muharrem Işık'ın; İstanbul Milletvekili Abdullah Levent
Tüzel'in; İstanbul Milletvekili Abdullah Levent Tüzel'in; Kocaeli Milletvekili
Haydar Akar'ın; Cumhuriyet Halk Partisi Grup Başkanvekili İstanbul Milletvekili
Mehmet Akif Hamzaçebi ve İstanbul Milletvekili Ferit Mevlüt Aslanoğlu'nun;
İzmir Milletvekili Rahmi Aşkın Türeli'nin; Manisa Milletvekili Özgür Özel'in;
İzmir Milletvekili Rahmi Aşkın Türeli'nin; Batman Milletvekili Ayla Akat
Ata'nın; Bursa Milletvekili Sena Kaleli'nin; Mersin Milletvekili Ali Öz ve
Milliyetçi Hareket Partisi Grup Başkanvekili Mersin Milletvekili Mehmet Şandır
ile 1 Milletvekilinin; Osmaniye Milletvekili Hasan Hüseyin Türkoğlu ve
Milliyetçi Hareket Partisi Grup Başkanvekili Mersin Milletvekili Mehmet Şandır
ile 3 Milletvekilinin; Diyarbakır Milletvekili Altan Tan'ın; İzmir Milletvekili
Rahmi Aşkın Türeli'nin; İzmir Milletvekili Hülya Güven ve 34 Milletvekilinin;
İstanbul Milletvekili Sebahat Tuncel'in; Balıkesir Milletvekili Namık
Havutça'nın; Trabzon Milletvekili Mehmet Volkan Canalioğlu'nun; Trabzon
Milletvekili Mehmet Volkan Canalioğlu'nun; Kastamonu Milletvekili Emin Çınar ve
Milliyetçi Hareket Partisi Grup Başkanvekili İzmir Milletvekili Oktay Vural'ın;
Kastamonu Milletvekili Emin Çınar ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Bursa Milletvekili Sena
Kaleli'nin; İstanbul Milletvekili Mahmut Tanal'ın; Trabzon Milletvekili Mehmet
Volkan Canalioğlu'nun; Mersin Milletvekili Mehmet Şandır ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Kütahya
Milletvekili Alim Işık ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Balıkesir Milletvekili Ahmet Duran Bulut ve
Milliyetçi Hareket Partisi Grup Başkanvekili Kayseri Milletvekili Yusuf
Halaçoğlu ile 20 Milletvekilinin; Trabzon Milletvekili Mehmet Volkan
Canalioğlu'nun; Barış ve Demokrasi Partisi Grup Başkanvekili Bingöl Milletvekili
İdris Baluken'in; İstanbul Milletvekili Süleyman Çelebi'nin; Tekirdağ
Milletvekili Candan Yüceer'in; Samsun Milletvekili Cemalettin Şimşek'in;
Balıkesir Milletvekili Ayşe Nedret Akova'nın; İzmir Milletvekili Rahmi Aşkın
Türeli'nin; İzmir Milletvekili Rahmi Aşkın Türeli'nin; Balıkesir Milletvekili
Ayşe Nedret Akova'nın; İstanbul Milletvekili Abdullah Levent Tüzel'in; İzmir
Milletvekili Aytun Çıray'ın; Balıkesir Milletvekili Ayşe Nedret Akova'nın;
Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural'ın; Balıkesir Milletvekili Ayşe Nedret Akova'nın; Balıkesir
Milletvekili Ayşe Nedret Akova'nın; Ankara Milletvekili İzzet Çetin'in; Manisa
Milletvekili Hasan Ören'in; Çanakkale Milletvekili Mustafa Serdar Soydan'ın;
Manisa Milletvekili Hasan Ören'in; Manisa Milletvekili Özgür Özel'in; Bursa
Milletvekilleri Hüseyin Şahin ve Önder Matlı ile 8 Milletvekilinin; İzmir
Milletvekili Aytun Çıray'ın; Manisa Milletvekili Hasan Ören’in; Denizli
Milletvekili Mehmet Yüksel ve Çorum Milletvekili Cahit Bağcı ile 37
Milletvekilinin; Manisa Milletvekili Erkan Akçay ve Milliyetçi Hareket Partisi
Grup Başkanvekili İzmir Milletvekili Oktay Vural'ın; Manisa Milletvekili Sakine
Öz'ün; Cumhuriyet Halk Partisi Grup Başkanvekili İstanbul Milletvekili Mehmet
Akif Hamzaçebi'nin Benzer Mahiyetteki Kanun Teklifleri ve Plan ve Bütçe
Komisyonu Raporu ile Türkiye Büyük Millet Meclisi Başkanlığı ve Plan ve Bütçe
Komisyonu Başkanlığı Tezkereleri (1/931, 2/115, 2/139, 2/158, 2/195, 2/282,
2/297, 2/298, 2/324, 2/368, 2/399, 2/434, 2/439, 2/453, 2/524, 2/528, 2/555,
2/601, 2/640, 2/689, 2/691, 2/798, 2/885, 2/896, 2/944, 2/1019, 2/1063, 2/1103,
2/1131, 2/1156, 2/1200, 2/1202, 2/1203, 2/1217, 2/1222, 2/1227, 2/1236, 2/1242,
2/1245, 2/1248, 2/1258, 2/1260, 2/1301, 2/1302, 2/1345, 2/1350, 2/1364, 2/1372,
2/1383, 2/1414, 2/1422, 2/1426, 2/1431, 2/1437, 2/1442, 2/1488, 2/1496, 2/1498,
2/1506, 2/1514, 2/1516, 2/1525, 2/1540, 2/1595, 2/1652, 2/1655, 2/1657, 2/1677,
2/1688, 2/1716, 2/1747, 2/1765, 2/1775, 2/1794, 2/1797, 2/1799, 2/1808, 2/1837,
2/1869, 2/1899, 2/1906, 2/1924, 2/1932, 2/1938, 2/1954, 2/1957, 2/1963, 2/1983,
2/1997, 2/2000, 2/2032, 2/2041, 2/2051, 2/2056, 2/2057, 2/2065, 2/2069, 2/2083,
2/2146, 2/2156, 2/2158, 2/2176, 2/2178, 2/2186, 2/2187, 2/2190, 2/2191, 2/2192,
2/2198) (S. Sayısı: 639) (Devam)

BAŞKAN – Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 639 sıra sayılı İş Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile Manisa Milletvekili Erkan
Akçay'ın; Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Yozgat Milletvekili Sadir
Durmaz ve Milliyetçi Hareket Partisi Grup Başkanvekili İzmir Milletvekili Oktay
Vural'ın; Kahramanmaraş Milletvekili Mesut Dedeoğlu ile Milliyetçi Hareket
Partisi Grup Başkanvekili İzmir Milletvekili Oktay Vural'ın; Konya Milletvekili
Mustafa Kalaycı ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Manisa Milletvekili Erkan Akçay ve Milliyetçi
Hareket Partisi Grup Başkanvekili Mersin Milletvekili Mehmet Şandır'ın;
Tekirdağ Milletvekili Bülent Belen ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; Manisa Milletvekili Erkan
Akçay ve Milliyetçi Hareket Partisi Grup Başkanvekili Mersin Milletvekili Mehmet
Şandır'ın; İstanbul Milletvekili Atila Kaya ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Kahramanmaraş Milletvekili
Mesut Dedeoğlu ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Mersin Milletvekili Ali Öz ve Milliyetçi Hareket
Partisi Grup Başkanvekili Mersin Milletvekili Mehmet Şandır'ın; Mersin
Milletvekili Ali Öz ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; İstanbul Milletvekili Durmuşali Torlak ve
Milliyetçi Hareket Partisi Grup Başkanvekili Mersin Milletvekili Mehmet
Şandır'ın; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; Osmaniye Milletvekili Hasan
Hüseyin Türkoğlu ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Kastamonu Milletvekili Emin Çınar ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Kastamonu
Milletvekili Emin Çınar ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Mersin Milletvekili Mehmet Şandır ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Kütahya
Milletvekili Alim Işık ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Balıkesir Milletvekili Ahmet Duran Bulut ve
Milliyetçi Hareket Partisi Grup Başkanvekili Kayseri Milletvekili Yusuf
Halaçoğlu'nun; Samsun Milletvekili Cemalettin Şimşek'in; Konya Milletvekili
Mustafa Kalaycı ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Konya Milletvekili Mustafa Kalaycı ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Manisa
Milletvekili Erkan Akçay ve Milliyetçi Hareket Partisi Grup Başkanvekili İzmir
Milletvekili Oktay Vural'ın Benzer Mahiyetteki Kanun Teklifleri ve Plan ve
Bütçe Komisyonu Raporu ile Türkiye Büyük Millet Meclisi Başkanlığı ve Plan ve
Bütçe Komisyonu Başkanlığı Tezkerelerinin (1/931, 2/115, 2/139, 2/158, 2/195, 2/282,
2/297, 2/298, 2/324, 2/368, 2/399, 2/434, 2/439, 2/453, 2/524, 2/528, 2/555,
2/601, 2/640, 2/689, 2/691, 2/798, 2/885, 2/896, 2/944, 2/1019, 2/1063, 2/1103,
2/1131, 2/1156, 2/1200, 2/1202, 2/1203, 2/1217, 2/1222, 2/1227, 2/1236, 2/1242,
2/1245, 2/1248, 2/1258, 2/1260, 2/1301, 2/1302, 2/1345, 2/1350, 2/1364, 2/1372,
2/1383, 2/1414, 2/1422, 2/1426, 2/1431, 2/1437, 2/1442, 2/1488, 2/1496, 2/1498,
2/1506, 2/1514, 2/1516, 2/1525, 2/1540, 2/1595, 2/1652, 2/1655, 2/1657, 2/1677,
2/1688, 2/1716, 2/1747, 2/1765, 2/1775, 2/1794, 2/1797, 2/1799, 2/1808, 2/1837,
2/1869, 2/1899, 2/1906, 2/1924, 2/1932, 2/1938, 2/1954, 2/1957, 2/1963, 2/1983,
2/1997, 2/2000, 2/2032, 2/2041, 2/2051, 2/2056, 2/2057, 2/2065, 2/2069, 2/2083,
2/2146, 2/2156, 2/2158, 2/2176, 2/2178, 2/2186, 2/2187, 2/2190, 2/2191, 2/2192,
2/2198) 53 üncü maddesinin aşağıdaki şekilde değiştirilmesini arz ve teklif
ederiz.
Erkan Akçay
(Manisa) ve arkadaşları
MADDE 53- 5510
sayılı Kanunun 82 nci maddesinin birinci fıkrasında yer alan "16 yaşından
büyük" ibaresi madde metninden çıkarılmış ve fıkranın sonuna aşağıdaki
cümle eklenmiştir. "Ancak, işverenlerce yurt dışındaki işyerlerinde
çalıştırılmak üzere götürülen sigortalıların sigorta primine esas günlük kazanç
üst sınırı sigortalılara ait günlük kazanç alt sınırının üç katıdır.”
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ VEDAT DEMİRÖZ (Bitlis) – Katılmıyoruz Sayın Başkanım.
BAŞKAN –
Hükûmet?
BİLİM, SANAYİ VE
TEKNOLOJİ BAKANI FİKRİ IŞIK (Kocaeli) – Katılmıyoruz Sayın Başkan.
BAŞKAN – Evet,
Iğdır Milletvekili Sayın Sinan Oğan. (MHP sıralarından alkışlar)
Buyurunuz Sayın
Oğan. 
SİNAN OĞAN
(Iğdır) – Teşekkür ederim.
Sayın Başkan,
değerli milletvekilleri; tam adının okunmasının yedi dakika sürdüğü, kısa adı,
639 sıra sayılı Kanun Tasarısı olan, bugün görüşmekte olduğumuz torba yasanın
53’üncü maddesi üzerindeki önergemiz hakkında söz almış bulunmaktayım. Yüce
Meclisinizi saygıyla selamlıyorum.
İlgili maddede,
birtakım kanun yazım tekniği açısından “16 yaşından büyük” ibaresinin
çıkarılmasını düşünmekteyiz. Zira 19 Nisan 2014 tarih ve 28977 sayılı Resmî
Gazete’de yayımlanan Asgari Ücret Yönetmeliği’ndeki değişiklikle ilgili olarak
zaten bu yaş sınırı kaldırılmıştı. Dolayısıyla, eğer bu yaş sınırı
kaldırılmışsa, “16 yaşından küçük” veya “16 yaşından büyük” diye böyle bir
ayrım kaldırılmışsa, burada yeniden onun belirtilmesinin bir manası yok. Yurt
içinde olduğu gibi yurt dışında da 16 yaşından küçük veya büyük fark etmez, bu
ibarenin buradan kaldırılmasının biz yerinde olacağını düşünüyoruz. 
Onun dışında,
ilgili maddeyle ilgili olarak, bizim sadece maddenin yazım tekniğine itirazımız
var, içeriğine yönelik herhangi bir itirazımız yok. Ancak yeri gelmişken ifade
etmemde fayda var: Madem yurt dışındaki vatandaşlarımız veya yurt dışında iş
yapan iş adamlarımızla ilgili bir madde üzerinde konuşuyoruz, Dışişleri
Komisyonu üyesi olarak ve diğer sebeplerle sık sık yurt dışına gidip gelen bir
arkadaşınız olarak, yurt dışında iş adamlarımıza dönük bir ayrımcılık
yapıldığını burada söylemem lazım. Yurt dışındaki iş adamlarımız, özellikle de
düne kadar “kardeş” olduğunuz, dünden sonra “kalleş” dediğiniz bir grup ve
onların oradaki kurmuş oldukları iş adamları derneklerini tamamen yok saymak,
orada bulunan başka iş adamlarını da yok saymak manasına gelir ki burada,
âdeta, yorgan yakmak gibi bir durumla karşı karşıyayız. Elbette, sizin
iktidarınızla paralel düşünenler olabilir, paralel düşünmeyenler olabilir ama
bu, orada iş adamlarımızın kurdukları çatı derneklerin tamamen yok sayılması,
oradaki iş adamlarımızın, âdeta, muhatap alınmaması ve büyükelçilerimizin
oradaki iş adamları birliklerine gitmesinin, onların etkinliklerine
katılmasının yasaklanmasının tamamen bir toptancı anlayış olduğu ve iş
adamlarımızın zaten zor şartlar altında yurt dışında yapmış oldukları
çalışmaları daha da zorlaştırdığını söylemem lazım. Bunun yerine, oradaki iş
adamlarımızı ve oradaki çatı örgütlerini Türkiye’nin bir kurumu görüp ve onu
buradaki iç siyasete alet etmeden, orada Türkiye’nin rekabet şartlarının nasıl
iyileştirilmesi gerektiği üzerinde kafa yormak, zannediyorum, daha faydalı
olacaktır. 
Ayrıca, yurt
dışındaki birtakım faaliyetlerin, Cumhurbaşkanlığı seçimi sürecinde de
çoğaldığını görüyoruz. Şimdi, buradan, Hükûmet adına devlet parasıyla yurt
dışına gidiliyor ve bunun adı da “yurt dışı faaliyeti” oluyor. Ama yetimin
hakkıyla uçak bileti alıp, yetimin hakkıyla günlük harcırah alıp, yetimin
hakkıyla yurt dışına giden devlet bürokrasisince ve Sayın Başbakan başta olmak
üzere, hem oradaki Türk toplumu içerisine, âdeta, bir fitne sokar gibi
ayrımcılık yapar noktasında iş adamlarımızın ve oradaki vatandaşlarımızın
kamplara bölünmesine sebep olunmakta hem de devlet parasıyla yurt dışında
Cumhurbaşkanlığı propaganda faaliyetleri sürdürülmektedir. Değerli arkadaşlar,
bu, haramdır. Ramazan gününde ifade ediyorum: Devlet parasıyla, yetimin
hakkıyla yurt dışında Cumhurbaşkanlığı propagandası yapmak haramdır, devlet
malını yemektir, devlet malını zimmetine geçirmektir. Cumhurbaşkanlığı
propagandası yapan Sayın Başbakan da haram yemektedir ama onunla beraber,
kalabalık heyetler hâlinde yurt dışı vazifeleri yazdırıp giden bürokratlar da
haram yemektedir, yetim hakkı yemektedir, devlet malını zimmetine
geçirmektedir.
Dolayısıyla da
Türkiye’de birtakım işler yapılıyor, Türkiye’de ayakkabı kutuları dolduruluyor
ama bari bunu yurt dışına yansıtmayalım. Türkiye’de insanları yeterince
kutuplaştırdınız, yurt dışındaki insanlarımızı kutuplaştırmayalım ve yetim
hakkıyla oluşturulan devlet bütçesini de Cumhurbaşkanlığı propagandasına kurban
vermeyelim…
(Mikrofon
otomatik cihaz tarafından kapatıldı)
SİNAN OĞAN
(Devamla) - …yetim hakkı yemeyelim diyorum.
Hepinize
saygılar sunuyorum. (MHP sıralarından alkışlar)
BAŞKAN –
Teşekkür ederiz Sayın Oğan.
YUSUF HALAÇOĞLU
(Kayseri) – Karar yeter sayısı.
BAŞKAN – Karar
yeter sayısı istiyorsunuz, arayacağım efendim.
Önergeyi
oylarınıza sunuyorum: Kabul edenler… Kabul etmeyenler… 
Elektronik
cihazla yapalım lütfen.
Bir dakika süre
veriyorum.
(Elektronik
cihazla oylama yapıldı)
BAŞKAN – Karar
yeter sayısı vardır, önerge kabul edilmemiştir.
Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 639 Sıra Sayılı Kanun Tasarısı'nın, 5510 sayılı Kanunun 82 nci maddesinde
değişiklik öngören 53'üncü maddesinde geçen "üç" ibaresinin
"sekiz" olarak değiştirilmesini arz ve teklif ederiz.
Nazmi Gür (Van) ve arkadaşları
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ VEDAT DEMİRÖZ (Bitlis) – Katılmıyoruz Sayın Başkanım.
BAŞKAN –
Hükûmet?
BİLİM, SANAYİ VE
TEKNOLOJİ BAKANI FİKRİ IŞIK (Kocaeli) – Katılmıyoruz Sayın Başkan.
BAŞKAN –
Gerekçe…
Gerekçe:
Düzenleme ile
yerli firmalarının işçilik maliyetlerinin düşürülerek yurt dışındaki rekabet
güçlerinin arttırılması amacıyla, yurt dışına götürülen işçilerin sigorta
primleri asgari ücretin 6,5 katı yerine 3 katının baz alınması sağlanmak
istenmektedir. Sermaye lehine bu tür bir değişiklik çalışanların haklarının
gasbı anlamına gelmektedir. AKP' nin sermaye yanlı bu tutumu emeğin haklarına
yapılmış bir saldırıdır. Değişiklik ile yurtdışında çalıştırılan işçilerin
koşullarının daha da iyileştirilmesi amaçlanmıştır.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 639 sıra sayılı Kanun Tasarısının çerçeve 53 üncü maddesinin aşağıdaki
şekilde değiştirilmesini arz ve teklif ederiz.
Mustafa Elitaş (Kayseri) ve arkadaşları
"MADDE 53-
5510 sayılı Kanunun 82 nci maddesinin birinci fıkrasında yer alan "6,5 katıdır."
ibaresi "6,5 katı, ancak sosyal güvenlik sözleşmesi olmayan ülkelerde iş
üstlenen işverenlerce yurt dışındaki işyerlerinde çalıştırılmak üzere götürülen
Türk işçileri için 3 katıdır." şeklinde değiştirilmiştir."
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ VEDAT DEMİRÖZ (Bitlis) – Takdire bırakıyoruz Sayın Başkan.
BAŞKAN –
Hükûmet?
BİLİM, SANAYİ VE
TEKNOLOJİ BAKANI FİKRİ IŞIK (Kocaeli) – Katılıyoruz Sayın Başkan.
MEHMET DOĞAN
KUBAT (İstanbul) – Gerekçe…
BAŞKAN –
Gerekçeyi okutuyorum.
Gerekçe:
İkili sosyal
güvenlik sözleşmesi imzalanmamış ülkelerde iş üstlenen işverenlerin rekabet
gücünü artırmak amacıyla, yurtdışındaki işyerlerinde çalıştırılmak üzere
götürülen işçilerin sigorta primine esas tavan ücretin asgari ücretin 3 katına
indirilmesine ilişkin Tasarıda yer alan düzenlemenin, sözleşme imzalanmış
ülkeleri kapsamayacak şekilde yeniden düzenlenmesi amaçlanmıştır.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
53’üncü maddeyi
oylarınıza sunuyorum: Kabul edenler… Kabul etmeyenler… 53’üncü madde kabul
edilmiştir.
54’üncü madde
üzerinde üç önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 639 Sıra Sayılı Kanun Tasarısı’nın, 5510 sayılı Kanunun 87 nci maddesine
bent eklenmesini öngören 54’üncü maddesindeki “eklenmiştir” ibaresinin “ilave
edilmiştir” ibaresi ile değiştirilmesini arz ve teklif ederiz. 
 İdris Baluken Erol
Dora Nazmi Gür
 Bingöl Mardin Van
 Hasip Kaplan Ertuğrul
Kürkcü
 Şırnak  Mersin
Türkiye Büyük
Millet Meclisi Başkanlığına
Görüşülmekte
olan 639 sıra sayılı İş Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile Manisa Milletvekili Erkan
Akçay'ın; Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Yozgat Milletvekili Sadir
Durmaz ve Milliyetçi Hareket Partisi Grup Başkanvekili İzmir Milletvekili Oktay
Vural'ın; Kahramanmaraş Milletvekili Mesut Dedeoğlu ile Milliyetçi Hareket
Partisi Grup Başkanvekili İzmir Milletvekili Oktay Vural'ın; Konya Milletvekili
Mustafa Kalaycı ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Manisa Milletvekili Erkan Akçay ve Milliyetçi
Hareket Partisi Grup Başkanvekili Mersin Milletvekili Mehmet Şandır'ın;
Tekirdağ Milletvekili Bülent Belen ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; Manisa Milletvekili Erkan
Akçay ve Milliyetçi Hareket Partisi Grup Başkanvekili Mersin Milletvekili
Mehmet Şandır'ın; İstanbul Milletvekili Atila Kaya ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Kahramanmaraş
Milletvekili Mesut Dedeoğlu ve Milliyetçi Hareket Partisi Grup Başkanvekili
Mersin Milletvekili Mehmet Şandır'ın; Mersin Milletvekili Ali Öz ve Milliyetçi
Hareket Partisi Grup Başkanvekili Mersin Milletvekili Mehmet Şandır'ın; Mersin
Milletvekili Ali Öz ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; İstanbul Milletvekili Durmuş Ali Torlak ve
Milliyetçi Hareket Partisi Grup Başkanvekili Mersin Milletvekili Mehmet
Şandır'ın; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; Osmaniye Milletvekili Hasan
Hüseyin Türkoğlu ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Kastamonu Milletvekili Emin Çınar ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Kastamonu
Milletvekili Emin Çınar ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Mersin Milletvekili Mehmet Şandır ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Kütahya
Milletvekili Alim Işık ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Balıkesir Milletvekili Ahmet Duran Bulut ve
Milliyetçi Hareket Partisi Grup Başkanvekili Kayseri Milletvekili Yusuf
Halaçoğlu'nun; Samsun Milletvekili Cemalettin Şimşek'in; Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural'ın; Konya Milletvekili Mustafa Kalaycı ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Manisa
Milletvekili Erkan Akçay ve Milliyetçi Hareket Partisi Grup Başkanvekili İzmir
Milletvekili Oktay Vural'ın Benzer Mahiyetteki Kanun Teklifleri ve Plan ve
Bütçe Komisyonu Raporu ile Türkiye Büyük Millet Meclisi Başkanlığı ve Plan ve
Bütçe Komisyonu Başkanlığı Tezkerelerinin (1/931, 2/115, 2/139, 2/158, 2/195,
2/282, 2/297, 2/298, 2/324, 2/368, 2/399, 2/434, 2/439, 2/453, 2/524, 2/528,
2/555, 2/601, 2/640, 2/689, 2/691, 2/798, 2/885, 2/896, 2/944, 2/1019, 2/1063,
2/1103, 2/1131, 2/1156, 2/1200, 2/1202, 2/1203, 2/1217, 2/1222, 2/1227, 2/1236,
2/1242, 2/1245, 2/1248, 2/1258, 2/1260, 2/1301, 2/1302, 2/1345, 2/1350, 2/1364,
2/1372, 2/1383, 2/1414, 2/1422, 2/1426, 2/1431, 2/1437, 2/1442, 2/1488, 2/1496,
2/1498, 2/1506, 2/1514, 2/1516, 2/1525, 2/1540, 2/1595, 2/1652, 2/1655, 2/1657,
2/1677, 2/1688, 2/1716, 2/1747, 2/1765, 2/1775, 2/1794, 2/1797, 2/1799, 2/1808,
2/1837, 2/1869, 2/1899, 2/1906, 2/1924, 2/1932, 2/1938, 2/1954, 2/1957, 2/1963,
2/1983, 2/1997, 2/2000, 2/2032, 2/2041, 2/2051, 2/2056, 2/2057, 2/2065, 2/2069,
2/2083, 2/2146, 2/2156, 2/2158, 2/2176, 2/2178, 2/2186, 2/2187, 2/2190, 2/2191,
2/2192, 2/2198) 54 üncü
maddesinde yer alan "süre boyunca" ibaresinin "süresince"
şeklinde değiştirilmesini arz ve teklif ederiz.
 Erkan Akçay Mustafa
Kalaycı Alim Işık
 Manisa Konya Kütahya
 Yusuf Halaçoğlu Mesut
Dedeoğlu
 Kayseri Kahramanmaraş
Türkiye
Büyük Millet Meclisi Başkanlığına
Görüşülmekte olan 639 Sıra Sayılı İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ve Plan ve Bütçe Komisyonu Raporunun 54. maddesinin
aşağıdaki şekilde değiştirilmesini arz ve teklif ederiz.
 Rahmi Aşkın Türeli Hasan
Ören Mehmet Ali Susam
 İzmir Manisa İzmir
 Bülent Kuşoğlu Ali
Sarıbaş Tufan Köse
 Ankara Çanakkale Çorum
 Vahap Seçer İlhan
Demiröz Ali Haydar Öner
 Mersin Bursa Isparta
MADDE 54- 5510 sayılı Kanunun 87 nci maddesinin birinci fıkrasına
aşağıdaki bent eklenmiştir.
"g) Uluslararası Öğrenciler Değerlendirme Kurulu kararı ile
burslandırılan uluslararası öğrenciler için bursluluk statüleri devam ettiği
süre boyunca Uluslararası Öğrenciler Değerlendirme Kurulu veya Yurtdışı Türkler
ve Akraba Topluluklar Başkanlığı tarafından görevlendirilen kurum,"
BAŞKAN – Komisyon önergeye katılıyor mu? 
PLAN VE BÜTÇE KOMİSYONU SÖZCÜSÜ HÜSEYİN ŞAHİN (Bursa) – Katılamıyoruz
Başkanım.
BAŞKAN – Hükûmet?
BİLİM, SANAYİ VE TEKNOLOJİ BAKANI FİKRİ IŞIK (Kocaeli) – Katılmıyoruz
Başkanım.
BAŞKAN – Kim konuşacak Cumhuriyet Halk Partisinden? 
ENGİN ALTAY (Sinop) – Ali Haydar Öner.
BAŞKAN – Isparta Milletvekili Ali Haydar Öner.
Buyurunuz efendim. (CHP sıralarından alkışlar)
ALİ HAYDAR ÖNER (Isparta) – Sayın
Başkanım, değerli milletvekilleri; bir garabet yaşıyoruz. 639 sayılı, teklif mi
tasarı mı, ne olduğu belli olmayan bir metni görüşüyoruz. Ben zaman
tuttum, altı dakika yirmi sekiz saniye kanunun kısaltılmış okuması tutuyor. Tam
okunsa, beş dakikalık konuşmanın 2 misli kanun adı olacak. Bu garabete kim yol
açıyor arkadaşlar? Burası ciddi bir yasama organı olmalı. Böyle gayriciddi
düzenlemeler, bu Meclise, bize oy veren milletimize hizmet yükümlülüğü olan
milletvekillerine yakışmıyor. Kendimize yakışan işleri yapalım, vatandaş da
milletvekillerine gerekli değeri versin. 
Değerli
arkadaşlar, 54’üncü madde, prim bedellerinin ödenmesini öngörüyor. Burada da
yurt dışına öğrenci gönderen Yurtdışı Türkler ve Akraba Topluluklar Başkanlığı
veya görevlendirdiği kurum, burs alanların prim bedellerini ödeyecek.
Temennimiz, hak edenler burs kazansın ve burs alanlar ile burs verenler
kazançlarını helal etsinler. 
Değerli
arkadaşlar, bu yasa “Soma kanunu” olarak biliniyor. Ama, bu maddeyi buraya kim
koydu? Bu kanun bir torba kanunu, ne bulursan ekle kanunu. Somalılara da
“Acelen ne? Bekle.” diyen kanun. AKP’li yetkililer muhalefeti suçluyorlar. Hem
suçlu hem güçlü olan kendileri. Zira, bu kanunla, Soma şehitlerinin cenazeleri,
yakınlarının acıları, çocuklarının hakları rehin alınmıştır. Soma yetimlerinin
acılarını bir an önce dindirme duyarlılığı gösterilmemiştir. Hukuk rehin
alınmıştır. Helal haklar, haram düzenlemelerin rehini konumuna düşürülmüştür.
Vicdanlar esir alındı, fidye bedeli, haramı helal kılmak olarak belirlendi. 
Beş yılı aşan özelleştirmelerin yol
açtığı haksızlıklar, yasama organınca hukuki kılıfa sokulmadan şehitlerin
kemikleri sızlatılmış, şehit yakınlarının ve yetimlerinin acıları
hafifletilmemiştir. Bu, insafsızlıktır. Bu, karnesini babasının mezarına
götüren yetimin hakkının yenmesidir, geciktirilmesidir. Helale haram katan bir
yasa, adil bir yasa değildir.
Değerli milletvekilleri, meraları
imara açıp kuzuların çayırında koyunlar ile öküzleri otlatanlar, hak yiyen
çoban konumuna düşerler. Böyle bir haksızlığa yol açan TBMM, “yasama
faaliyetlerini hukuka aykırı yürüten anayasal organ” sıfatını alabilir, üyeleri
de “ettikleri yemine sadık kalmayan milletvekilleri” olarak suçlanabilirler. Bu
düzenlemeleri yapanlar, bu düzenlemelere onay verenler yaptıklarının hukuki
sorumluluklarından kurtulamazlar. Cumhurbaşkanlığı seçimleri için bu çirkin
oyunları oynayanlar, seçim arifesinde ulufe ve rant dağıtanlar, yaptıklarının
hayrını göremezler, inşallah göremeyecekler.
Hazreti Ali “İlim bir nokta idi, onu
cahiller çoğalttı.” diyor. Somalıların acısını birkaç günde dindirmek, yaraları
kısa sürede sarmak, başta kömür madenlerinde çalışanlar olmak üzere işçilerin
çalışma koşullarını iyileştirmek mümkün iken bu fırsat kullanılarak her türlü
şeytani düzenlemelerle iş uzatıldı, özelleştirmeler, meralar yanında, memurlar
ve ormanlarla ilgili haksız düzenlemeler yapıldı. 301 kişi üzerinden daha neler
aklanacak? Buna olsa olsa “acıların sömürülmesi” denir. 
Hastaların ızdırabını bir an önce
dindirmek, doktorların; sosyal, toplumsal, hukuksal yaraları da bir an önce
sarmak milletvekillerinin görevidir.
 Görevlerini tam
ve hakkaniyetle zamanında yapan milletvekillerine saygılar sunarım. (CHP
sıralarından alkışlar) 
BAŞKAN – Teşekkür
ederiz Sayın Öner.
HAYDAR AKAR
(Kocaeli) – Karar yeter sayısı...
BAŞKAN – Karar
yeter sayısı istiyorsunuz.
Önergeyi
oylarınıza sunuyorum: Kabul edenler... Kabul etmeyenler... Karar yeter sayısı
yoktur.
Birleşime beş
dakika ara veriyorum.
Kapanma Saati: 23.25
YEDİNCİ OTURUM
Açılma Saati: 23.31
BAŞKAN: Başkan Vekili Şükran Güldal MUMCU
KÂTİP ÜYELER: Mine LÖK BEYAZ (Diyarbakır), Fehmi KÜPÇÜ (Bolu) 
-----0-----
BAŞKAN – Sayın
milletvekilleri, Türkiye Büyük Millet Meclisinin 123’üncü Birleşiminin Yedinci
Oturumunu açıyorum.
54’üncü madde
üzerinde Isparta Milletvekili Ali Haydar Öner ve arkadaşlarının önergesinin
oylamasında karar yeter sayısı bulunamamıştı. Şimdi önergeyi tekrar oylarınıza
sunacağım ve karar yeter sayısı arayacağım.
Kabul edenler…
Kabul etmeyenler… Karar yeter sayısı… (CHP ve MHP sıralarından “Yok, yok.”
sesleri)
Elektronik
cihazla oylama yapacağım.
Bir dakika süre
veriyorum.
(Elektronik
cihazla oylama yapıldı)
BAŞKAN – Önerge
kabul edilmemiştir, karar yeter sayısı vardır.
Şimdi, 639 sıra
sayılı Kanun Tasarısı’nın görüşmelerine devam edeceğiz. 
Komisyon ve
Hükûmet yerinde.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 639 sıra sayılı İş Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile Manisa Milletvekili Erkan
Akçay'ın; Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Yozgat Milletvekili Sadir
Durmaz ve Milliyetçi Hareket Partisi Grup Başkanvekili İzmir Milletvekili Oktay
Vural'ın; Kahramanmaraş Milletvekili Mesut Dedeoğlu ile Milliyetçi Hareket
Partisi Grup Başkanvekili İzmir Milletvekili Oktay Vural'ın; Konya Milletvekili
Mustafa Kalaycı ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Manisa Milletvekili Erkan Akçay ve Milliyetçi
Hareket Partisi Grup Başkanvekili Mersin Milletvekili Mehmet Şandır'ın;
Tekirdağ Milletvekili Bülent Belen ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; Manisa Milletvekili Erkan
Akçay ve Milliyetçi Hareket Partisi Grup Başkanvekili Mersin Milletvekili
Mehmet Şandır'ın; İstanbul Milletvekili Atila Kaya ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Kahramanmaraş
Milletvekili Mesut Dedeoğlu ve Milliyetçi Hareket Partisi Grup Başkanvekili
Mersin Milletvekili Mehmet Şandır'ın; Mersin Milletvekili Ali Öz ve Milliyetçi
Hareket Partisi Grup Başkanvekili Mersin Milletvekili Mehmet Şandır'ın; Mersin
Milletvekili Ali Öz ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; İstanbul Milletvekili Durmuşali Torlak ve
Milliyetçi Hareket Partisi Grup Başkanvekili Mersin Milletvekili Mehmet
Şandır'ın; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; Osmaniye Milletvekili Hasan
Hüseyin Türkoğlu ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Kastamonu Milletvekili Emin Çınar ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Kastamonu
Milletvekili Emin Çınar ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Mersin Milletvekili Mehmet Şandır ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Kütahya
Milletvekili Alim Işık ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Balıkesir Milletvekili Ahmet Duran Bulut ve
Milliyetçi Hareket Partisi Grup Başkanvekili Kayseri Milletvekili Yusuf
Halaçoğlu'nun; Samsun Milletvekili Cemalettin Şimşek'in; Konya Milletvekili
Mustafa Kalaycı ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Konya Milletvekili Mustafa Kalaycı ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Manisa
Milletvekili Erkan Akçay ve Milliyetçi Hareket Partisi Grup Başkanvekili İzmir
Milletvekili Oktay Vural'ın Benzer Mahiyetteki Kanun Teklifleri ve Plan ve
Bütçe Komisyonu Raporu ile Türkiye Büyük Millet Meclisi Başkanlığı ve Plan ve
Bütçe Komisyonu Başkanlığı Tezkerelerinin (1/931, 2/115, 2/139, 2/158, 2/195,
2/282, 2/297, 2/298, 2/324, 2/368, 2/399, 2/434, 2/439, 2/453, 2/524, 2/528,
2/555, 2/601, 2/640, 2/689, 2/691, 2/798, 2/885, 2/896, 2/944, 2/1019, 2/1063,
2/1103, 2/1131, 2/1156, 2/1200, 2/1202, 2/1203, 2/1217, 2/1222, 2/1227, 2/1236,
2/1242, 2/1245, 2/1248, 2/1258, 2/1260, 2/1301, 2/1302, 2/1345, 2/1350, 2/1364,
2/1372, 2/1383, 2/1414, 2/1422, 2/1426, 2/1431, 2/1437, 2/1442, 2/1488, 2/1496,
2/1498, 2/1506, 2/1514, 2/1516, 2/1525, 2/1540, 2/1595, 2/1652, 2/1655, 2/1657,
2/1677, 2/1688, 2/1716, 2/1747, 2/1765, 2/1775, 2/1794, 2/1797, 2/1799, 2/1808,
2/1837, 2/1869, 2/1899, 2/1906, 2/1924, 2/1932, 2/1938, 2/1954, 2/1957, 2/1963,
2/1983, 2/1997, 2/2000, 2/2032, 2/2041, 2/2051, 2/2056, 2/2057, 2/2065, 2/2069,
2/2083, 2/2146, 2/2156, 2/2158, 2/2176, 2/2178, 2/2186, 2/2187, 2/2190, 2/2191,
2/2192, 2/2198) 54 üncü maddesinde yer alan "süre boyunca" ibaresinin
"süresince" şeklinde değiştirilmesini arz ve teklif ederiz.
Erkan Akçay (Manisa) ve arkadaşları
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ HÜSEYİN ŞAHİN (Bursa) – Katılmıyoruz Başkan.
BAŞKAN –
Hükûmet?
EKONOMİ BAKANI
NİHAT ZEYBEKCİ (Denizli) – Katılmıyoruz Başkan.
BAŞKAN – Kütahya
Milletvekili Alim Işık.
Buyurunuz Sayın
Işık. (MHP sıralarından alkışlar)
ALİM IŞIK
(Kütahya) – Sayın Başkan, değerli milletvekilleri; görüşülmekte olan 639 sıra
sayılı Kanun Tasarısı’nın 54’üncü maddesi üzerinde vermiş olduğumuz değişiklik
önergesi hakkında söz aldım. Bu vesileyle hepinizi saygıyla selamlıyorum.
Değerli
milletvekilleri, bu madde 5510 sayılı Sosyal Sigortalar ve Genel Sağlık
Sigortası Kanunu’nun “Prim ödeme yükümlüsü” başlıklı 87’nci maddesine bir fıkra
eklenmesini öngörüyor. Bu madde yurt dışında görevli olan burslu öğrencilerin
burslu oldukları dönemde burslarına ilişkin sosyal sigorta primlerini kimin
ödeyeceğini belirleyen bir madde. Yerinde bir teklif. Grup olarak bu teklife
katıldığımızı ancak önergemizle eklenen bu fıkrayla daha sade ve anlamlı hâle
geleceğini düşünmekteyiz. Onun için bu önerge verilmiştir.
Bu vesileyle kanunun birkaç
konuda vatandaşımızdan gelen talepler doğrultusunda yeniden düzenlenmesi
gerektiğini sizlerle paylaşmak istiyorum.
Özellikle çok sayıda
vatandaşımızın af beklediği emlak vergisi, elektrik ve su parası ödemelerinde
yaşanan sıkıntılara çözüm bulunması gibi, borçların yeniden yapılandırılmasına
yönelik bir düzenlemenin mutlaka bu torba tasarı içerisine eklenmesinde yarar
gördüğümüzü ifade etmek istiyorum. Hiç olmazsa 77 milyonun tamamına yarayacak
bazı olumlu düzenlemelerle bu yarayı biraz tedavi etmenin yerinde olacağını
düşünmekteyiz.
Bir diğer önemli talep, sigortalı
olup da geçmişte sigorta ödeyemediği, primlerini yatıramadığı süreler nedeniyle
bugüne kadar mağdur olmuş ve geriye yönelik bir borçlanma imkânı getirilirse bu
mağduriyetinin giderileceğine inanan vatandaşlarımızın talebidir. Bunun da
doğru olduğunu, herkese bir şekilde özel düzenleme getiren bazı maddelerin yer
aldığı bu tasarıda birçok insanımızın, vatandaşımızın yararlanmayı arzu ettiği
bu bahsettiğimiz düzenlemelerin getirilmesinin doğru olduğunu düşünmekteyiz.
Bir başka önemli konu, sigorta
primlerini yatırmış ancak yaşı tutmadığı için emekli olma hakkından
yararlanamayan, bundan dolayı da yaşı gelinceye kadar geçecek sürede maalesef
kendisinin ve ailesinin sağlık harcamaları yönünden mağdur olduğu konuda bir
düzenlemeyi buraya dâhil edip bu mağduriyeti giderme talebinin de yerinde
olduğunu düşünmekteyiz. Hiç olmazsa yaşı bekleyen bu insanların bu bekleme
süresinde sağlık harcamalarından yararlanması ve tedavi giderlerinden
yararlanması doğru olacaktır. Daha önce Sayın Çalışma ve Sosyal Güvenlik Bakanı
bu konuda “En azından, yaşı aşağı indiremeyiz ama bu mağduriyeti gidermek için
bir düzenleme düşünüyoruz.” demişti. Umarım bu torba yasa içerisinde bu
düzenleme gerçekleşmiş olur. 
Değerli
milletvekilleri, bir başka önemli konu, günlerdir değerli milletvekillerimizin
burada zaman zaman gündeme getirdiği ama bir türlü cevabını alamadığımız Irak
Şam İslam Devleti isimli ve kısaca IŞİD olarak bilinen terör örgütünün elinde
bulunan Konsolosluk çalışanlarımız ve vatandaşlarımızın akıbetinin ne olduğu
sorusuna alamadığımız cevaplardır. 
Dün, Sayın Faruk
Çelik bu örgütün terör örgütü olduğu fikrime katıldığını söyledi ama umarım
Sayın Başbakan bunu duymamıştır, yoksa kendisine bir zarar gelmesini ben de
istemem. Fakat sorunun bu kısmına katıldı, asıl cevabı o da veremedi. Bu
Konsolosluk çalışanlarının akıbeti nedir? Bunlar nerede tutulmaktadır? 
Bu rehin tutulan
vatandaşlarımızı bir örgütün elinden kurtaramayan Türkiye Cumhuriyeti devleti
ve onun yönetmekle övünen Adalet ve Kalkınma Partisi Hükûmeti, eğer kendi
vatandaşını kurtaramıyorsa başka ülkelerdeki vatandaşları nasıl kurtaracak Allah
aşkına? Buna kim inanır? 
Siz kendi
vatandaşınızı, maalesef, yıllarca beslediğiniz bir örgütün elinden kendiniz
kurtaramıyorsanız, bunun için “Cumhurbaşkanlığı seçimlerine yakın bir takvim
konusunda anlaşıldı.” iddialarına cevap vermiyorsanız, herhâlde siz de
kendinize inanmıyorsunuz demektir.
Önergemize
desteğinizi bekliyor, saygılar sunuyorum. (MHP ve CHP sıralarından alkışlar) 
BAŞKAN –
Teşekkür ederiz Sayın Işık.
Önergeyi
oylarınıza sunuyorum: Kabul edenler… Kabul etmeyenler… Kabul edilmemiştir.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 639 Sıra Sayılı Kanun Tasarısı’nın, 5510 sayılı Kanunun 87 nci maddesine
bent eklenmesini öngören 54’üncü maddesindeki “eklenmiştir” ibaresinin “ilave
edilmiştir” ibaresi ile değiştirilmesini arz ve teklif ederiz. 
İdris Baluken (Bingöl) ve arkadaşları
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ HÜSEYİN ŞAHİN (Bursa) – Katılmıyoruz Başkanım.
BAŞKAN –
Hükûmet?
EKONOMİ BAKANI
NİHAT ZEYBEKCİ (Denizli) – Katılmıyoruz Başkanım.
BAŞKAN –
Gerekçeyi okutuyorum:
Gerekçe: 
Değişiklik ile
metnin daha anlaşılır olması amaçlanmıştır.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Madde 54’ü oylarınıza sunuyorum: Kabul edenler…
Kabul etmeyenler… Madde 54 kabul edilmiştir.
55’inci madde
üzerinde üç önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 639 Sıra Sayılı İş Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile Ankara Milletvekili İzzet Çetin
ve 13 Milletvekilinin; Ankara Milletvekili İzzet Çetin'in; İstanbul
Milletvekili Ferit Mevlüt Aslanoğlu'nun; Yozgat Milletvekili Sadir Durmaz ve
Milliyetçi Hareket Partisi Grup Başkanvekili İzmir Milletvekili Oktay Vural'ın;
İstanbul Milletvekili Abdullah Levent Tüzel'in; Bingöl Milletvekili İdris
Baluken'in; Bursa Milletvekili Sena Kaleli ve 5 Milletvekilinin; Ankara
Milletvekili İzzet Çetin'in; Tekirdağ Milletvekili Candan Yüceer ve 3
Milletvekilinin; Kahramanmaraş Milletvekili Mesut Dedeoğlu ile Milliyetçi
Hareket Partisi Grup Başkanvekili İzmir Milletvekili Oktay Vural'ın; Kırklareli
Milletvekili Mehmet Siyam Kesimoğlu ve 4 Milletvekilinin; Mersin Milletvekili
Aytuğ Atıcı'nın; Konya Milletvekili Mustafa Kalaycı ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Adana Milletvekili
Turgay Develi'nin; İzmir Milletvekili Musa Çam'ın; Bartın Milletvekili Muhammet
Rıza Yalçınkaya'nın; İstanbul Milletvekilleri Mahmut Tanal ve Binnaz Toprak'ın;
İstanbul Milletvekili Mahmut Tanal'ın; İstanbul Milletvekilleri Mahmut Tanal ve
Gürsel Tekin'in; İstanbul Milletvekili Celal Dinçer'in; Manisa Milletvekili
Erkan Akçay'ın; Konya Milletvekili Mustafa Kalaycı ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Muğla Milletvekili
Nurettin Demir'in; Ankara Milletvekili Levent Gök'ün; Manisa Milletvekili Erkan
Akçay ve Milliyetçi Hareket Partisi Grup Başkanvekili Mersin Milletvekili
Mehmet Şandır'ın; İstanbul Milletvekili Ali Özgündüz'ün; Tekirdağ Milletvekili
Bülent Belen ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Ankara Milletvekili İzzet Çetin'in; İstanbul
Milletvekilleri Aydın Ağan Ayaydın ve Ercan Cengiz'in; Balıkesir Milletvekili
Ayşe Nedret Akova'nın; İzmir Milletvekili Musa Çam'ın; Hatay Milletvekili Adnan
Şefik Çirkin'in; Manisa Milletvekili Sakine Öz'ün; Diyarbakır Milletvekili
Emine Ayna'nın; İstanbul Milletvekilleri Gürsel Tekin ve Mahmut Tanal'ın;
Erzincan Milletvekili Muharrem Işık'ın Kanun Teklifleri ile; Benzer Mahiyetteki
Kanun Teklifleri ve Plan ve Bütçe Komisyonu Raporunun 55. maddesinin aşağıdaki
şekilde değiştirilmesini arz ve teklif ederiz.
 Rahmi Aşkın Türeli Hasan
Ören Tufan Köse
 İzmir Manisa Çorum
 Ali Sarıbaş İlhan
Demiröz Bülent Kuşoğlu
 Çanakkale Bursa Ankara
 Vahap
Seçer
 Mersin
MADDE 55- 5510
sayılı Kanunun 88 inci maddesine yirmi birinci fıkrasından sonra gelmek üzere
aşağıdaki fıkra eklenmiştir.
"Sigortalılar
ile tüzel kişilerin kasıt, kusur, hata ve/veya yanıltıcı beyanından
kaynaklanmaması şartıyla, sigortalılarca ödenen prim ve prime ilişkin borcun
noksan tahakkuk ettirildiğinin Kurumca sonradan tespit edilmesi halinde tespit
edilen fark prime ilişkin borç aslına, tebliğ tarihinden itibaren 89 uncu
maddenin ikinci fıkrasına göre gecikme cezası ve gecikme zammı
uygulanmaz."
Türkiye Büyük Millet Meclisi Başkanlığına
Görüşülmekte
olan 639 Sıra Sayılı Kanun Tasarısı'nın, 5510 sayılı Kanunun 88 inci maddesinde
değişiklik öngören 55'inci maddesinde geçen "tebliğ tarihinden itibaren 89
uncu maddenin ikinci fıkrasına göre gecikme cezası ve gecikme zammı
uygulanır" ibaresinin "herhangi bir zam uygulanmaz" şeklinde
değiştirilmesini arz ve teklif ederiz.
 İdris Baluken Erol
Dora Mülkiye Birtane
 Bingöl Mardin Kars
 Nazmi Gür Esat
Canan
 Van Hakkâri
Türkiye Büyük Millet Meclisi Başkanlığına
Görüşülmekte
olan 639 sıra sayılı İş Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile Manisa Milletvekili Erkan
Akçay'ın; Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Yozgat Milletvekili Sadir
Durmaz ve Milliyetçi Hareket Partisi Grup Başkanvekili İzmir Milletvekili Oktay
Vural'ın; Kahramanmaraş Milletvekili Mesut Dedeoğlu ile Milliyetçi Hareket
Partisi Grup Başkanvekili İzmir Milletvekili Oktay Vural'ın; Konya Milletvekili
Mustafa Kalaycı ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Manisa Milletvekili Erkan Akçay ve Milliyetçi
Hareket Partisi Grup Başkanvekili Mersin Milletvekili Mehmet Şandır'ın;
Tekirdağ Milletvekili Bülent Belen ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; Manisa Milletvekili Erkan
Akçay ve Milliyetçi Hareket Partisi Grup Başkanvekili Mersin Milletvekili
Mehmet Şandır'ın; İstanbul Milletvekili Atila Kaya ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Kahramanmaraş
Milletvekili Mesut Dedeoğlu ve Milliyetçi Hareket Partisi Grup Başkanvekili
Mersin Milletvekili Mehmet Şandır'ın; Mersin Milletvekili Ali Öz ve Milliyetçi
Hareket Partisi Grup Başkanvekili Mersin Milletvekili Mehmet Şandır'ın; Mersin
Milletvekili Ali Öz ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; İstanbul Milletvekili Durmuşali Torlak ve
Milliyetçi Hareket Partisi Grup Başkanvekili Mersin Milletvekili Mehmet
Şandır'ın; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; Osmaniye Milletvekili Hasan
Hüseyin Türkoğlu ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Kastamonu Milletvekili Emin Çınar ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Kastamonu
Milletvekili Emin Çınar ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Mersin Milletvekili Mehmet Şandır ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Kütahya
Milletvekili Alim Işık ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Balıkesir Milletvekili Ahmet Duran Bulut ve
Milliyetçi Hareket Partisi Grup Başkanvekili Kayseri Milletvekili Yusuf
Halaçoğlu'nun; Samsun Milletvekili Cemalettin Şimşek'in; Konya Milletvekili
Mustafa Kalaycı ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Konya Milletvekili Mustafa Kalaycı ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Manisa
Milletvekili Erkan Akçay ve Milliyetçi Hareket Partisi Grup Başkanvekili İzmir
Milletvekili Oktay Vural'ın Benzer Mahiyetteki Kanun Teklifleri ve Plan ve
Bütçe Komisyonu Raporu ile Türkiye Büyük Millet Meclisi Başkanlığı ve Plan ve Bütçe
Komisyonu Başkanlığı Tezkerelerinin (1/931, 2/115, 2/139, 2/158, 2/195, 2/282,
2/297, 2/298, 2/324, 2/368, 2/399, 2/434, 2/439, 2/453, 2/524, 2/528, 2/555,
2/601, 2/640, 2/689, 2/691, 2/798, 2/885, 2/896, 2/944, 2/1019, 2/1063, 2/1103,
2/1131, 2/1156, 2/1200, 2/1202, 2/1203, 2/1217, 2/1222, 2/1227, 2/1236, 2/1242,
2/1245, 2/1248, 2/1258, 2/1260, 2/1301, 2/1302, 2/1345, 2/1350, 2/1364, 2/1372,
2/1383, 2/1414, 2/1422, 2/1426, 2/1431, 2/1437, 2/1442, 2/1488, 2/1496, 2/1498,
2/1506, 2/1514, 2/1516, 2/1525, 2/1540, 2/1595, 2/1652, 2/1655, 2/1657, 2/1677,
2/1688, 2/1716, 2/1747, 2/1765, 2/1775, 2/1794, 2/1797, 2/1799, 2/1808, 2/1837,
2/1869, 2/1899, 2/1906, 2/1924, 2/1932, 2/1938, 2/1954, 2/1957, 2/1963, 2/1983,
2/1997, 2/2000, 2/2032, 2/2042… 
HAYDAR AKAR (Kocaeli)
– (2/2041) olacak, (2/2042) yok.
KÂTİP ÜYE MİNE
LÖK BEYAZ (Diyarbakır) – Tamam, düzeltiyorum, (2/2042)’yi çıkarıyoruz.
(Kâtip Üye
Diyarbakır Milletvekili Mine Lök Beyaz tarafından önergenin okunmasına devam
edildi) 
…2/2051, 2/2056, 2/2057, 2/2065, 2/2069, 2/2083,
2/2146, 2/2156, 2/2158, 2/2176, 2/2178, 2/2186, 2/2187, 2/2190, 2/2191, 2/2192,
2/2198) 55 inci maddesinin aşağıdaki değiştirilmesini arz ve teklif ederiz.
 Erkan
Akçay Mesut Dedeoğlu Mustafa Kalaycı
 Manisa Kahramanmaraş Konya
 Ali
Öz Alim Işık Yusuf Halaçoğlu
 Mersin Kütahya Kayseri
Madde 55- 5510
sayılı Kanunun 88 inci maddesine yirmi birinci fıkrasından sonra gelmek üzere
aşağıdaki fıkra eklenmiştir.
"Sigortalılar
ile tüzel kişilerin kasıt, kusur, hata veya yanıltıcı beyanından kaynaklanmaması
şartıyla, sigortalılarca ödenen prim ve prime ilişkin borcun noksan tahakkuk
ettirildiğinin Kurumca sonradan tespit edilmesi halinde tespit edilen fark
prime ilişkin borç aslına, tebliğ tarihinden itibaren yurtiçi üretici fiyat
endeksi (Yİ-ÜFE) aylık değişim oranına göre gecikme cezası ve gecikme zammı
uygulanır."
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ HÜSEYİN ŞAHİN (Bursa) – Katılmıyoruz Başkanım.
BAŞKAN –
Hükûmet?
EKONOMİ BAKANI
NİHAT ZEYBEKCİ (Denizli) – Katılmıyoruz Başkanım.
BAŞKAN – Mersin
Milletvekili Ali Öz.
Buyurunuz Sayın
Öz.
ALİ ÖZ (Mersin)
– Teşekkür ederim Sayın Başkanım.
Sayın Başkan,
değerli milletvekilleri; 639 sıra sayılı İş Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı’nın 55’inci
maddesi üzerine vermiş olduğumuz değişiklik önergesiyle ilgili Milliyetçi
Hareket Partisi Grubu adına söz almış bulunuyorum. Yüce heyetinizi saygılarımla
selamlıyorum.
Şimdi, aslında
bu maddeyle değiştirilmesi öngörülen, Türkiye’de uzun süredir, özellikle sosyal
güvenlik primini tamamlamış, emekliliği geldiği zaman insanlarımızın emekli
olma noktasında karşılaştıkları bazı sorunları giderme noktasında son derece
makul ve yerinde bir düzenleme. Mesela, sizin emeklilik süreniz dolmuş, emekli
olacaksınız. Birden, kurumla alakalı olarak, yıllar öncesinden, eksik prim
yatırılması münasebetiyle geçmişe sari size bir borç çıkıyordu ve dolayısıyla,
o borç bugüne kadar birikip sonunda da çok yüklü bir miktarda belli bir meblağı
ödemek zorunda kalabiliyordunuz emekli olmak için. 
Bu madde,
kurumun eğer gerçekten böyle kendine dayalı bir hatası varsa, size ne zaman
tebliğ edilmişse o tebliğ tarihinden itibaren sizi borçlandırması ve sadece onu
ödemenizi gerektiren bir düzenleme olduğu için, tüm grupların da Komisyonda
muhalefet etmediği son derece yerinde bir düzenleme.
Tabii ki Sosyal
Güvenlik Kurumu aslında çok büyük bir çatı. Sosyal Güvenlik Kurumu dışında,
sosyal güvenlik sistemini sistem olarak irdelemek gerektiğinin daha doğru olduğunu
düşünüyorum. 
Ülkemizde, 2008
yılı itibarıyla, sosyal güvenlik sisteminde Sosyal Güvenlik Kurumunun tek çatı
altında toplanmasından sonra, maalesef değişen kanunlarla bundan en fazla
istifade edenin Sosyal Sigortalar Kurumu olduğunu, Emekli Sandığı mensuplarının
ve BAĞ-KUR’luların maalesef bu değişikliklerden çok da fazla istifade
edemediğini görüyoruz. 
Bunu
söylememdeki kasıt şu: Özellikle kanun teklifi olarak verdiğimiz bazı şeylerin
bu torba yasa içerisinde bu tekliflerle beraber değerlendirilmesi bizleri
gerçekten mutlu ederdi. 
Ben, yine
burada, özellikle dar gelirli, küçük ve orta çaplı esnafın, tarım
BAĞ-KUR’lularının ve BAĞ-KUR’luların çok fazla korunduğu ve onların beklediği
düzenlemelerin yapılmamasının da Parlamento olarak bir eksiğimiz olduğunu ifade
etmek isterim. 
Bir sigortalı
çalışan, eğer belli bir süre işvereni primleri zamanında yatırmış ve işsiz
kalmışsa, en azından prim gün sayısıyla ilgili olarak belli bir süre
işsizliğine dair para alabilmekte yani en azından önünü görmesi için Sosyal
Sigortalar Kurumuna mensup olanların bir nebze de olsa bir nefes almaya
fırsatları olmakta ama gerçekten, ülkenin ekonomisinde büyük pay sahibi olan,
özellikle kendi yağıyla kavrulma arzusu içerisinde olan küçük ve orta çaplı
esnafın, BAĞ-KUR esnafının da benzer şekilde bir düzenlemeyle aslında önüne
rahat bakmasının temin edilmesinin bu Parlamentonun görevi olduğu
kanaatindeyim. Bununla ilgili, aslında, onlara da normal bildirilmiş, beyan
edilmiş olan meblağın üzerinde, onların devlete olan vergi borçlarından
düşülmek kaydıyla, belli bir oranda, çok küçük bir oranda sigorta primini
artırıp, iyi bir havuz oluşturup, prim gün sayısıyla alakalı olarak da boşta
kaldıkları süre içerisinde kendilerini toparlamaları için onlara bir fırsat
verilmesinin doğru bir düzenleme olacağı kanaatindeyim. 
Tabii ki bu
tasarı içerisinde, torba yasa içerisinde görüyoruz ki yapılan düzenlemelerin
büyük çoğunluğu Sosyal Güvenlik Kurumunun gelirlerini artırmaya, daha önceki
konuşmalarımda da ifade ettiğim gibi, tabiri caizse yani tekeden süt çıkartacak
duruma getirmeye yönelik. Oysa, ülkemizde tedavisinin devlet tarafından
yapılması zorunlu olan, hepimiz meydanlara çıktığımız zaman “İnsanı yaşat ki
devlet yaşasın.” derken, bir ferdin bile yaşatılması adına, büyük meblağlar bile
gerektirse, Sosyal Güvenlik Kurumuna mensup olan insanların çekmiş olduğu
birtakım sıkıntıların geri ödeme veya sosyal güvenlik kapsamında olmaması da
aslında hepimizin bir ayıbıdır diye düşünüyorum. Yani, bu konuda, sadece büyük
maliyetler gerektiren bazı hastalıkların da tedavisinin yapılabilmesi için,
Sosyal Güvenlik Kurumunun, geri ödemelerde daha fazla sorumluluk alarak, sadece
bir kurum olarak değil, bu ülkenin gerçek manada tüm insanlarını ilgilendiren
sosyal güvenlik sistemi olma yolunda ilerlemesini ümit ediyorum. 
Yüce heyetinizi
saygılarımla selamlıyorum. (MHP sıralarından alkışlar) 
BAŞKAN –
Teşekkür ederiz Sayın Öz.
YUSUF HALAÇOĞLU
(Kayseri) – Karar yeter sayısı…
BAŞKAN – Karar
yeter sayısı istiyorsunuz. 
Önergeyi
oylarınıza sunuyorum: Kabul edenler… Kabul etmeyenler… Karar yeter sayısı yok
görünüyor. (AK PARTİ sıralarından “Var, var.” sesleri) 
YUSUF HALAÇOĞLU
(Kayseri) – Nerede, kaç kişi var? Yok ya, 80 kişi yok. 
BAŞKAN – Bir
dakika süre veriyorum o zaman. 
(Elektronik
cihazla oylama yapıldı) 
BAŞKAN – Karar
yeter sayısı vardır, önerge reddolunmuştur. 
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
Olan 639 Sıra Sayılı Kanun Tasarısı'nın, 5510 sayılı Kanunun 88 inci maddesinde
değişiklik öngören 55'inci maddesinde geçen "tebliğ tarihinden itibaren 89
uncu maddenin ikinci fıkrasına göre gecikme cezası ve gecikme zammı
uygulanır" ibaresinin "herhangi bir zam uygulanmaz" şeklinde
değiştirilmesini arz ve teklif ederiz.
İdris Baluken (Bingöl) ve arkadaşları
BAŞKAN –
Komisyon önergeye katılıyor mu? 
PLAN VE BÜTÇE
KOMİSYONU SÖZCÜSÜ HÜSEYİN ŞAHİN (Bursa)- Katılmıyoruz Başkanım. 
BAŞKAN –
Hükûmet?
EKONOMİ BAKANI
NİHAT ZEYBEKCİ (Denizli) – Katılmıyoruz Başkan. 
BAŞKAN –
Gerekçeyi okutuyorum:
Gerekçe: 
Değişiklikle,
yanlışlıkla eksik prim yatıranlardan alınacak farkın tebliğ tarihinden sonra da
zamsız tahsil edilmesi amaçlanmıştır.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer önergeyi
okutuyorum:
Türkiye Büyük Millet
Meclisi Başkanlığına
Görüşülmekte olan 639 Sıra Sayılı İş Kanunu ile
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı ile Ankara Milletvekili İzzet Çetin ve 13 Milletvekilinin; Ankara
Milletvekili İzzet Çetin'in; İstanbul Milletvekili Ferit Mevlüt Aslanoğlu'nun;
Yozgat Milletvekili Sadir Durmaz ve Milliyetçi Hareket Partisi Grup
Başkanvekili İzmir Milletvekili Oktay Vural'ın; İstanbul Milletvekili Abdullah
Levent Tüzel'in; Bingöl Milletvekili İdris Baluken'in; Bursa Milletvekili Sena
Kaleli ve 5 Milletvekilinin; Ankara Milletvekili İzzet Çetin'in; Tekirdağ
Milletvekili Candan Yüceer ve 3 Milletvekilinin; Kahramanmaraş Milletvekili
Mesut Dedeoğlu ile Milliyetçi Hareket Partisi Grup Başkanvekili İzmir
Milletvekili Oktay Vural'ın; Kırklareli Milletvekili Mehmet Siyam Kesimoğlu ve
4 Milletvekilinin; Mersin Milletvekili Aytuğ Atıcı'nın; Konya Milletvekili
Mustafa Kalaycı ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Adana Milletvekili Turgay Develi'nin; İzmir
Milletvekili Musa Çam'ın; Bartın Milletvekili Muhammet Rıza Yalçınkaya'nın;
İstanbul Milletvekilleri Mahmut Tanal ve Binnaz Toprak'ın; İstanbul
Milletvekili Mahmut Tanal'ın; İstanbul Milletvekilleri Mahmut Tanal ve Gürsel
Tekin'in; İstanbul Milletvekili Celal Dinçer'in; Manisa Milletvekili Erkan
Akçay'ın; Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Muğla Milletvekili Nurettin
Demir'in; Ankara Milletvekili Levent Gök'ün; Manisa Milletvekili Erkan Akçay ve
Milliyetçi Hareket Partisi Grup Başkanvekili Mersin Milletvekili Mehmet
Şandır'ın; İstanbul Milletvekili Ali Özgündüz'ün; Tekirdağ Milletvekili Bülent
Belen ve Milliyetçi Hareket Partisi Grup Başkanvekili Mersin Milletvekili
Mehmet Şandır'ın; Ankara Milletvekili İzzet Çetin'in; İstanbul Milletvekilleri
Aydın Ağan Ayaydın ve Ercan Cengiz'in; Balıkesir Milletvekili Ayşe Nedret
Akova'nın; İzmir Milletvekili Musa Çam'ın; Hatay Milletvekili Adnan Şefik
Çirkin'in; Manisa Milletvekili Sakine Öz'ün; Diyarbakır Milletvekili Emine
Ayna'nın; İstanbul Milletvekilleri Gürsel Tekin ve Mahmut Tanal'ın; Erzincan
Milletvekili Muharrem Işık'ın Kanun Teklifleri ile; Benzer Mahiyetteki Kanun
Teklifleri ve Plan ve Bütçe Komisyonu Raporunun 55. maddesinin aşağıdaki
şekilde değiştirilmesini arz ve teklif ederiz.
Hasan Ören (Manisa) ve arkadaşları
MADDE 55- 5510
sayılı Kanunun 88 inci maddesine yirmi birinci fıkrasından sonra gelmek üzere
aşağıdaki fıkra eklenmiştir.
"Sigortalılar
ile tüzel kişilerin kasıt, kusur, hata ve/veya yanıltıcı beyanından
kaynaklanmaması şartıyla, sigortalılarca ödenen prim ve prime ilişkin borcun
noksan tahakkuk ettirildiğinin Kurumca sonradan tespit edilmesi halinde tespit
edilen fark prime ilişkin borç aslına, tebliğ tarihinden itibaren 89 uncu
maddenin ikinci fıkrasına göre gecikme cezası ve gecikme zammı
uygulanmaz."
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ HÜSEYİN ŞAHİN (Bursa) – Katılmıyoruz Başkanım.
BAŞKAN –
Hükûmet?
EKONOMİ BAKANI
NİHAT ZEYBEKCİ (Denizli) – Katılmıyoruz Başkanım.
BAŞKAN – Manisa
Milletvekili Hasan Ören, buyurunuz efendim. (CHP sıralarından alkışlar)
HASAN ÖREN
(Manisa) – Sayın Başkan, değerli milletvekilleri; gerçekten, inat etmeyin
artık. Bugün Soma’dan gelen işçilerimiz, esnaflarımız, sanatkârlarımız, hatta
Sayın Bülent Arınç’ın Elâzığ’da söylediği gibi 70 milyon insan bu torba yasada
kendileriyle ilgili, kendilerinin yararına olan kanun tasarılarının çıkmasını
bekliyor. Ana muhalefet partisinin, muhalefet partisinin söylediği çok basit
bir şey var: “149 maddenin içerisinden 10 maddeyi çekin, bir gün içerisinde
çıkaralım, iki günde çıkaralım. Aynı maddeleri ister iseniz getirin tekrar,
çoğunluğunuz var, çıkaralım.” Niye inat ediyorsunuz? Niye iddia ediyorsunuz? 
Bakınız
arkadaşlar, Soma, bu kazaların sonrasında ilk defa bir bayram geçirecek, Şeker
Bayramı, vicdanlarınızda… (AK PARTİ sıralarından “Ramazan Bayramı” sesleri) Biz
onu çocukluğumuzdan beri, babalarımız, annelerimiz, dedelerimiz bize şeker
verdiği için “Şeker Bayramı” olarak biliriz ama “Ramazan Bayramı”dır, doğrudur,
doğrudur. Ama, bilin ki Ramazan Bayramı’nda Soma’da Ramazan Bayramı olmayacak,
sabahleyin bayram namazına çocuğunu alıp babalar gidemeyecek, eşleri sabah
namazından çocuğuyla dönen babaya ve çocuğa, aileye sofra hazırlayamayacak,
anne babalar ellerinin öpülmesi için, çocuklarının gelmesi için kapıya
gözlerini dikecekler. 
Yapmayın
arkadaşlar, buradan 10 maddeyi çıkarır iseniz 10 maddeyi bir hafta sonra
getirip geçirebilirsiniz, nedir bu inadınız sizin? 
RECEP ÖZEL
(Isparta) – Dün 5’ti, bugün 10’a çıktı. 
HASAN ÖREN
(Devamla) - Siz şimdi getirdiniz, “61 madde” dediniz, 61’e alt komisyonda
106’yı eklediniz, Bütçe Plan Komisyonuna geldi, orada 148+1’e çıkardınız.
Yalvardı arkadaşlarımız “Soma’yı ayırın, vergileri ayırın.” diye. Toplumun
yüzde 90’ını ilgilendiren bu konuyla ilgili eğer gerçekten bir şeyden korkunuz
yok ise getireceğiniz 10 madde yani kollayacağınız, koruyacağınız insanları bu
149’un içerisinde yedirmeye çalışıyorsanız doğru değil. Bakın, hepimiz, bu
mübarek günde akşam iftar açmaya gidiyoruz. Gittiğimizde garson yanımıza
yaklaşsa, garsona “Bize bir kuru fasulye, bir pilav, bir cacık getir.”
dediğimizde, garson iki dakika sonra yanımıza gelse, bunların hepsini bir
tabağa koymuş olsa, AKP milletvekili olarak sizin önünüze koyduğunda tepkiniz
ne olur? Tepkiniz şu olur: Ya masayı bırakır, terk eder gidersiniz veya getiren
garsonu azarlarsınız veya patronunu çağırır o garsonu şikâyet edersiniz.
İHSAN ŞENER
(Ordu) – Kıyas…
HASAN ÖREN
(Devamla) – Ama asla şunu söylemezsiniz: “Ne kadar güzel yapmışsın. Bütün
hepsini bir tabağa koymuşsun, ben de böyle istiyordum.” Sizin de yaptığınız bu.
Ne farkı var yaptığınızın? 
İHSAN ŞENER
(Ordu) – Benzetme yanlış, hiç alakası yok.
İSMAİL GÜNEŞ (Uşak)
– Benzetme yanlış. 
HASAN ÖREN
(Devamla) – Yani, burada 5-6 maddeyi, 7 maddeyi dışarıya çıkarmış olsanız,
bunların dışında bu toplumu ilgilendiren bu konularla ilgili yani o Soma’daki
yaşanan faciada Soma’daki yaşanan acıları düşünerek, biraz empati yaparak,
kendi kendinize sorarak “Ya, evet, bu Soma maddelerine öncelik vermeli, bunu
çıkarmalıyız. Arkasından vergiyle ilgili konular -bu kadar insan bekliyor-
sigorta primleri, BAĞ-KUR borçları, vergi borçlarıyla ilgili…” Yaptığınız
doğrudur, doğru yaptığınıza da inanıyoruz. Arkadaşlarımızın hepsi bu konuda
Plan ve Bütçede destek verdiler ama nedir bu telaşınız, neden bunun içerisine
diğerlerini koyma ihtiyacını hissediyorsunuz? 
İSMAİL GÜNEŞ
(Uşak) – Niye inatlaşıyorsunuz?
HASAN ÖREN
(Devamla) – Peki, bunları başka bir paket olarak getirirseniz, bu paketi burada
bizlere sunduğunuzda, Türkiye’ye sunduğunuzda Türkiye’de yaşayan insanların
yüzde 90’ının karşı çıkacağını bildiğiniz için mi getirmiyorsunuz?
Özelleştirmeyle ilgili yasa getiriyorsunuz. Kime yarıyor? Bundan sonraki
maddede konuşacağım, anlatacağım, yargı kararları var; siz bununla ilgili
gerekli olanı yapmıyorsunuz, şimdi burada bir de suç bastırıyorsunuz, halka
şikâyet ediyorsunuz. Neyi şikâyet ediyorsunuz arkadaşlar? 
RECEP ÖZEL
(Isparta) – Biz şikâyet etmiyoruz ya!
HASAN ÖREN
(Devamla) – Ayıp değil midir, doğru mudur yaptığınız? Mecbur musunuz bunun
hepsini bir tabakta bizlere yedirmeye, bu halka yedirmeye mecbur musunuz? 
RECEP ÖZEL
(Isparta) – Siz de böyle yapmaya mecbur musunuz?
HASAN ÖREN (Devamla)
– Vicdanlarınıza bir daha sorun arkadaşlar. Size grup başkan vekilleri
söyleyebilir, Başbakan da söyleyebilir ama sizin her ne kadar sıranızı Başbakan
tayin ettiyse de buraya gelirken sizi halk seçti, halka karşı sorumluluğunuz
var... 
(Mikrofon otomatik cihaz tarafından kapatıldı) 
HASAN ÖREN (Devamla) –…Soma’ya karşı sorumluluğunuz
var; gereğini yerine getirin. 
Saygılar sunuyorum. (CHP sıralarından alkışlar)
BAŞKAN – Teşekkür ederiz Sayın Ören. 
HAYDAR AKAR (Kocaeli) – Karar yeter sayısı…
BAŞKAN – Önergeyi oylarınıza sunacağım ve karar
yeter sayısı arayacağım.
Kabul edenler… Kabul etmeyenler… Karar yeter
sayısı… (AK PARTİ sıralarından "Var, var." sesleri, CHP sıralarından
"Yok, yok." sesleri)
Elektronik
cihazla oylama yapalım.
Bir dakika süre
veriyorum.
(Elektronik cihazla oylama yapıldı)
BAŞKAN – Karar yeter sayısı vardır, önerge kabul
edilmemiştir.
Madde 55’i oylarınıza sunuyorum: Kabul edenler…
Kabul etmeyenler… 55’inci madde kabul edilmiştir.
56’ncı madde üzerinde üç adet önerge vardır,
okutuyorum:
Türkiye Büyük Millet Meclisi Başkanlığına
Görüşülmekte
olan 639 Sıra Sayılı Kanun Tasarısı'nın, 5510 sayılı Kanunun 97 nci maddesinde
değişiklik öngören 56'ncı maddesinde geçen "oniki ay" ibaresinin
"ondört ay" olarak değiştirilmesini arz ve teklif ederiz.
 İdris Baluken Erol
Dora Sırrı Süreyya Önder
 Bingöl Mardin İstanbul
 Nazmi Gür Sebahat
Tuncel
 Van İstanbul
Türkiye Büyük
Millet Meclisi Başkanlığına
Görüşülmekte olan 639 Sıra Sayılı İş Kanunu ile
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı ile Ankara Milletvekili İzzet Çetin ve 13 Milletvekilinin; Ankara
Milletvekili İzzet Çetin'in; İstanbul Milletvekili Ferit Mevlüt Aslanoğlu'nun;
Yozgat Milletvekili Sadir Durmaz ve Milliyetçi Hareket Partisi Grup Başkanvekili
İzmir Milletvekili Oktay Vural'ın; İstanbul Milletvekili Abdullah Levent
Tüzel'in; Bingöl Milletvekili İdris Baluken'in; Bursa Milletvekili Sena Kaleli
ve 5 Milletvekilinin; Ankara Milletvekili İzzet Çetin'in; Tekirdağ Milletvekili
Candan Yüceer ve 3 Milletvekilinin; Kahramanmaraş Milletvekili Mesut Dedeoğlu
ile Milliyetçi Hareket Partisi Grup Başkanvekili İzmir Milletvekili Oktay
Vural'ın; Kırklareli Milletvekili Mehmet Siyam Kesimoğlu ve 4 Milletvekilinin;
Mersin Milletvekili Aytuğ Atıcı'nın; Konya Milletvekili Mustafa Kalaycı ve
Milliyetçi Hareket Partisi Grup Başkanvekili İzmir Milletvekili Oktay Vural'ın;
Adana Milletvekili Turgay Develi'nin; İzmir Milletvekili Musa Çam'ın; Bartın
Milletvekili Muhammet Rıza Yalçınkaya'nın; İstanbul Milletvekilleri Mahmut
Tanal ve Binnaz Toprak’ın; İstanbul Milletvekili Mahmut Tanal'ın; İstanbul
Milletvekilleri Mahmut Tanal ve Gürsel Tekin'in; İstanbul Milletvekili Celal
Dinçer'in; Manisa Milletvekili Erkan Akçay'ın; Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural'ın; Muğla Milletvekili Nurettin Demir'in; Ankara Milletvekili
Levent Gök'ün; Manisa Milletvekili Erkan Akçay ve Milliyetçi Hareket Partisi
Grup Başkanvekili Mersin Milletvekili Mehmet Şandır'ın; İstanbul Milletvekili
Ali Özgündüz'ün; Tekirdağ Milletvekili Bülent Belen ve Milliyetçi Hareket
Partisi Grup Başkanvekili Mersin Milletvekili Mehmet Şandır'ın; Ankara
Milletvekili İzzet Çetin'in; İstanbul Milletvekilleri Aydın Ağan Ayaydın ve
Ercan Cengiz'in; Kars Milletvekili Mülkiye Birtane'nin; Manisa Milletvekili
Erkan Akçay ve Milliyetçi Hareket Partisi Grup Başkanvekili Mersin Milletvekili
Mehmet Şandır ile 1 Milletvekilinin; Ankara Milletvekili İzzet Çetin'in;
Zonguldak Milletvekili Ali İhsan Köktürk'ün; İstanbul Milletvekili Mustafa
Sezgin Tanrıkulu'nun; İstanbul Milletvekili Mahmut Tanal'ın; İstanbul
Milletvekili Mahmut Tanal'ın; İstanbul Milletvekili Atila Kaya ve Milliyetçi
Hareket Partisi Grup Başkanvekili İzmir Milletvekili Oktay Vural ile 2 Milletvekilinin;
Barış ve Demokrasi Partisi Grup Başkanvekili Iğdır Milletvekili Pervin
Buldan'ın; Burdur Milletvekili Ramazan Kerim Özkan'ın; Hatay Milletvekili
Mevlüt Dudu'nun; Ankara Milletvekili Levent Gök'ün; Ankara Milletvekili Levent
Gök'ün; Kahramanmaraş Milletvekili Mesut Dedeoğlu ve Milliyetçi Hareket Partisi
Grup Başkanvekili Mersin Milletvekili Mehmet Şandır ve 1 Milletvekilinin;
İstanbul Milletvekilleri Gürsel Tekin ve Mahmut Tanal'ın; Erzincan Milletvekili
Muharrem Işık'ın Kanun Teklifleri ile; Benzer Mahiyetteki Kanun Teklifleri ve
Plan ve Bütçe Komisyonu Raporunun 56. maddesinin aşağıdaki şekilde
değiştirilmesini arz ve teklif ederiz.
MADDE 56- 5510 sayılı Kanunun 97 nci maddesinin
dördüncü fıkrasında yer alan “altı ay” ibaresi “on sekiz ay” şeklinde
değiştirilmiştir.
 Rahmi Aşkın Türeli Vahap
Seçer Musa Çam
 İzmir Mersin İzmir
 Hasan Ören İzzet
Çetin Bülent Kuşoğlu
 Manisa Ankara Ankara
Türkiye Büyük Millet Meclisi
Başkanlığına
Görüşülmekte
olan 639 sıra sayılı İş Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile Manisa Milletvekili Erkan
Akçay'ın; Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Yozgat Milletvekili Sadir Durmaz
ve Milliyetçi Hareket Partisi Grup Başkanvekili İzmir Milletvekili Oktay
Vural'ın; Kahramanmaraş Milletvekili Mesut Dedeoğlu ile Milliyetçi Hareket
Partisi Grup Başkanvekili İzmir Milletvekili Oktay Vural'ın; Konya Milletvekili
Mustafa Kalaycı ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Manisa Milletvekili Erkan Akçay ve Milliyetçi
Hareket Partisi Grup Başkanvekili Mersin Milletvekili Mehmet Şandır'ın;
Tekirdağ Milletvekili Bülent Belen ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; Manisa Milletvekili Erkan
Akçay ve Milliyetçi Hareket Partisi Grup Başkanvekili Mersin Milletvekili
Mehmet Şandır'ın; İstanbul Milletvekili Atila Kaya ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Kahramanmaraş
Milletvekili Mesut Dedeoğlu ve Milliyetçi Hareket Partisi Grup Başkanvekili
Mersin Milletvekili Mehmet Şandır'ın; Mersin Milletvekili Ali Öz ve Milliyetçi
Hareket Partisi Grup Başkanvekili Mersin Milletvekili Mehmet Şandır'ın; Mersin
Milletvekili Ali Öz ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; İstanbul Milletvekili Durmuşali Torlak ve
Milliyetçi Hareket Partisi Grup Başkanvekili Mersin Milletvekili Mehmet Şandır'ın;
Mersin Milletvekili Ali Öz ve Milliyetçi Hareket Partisi Grup Başkanvekili
Mersin Milletvekili Mehmet Şandır'ın; Osmaniye Milletvekili Hasan Hüseyin
Türkoğlu ve Milliyetçi Hareket Partisi Grup Başkanvekili Mersin Milletvekili
Mehmet Şandır'ın; Kastamonu Milletvekili Emin Çınar ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Kastamonu
Milletvekili Emin Çınar ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Mersin Milletvekili Mehmet Şandır ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Kütahya
Milletvekili Alim Işık ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Balıkesir Milletvekili Ahmet Duran Bulut ve
Milliyetçi Hareket Partisi Grup Başkanvekili Kayseri Milletvekili Yusuf
Halaçoğlu'nun; Samsun Milletvekili Cemalettin Şimşek'in; Konya Milletvekili
Mustafa Kalaycı ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Konya Milletvekili Mustafa Kalaycı ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Manisa
Milletvekili Erkan Akçay ve Milliyetçi Hareket Partisi Grup Başkanvekili İzmir
Milletvekili Oktay Vural'ın Benzer Mahiyetteki Kanun Teklifleri ve Plan ve
Bütçe Komisyonu Raporu ile Türkiye Büyük Millet Meclisi Başkanlığı ve Plan ve
Bütçe Komisyonu Başkanlığı Tezkerelerinin (1/931, 2/115, 2/139, 2/158, 2/195,
2/282, 2/297, 2/298, 2/324, 2/368, 2/399, 2/434, 2/439, 2/453, 2/524, 2/528,
2/555, 2/601, 2/640, 2/689, 2/691, 2/798, 2/885, 2/896, 2/944, 2/1019, 2/1063,
2/1103, 2/1131, 2/1156, 2/1200, 2/1202, 2/1203, 2/1217, 2/1222, 2/1227, 2/1236,
2/1242, 2/1245, 2/1248, 2/1258, 2/1260, 2/1301, 2/1302, 2/1345, 2/1350, 2/1364,
2/1372, 2/1383, 2/1414, 2/1422, 2/1426, 2/1431, 2/1437, 2/1442, 2/1488, 2/1496,
2/1498, 2/1506, 2/1514, 2/1516, 2/1525, 2/1540, 2/1595, 2/1652, 2/1655, 2/1657,
2/1677, 2/1688, 2/1716, 2/1747, 2/1765, 2/1775, 2/1794, 2/1797, 2/1799, 2/1808,
2/1837, 2/1869, 2/1899, 2/1906, 2/1924, 2/1932, 2/1938, 2/1954, 2/1957, 2/1963,
2/1983, 2/1997, 2/2000, 2/2032, 2/2041, 2/2051, 2/2056, 2/2057, 2/2065, 2/2069,
2/2083, 2/2146, 2/2156, 2/2158, 2/2176, 2/2178, 2/2186, 2/2187, 2/2190, 2/2191,
2/2192, 2/2198) 56 ncı maddesinin aşağıdaki değiştirilmesini arz ve teklif
ederiz. 
 Erkan Akçay Mesut
Dedeoğlu Mustafa Kalaycı
 Manisa Kahramanmaraş Konya
 Alim Işık Yusuf
Halaçoğlu 
 Kütahya Kayseri 
MADDE 56- 5510
sayılı Kanunun 97 nci maddesinin dördüncü fıkrasında yer alan "altı ay'
ibaresi "onsekiz ay" şeklinde ve beşinci fıkrası aşağıdaki şekilde
değiştirilmiştir.
“Genel sağlık
sigortalısı ve bakmakla yükümlü olduğu kişilerin alacakları, hakkın doğduğu
tarihten itibaren beş yıl içinde istenmezse düşer.”
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ HÜSEYİN ŞAHİN (Bursa) – Katılmıyoruz Başkanım.
BAŞKAN –
Hükûmet?
EKONOMİ BAKANI
NİHAT ZEYBEKCİ (Denizli) – Katılmıyoruz Başkanım.
BAŞKAN –
Kahramanmaraş Milletvekili Mesut Dedeoğlu.
Buyurunuz Sayın
Dedeoğlu. (MHP ve CHP sıralarından alkışlar)
MESUT DEDEOĞLU
(Kahramanmaraş) – Teşekkür ediyorum Sayın Başkanım.
Sayın Başkan,
değerli milletvekilleri; 639 sıra sayılı torba yasanın 56’ncı maddesi üzerine
vermiş olduğumuz değişiklik önergesi hakkında Milliyetçi Hareket Partisi Grubu
olarak söz aldım. Yüce Meclisi saygılarımla selamlıyorum.
Değerli
milletvekilleri, bu kanun tasarısı Soma’da hayatını kaybeden maden
şehitlerimize ve taşeron işçilerine yeni haklar kazandırmak amacıyla
hazırlanmıştır. Kamuoyundan gelen talepler doğrultusunda, ilk olarak 61 madde olarak
hazırlanan torba yasanın madde sayısı Komisyonda sürekli artmıştır. Madenciler
ve taşeron işçiler için yapılan çalışmaları fırsat bilen Hükûmet, muhalefetin
de sesine kulak tıkayarak torba yasanın içine vatandaşın aleyhine çalışmalar
eklemiştir. Hükûmet, vatandaşın aleyhine kanunları millete dayatmaya
çalışmaktadır. Buna göre, bazı alanlarda yeni haklar getiren Hükûmet, bazı
alanlarda da mevcut kazanılmış hakları elden almaktadır. 
Torba yasayla
mahkeme kararı olsa dahi kamu görevlilerinin eski görevlerine dönmelerinin önü
kesilmektedir. Bu düzenlemeyle 3 milyon memurun iş güvencesi ve buna bağlı
olarak yargı güvencesi ellerinden alınmıştır. 17 ve 25 Aralık rüşvet ve
yolsuzluk operasyonunun sonrası görevden alınan memurlar bu yasa sonrası,
ellerinde mahkeme kararı dahi olsa eski görevlerine geri dönemeyeceklerdir.
Sayın Başkan,
değerli milletvekilleri; böyle bir düzenlemenin kabul edilmesi mümkün değildir.
Hiçbir demokratik ülkede böyle bir düzenleme yoktur. Demokratik ülkelerde yargı
bağımsızlığı vardır. Yargı kararları kesindir ve uygulanır niteliktedir. Kişiye
ve kuruma göre yargı asla olmamalıdır. Hukukun üstünlüğü yerine, üstünlerin
hukuku uygulanmak istenmektedir. Buradan Hükûmeti uyarıyoruz: Bu düzenleme
hukuka da insan haklarına da aykırı bir düzenlemedir. Hükûmet bu düzenlemeden
derhâl vazgeçmelidir. Memurların kazanılmış hakları kendilerine tekrar iade
edilmelidir. 
Sayın Başkan,
değerli milletvekilleri; ayrıca, bu yıl Hükûmet tarafından seyyanen zam verilen
memurlar, ilk defa bu ay enflasyon artışından fark alamamışlardır. Bunun suçu
tamamen Hükûmete ve yandaş bir sendikaya aittir. Bu sendika, Hükûmet tarafından
memurlara yapılan 123 liralık komik zamma imza atmıştır yani günde 2 TL’ye
tekabül etmektedir verilen zam. Memurların enflasyon artışından dolayı
kayıpları çok büyüktür. Bunun da Hükûmet tarafından telafi edilmesini
beklemekteyiz.
Sayın Başkan,
değerli milletvekilleri; maden şehitlerimiz ve taşeron işçiler konusunda
yapılan çalışmalar da maalesef beklentileri karşılayacak düzeyde değildir. Bu
düzenlemeler beklentilerden çok uzak bir şekilde hazırlanmıştır. Madenlerde
yaşam odası insafına bırakılan Hükûmet, Soma faciasında hayatını kaybeden ve
emekli aylığına hak kazanamayan madencilerin yakınlarına maaş bağlanması
konusunda çalışma yapılırken diğer maden kazalarında hayatını kaybeden maden
şehitlerimizi de kapsam dışı bırakmıştır. Zonguldak Kozlu, Karadon, Edirne
Keşan ve Balıkesir Dursunbey maden kazalarında hayatını kaybedenlerin aileleri
bu düzenlemeden yararlanamamışlardır. Yani, Hükûmet 13 Mayıs 2014 tarihinde
Soma’da hayatını kaybeden maden şehitlerimizin yakınlarına ölüm aylığı
bağlarken, bir gün sonra yani 14 Mayıs 2014 tarihinde Zonguldak’ta hayatını
kaybeden maden şehitlerimizin ailesini kapsam dışı bırakmıştır. Bunlarla
beraber, Kahramanmaraş Afşin-Elbistan Termik Santralinde göçük altında kalan 9
görev şehidimiz hâlâ toprak altında yatmasına rağmen onlara da bir görev
şehitlik maaşı veyahut da ek bir ödeme düşünülmemiş, kapsam dışı bırakılmıştır.

Aynı coğrafya
üzerinde yaşayan ve aynı kaderi paylaşan iki acılı insan arasında böylesine iki
ayrı uygulama yapılması kabul edilir bir durum değildir. Bu tip uygulamalarla,
Hükûmet acıları paylaşmak bir yana, daha da artırmaktadır. Hükûmeti bu
yanlıştan derhâl geri dönmeye davet ediyoruz.
Bu duygu ve
düşüncelerle değişiklik önergemizin kabulünü dileyerek yüce Meclisi
saygılarımla selamlıyorum. (MHP sıralarından alkışlar)
BAŞKAN –
Teşekkür ediyoruz Sayın Dedeoğlu.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük
Millet Meclisi Başkanlığına
Görüşülmekte
olan 639 Sıra Sayılı İş Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile Benzer Mahiyetteki Kanun
Teklifleri ve Plan ve Bütçe Komisyonu Raporunun 56. maddesinin aşağıdaki
şekilde değiştirilmesini arz ve teklif ederiz.
Madde 56- 5510
sayılı Kanunun 97 nci maddesinin dördüncü fıkrasında yer alan “altı ay” ibaresi
“on sekiz ay” şeklinde değiştirilmiştir.
Hasan Ören (Manisa) ve arkadaşları
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ HÜSEYİN ŞAHİN (Bursa) – Katılmıyoruz Başkanım.
BAŞKAN –
Hükûmet?
EKONOMİ BAKANI
NİHAT ZEYBEKCİ (Denizli) – Katılmıyoruz Başkanım.
BAŞKAN – Kim
konuşacak?
ENGİN ALTAY
(Sinop) – Hasan Ören.
BAŞKAN – Manisa
Milletvekili Hasan Ören, buyurunuz efendim. (CHP sıralarından alkışlar)
HASAN ÖREN (Manisa) – Değerli arkadaşlarım, hiçbir
şey geç kalmış değildir. Ben buradan grup başkan vekillerine, AKP’nin grup
başkan vekiline, yine tekrarlıyorum sorumu: Ne olursunuz, 70 milyonun beklediği
bu yasaları cumaya kadar bitirelim, uzlaşalım. Uzlaşmanın koşulu konuşmaktır.
Bakınız, 149 madde içerisinde istediğimiz 5-6 madde var, tahmin ediyorum,
MHP’nin de 5-6 maddesi var; hepsi toplam 10 madde olmaz: Türkiye Barolar
Birliğiyle ilgili 97’nci madde, göreve iade edilen kamu görevlileriyle ilgili
100’üncü madde, özelleştirmeyle ilgili 112’nci madde, Mera Kanunu’yla ilgili
115’inci madde, belediye taşınmazlarıyla ilgili 124’üncü madde. Bir hafta sonra
çıkarın, gerçekten, teke tek konuştuğumuzda hepiniz “tamam” diyorsunuz, ne olur
bir hafta sonra çıkarsanız? Elli gündür buradayız arkadaşlar. Burada çalışmak
zevktir, milyonlarca insan bu mabede, bu Parlamentoya girmek istiyor, giremiyor.
Bize böylesine güzel bir şeref verilmiş. Çalışmadan ne siz korkuyorsunuz ne biz
korkuyoruz. Mesele, ne kadar çalışacağız, nereye kadar çalışacağız değil,
mesele, 70 milyonun beklediği, kendisiyle ilgili olan, kendi lehine olan
düzenlemelerin bir an evvel çıkması. “E, canım, bunları da siz bunun arasında
yiyiverin.” E, nasıl yiyelim? 
Bu
özelleştirmeyle ilgili talep ve dosya tebliğ tarihi 27/02/2014, Manisa’da Et ve
Balık Kurumunun özelleştirilmesi: Nedir 112? “…devir ve teslim işlemlerinin
tamamlanmasının üzerinden beş yıl geçmiş olan özelleştirmeler hakkında verilmiş
olan yargı kararları ile ilgili olarak sözleşmelerinde belirtilen haller
dışında bu kuruluşların geriye alınması yönünde herhangi bir işlem tesis
edilmez.” Şimdi, ne demiş Yargıtay Cumhuriyet Başsavcılığı? “Yukarıda özet
bilgileri yazılı dosya incelendi. Sanıkların Özelleştirme İdaresi Başkanlığında
görevli oldukları ve Manisa Et ve Balık Kurumu Kombinasının pazarlık usulüyle
satışında görev aldıkları, bu satış sırasında ihale şartnamesine başka
firmaların katılımını en aza indirmek için ağır şartlar koydukları ve ihaleyi
MAY-ET firmasının kazanmasını sağladıkları, daha sonra sözleşmenin 3’üncü
maddesini değiştirmek suretiyle kombinenin satış ve devrine imkân sağlayarak
ihaleye fesat karıştırma suçunu işledikleri; bunun -dosyada mevcut- 30/9/2009
tarihli bilirkişi raporu ve tüm dosyadaki diğer belgelerle sabit olduğu halde,
eksik soruşturma ve yetersiz gerekçelerle yazılı şekilde beraat kararı
verilmesi yasaya aykırı bulunduğundan hükmün bozulmasına.” demiş. Kim demiş?
Yargıtay Cumhuriyet Başsavcı Yardımcısı Ayhan Aygün. Peki, bunun üzerinden beş
yıl geçti, ne yapacağız şimdi? Ne yapacağız?
Bu yasayı
getiriyorsunuz, bize diyorsunuz ki: “Yiyin pilavı, cacığı, kuru fasulyeyi bir
tabakta.” Nasıl yiyeceğiz bunu? Siz de yiyemezsiniz. Ama bununla ilgili
iddialarınız var ise, haklılığınızı konuşuyor iseniz gelirsiniz başka paket
içerisinde bunu halka anlatırsınız. Hiçbir şey için geç değildir. İnsanlar bu
yasaları bekliyorlar. Grup başkan vekilleri, bu yasalarla ilgili eğer
üzerinizdeki insanlardan izin almak gerekliyse veya onlara doğru bir brifing
vermek gerekliyse bunları yapmakta yarar var. 5 madde. İtirazı olan var mı?
Çıkarsanız ne olur? Ellinci gün... Yetişmediği için Plan ve Bütçe Komisyonunda,
bir buçuk hafta Meclis boşa çalıştı -sevgili arkadaşım biliyor, Manisa
Milletvekilimiz Uğur Aydemir- bir buçuk hafta Genel Kurula indiremediğimizden
dolayı Genel Kurul boş geçti. Peki, bu söylediğimin neresi mantıksız
arkadaşlar?
Siz, bir de
topluma dönüyorsunuz diyorsunuz ki: “Muhalefet partileri yasanın çıkmasını
engelliyor.” Allah’ınızı severseniz, bu mübarek günde vicdanlarınıza sorun ya.
Gerçekten, şurayı tuttuğunuzda…
ENGİN ALTAY
(Sinop) – Allah affetmez, Allah affetmez!
HASAN ÖREN
(Devamla) - …muhalefetin bu konuda küçük bir kusurunun olduğunu söylüyor iseniz
sizi kamuoyuna havale ediyorum. Allah’a havale edeceğim, olmuyor, O’nunla
ilgili bir şey yok; orada, havale ettiğimiz yerde, diğer yerde görülecek
hesaplar. Ama, ben, Türkiye’de bu yasanın çıkmasını bekleyen insanlara havale ediyorum.
Hepinize saygılar sunuyorum. (CHP
sıralarından alkışlar)
BAŞKAN – Teşekkür ederiz Sayın Ören.
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir.
Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 639 Sıra Sayılı Kanun Tasarısı'nın, 5510 sayılı Kanunun 97 nci maddesinde
değişiklik öngören 56'ıncı maddesinde geçen "oniki ay" ibaresinin
"ondört ay" olarak değiştirilmesini arz ve teklif ederiz.
İdris Baluken (Bingöl) ve arkadaşları
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ HÜSEYİN ŞAHİN (Bursa) – Katılmıyoruz Başkanım.
BAŞKAN –
Hükûmet?
EKONOMİ BAKANI
NİHAT ZEYBEKCİ (Denizli) – Katılmıyoruz Başkanım.
BAŞKAN –
Gerekçe…
Gerekçe: 
Mevcut durumda, 6 ay boyunca bankadan
emekli aylığı çekilmediği durumda, aylık ödemesi durdurulmakta ve sağlık hakkı
askıya alınmaktadır. Yapılan düzenleme ile emekli, dul ve yetimler adına
gönderilen aylıklarda durdurma süresi 6 aydan 1 yıla çıkarılması
öngörülmektedir. Ancak bu sürede mağduriyetleri engellemeye yeterli bir süre
değildir. Değişiklik ile bu sürenin uzatılması amaçlanmıştır.
BAŞKAN – Önergeyi oylarınıza
sunuyorum: Kabul edenler… Kabul etmeyenler… Kabul edilmemiştir.
56’ncı maddeyi oylarınıza sunuyorum:
Kabul edenler… Kabul etmeyenler… Kabul edilmiştir.
57’nci madde üzerinde dört önerge
vardır, okutuyorum:
Türkiye
Büyük Millet Meclisi Başkanlığına
Görüşülmekte olan 639 sıra sayılı
Kanun Tasarısı’nın 57’nci maddesinde yer alan “altı” ibarelerinin “üç” şeklinde
değiştirilmesini arz ve teklif ederiz.
 Erkan Akçay Mustafa
Kalaycı Alim Işık
 Manisa Konya Kütahya
 Yusuf Halaçoğlu Mesut
Dedeoğlu 
 Kayseri Kahramanmaraş
Türkiye
Büyük Millet Meclisi Başkanlığına
Görüşülmekte olan 639 sıra sayılı
Kanun Tasarısının çerçeve 57 nci maddesinin aşağıdaki şekilde değiştirilmesini
arz ve teklif ederiz.
 Mustafa Elitaş Mehmet
Doğan Kubat Recep Özel
 Kayseri İstanbul Isparta
 Nurdan Şanlı Şirin
Ünal 
 Ankara İstanbul
“MADDE 57- 5510 sayılı Kanunun 103
üncü maddesine aşağıdaki fıkralar eklenmiştir.
"Kurum müfettişlerince yapılan
inceleme veya soruşturma esnasında yapılan tespitlere bağlı olarak,
oluşabilecek Kurum alacağı tahsilinin riske gireceğinin öngörülmesi halinde, en
az üç müfettişten oluşan komisyonun uygun görüşü ve Rehberlik ve Teftiş
Başkanının onayıyla altı ayı geçmemek üzere, inceleme veya soruşturma
sonuçlanıncaya kadar sağlık hizmeti sunucusunun Kurum nezdindeki muaccel veya
müeccel alacaklarının ödemesi, tahsili riske gireceği öngörülen alacakla
orantılı olarak durdurulabilir. Altı aylık süre içerisinde inceleme veya
soruşturma sonuçlanmaz ise durdurma kararı kendiliğinden kalkar ve bu tarihten
itibaren muaccel olan alacakları ödenmeye devam olunur. Altı aylık süre
sonuna kadar ödemesi durdurulan alacaklar ise inceleme veya soruşturma
sonuçlanıncaya kadar ödenmez. Ancak, sağlık hizmeti sunucusunun Kurum
nezdindeki muaccel olan alacaklarının her biri için 6183 sayılı Kanunun 10 uncu
maddesinin birinci fıkrasının 2 nci ve 3 üncü bentlerinde sayılanlar kapsamında
teminat verilmesi halinde durdurma kararı bu kararı uygulayan Kurum ünitesi
tarafından kaldırılır ve Kurum nezdindeki alacakları ödenir.
Kurum tarafından
sözleşmesi feshedilmiş sağlık hizmeti sunucusuyla feshe neden olan fiillerine
bağlı olarak oluşan Kurum alacakları tahsil edilmeden ve fesih süresi
tamamlanmadan yeni bir sözleşme yapılmaz. Söz konusu sağlık hizmeti sunucusunun
devri halinde ise feshe neden olan Kurum alacakları tahsil edilmeden ve en az
bir yıllık fesih süresi geçmeden devralan sağlık hizmeti sunucusu ile sözleşme
yapılmaz. Sözleşme yapılmayan veya sözleşmesi feshedilen sağlık hizmeti
sunucunun muayene ve işlemlere ilişkin fatura bedelleri ödenmez. 
5237 sayılı
Kanunda belirtilen ve Kurum zararına neden olan nitelikli dolandırıcılık
suçunun işlendiği kesinleşmiş mahkeme kararıyla sabit görülmesi şartıyla; söz
konusu fiillerin sağlık hizmeti sunucusunun yöneticileri ve/veya ortakları
tarafından işlendiği durumda aynı sağlık hizmeti sunucusuyla veya bunların daha
sonra yönetici ve/veya ortak olduğu sağlık hizmeti sunucusuyla hiçbir şekilde
sözleşme yapılmaz, bu fiillerin hekimler tarafından işlendiği durumda ise
ilgili hekimlerle en az üç yıl süre ile sözleşme yapılmaz. Kesinleşmiş mahkeme
kararının beklenmesi sağlık hizmeti satın alınmasına ilişkin sözleşmelerde
belirtilen fesih sürelerinin uygulanmasına engel olmaz. 
5237 sayılı
Kanunda belirtilen nitelikli dolandırıcılık fiillerini işleyen sağlık hizmeti
sunucusu ve/veya ilgili hekimler hakkında ruhsat iptali de dahil olmak üzere
gerekli tüm iş ve işlemler için keyfiyet Sağlık Bakanlığına bildirilir.
Nitelikli dolandırıcılık fiillerini işleyerek Kurum zararına neden olmuş
hekimlerden gelen muayene ve işlemlere ilişkin fatura bedelleri en az üç yıl
süre ile ödenmez." 
Türkiye Büyük Millet Meclisi Başkanlığına
Görüşülmekte
olan 639 Sıra Sayılı Kanun Tasarısının 57. maddesinin aşağıdaki şekilde
değiştirilmesini arz ve teklif ederiz.
 Rahmi Aşkın Türeli Vahap
Seçer Bülent Kuşoğlu
 İzmir Mersin Ankara
 İzzet Çetin Mehmet
Ali Susam Sedef Küçük
 Ankara İzmir İstanbul
 Mehmet
Hilal Kaplan
 Kocaeli
MADDE 57-5510 sayılı
Kanunun 103 üncü maddesine aşağıdaki fıkralar eklenmiştir.
"Kurum
müfettişlerince yapılan inceleme veya soruşturma esnasında, Kurum alacağı
tahsilinin riske gireceği öngörülmesi halinde, en az üç müfettişten oluşan
komisyonun uygun görüşü ve Rehberlik ve Teftiş Başkanının onayıyla üç ayı
geçmemek üzere, inceleme veya soruşturma sonuçlanıncaya kadar sağlık hizmet
sunucusunun Kurum nezdindeki muaccel veya müeccel alacaklarının ödemesi,
tahsili riske gireceği öngörülen alacakla orantılı olarak durdurulabilir. Üç
aylık süre içerisinde inceleme veya soruşturma sonuçlanmaz ise durdurma kararı
kendiliğinden kalkar ve bu tarihten itibaren muaccel olan alacakları ödenmeye
devam olunur. Üç aylık süre sonuna kadar ödemesi durdurulan alacaklar ise
inceleme veya soruşturma sonuçlanıncaya kadar ödenmez. Ancak, sağlık hizmet
sunucusunun Kurum nezdindeki muaccel olan alacaklarının her biri için, 6183
sayılı Kanunun 10 uncu maddesinin birinci fıkrasının 2 nci ve 3 üncü
bentlerinde sayılanlar kapsamında, teminat verilmesi halinde durdurma kararı bu
kararı uygulayan Kurum ünitesi tarafından kaldırılır ve Kurum nezdindeki
alacakları ödenir.
Kurum tarafından
sözleşmesi feshedilmiş sağlık hizmet sunucusunun fesihten doğan Kurum
alacakları tahsil edilmeden ve fesih süresi tamamlanmadan aynı sağlık hizmet
sunucusu ile sözleşme yapılmaz. Ancak, 5237 sayılı Kanunda belirtilen nitelikli
dolandırıcılık fiillerinin işlenmesi sonucunda Kurum zararına sebep olunmuş ise
aynı sağlık hizmet sunucusu ve hekimler ile hiçbir şekilde sözleşme yapılmaz.
5237 sayılı Kanunda belirtilen
nitelikli dolandırıcılık fiillerini işleyen sağlık hizmet sunucusu ve ilgili
hekimler hakkında ruhsat iptali de dahil olmak üzere gerekli tüm iş ve işlemler
için keyfiyet Sağlık Bakanlığına bildirilir."
Türkiye Büyük Millet Meclisi Başkanlığına
Görüşülmekte olan 639
Sıra Sayılı Kanun Tasarısı'nın, 5510 sayılı Kanunun 103 üncü maddesinde
değişiklik öngören 57'inci maddesinin tasarı metninden çıkarılmasını arz ve
teklif ederiz.
 İdris Baluken Erol
Dora İbrahim Binici
 Bingöl Mardin Şanlıurfa
 Nazmi Gür Esat
Canan
 Van Hakkâri
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ HÜSEYİN ŞAHİN (Bursa) – Katılmıyoruz Başkanım.
BAŞKAN –
Hükûmet?
EKONOMİ BAKANI
NİHAT ZEYBEKCİ (Denizli) – Katılmıyoruz Başkanım.
BAŞKAN – Gerekçeyi okutuyorum:
Gerekçe:
SGK'nın alacağının tahsilinin riske
gireceğinin öngörülmesi halinde, ilgili sağlık hizmeti sunucularının Kurum
nezdindeki alacaklarının ödemesinin 6 aya kadar durdurulabileceği yönlü bir
düzenleme sağlık hizmet sunucularının mağduriyetine ve sağlık hizmetlerinde
vatandaşı mağdur edecek uygulamalara sebebiyet verebilecektir. Değişiklik ile
bu sorunun giderilmesi amaçlanmıştır.
BAŞKAN – Önergeyi oylarınıza
sunuyorum: Kabul edenler... Kabul etmeyenler... Kabul edilmemiştir. 
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 639 Sıra Sayılı Kanun Tasarısı’nın 57. maddesinin aşağıdaki şekilde
değiştirilmesini arz ve teklif ederiz.
Vahap Seçer (Mersin) ve arkadaşları
Madde 57 - 5510 sayılı
Kanunun 103 üncü maddesine aşağıdaki fıkralar eklenmiştir.
"Kurum
müfettişlerince yapılan inceleme veya soruşturma esnasında, Kurum alacağı
tahsilinin riske gireceği öngörülmesi halinde, en az üç müfettişten oluşan
komisyonun uygun görüşü ve Rehberlik ve Teftiş Başkanının onayıyla üç ayı
geçmemek üzere, inceleme veya soruşturma sonuçlanıncaya kadar sağlık hizmet
sunucusunun Kurum nezdindeki muaccel veya müeccel alacaklarının ödemesi,
tahsili riske gireceği öngörülen alacakla orantılı olarak durdurulabilir. Üç
aylık süre içerisinde inceleme veya soruşturma sonuçlanmaz ise durdurma kararı
kendiliğinden kalkar ve bu tarihten itibaren muaccel olan alacakları ödenmeye
devam olunur. Üç aylık süre sonuna kadar ödemesi durdurulan alacaklar ise
inceleme veya soruşturma sonuçlanıncaya kadar ödenmez. Ancak, sağlık hizmet
sunucusunun Kurum nezdindeki muaccel olan alacaklarının her biri için, 6183
sayılı Kanunun 10 uncu maddesinin birinci fıkrasının 2 nci ve 3 üncü
bentlerinde sayılanlar kapsamında, teminat verilmesi halinde durdurma kararı bu
kararı uygulayan Kurum ünitesi tarafından kaldırılır ve Kurum nezdindeki
alacakları ödenir.
Kurum tarafından
sözleşmesi feshedilmiş sağlık hizmet sunucusunun fesihten doğan Kurum
alacakları tahsil edilmeden ve fesih süresi tamamlanmadan aynı sağlık hizmet
sunucusu ile sözleşme yapılmaz. Ancak, 5237 sayılı Kanunda belirtilen nitelikli
dolandırıcılık fiillerinin işlenmesi sonucunda Kurum zararına sebep olunmuş ise
aynı sağlık hizmet sunucusu ve hekimler ile hiçbir şekilde sözleşme yapılmaz.
5237 sayılı Kanunda
belirtilen nitelikli dolandırıcılık fiillerini işleyen sağlık hizmet sunucusu
ve ilgili hekimler hakkında ruhsat iptali de dahil olmak üzere gerekli tüm iş
ve işlemler için keyfiyet Sağlık Bakanlığına bildirilir."
BAŞKAN – Komisyon
önergeye katılıyor mu?
PLAN
VE BÜTÇE KOMİSYONU SÖZCÜSÜ HÜSEYİN ŞAHİN (Bursa) – Katılmıyoruz Başkanım.
BAŞKAN – Hükûmet? 
EKONOMİ
BAKANI NİHAT ZEYBEKCİ (Denizli) – Katılmıyoruz Başkan.
BAŞKAN – Sayın Kaplan,
buyurunuz. (CHP sıralarından alkışlar) 
MEHMET HİLAL KAPLAN
(Kocaeli) – Teşekkür ediyorum Sayın Başkan.
Sayın Başkan, değerli
milletvekilleri; 639 sıra sayılı Kanun Tasarısı’nın 57’nci maddesi üzerine
verdiğimiz önerge üzerine söz almış bulunmaktayım. Yüce heyetinizi saygıyla
selamlıyorum.
Hepinizin
bildiği gibi, 13 Mayısta Manisa Soma’da yaşanan iş cinayeti sonrası gündeme
alınan, madencilerin çalışma koşullarının iyileştirilmesi ve haklarının
geliştirilmesi konusunda, bu yasa tasarısının olumlu bulunan maddelerini
Cumhuriyet Halk Partisi olarak desteklediğimizi ifade etmek istiyorum. 
Ancak, bu kanun
tasarısında toplumun yararına olan maddelerin yanına, her zamanki gibi,
kurnazlıkla, bazı çıkar çevrelerini kollayan, koruyan kanun maddelerini de
ilave etmekten geri kalmadınız. 
Değerli
milletvekilleri, bir daha -muhalefeti ve iktidarıyla- Soma’da benzer
cinayetlerin yaşanmaması adına, bakın, bu görüşmeler yapılırken Cumhuriyet Halk
Partisi olarak biz ne dedik: Gelin, bu taşeronlaşmayı kaldıralım dedik.
Böylelikle ölümlerin, iş kazalarının ve iş kayıplarının önüne geçeriz dedik.
Kamu ve özel ayrımı yapmadan, iş güvenliklerinin sağlanması adına, gelin, bunu
yapalım dedik; siz oralı olmadınız. Tüm iş kollarında taşeronlaşmayı
kaldıramıyorsak en azından, gelin, kamu alanındaki taşeronlaşmayı kaldıralım
dedik, kanun teklifleri verdik; siz oralı olmadınız, hatta, tam tersine
davrandınız, bu tasarıda Bakanlar Kuruluna yetki vererek taşeronlaşmayı
yaygınlaştırdınız. Yine, burada, gelin, madem kamuda da bu taşeronlaşmayı
kaldıramıyorsanız iş kazalarının en çok olduğu, ölümlerin en çok olduğu maden
iş kolunda taşeronlaşmayı kaldıralım dedik; hatta, bunun için verdiğimiz kanun
teklifinin Mecliste görüşülmesini önce kabul ettiniz, akabinde, bu Mecliste
görüşülecek konular sırasında da gündemin en arkasına attınız. Bu ne
samimiyetsizlik? 
Sayın Çalışma ve
Sosyal Güvenlik Bakanı burada söz verdi, bu kürsüden dedi ki: “Biz de
taşeronlaşmaya karşıyız, biz de taşeronlaşmanın kaldırılmasından yanayız.”
Sayın Bakana hatırlatmak istiyorum: Sözünü ne çabuk unuttu, ne oldu? Birden,
Komisyona gidildiğinde, Plan ve Bütçe Komisyonunda bu verdiğiniz sözler bir
türlü yerine gelmedi.
Değerli
milletvekilleri, bakın, Kocaeli Milletvekiliyim, Kocaeli’nde taşeronlaşmanın
çalışanlar üzerindeki olumsuz etkilerini sizinle paylaşmak istiyorum. Kocaeli,
Türkiye'nin sanayisinin en yoğun olduğu il, dolayısıyla işçinin ve emekçinin de
en yoğun olduğu illerden bir tanesi. Hemen hemen her hafta sonu ilimize gidiyoruz.
Birçok milletvekili arkadaşım ilimize gittiğimiz her hafta sonu mutlaka bir
fabrikanın önünde ya işten atılan işçileri karşılıyoruz ya eylem yapan işçileri
karşılıyoruz ya da grevdeki işçileri karşılıyoruz. Soruyoruz bu arkadaşlara: Ne
oldu, neden grevdesiniz, neden eylemdesiniz? Yanıt şöyle: “Taşeronlaşmanın
getirdiği sıkıntı. İş yerinde örgütlenmek istiyoruz ama bir bakıyoruz ki
kendimizi kapının önünde buluyoruz. On iki, on altı saat çalışma süreleri uzun
süre. Bu uzun sürelerde gerekiyorsa çalışırız ama mesaimiz verilsin diyoruz,
bir bakıyoruz ki kendimizi kapının önünde görüyoruz. Artık açlık sınırının
altında çalışmak istemiyoruz, insanlık için çalışma koşullarımızın, yaşam
koşullarının iyileştirilmesini istiyoruz ama bakıyoruz ki kapının önünde buluyoruz.
Ne yapacağımızı biz de şaşırdık. Sanki bu ülkenin evladı değiliz. Aslında bizim
kimseye karşı olduğumuz yok. Bizim tek amacımız var, çocuklarımıza ekmek parası
kazanmak, onlara iyi bir gelecek vadetmek için.” diyor işçi arkadaşlar. 
Değerli milletvekilleri,
ne olursunuz, her defasında bunu konuşuyoruz. Bu işçi arkadaşlarımızın bizden
bir talebi oldu, dediler ki: “Türkiye Büyük Millet Meclisine gittiğinizde
lütfen bunu dile getirin.” Bakın, size Kocaeli ilinde son üç ay içerisinde
eylemlerden dolayı dışarı atılan, kapı önüne konulan işçilerin olduğu birkaç iş
yerinden bahsetmek istiyorum. 
Kent Gıda
çalışanları toplu sözleşmeden doğan haklarından ücretlerinin iyileştirilmesini
talep ettiler, şu anda grevdeler. Yıldız Entegre çalışanları örgütlenme nedeniyle
şu anda sokaktalar. M&T Reklam çalışanları, Kocaeli Üniversitesi
Hastanesinde çalışanlar; bunlar sendikalı olmak gerekçesiyle işten atılanlar.
Pakmaya çalışanları, TÜBİTAK’ta çalışanlar... Sayın Bakan burada yoktu. Sanayi
Bakanı, Kocaelili Sayın Bakan geldiğinden beri sadece TÜBİTAK’ta 240 kişi işten
atıldı yetkili, yetkisiz.
(Mikrofon
otomatik cihaz tarafından kapatıldı) 
MEHMET HİLAL
KAPLAN (Devamla) – İzmit Belediyesinde yatırım nedeniyle seçim döneminde söz
verilen işçiler şimdi sokakta. 
Bunlarla ilgili
vaktimin sınırlı oluşu nedeniyle başka bir maddede devamını sağlayacağım,
hepinize saygılar sunuyorum.
Teşekkür
ediyorum. (CHP sıralarından alkışlar) 
BAŞKAN –
Teşekkür ederiz Sayın Kaplan.
Önergeyi
oylarınıza sunuyorum: Kabul edenler… Kabul etmeyenler… Kabul edilmemiştir.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte olan 639 sıra sayılı
Kanun Tasarısının çerçeve 57 nci maddesinin aşağıdaki şekilde değiştirilmesini
arz ve teklif ederiz.
Mehmet Doğan Kubat (İstanbul) ve arkadaşları
“MADDE 57- 5510 sayılı Kanunun 103
üncü maddesine aşağıdaki fıkralar eklenmiştir.
“Kurum müfettişlerince yapılan
inceleme veya soruşturma esnasında yapılan tespitlere bağlı olarak,
oluşabilecek Kurum alacağı tahsilinin riske gireceğinin öngörülmesi halinde, en
az üç müfettişten oluşan komisyonun uygun görüşü ve Rehberlik ve Teftiş
Başkanının onayıyla altı ayı geçmemek üzere, inceleme veya soruşturma
sonuçlanıncaya kadar sağlık hizmeti sunucusunun Kurum nezdindeki muaccel veya
müeccel alacaklarının ödemesi, tahsili riske gireceği öngörülen alacakla
orantılı olarak durdurulabilir. Altı aylık süre içerisinde inceleme veya
soruşturma sonuçlanmaz ise durdurma kararı kendiliğinden kalkar ve bu tarihten
itibaren muaccel olan alacakları ödenmeye devam olunur. Altı aylık süre
sonuna kadar ödemesi durdurulan alacaklar ise inceleme veya soruşturma
sonuçlanıncaya kadar ödenmez. Ancak, sağlık hizmeti sunucusunun Kurum
nezdindeki muaccel olan alacaklarının her biri için 6183 sayılı Kanunun 10 uncu
maddesinin birinci fıkrasının 2 nci ve 3 üncü bentlerinde sayılanlar kapsamında
teminat verilmesi halinde durdurma kararı bu kararı uygulayan Kurum ünitesi
tarafından kaldırılır ve Kurum nezdindeki alacakları ödenir.
Kurum tarafından
sözleşmesi feshedilmiş sağlık hizmeti sunucusuyla feshe neden olan fiillerine
bağlı olarak oluşan Kurum alacakları tahsil edilmeden ve fesih süresi
tamamlanmadan yeni bir sözleşme yapılmaz. Söz konusu sağlık hizmeti sunucusunun
devri halinde ise feshe neden olan Kurum alacakları tahsil edilmeden ve en az
bir yıllık fesih süresi geçmeden devralan sağlık hizmeti sunucusu ile sözleşme
yapılmaz. Sözleşme yapılmayan veya sözleşmesi feshedilen sağlık hizmeti
sunucunun muayene ve işlemlere ilişkin fatura bedelleri ödenmez. 
5237 sayılı Kanunda
belirtilen ve Kurum zararına neden olan nitelikli dolandırıcılık suçunun
işlendiği kesinleşmiş mahkeme kararıyla sabit görülmesi şartıyla; söz konusu
fiillerin sağlık hizmeti sunucusunun yöneticileri ve/veya ortakları tarafından
işlendiği durumda aynı sağlık hizmeti sunucusuyla veya bunların daha sonra
yönetici ve/veya ortak olduğu sağlık hizmeti sunucusuyla hiçbir şekilde
sözleşme yapılmaz, bu fiillerin hekimler tarafından işlendiği durumda ise
ilgili hekimlerle en az üç yıl süre ile sözleşme yapılmaz. Kesinleşmiş mahkeme
kararının beklenmesi sağlık hizmeti satın alınmasına ilişkin sözleşmelerde
belirtilen fesih sürelerinin uygulanmasına engel olmaz. 
5237 sayılı
Kanunda belirtilen nitelikli dolandırıcılık fiillerini işleyen sağlık hizmeti
sunucusu ve/veya ilgili hekimler hakkında ruhsat iptali de dahil olmak üzere
gerekli tüm iş ve işlemler için keyfiyet Sağlık Bakanlığına bildirilir.
Nitelikli dolandırıcılık fiillerini işleyerek Kurum zararına neden olmuş
hekimlerden gelen muayene ve işlemlere ilişkin fatura bedelleri en az üç yıl
süre ile ödenmez.” 
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ HÜSEYİN ŞAHİN (Bursa) – Takdire bırakıyoruz Başkan.
BAŞKAN –
Hükûmet?
EKONOMİ BAKANI
NİHAT ZEYBEKCİ (Denizli) – Katılıyoruz Başkan.
MEHMET DOĞAN
KUBAT (İstanbul) – Gerekçe…
BAŞKAN –
Gerekçeyi okutuyorum:
Gerekçe:
Türk Ceza
Kanununda belirtilen nitelikli dolandırıcılık fiillerinin işlenmesi sonucunda
Kurum zararına sebep olan hekimlerce sunulan sağlık hizmetleri bedellerinin
sağlık hizmeti sunucularınca faturalanmış olsa dahi ödenmemesi amaçlanmıştır.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 639 sıra sayılı Kanun Tasarısı’nın 57’nci maddesinde yer alan “altı”
ibarelerinin “üç” şeklinde değiştirilmesini arz ve teklif ederiz.
Yusuf Halaçoğlu (Kayseri) ve arkadaşları
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ HÜSEYİN ŞAHİN (Bursa) – Katılmıyoruz Başkanım.
BAŞKAN –
Hükûmet?
EKONOMİ BAKANI
NİHAT ZEYBEKCİ (Denizli) – Katılmıyoruz Başkan.
BAŞKAN – Konya
Milletvekili Sayın Kalaycı, buyurunuz. (MHP sıralarından alkışlar)
MUSTAFA KALAYCI
(Konya) – Sayın Başkan, değerli milletvekilleri; hepinizi saygılarımla
selamlıyorum.
Tasarının bu
maddesiyle Sosyal Güvenlik Kurumunun alacağının tahsilinin riske gireceğinin
öngörülmesi hâlinde ilgili sağlık hizmeti sunucularının kurum nezdindeki
alacaklarının ödemesinin altı aya kadar durdurulabileceği düzenlenmektedir.
Ayrıca, nitelikli dolandırıcılık suçu işleyerek kurum zararına sebep olan
kişiler ve sağlık hizmeti sunucularıyla sözleşme yapılmayacaktır. 
Kurum alacağının tahsilinin riske
gireceği gerekçesiyle sağlık hizmeti sunucularının kurum nezdindeki muaccel
veya müeccel alacaklarının ödemesinin durdurulması keyfî ve siyasi uygulamalara
neden olabilecek mahiyet arz etmektedir. Zira, kurum alacağının tahsilinin
hangi hâllerde riske gireceği konusu subjektif değerlendirmelere yol açabilecektir.
O nedenle, kurum alacağının hangi hâllerde riske gireceğinin kanunda açıkça
belirtilmesi gerekmektedir. Kaldı ki, hangi usulsüz ve yolsuz işlemlerde sağlık
hizmeti sunucuları hakkında genel hükümlere göre takip yapılacağı 5510 sayılı
Kanun’un 103’üncü maddesinde açıkça belirlenmiş durumdadır. Ayrıca, bu
uygulamayla müfettişler de riske atılmaktadır. Müfettişlerin tazminat
davalarının muhatabı hâline gelmesi söz konusu olabilecektir.
Sosyal güvenlik bütçesini son
yıllarda en fazla ağırlaştıran unsurların başında sağlık harcamaları
gelmektedir. Önemli boyutlarda bulunan hastane, ilaç ve tıbbi malzeme
harcamaları konusunda alınacak her tedbir sisteme önemli kazançlar
sağlayacaktır. Bu itibarla, gerçekçi bir ilaç fiyatlandırma sistemi kurulması,
ilaçların etken madde miktarı ve hacim yönünden ruhsat formuna uygunluğu da
dâhil olmak üzere üretim veya ithalatından hastada kullanım aşamasına kadar
etkin bir kontrol mekanizması oluşturulması, kuruluşlar arası iş birliği ve
koordinasyona dayalı sağlıklı bir reçete ve fatura kontrol sistemi kurulması
büyük önem arz etmektedir. Bu yönde alınacak tedbirlere Milliyetçi Hareket
Partisi olarak her zaman destek ve katkı vereceğimizi buradan bildirmek
istiyorum.
Değerli milletvekilleri, bu torba
tasarıyla kadro bekleyen birçok kamu çalışanı hayal kırıklığına uğramıştır.
Kamuda çalışan taşeron işçiler açtıkları davaları kazanmalarına rağmen, üç
yıldır kadroya alınmamaktadır. Kamu çalışanları arasında en kısıtlı haklara
sahip olanlardan biri 4/C’lilerdir. 4/C'li personel, aynı işte aynı görevi
yaptıkları kadrolu personele göre hem bazı haklardan mahrum hem de maaşları çok
düşük durumdadır. Diyorlar ki: “4/C’lileri işe aldık, istediğimiz parayı
veririz, istediğimiz gibi çalıştırırız, istediğimizi yaparız.” Anlayış bu.
AKP’nin köle çalıştırma anlayışı burada kendini göstermektedir. Aynı yerde aynı
işi yapmalarına rağmen, kadrolulara göre çok düşük maaş verilmesinin,
ayrımcılık yapılmasının hiçbir izahı olamaz.
AKP zihniyeti bu
tasarıyla da kendi amacı, kendi keyfi için kadrolar ihdas ederken yıllardır
kadro bekleyen mağdurları görmezden gelmektedir.
Biliyorsunuz,
geçen yıl temmuz ayında torba kanunla sözleşmeliler ve vekil Kur'an kursu
öğreticileri memur kadrolarına alınmıştır. Ancak AKP zihniyeti yine en iyi
bildiği şeyi, haksızlığı, ayrımcılığı, eşitsizliği ve adaletsizliği yapmış ve
bazı kamu çalışanlarını mağdur etmiştir. 
Bu kanunla 4/C
mağdurları boynu bükük bırakılmıştır. Rehber ve usta öğreticiler ile ücretli
öğretmenler görmezden gelinmiştir. Vekil ebe hemşireler, aile sağlığı
çalışanları hayal kırıklığına uğratılmıştır. Vekil imamların ve vekil
müezzinlerin sevinci kursağında bırakılmıştır. Vekil imamlar ve vekil
müezzinlerin de kadroya alınması Plan ve Bütçe Komisyonunda kabul edilmişken
Genel Kurulda AKP Grubunun önergesiyle çıkarılmıştır. Düşük ücretle çalışan
vekil imam ve vekil müezzinlerin hakları elinden alınmıştır. 
İmam ve
müezzinlerin bile emeğini sömürüyorsunuz. Vekil imam ve vekil müezzinlerin
haklarını niye yediniz? Tam kadroya alınırken niye engellediniz, gerekçeniz
nedir, açıklayın. Hâlen AKP’nin hazırladığı broşürlerde kadro verildiğinden
bahsedilmektedir. Niye insanları kandırıyorsunuz? Niye vekil imamlara ve vekil
müezzinlere kadro vermiyorsunuz diyor, saygılar sunuyorum. (MHP sıralarından
alkışlar) 
BAŞKAN –
Teşekkür ediyoruz Sayın Kalaycı.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Daha önce kabul
edilen önerge doğrultusunda 57’nci maddeyi oylarınıza sunuyorum: Kabul edenler…
Kabul etmeyenler… Kabul edilmiştir.
58’inci madde
üzerinde üç önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 639 Sıra Sayılı Kanun
Tasarısı’nın çerçeve 58. Maddesi ile 5510 sayılı kanuna eklenen Ek 9. maddenin
1 inci ve 2 nci fıkralarında yer alan 10 ibarelerinin 15 olarak
değiştirilmesini arz ve teklif ederiz.
 Rahmi Aşkın Türeli  Vahap
Seçer  Bülent Kuşoğlu
 İzmir  Mersin
 Ankara
 İzzet Çetin  Mehmet
Ali Susam  Sedef Küçük
 Ankara  İzmir
 İstanbul
Türkiye Büyük Millet Meclisi Başkanlığına
Görüşülmekte
olan 639 sıra sayılı Kanun Tasarısının 58 inci maddesinin üçüncü fıkrasının son
cümlesinin madde metninden çıkarılmasını arz ve teklif ederiz.
 Erkan Akçay  Mustafa
Kalaycı Alim Işık
 Manisa  Konya
 Kütahya
 Mesut Dedeoğlu  Yusuf
Halaçoğlu
 Kahramanmaraş  Kayseri

Türkiye Büyük Millet Meclisi Başkanlığına
Görüşülmekte
Olan 639 Sıra Sayılı Kanun Tasarısı'nın, 5510 sayılı Kanuna ek madde eklemeyi
öngören 58'inci maddesinin tasarı metninden çıkarılmasını arz ve teklif ederiz.
 İdris Baluken Erol
Dora Sebahat Tuncel
 Bingöl Mardin İstanbul
 Nazmi Gür  Nursel
Aydoğan
 Van Diyarbakır
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ HÜSEYİN ŞAHİN (Bursa) – Katılmıyoruz Başkanım.
BAŞKAN –
Hükûmet?
EKONOMİ BAKANI
NİHAT ZEYBEKCİ (Denizli) – Katılmıyoruz Başkan.
BAŞKAN –
Gerekçe…
Gerekçe:
Ev içi işlerde
ayda 10 günden az çalışanların sigortalılığının isteğe bağlanması, çalışanlar
arasında eşitsizliği arttıracaktır. Bütün çalışanların, çalışma gününe
bakılmaksızın kamu desteğiyle sigortalı kılınması bir vatandaşlık hakkıdır ve
bu yönde yeni düzenlemeler yapılmalıdır. Değişiklik ile bu yönde var olan
sorunların giderilmesi amaçlanmıştır.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 639 sıra sayılı Kanun Tasarısı’nın 58 inci maddesinin üçüncü fıkrasının
son cümlesinin madde metninden çıkarılmasını arz ve teklif ederiz.
Erkan Akçay (Manisa) ve arkadaşları
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ HÜSEYİN ŞAHİN (Bursa) – Katılmıyoruz Başkanım.
BAŞKAN –
Hükûmet?
EKONOMİ BAKANI
NİHAT ZEYBEKCİ (Denizli) – Katılmıyoruz Başkan.
BAŞKAN – Sayın
Halaçoğlu, kim konuşacak acaba?
YUSUF HALAÇOĞLU
(Kayseri) – Gerekçe…
BAŞKAN –
Gerekçe…
Gerekçe:
5510 sayılı
Kanunun İş kazası ve meslek hastalığı ile hastalık bakımından işverenin ve
üçüncü kişilerin sorumluluğu başlıklı 21 inci maddesine göre; İş kazası ve
meslek hastalığı, işverenin kastı veya sigortalıların sağlığını koruma ve iş
güvenliği mevzuatına aykırı bir hareketi sonucu meydana gelmişse, Kurumca
sigortalıya veya hak sahiplerine bu Kanun gereğince yapılan veya ileride
yapılması gereken ödemeler ile bağlanan gelirin başladığı tarihteki ilk peşin
sermaye değeri toplamı, sigortalı veya hak sahiplerinin işverenden
isteyebilecekleri tutarlarla sınırlı olmak üzere, Kurumca işverene
ödettirilmektedir. İşverenin sorumluluğunun tespitinde kaçınılmazlık ilkesi
dikkate alınır. Ev hizmetlerinde çalışan sigortalılar için 5510 sayılı Kanunun
21 inci maddesinin birinci fıkrası hükümleri uygulanmamaktadır. Dolayısıyla iş
kazası, meslek hastalığı ve hastalık bakımından işverenin sorumluluğu ortadan
kaldırılmaktadır. Önergemizle ev işlerinde çalışanlara karşı iş kazası, meslek
hastalığı ve hastalık bakımından işverene sorumluluk getirilmektedir.
BAŞKAN –
Gerekçesini okuttuğum önergeyi oylarınıza sunuyorum: Kabul edenler… Kabul
etmeyenler… Kabul edilmemiştir.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 639 Sıra Sayılı Kanun Tasarısı’nın çerçeve 58. Maddesi ile 5510 sayılı
kanuna eklenen Ek 9. maddenin 1 inci ve 2 nci fıkralarında yer alan 10
ibarelerinin 15 olarak değiştirilmesini arz ve teklif ederiz.
Vahap Seçer (Mersin) ve arkadaşları
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ HÜSEYİN ŞAHİN (Bursa) – Katılmıyoruz Başkanım.
BAŞKAN –
Hükûmet?
EKONOMİ BAKANI
NİHAT ZEYBEKCİ (Denizli) – Katılmıyoruz Sayın Başkan. 
BAŞKAN –
Buyurunuz Sayın Küçük. (CHP sıralarından alkışlar) 
SEDEF KÜÇÜK
(İstanbul) – Sayın Başkan, değerli milletvekilleri; 639 sıra sayılı Kanun
Tasarısı’nın 58’inci maddesi üzerine söz aldım. Yüce heyetinizi saygıyla
selamlıyorum.
Üzerinde
konuştuğumuz madde ev hizmetlerinde çalışan kadınların sigortalılığına ilişkin.
Bu durumun düzenlenmesi doğru ve yerinde, ancak kadınlarla ilgili her
düzenlemede olduğu gibi geç kalınmıştır. Yine de kadınları sigorta kapsamına
alacak ve kadın istihdamına destek olacak her düzenlemeyi her zaman desteklediğimizi
belirtmek isterim. 
Bu madde
vesilesiyle kadınlarımızın sigorta ve istihdam durumuna değinmek istiyorum. 13
milyona yakın zorunlu sigortalıdan ancak 3 milyon 250 bini yani yüzde 23’ü
kadındır. Bu oranı tabii ki iyi diye nitelemek mümkün değildir ama daha kötü
rakamlar da mevcuttur. OECD verilerine göre, Türkiye’de kadınların istihdam
oranı yüzde 27,8’dir ve en son sıradadır. Türkiye’ye en yakın orana sahip ülke
Meksika’dır ve orada bile kadınların istihdam oranı yüzde 43,4’tür. Yıllık
artış oranı göz önüne alındığında Türkiye'nin Meksika oranına ulaşabilmesi
yirmi yılı bulacaktır. Kadın istihdam oranları yüzde 70’leri aşan ülkelerden
veya dünya ortalaması olan yüzde 50’lerden söz etmiyorum bile, yüzde 40’lara
ulaşabilmek dahi on yıllar alacaktır. 
Ülkemizde
istihdam edilen kadınların üçte 1’i ise ücretsiz aile işçisidir. İş gücüne
katılma olanağı bulamayan kadınların neredeyse tamamı kendine ait bir
sigortadan mahrumdur. Çalışma hayatına katılabilen kadınlar arasında işsizlik
ise oldukça yaygındır. İşte kadınlar açısından 21’inci yüzyılda ülkemizdeki
manzara budur. Gündelik hâle gelmiş şiddeti, her gün işlenen cinayetleri,
süregelen eğitimsizliği ve her alandaki eşitsizlikleri saymıyorum bile. Günümüz
Türkiye’sinde hakikaten kadının adı yoktur. 
Değerli
milletvekilleri, kadınları ekonomik sistemin bir parçası hâline getirmediğimiz,
istihdam koşulları yaratmadığımız sürece Türkiye’nin anlamlı ve sürdürülebilir
bir büyümeye kavuşması olanaksızdır. Bunun için de önce yüzleşmek, sonra da
çözmek zorunda olduğumuz ön yargılar vardır. Ne yazık ki devleti yönetenler
başta olmak üzere toplumumuzun genelinde kadınların yalnızca çocuk doğurması,
eşine ve ailesine bakması, ev işlerini yapması gerektiğine ilişkin bu yüzyılın
gerçeklerine uymayan bir algı vardır. İşte, bu algıyla mücadele etmek
zorunludur. Bakınız, TÜİK 2013 Toplumsal Cinsiyet İstatistikleri kitapçığına
göre erkeklerin yüzde 25,3’ü “Kadınlar çalışmamalıdır.” diye kanaat
bildirmiştir, “Neden çalışmasınlar?” diye sorulduğunda “Kadının asli görevi çocuk
bakımı ve ev işleridir.” diyenlerin oranı yüzde 56’dır. Yine, aynı
istatistiklere göre kadınlar, yüzde 90 oranında kadınların çalışması yönünde
olumlu kanaat bildirmişlerdir yani kadınlar, kadınların çalışması gerektiğini
düşünürken erkekler küçümsenmeyecek bir oranda buna karşı çıkmaktadırlar.
Değerli
milletvekilleri, gördüğünüz gibi bu bir zihniyet sorunudur. Kadını ikinci sınıf
algılayan, onu yaşamdan soyutlayan, eğitimden mahrum bırakan aynı zihniyet
kalıbıdır. Kadınların şiddet görmesini hoş gören, öldürülen kadınlar için “Hak
etmiştir.” diyen benzer bir zihniyettir ve bu zihniyet, kadınlarımızın yaşamı
eşit olarak paylaşmasının önündeki en büyük engeldir. Elbette bu zihniyetin
ardında tarihsel, dinsel, toplumsal, ekonomik dinamikler vardır ama bu yüzyılda
hâlâ kadını yok saymanın, eve hapsetmenin gerekçesi olamaz, olmamalıdır. 
Bu zihniyeti
aşmadan, bu zihniyetle mücadele etmeden hiçbir ilerleme kaydedilemez. Son on
iki yıldır yapıldığı gibi, bu zihniyetle mücadele ediyormuş gibi yapıp
sorunları görmezden gelmek ise uygulanabilecek en kötü politikadır diyor,
hepinizi saygıyla selamlıyorum. (CHP sıralarından alkışlar)
BAŞKAN –
Teşekkür ederiz Sayın Küçük.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Madde 58’i
oylarınıza sunuyorum: Kabul edenler… Kabul etmeyenler… Madde 58 kabul
edilmiştir.
Üç dakika ara
veriyorum.
Kapanma Saati: 01.06
SEKİZİNCİ OTURUM
Açılma Saati: 01.08
BAŞKAN: Başkan Vekili Şükran Güldal MUMCU
KÂTİP ÜYELER: Mine LÖK BEYAZ (Diyarbakır), Muhammet Bilal MACİT
(İstanbul)
-----0-----
BAŞKAN – Sayın
milletvekilleri, Türkiye Büyük Millet Meclisinin 123’üncü Birleşiminin
Sekizinci Oturumunu açıyorum.
639 sıra sayılı
Kanun Tasarısı’nın görüşmelerine devam edeceğiz.
Komisyon? Yok.
Ertelenmiştir.
Gündemin 5’inci
sırasında yer alan, Engellilerin Haklarına İlişkin Sözleşmeye Ek İhtiyari
Protokolün Onaylanmasının Uygun Bulunduğuna Dair Kanun Tasarısı ile İnsan
Haklarını İnceleme Komisyonu ve Dışişleri Komisyonu Raporlarının görüşmelerine
başlıyoruz.
5.- Engellilerin Haklarına İlişkin Sözleşmeye Ek
İhtiyari Protokolün Onaylanmasının Uygun Bulunduğuna Dair Kanun Tasarısı ile
İnsan Haklarını İnceleme Komisyonu ve Dışişleri Komisyonu Raporları (1/892) (S.
Sayısı: 605)

BAŞKAN –
Komisyon? Yok.
Ertelenmiştir.
Sayın
milletvekilleri, Genel Kurul görüşmelerinde komisyonun hazır bulunamayacağı
anlaşılmıştır.
Kanun tasarı ve
teklifleri ile komisyonlardan gelen diğer işleri sırasıyla görüşmek için, 23
Temmuz 2014 Çarşamba günü, alınan karar gereğince saat 12.00’de toplanmak üzere
birleşimi kapatıyorum. 
Kapanma Saati: 01.09




(x) Bu bölümde Hatip tarafından Türkçe
olmayan bir kelime ifade edildi. 


(X) 639 S. Sayılı Basmayazı 15/7/2014
tarihli 116’ncı Birleşim Tutanağı’na eklidir.




