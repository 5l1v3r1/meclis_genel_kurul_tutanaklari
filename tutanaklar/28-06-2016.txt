



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 108’inci
Birleşim
 28
Haziran 2016 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Kocaeli Milletvekili İlyas Şeker’in, Kocaeli’nin
düşman işgalinden kurtuluşunun 95’inci yıl dönümüne ilişkin gündem dışı konuşması

2.- Hatay Milletvekili Serkan Topal’ın, Hatay ilinin
sorunlarına ilişkin gündem dışı konuşması
3.- Ağrı Milletvekili Dirayet Taşdemir’in, Ağrı ilinin
sorunlarına ilişkin gündem dışı konuşması

V.- SATAŞMALARA İLİŞKİN KONUŞMALAR
1.- Hatay Milletvekili Orhan Karasayar’ın, Hatay
Milletvekili Serkan Topal’ın yaptığı gündem dışı konuşması sırasında şahsına sataşması
nedeniyle konuşması
2.- Hatay Milletvekili Serkan Topal’ın, Hatay
Milletvekili Orhan Karasayar’ın sataşma nedeniyle yaptığı konuşması sırasında
şahsına sataşması nedeniyle konuşması
3.- Ankara Milletvekili Ahmet Haluk Koç’un, Adana
Milletvekili Talip Küçükcan’ın HDP grup önerisi üzerinde yaptığı konuşması
sırasında şahsına sataşması nedeniyle konuşması
4.- Diyarbakır Milletvekili İdris Baluken’in, Bursa
Milletvekili Cemalettin Kani Torun’un HDP grup önerisi üzerinde yaptığı konuşması
sırasında şahsına ve Halkların Demokratik Partisine sataşması nedeniyle
konuşması
5.- Malatya Milletvekili Veli Ağbaba’nın, Adana
Milletvekili Talip Küçükcan’ın HDP grup önerisi üzerinde yaptığı konuşması sırasında
Cumhuriyet Halk Partisine sataşması nedeniyle konuşması
6.- İstanbul Milletvekili Mehmet Muş’un, Malatya
Milletvekili Veli Ağbaba’nın sataşma nedeniyle yaptığı konuşması sırasında
Adalet ve Kalkınma Partisine sataşması nedeniyle konuşması
7.- İstanbul Milletvekili Mahmut Tanal’ın, İstanbul
Milletvekili Mehmet Muş’un sataşma nedeniyle yaptığı konuşması sırasında
Cumhuriyet Halk Partisine sataşması nedeniyle konuşması
8.- Amasya Milletvekili Mehmet Naci Bostancı’nın,
İstanbul Milletvekili Mahmut Tanal’ın sataşma nedeniyle yaptığı konuşması
sırasında Adalet ve Kalkınma Partisi eski Genel Başkanına sataşması nedeniyle
konuşması
9.- Amasya Milletvekili Mehmet Naci Bostancı’nın,
Mardin Milletvekili Mithat Sancar’ın CHP grup önerisi üzerinde yaptığı konuşması
sırasında Adalet ve Kalkınma Partisine sataşması nedeniyle konuşması
10.- Mardin Milletvekili Mithat Sancar’ın, Amasya
Milletvekili Mehmet Naci Bostancı’nın sataşma nedeniyle yaptığı konuşması sırasında
şahsına sataşması nedeniyle konuşması
11.- Diyarbakır Milletvekili İdris Baluken’in, Siirt
Milletvekili Yasin Aktay’ın CHP grup önerisi üzerinde yaptığı konuşması sırasında
Halkların Demokratik Partisine sataşması nedeniyle konuşması
12.- Ankara Milletvekili Levent Gök’ün, Siirt
Milletvekili Yasin Aktay’ın CHP grup önerisi üzerinde yaptığı konuşması
sırasında Cumhuriyet Halk Partisine sataşması nedeniyle konuşması
13.- Siirt Milletvekili Yasin Aktay’ın, Ankara
Milletvekili Levent Gök’ün sataşma nedeniyle yaptığı konuşması sırasında
şahsına sataşması nedeniyle konuşması
14.- İstanbul Milletvekili Mehmet Muş’un, Ankara
Milletvekili Murat Emir’in 400 sıra sayılı Kanun Tasarısı’nın 4’üncü maddesiyle
ilgili önerge üzerinde yaptığı konuşması sırasında Adalet ve Kalkınma Partisine
sataşması nedeniyle konuşması
15.- Aksaray Milletvekili İlknur İnceöz’ün, Siirt
Milletvekili Besime Konca’nın 400 sıra sayılı Kanun Tasarısı’nın 5’inci maddesiyle
ilgili önerge üzerinde yaptığı konuşması sırasında Adalet ve Kalkınma Partisine
sataşması nedeniyle konuşması
16.- Siirt Milletvekili Besime Konca’nın, Aksaray
Milletvekili İlknur İnceöz’ün sataşma nedeniyle yaptığı konuşması sırasında şahsına
sataşması nedeniyle konuşması
17.- İstanbul Milletvekili Mehmet Muş’un, Trabzon
Milletvekili Haluk Pekşen’in 400 sıra sayılı Kanun Tasarısı’nın 6’ncı maddesiyle
ilgili önerge üzerinde yaptığı konuşması sırasında Adalet ve Kalkınma Partisine
sataşması nedeniyle konuşması
18.- İstanbul Milletvekili Mehmet Muş’un, Muğla
Milletvekili Mehmet Erdoğan’ın 400 sıra sayılı Kanun Tasarısı’nın 9’uncu maddesiyle
ilgili önerge üzerinde yaptığı konuşması sırasında Adalet ve Kalkınma Partisine
sataşması nedeniyle konuşması
19.- Muğla Milletvekili Mehmet Erdoğan’ın, İstanbul
Milletvekili Mehmet Muş’un sataşma nedeniyle yaptığı konuşması sırasında
şahsına sataşması nedeniyle konuşması


VI.- AÇIKLAMALAR
1.- Hatay Milletvekili Mehmet Necmettin Ahrazoğlu’nun,
Hatay Milletvekili Orhan Karasayar’ın sataşma nedeniyle yaptığı konuşmasındaki
bazı ifadelerine ilişkin açıklaması
2.- Hatay Milletvekili Hilmi Yarayıcı’nın, Kağıthane
İlçe Millî Eğitim Müdürü hakkında, düzenlemiş olduğu iftar yemeğine katılmayan
aday ve danışman öğretmenlere soruşturma açması nedeniyle cezai işlem
başlatılması gerektiğine ilişkin açıklaması
3.- İstanbul Milletvekili Didem Engin’in, Sarıyer
ilçesindeki devlet hastanelerinin kapasite ve donanım yetersizliğine ve
Sarıyerlilerin sağlık hizmetlerine erişimde yaşadıkları sorunların çözülmesini
beklediklerine ilişkin açıklaması
4.- Bursa Milletvekili Erkan Aydın’ın, millî eğitimde
Atatürk ilke ve inkılaplarına bağlılığın her geçen gün daha fazla çiğnendiğine
ilişkin açıklaması
5.- Denizli Milletvekili Cahit Özkan’ın, İsrail’le
yapılan ve uluslararası hukuk açısından örnek teşkil edecek anlaşmayla
ülkemizin gücü ve itibarının bir kez daha görüldüğüne ilişkin açıklaması
6.- İstanbul Milletvekili Mahmut Tanal’ın, muhtarların
ve İstanbul’un Şile ilçesinin sorunlarına ilişkin açıklaması
7.- Mersin Milletvekili Aytuğ Atıcı’nın, Başbakanın 1
Temmuz Cuma günü 10 bin tonluk insani yardımın Mersin Limanı’ndan Filistin’e
törenle gönderileceği ifadelerine ve halkın, Gazze ablukasının kalkmadığının,
tam tersine tescillendiğinin farkında olduğuna ilişkin açıklaması
8.- Niğde Milletvekili Ömer Fethi Gürer’in, Niğde’de
Kızılca deresine dökülen bir atıktan kaynaklanan metan gazının kente yayılması
sonucu yaşanan çevre sorunuyla ilgili yetkilileri göreve çağırdığına ilişkin
açıklaması
9.- Bursa Milletvekili Ceyhun İrgil’in, 27/6/2016
tarihinde Millî Eğitim, Kültür, Gençlik ve Spor Komisyonunda görüşülen tasarıya
baskın bir önergeyle öğretmenler için sözleşmeli, mülakata dayalı ve sekiz yıl
mecburi hizmet içeren bir hüküm getirildiğine ilişkin açıklaması
10.- Edirne Milletvekili Okan Gaytancıoğlu’nun, Toprak
Mahsulleri Ofisinin açıkladığı buğday alım fiyatı ve yapılan alım miktarının
çiftçiyle dalga geçmek olduğuna ilişkin açıklaması
11.- Hatay Milletvekili Birol Ertem’in, Hatay’da
nakliye sektörünün sorunlarına ilişkin açıklaması
12.- Kocaeli Milletvekili Fatma Kaplan Hürriyet’in,
İzmit’in düşman işgalinden kurtuluşunun 95’inci yıl dönümüne ve bu nedenle
istemiş olduğu gündem dışı söz talebini yerine getirmeyen Oturum Başkanı TBMM
Başkan Vekili Ahmet Aydın’ı kınadığına ilişkin açıklaması
13.- İzmir Milletvekili Müslüm Doğan’ın, yerelin
görüşünü almadan ve bir ihtiyaç hasıl olmadan bazı ilçelerin il yapılması konusunun
gündeme getirilmesini doğru bulmadığına ilişkin açıklaması
14.- Ankara Milletvekili Murat Emir’in, müftülere de
nikâh kıyma yetkisi verilmesi konusunun tartışılmasının bile yersiz ve gereksiz
olduğuna ilişkin açıklaması
15.- Konya Milletvekili Mustafa Hüsnü Bozkurt’un,
Yarbay Mehmet Alkan hakkında, 11 Mayısta Osmaniye’de şehit aileleriyle yaptığı
bir sohbette söylediği sözler nedeniyle siyasi faaliyette bulunmak suçlamasıyla
idari ve adli soruşturma başlatıldığına ilişkin açıklaması
16.- İstanbul Milletvekili Gamze Akkuş İlgezdi’nin,
Bursa’da karne töreninde Atatürk’ün Gençliğe Hitabesi’ni okuyan 3 lise öğrencisi
hakkında disiplin soruşturması açılmasına ilişkin açıklaması
17.- Manisa Milletvekili Erkan Akçay’ın, Hükûmetin
ilkesiz, tutarsız, pusulasız, maceracı, hayalci ve kendi kendine gelin güvey
olan bir dış politika anlayışı izlediğine ve bu yanlış politikalardan derhâl
uzaklaşmaya davet ettiğine ilişkin açıklaması
18.- Diyarbakır Milletvekili İdris Baluken’in, AKP
Hükûmetinin İsrail devletiyle dış siyasette iflası belgeleyen bir anlaşmanın
altına imza attığına, dış politikada yapılan yanlışlıklarla ilgili verdikleri
araştırma önergesine destek verilmesini umduğuna ve Lice’de gerçekleştirilen
operasyonlar sırasında yaşanan duruma ilişkin açıklaması
19.- Ankara Milletvekili Levent Gök’ün, birkaç gündür
yaşanan gelişmelerin, iktidarın uyguladığı dış politikanın ne denli yanlış
boyutlarda sürdürüldüğünü ve Türkiye’ye ne kadar ağır maliyetler getirdiğini
gösterdiğine ilişkin açıklaması
20.- İstanbul Milletvekili Mehmet Muş’un, İsrail’le
yapılan anlaşmanın Türkiye’nin şimdiye kadar uygulamış olduğu dirayetli dış
politikasını ortaya koyduğuna, her zaman Filistin halkının yanında olunacağına,
AK PARTİ’nin terörle kararlı mücadelesinin aynı şekilde devam edeceğine ve hiç
kimsenin etnisite üzerinden bir dil geliştirerek farklı bir algı oluşturmaya
yeltenmemesi gerektiğine ilişkin açıklaması
21.- Manisa Milletvekili Erkan Akçay’ın, Manisa
Milletvekili Recai Berber ile Bayburt Milletvekili Şahap Kavcıoğlu’nun MHP grup
önerisi üzerinde yaptıkları konuşmalarındaki bazı ifadelerine ilişkin
açıklaması
22.- Diyarbakır Milletvekili İdris Baluken’in, sosyal
medya üzerinden Halkların Demokratik Partisi Eş Başkanının şahsında tüm
seçmenlerine hakaret eden Ağrı Valisini kınadıklarına ve bu konuda Hükûmeti
uyardığına ilişkin açıklaması 
23.- İstanbul Milletvekili Mustafa Sezgin
Tanrıkulu’nun, Amasya Milletvekili Mehmet Naci Bostancı’nın yerinden sarf
ettiği bazı ifadelerine ilişkin açıklaması
24.- Diyarbakır Milletvekili İdris Baluken’in, İç
Tüzük’ün 60’ıncı maddesine göre söz hakkı istediği zaman kendisine söz verilmemesine
ilişkin açıklaması
25.- Ankara Milletvekili Levent Gök’ün, Diyarbakır
Lice’de güvenlik güçlerine bir saldırı yapıldığına ve Atatürk Havalimanı’nda
art arda patlamaların olduğuna dair haberler aldıklarına ve Hükûmetten bu
konuda bilgi vermesi gerektiğine ilişkin açıklaması
26.- Diyarbakır Milletvekili İdris Baluken’in, Atatürk
Havalimanı’nda art arda patlamaların meydana geldiği haberlerine ve Hükümetin
bu konuda acilen Genel Kurulu ve kamuoyunu bilgilendirmesini talep ettiğine
ilişkin açıklaması
27.- Manisa Milletvekili Erkan Akçay’ın, Türkiye’nin
topyekûn saldırı altında olduğuna ve bu topyekûn saldırıya karşı yine millet
olarak, ülke olarak, Türkiye Cumhuriyeti olarak topyekûn bir mücadele verilmesi
gerektiğine ilişkin açıklaması


28.- Ankara Milletvekili Levent Gök’ün, Atatürk
Havalimanı’na yapılan saldırının Türkiye demokrasisine ve Türkiye'nin bütünlüğüne,
birliğine yapılmış bir saldırı olduğuna ve Cumhuriyet Halk Partisi olarak bu
saldırıyı yapanları lanetlediklerine ve hayatını kaybedenlere Allah’tan rahmet
dilediklerine ilişkin açıklaması
29.- Diyarbakır Milletvekili İdris Baluken’in, Atatürk
Havalimanı’na yapılan saldırının açık bir terör saldırısı olduğuna ve kınanması
gerektiğine, hayatını kaybedenlere Allah’tan rahmet, yaralılara acil şifalar
dilediğine ilişkin açıklaması
30.- İstanbul Milletvekili Mehmet Muş’un, AK PARTİ
Grubu olarak Atatürk Havalimanı’na yapılan terör saldırısını kınadıklarına ve
hayatını kaybedenlere Cenab-ı Hak’tan rahmet, yaralılara acil şifalar
dilediğine ilişkin açıklaması
31.- Diyarbakır Milletvekili İdris Baluken’in, Atatürk
Havalimanı’nda gerçekleştirilen terör saldırısında hayatını kaybedenlerin sayısının
giderek arttığına ve bu kadar vahim bir tabloda teknik bir tartışma yürütmenin
siyaset kurumunun ve Meclis itibarı açısından değerlendirilmesi gereken bir
husus olduğuna ilişkin açıklaması
32.- Ankara Milletvekili Levent Gök’ün, Atatürk
Havalimanı’nda gerçekleştirilen terör saldırısında hayatını kaybedenlerin
sayısının giderek arttığına ve Hükûmetin gelinen aşama konusunda yeni bir bilgilendirme
yapmasına ihtiyaç olduğuna ilişkin açıklaması
33.- Amasya Milletvekili Mehmet Naci Bostancı’nın,
Atatürk Havalimanı’nda gerçekleştirilen terör saldırısını şiddetle kınadığına
ve Meclisin çalışmalarını devam ettirmesinin aynı zamanda teröre karşı kendi
hayat rutinlerini sürdürmeleri istikametinde vatandaşlara bir mesaj olacağına
ilişkin açıklaması
34.- Ankara Milletvekili Levent Gök’ün, Cumhuriyet Halk
Partisinin teröre karşı olan durumunun çok net olduğuna ve hiçbir milletvekilinin
teröre prim verdirecek anlayışlar içerisinde olmaması gerektiğine ilişkin
açıklaması
35.- Amasya Milletvekili Mehmet Naci Bostancı’nın,
terör hadiselerinin doğrudan millete yönelik eylemler olduğuna ve bir terör
olayı yaşandığında milletin beklediği ortak tavrı göstermenin herkesin boynunun
borcu olduğuna ilişkin açıklaması
36.- Manisa Milletvekili Erkan Akçay’ın, İstanbul
Milletvekili Mehmet Muş’un sataşma nedeniyle yaptığı konuşmasındaki bazı
ifadelerine ilişkin açıklaması
37.- Diyarbakır Milletvekili İdris Baluken’in, dünyanın
en iyi korunan havaalanlarından birinde yapılan bu saldırıyla ilgili sorumluluğu
taşıyan Hükûmet ya da bir parti grubuyla asla ortak bir tavır içinde
olamayacaklarına ve Hükûmetin bu konuda Genel Kurulu ve kamuoyunu doğru bir
şekilde bilgilendirmesi gerektiğine ilişkin açıklaması
38.- Amasya Milletvekili Mehmet Naci Bostancı’nın,
Diyarbakır Milletvekili İdris Baluken’in yaptığı açıklamasındaki bazı ifadelerine
ilişkin açıklaması
39.- Diyarbakır Milletvekili İdris Baluken’in, Amasya
Milletvekili Mehmet Naci Bostancı’nın yaptığı açıklamasındaki bazı ifadelerine
ilişkin açıklaması


40.- Adalet Bakanı Bekir Bozdağ’ın, İstanbul Atatürk
Havalimanı’nda gerçekleştirilen terör saldırısının milletin birliğine,
barışına, huzur ve güvenliğine yönelik olduğuna ve buna karşı herkesin aynı duyarlılıkta
tavır koymasının memnuniyet verici olduğuna ve olayla ilgili kendilerine son
ulaşan bilgilere ilişkin açıklaması
41.- Trabzon Milletvekili Haluk Pekşen’in, İstanbul
Milletvekili Mehmet Muş’un sataşma nedeniyle yaptığı konuşmasındaki bazı
ifadelerine ilişkin açıklaması
42.- Manisa Milletvekili Erkan Akçay’ın, Genel Kurulun
sabah saatlerine kadar çalışma anlayışına ve böyle bir yasama çalışması olamayacağına
ilişkin açıklaması
43.- Adalet Bakanı Bekir Bozdağ’ın, Türkiye Cumhuriyeti
devletinin dünyada DEAŞ’ı terör örgütü ilan eden ilk ülkeler arasında yer
aldığına, DEAŞ’la en etkili mücadele eden devlet olduğuna ve DEAŞ terör
örgütüne Türkiye Cumhuriyeti devletinin onayıyla herhangi bir şekilde terörist
aktarımı yapılmadığına ilişkin açıklaması
44.- Ankara Milletvekili Levent Gök’ün, Adalet Bakanı
Bekir Bozdağ’ın yaptığı açıklamasındaki bazı ifadelerine ilişkin açıklaması
45.- Diyarbakır Milletvekili İdris Baluken’in, terör
saldırısı nedeniyle hayatını kaybeden ve yaralanan çok sayıda insan varken Meclisin
sabaha kadar teknik konuları konuşmakla etik bir tutum ortaya koymadığına
ilişkin açıklaması
46.- Manisa Milletvekili Erkan Akçay’ın, Hükûmetin
gündemi ile Türkiye’nin gündeminin farklı olduğuna ilişkin açıklaması
47.- İstanbul Milletvekili Mehmet Muş’un, ülkenin
birliğini ve bölünmez bütünlüğünü her şeyin üstünde tutan bir AK PARTİ
Hükûmetinin görevinin başında olduğuna ve devletin tüm birimlerinin terörle
mücadele noktasında üzerlerine düşeni en iyi derecede yaptıklarına ilişkin
açıklaması

VII.- BAŞKANLIĞIN GENEL KURULA SUNUŞLARI
A) Genel Görüşme Önergeleri
1.- MHP Grubu adına, Grup Başkan Vekilleri İzmir
Milletvekili Oktay Vural ile Manisa Milletvekili Erkan Akçay’ın, başta 13 Mayıs
2014'teki Soma maden faciası olmak üzere maden kazalarının araştırılması ile iş
sağlığı ve iş güvenliği tedbirlerinin görüşülmesi ve 24'üncü Dönemde bu amaçla
kurulan Meclis Araştırması Komisyonu raporunun tespit ve önerilerinin
değerlendirilmesi amacıyla genel görüşme açılmasına ilişkin önergesi (8/5)

B) Meclis Araştırması Önergeleri
1.- HDP Grubu adına, Grup Başkan Vekilleri Diyarbakır
Milletvekili Çağlar Demirel ile Diyarbakır Milletvekili İdris Baluken’in,
Türkiye’de derin devlet yapılanmasının araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/247)
2.- İstanbul Milletvekili Atila Kaya ve 21
milletvekilinin, taşeron işçi, 4/C’li personel, geçici işçi, geçici personel ve
sözleşmeli personelin sorularının araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/248)

C) Tezkereler
1.- Türkiye Büyük Millet Meclisi Başkanlığının, ABD
Kongresi ve Avusturya İçişleri Bakanlığının 20 Haziran 2016 tarihinde
Avusturya'nın başkenti Viyana'da düzenleyeceği "İstihbarat ve Güvenlik
Parlamenter Forumu" toplantısına katılım sağlanmasına ilişkin tezkeresi
(3/803)
2.- Türkiye Büyük Millet Meclisi Başkanlığının, Türkiye
Büyük Millet Meclisi Dışişleri Komisyonu üyelerinden oluşan bir heyetin,
İngiltere Parlamentosu Dış İlişkiler Komitesi Başkanı Crispin Blunt'ın vaki
davetine icabetle İngiltere'ye resmî bir ziyarette bulunmasına ilişkin
tezkeresi (3/804)

D) Önergeler
1.- İstanbul Milletvekili Mustafa Sezgin Tanrıkulu’nun,
(2/202) esas numaralı Bazı Kanunlarda Değişiklik Yapılması Hakkında Kanun
Teklifi’nin doğrudan gündeme alınmasına ilişkin önergesi (4/48)
2.- Ankara Milletvekili Levent Gök’ün, İç Tüzük’ün
70’inci maddesine göre 400 sıra sayılı Kanun Tasarısı’nın 1’inci maddesi üzerindeki
önergelerin görüşmelerinin kapalı oturumda yapılmasına ilişkin önergesi

VIII.- ÖNERİLER
A) Siyasi Parti Grubu Önerileri
1.- MHP Grubunun, Türkiye Büyük Millet Meclisi
gündeminin “Genel Görüşme ve Meclis Araştırması Yapılmasına Dair Öngörüşmeler”
kısmında yer alan, İzmir Milletvekili Ahmet Kenan Tanrıkulu ve arkadaşları
tarafından, vatandaşların, özel sektörün ve kamunun aşırı borçlanmalarına neden
olan sorunların araştırılarak alınması gereken önlemlerin belirlenmesi amacıyla
Türkiye Büyük Millet Meclisi Başkanlığına verilmiş olan (10/210) esas numaralı
Meclis Araştırması Önergesi’nin ön görüşmelerinin, Genel Kurulun 28 Haziran
2016 Salı günkü birleşiminde yapılmasına ilişkin önerisi 
2.- HDP Grubunun, Grup Başkan Vekili Diyarbakır
Milletvekili İdris Baluken tarafından, Türkiye'deki iç ve bölgesel siyasal alandaki
olumsuz sonuçların açığa çıkarılması ve ilkeli bir dış politikanın
oluşturulması amacıyla 28/6/2016 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun 28
Haziran 2016 Salı günkü birleşiminde sunuşlarda okunmasına ve ön görüşmelerinin
aynı tarihli birleşiminde yapılmasına ilişkin önerisi
3.- CHP Grubunun, Ankara Milletvekili Gülsün Bilgehan
ve arkadaşları tarafından, Türkiye'nin dış ilişkilerinde bazı ani değişikliklerin
nedenlerinin açıklanması, bugüne kadar süregelen uygulamaların yol açtığı
zararların boyutlarının ortaya konulması ve bundan sonra izlenecek dış
politikanın ana hatlarının belirlenmesi amacıyla 28/6/2016 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin,
Genel Kurulun 28 Haziran 2016 Salı günkü birleşiminde sunuşlarda okunmasına ve
ön görüşmelerinin aynı tarihli birleşiminde yapılmasına ilişkin önerisi


IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- Danıştay Kanunu ile Bazı Kanunlarda Değişiklik
Yapılmasına Dair Kanun Tasarısı (1/726) ve Adalet Komisyonu Raporu (S. Sayısı:
400) 
2.- Dünya Posta Birliği Kuruluş Yasasına Sekizinci Ek
Protokolün Onaylanmasının Uygun Bulunduğuna Dair Kanun Tasarısı ve Dışişleri
Komisyonu Raporu (S. Sayısı: 343) 

X.- USUL HAKKINDA GÖRÜŞMELER
1.- 400 sıra sayılı Kanun Tasarısı’nın İç Tüzük’ün
91’inci maddesine göre temel kanun olarak görüşülmesinin İç Tüzük hükümlerine
uygun olup olmadığı hakkında

XI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet Aydın’ın,
Başkanlık Divanı olarak terörü şiddetle ve nefretle kınadıklarına, şehitlere
Allah’tan rahmet, yaralılara acil şifalar dilediklerine ilişkin açıklaması 
2.- Oturum Başkanı TBMM Başkan Vekili Ahmet Aydın’ın,
Meclisin, normal işleyişinin dışına çıkmayarak ve tüm kurumlara örnek olarak
çalışmalarına devam edeceğine ilişkin açıklaması 
3.- Oturum Başkanı TBMM Başkan Vekili Ahmet Aydın’ın,
teröre karşı herkesin birlik olunması ve terörün amacına hizmet edecek her
türlü davranıştan kaçınmak gerektiğine ilişkin açıklaması
XII.- KAPALI OTURUMLAR
 YEDİNCİ OTURUM
 (Kapalıdır)

XIII.- YAZILI SORULAR VE CEVAPLARI
1.- İzmir Milletvekili Tacettin Bayır'ın, 2003-2016
yılları arasında Bakanlık tarafından düzenlenen kurs, seminer ve eğitimlere ait
harcamalara ilişkin sorusu ve Gençlik ve Spor Bakanı Akif Çağatay Kılıç’ın
cevabı (7/4965)
2.- İstanbul Milletvekili Mustafa Sezgin Tanrıkulu'nun,
bağlı kurum ve kuruluş binalarının depreme karşı dayanıklılık durumuna ilişkin
sorusu ve Gençlik ve Spor Bakanı Akif Çağatay Kılıç’ın cevabı (7/5195)
3.- Van Milletvekili Lezgin Botan'ın, Van'da yapılan
spor yatırımlarına ilişkin sorusu ve Gençlik ve Spor Bakanı Akif Çağatay Kılıç’ın
cevabı (7/5325)
4.- Afyonkarahisar Milletvekili Burcu Köksal'ın,
Afyonkarahisar ve ilçelerindeki yükseköğrenim yurdu ihtiyacına ilişkin sorusu
ve Gençlik ve Spor Bakanı Akif Çağatay Kılıç’ın cevabı (7/5642)
5.- Adana Milletvekili Mevlüt Karakaya'nın, bazı
stadyumların isimlerinin değiştirilmesine ilişkin sorusu ve Gençlik ve Spor Bakanı
Akif Çağatay Kılıç’ın cevabı (7/5721)
6.- Sivas Milletvekili Ali Akyıldız'ın, bir futbol maçı
sonrasında yaşanan olaya ilişkin sorusu ve Gençlik ve Spor Bakanı Akif Çağatay
Kılıç’ın cevabı (7/6042)
28 Haziran 2016 Salı
BİRİNCİ OTURUM
Açılma Saati: 15.03
BAŞKAN: Başkan Vekili Ahmet AYDIN
KÂTİP ÜYELER: Mücahit DURMUŞOĞLU (Osmaniye), Özcan
PURÇU (İzmir)
-------0------
BAŞKAN
– Türkiye Büyük Millet Meclisinin 108’inci Birleşimini açıyorum.
Toplantı
yeter sayısı vardır, görüşmelere başlıyoruz.
Gündeme
geçmeden önce üç sayın milletvekiline gündem dışı söz vereceğim.
Gündem
dışı ilk söz, Kocaeli’nin düşman işgalinden kurtuluş yıl dönümü münasebetiyle
söz isteyen Kocaeli Milletvekili İlyas Şeker’e aittir.
Buyurun
Sayın Şeker. (AK PARTİ sıralarından alkışlar)
Süreniz
beş dakikadır.
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Kocaeli Milletvekili İlyas Şeker’in, Kocaeli’nin
düşman işgalinden kurtuluşunun 95’inci yıl dönümüne ilişkin gündem dışı
konuşması 
İLYAS
ŞEKER (Kocaeli) – Sayın Başkan, değerli milletvekilleri; 28 Haziran 1921
İzmit’in düşman işgalinden kurtuluşunun 95’inci yıl dönümü. 
Gerek
Kurtuluş Savaşı’nda gerekse bugün terörle mücadeledeki şehitlerimizi rahmetle,
şükranla anıyorum, mekânları cennet olsun. Teröre karşı mücadele eden
gazilerimize acil şifalar diliyorum, yaralılarımıza acil şifalar diliyorum. 780
bin kilometrekare ülkemizin her bir metrekaresi için gözünü kırpmadan terörle
mücadele eden asker ve polisimizi kutluyorum, yaklaşan Ramazan Bayramlarını
tebrik ediyorum. 
Konu
İzmit’in kurtuluşu olunca Erzurumlu Fatma Seher Hanımefendi’yi anmadan geçmek
olmaz. “Kara Fatma” lakabıyla tanınan Fatma Seher Hanım, Sivas Kongresi
nedeniyle Sivas’ta bulunan Mustafa Kemal Atatürk’e giderek millî mücadelede
görev almak üzere kendilerinden izin isterler ve Mustafa Kemal Atatürk de
kendilerine izin verir. Bunun üzerine İstanbul’a giden Fatma Seher, Mustafa
Kemal’den aldığı izinle Topkapılı Pire Mehmet ve Laz Tahsin’le birlikte bir
çete oluşturarak trenle gizlice İzmit’e kadar giderler. Bu bölgede kısa sürede
teşkilatlanmalarını tamamlayan Fatma Seher, çevredeki Türk köyleriyle birlikte
Yunanlılara karşı uzun süre mücadele eder, özellikle Bahçecik, Yeniköy,
Servetiye, Kaynarca ve Fındıktepe civarında büyük başarılar elde eder. İzmit,
Kara Fatma gibi cesur yürekli insanlarımız sayesinde 28 Haziran 1921 tarihinde
düşman işgalinden kurtulmuştur. Bu vesileyle, Erzurumlu Fatma Seher Hanım’ı
tekrar rahmetle, şükranla anıyorum, mekânı cennet olsun. Şehit kanlarıyla
sulanan bu cennet vatanı korumak ve daha iyi noktalara getirmek bizler için
önemli bir görev.
Sayın
Başkan, değerli milletvekilleri; genelde sanayiyle anılan ve biraz da hor
kullanılan Kocaeli, AK PARTİ yerel yöneticilerinin göreve gelmesiyle artık
sanayi kenti olmanın yanında, aynı zamanda bir turizm ve kültür kenti olma yolunda
da emin adımlarla ilerlemeye devam etmektedir. Eşsiz güzellikteki Karadeniz’in
incisi Kefken Adası ve sahilleriyle, Kartepe kayak tesisleriyle, orman
alanlarıyla, eşsiz vadileri ve yaylalarıyla, Ballıkayalar’ıyla, harika
kanyonlarıyla, iki bin yedi yüz yıllık tarihiyle, güneşin sıfır noktadan
battığı körfeziyle, AK PARTİ yerel yöneticilerinin yaptığı hizmet ve projelerle
artık herkesin yaşamayı hayal ettiği kent oldu Kocaeli. 
İl
bazında planlamasını tamamlayan ilk il olma unvanını Kocaeli tamamlamış oldu.
Oluşturulan 19 milyon metrekare aktif yeşil alanla kişi başına düşen yeşil alan
11 kat artırıldı. Dikilen 7 milyon ağaçla nüfus başı 4,5 ağaç dikilmiş oldu.
Doğal ortamda 142 kilometre yürüyüş yolu, bin kilometre trekking parkuru ve 35
kilometre bisiklet yoluyla bir turizm kentine dönüşüyor. 9’u Körfez sahilinde
olmak üzere il genelinde toplam 18 arıtma tesisiyle evsel ve sanayi atık
sularının yüzde 98’i ileri arıtma teknolojisiyle artık arıtıldıktan sonra
Körfeze deşarj ediliyor. Deniz kenarları yaşam alanına dönüştü. Marmara ve
Karadeniz’de plajlara mavi bayraklar alındı. Büyükşehir Belediyesinin yaptığı
bu yatırımlar sonucu 2004 öncesinde birbirine kavuşma hasretiyle bekleyen iki
sevgiliden deniz ve Kocaeli halkı birbirine kavuştu. Hükûmetimiz ve Büyükşehir
Belediyesi tarafından son on iki yılda kente toplam 11,3 milyar TL yatırım
yapıldı. Kente ve kent insanına yapılan yatırımlarla, Kocaeli, küllerinden
yeniden doğan bir dünya kenti oldu. Sanayinin başkenti olan Kocaeli, aynı
zamanda turizm ve kültürde de iddialı bir duruma geldi. AK PARTİ iktidarı, “Ben
değil biz, kendim değil kentim.” anlayışıyla hizmet etmektedir.
Kocaeli’ye
bugüne kadar yapılan hizmetleri ve bu hizmetlere vesile olanlara tekrar
teşekkür ediyor, yüce Meclisi saygıyla selamlıyorum. (AK PARTİ sıralarından
alkışlar)
BAŞKAN
– Teşekkür ediyorum.
Gündem
dışı ikinci söz, Hatay’ın sorunları hakkında söz isteyen Hatay Milletvekili
Serkan Topal’a aittir. 
Buyurun
Sayın Topal. (CHP sıralarından alkışlar)
2.- Hatay Milletvekili Serkan Topal’ın, Hatay ilinin
sorunlarına ilişkin gündem dışı konuşması
SERKAN
TOPAL (Hatay) – Sayın Başkan, değerli milletvekilleri; hepinizi saygıyla
selamlıyorum.
Ben
bu kürsüden, yerimden defalarca güzel Hatay’ımızın sorunlarını dile getirdim.
Sorunlar çözülünceye kadar da bu kürsüden defalarca dile getirmeye devam
edeceğim.
Hatay,
vergide en çok ödeyen illerimizden bir tanesi ama maalesef vergiden kepçeyle
alıyorsunuz, hizmete gelince damlayla veriyorsunuz ve maalesef Suriye savaşını
en yakın hisseden illerimizden bir tanesi de Hatay. Sınır kapıları kapandı,
turizm felç oldu, ticaret bitme noktasına geldi. Sözde, esnafa kredi
vereceksiniz ama esnafımıza, krediyi almaması için her türlü kriteri koydunuz.
NECİP
KALKAN (İzmir) – Serkan Bey, af çıkardık, af!
SERKAN
TOPAL (Devamla) – AKP Hükûmeti her seçimde Hatay’a gider ve seçimden önce
yüzlerce söz verir ama seçim bittikten sonra sözler havada kalır.
Bakın,
her ilçemizin ayrı ayrı sorunları var; mesela Altınözü, dünyanın en güzel
zeytini orada, Altınözü’nde üretiliyor. Zeytin üreticisi mağdur, artık ürününü
satamıyor. Bakın, oraya yol lazım. Bırakın yolu, yahu ilçemizde trafik lambası
bile yok, trafik lambası bile yok.
Reyhanlı:
Reyhanlı’da sınır kapıları kapandı ve orada Suriyeli nüfus Reyhanlılı
vatandaşımızdan daha fazla oldu. Esnafımız mağdur.
Bakın,
ovada soğan ve patates üreticisi artık ürünlerini satamaz hâle geldi. Kimin
yüzünden? AKP Hükûmetinin yanlış dış politikası yüzünden.
Bakın,
2002 yılında mazot 1,5 TL’ydi, bugün 4 TL.
VELİ
AĞBABA (Malatya) – AKP Hatay milletvekilleri duymuyor bile.
SERKAN
TOPAL (Devamla) – Ben onları da göreve çağıracağım.
VELİ
AĞBABA (Malatya) – Onların tuzu kuru, AKP Hatay milletvekillerinin tuzu kuru,
duymuyorlar onlar.
SERKAN
TOPAL (Devamla) – Değerli AKP’nin Hatay milletvekili arkadaşlarım, sizleri
seviyorum, biz kardeşiz ancak Hatay’ın sorunlarını çözme noktasında, lütfen
gelin, Hatay’a verdiğiniz sözleri neden yerine getiremediniz, bu kürsüde
açıklayın. (CHP sıralarından alkışlar)
VELİ
AĞBABA (Malatya) – Onların tuzu kuru.
SERKAN
TOPAL (Devamla) – Onları ben bekliyorum az sonra. 
Bakın,
2002 yılında pamuk 2 TL’ydi, bugün 1,5 TL.
VELİ
AĞBABA (Malatya) – Gözlerinin içine baka baka söyle Hatay milletvekillerinin.
SERKAN
TOPAL (Devamla) – Bu duruma getirenler maalesef utanmalıdır.
Değerli
arkadaşlar, İskenderun’da, Defne’de her evde bir üniversite mezunu var ve hepsi
şu anda işsiz, maalesef işsiz. 
Arsuz’a,
güzelim Arsuz’a termik santral yapmayı düşünüyorlar. Yahu onu bırakın, oraya
hastane lazım, yol lazım, okul lazım. 
Aynı
şekilde, Erzin’e de maalesef termik santral yapmayı düşünüyorlar, güzelim
doğayı katletmeye çalışıyorlar ama biz ne olursa olsun buna izin vermeyeceğiz.
(CHP sıralarından alkışlar)
VELİ
AĞBABA (Malatya) – Para var, para var Serkan, para, para.
SERKAN
TOPAL (Devamla) – Yayladağı’nda sosyal tesis yok, Yayladağı’nda sosyal tesis
yok değerli arkadaşlar. Bakın, yine, orada sınır kapısı kapandı, esnafımız
mağdur, halkımız mağdur. Orada insanlarımız işsiz.
Değerli
AKP milletvekilleri, Samandağ’ına gelmek istiyorum, benim yaşadığım ilçeye.
Duble yol lazım, bitirilmedi; çevre yolu lazım, yine, başlanmadı. Sahili
görmüyorsunuz, dünyanın en önemli sahillerinden bir tanesi. Neden yatırım
yapmıyorsunuz Samandağ’ına, bizim bilmediğimiz bir durum mu var? 
Değerli
arkadaşlar, Antakya’nın Uzun Çarşısı eskiden cıvıl cıvıldı, günde en az 100 bin
kişiye orada misafirperverlik yapardı ama şu anda, maalesef in cin top oynuyor.

Değerli
AKP milletvekilleri, Değerli AKP Hükûmeti; Hatay’a verdiğiniz sözleri lütfen
yerine getirin. 
AKP’nin
Hatay milletvekili arkadaşlarım, bakın, sizleri seviyorum, sataşmıyorum. (CHP
sıralarından alkışlar) Gelin, Hatay’a verdiğiniz sözleri yerine getiremediniz,
neden getiremediniz, lütfen, bu kürsüde dile getirin. 
Yanlış
dış politikanız yüzünden, maalesef şu anda sadece Hatay’da değil her yerde bir
işsiz ordusu yarattınız. 
Ben,
bu kürsüde Hatay’ın sorunlarını dile getirmeye devam edeceğim. 
Hepinize
teşekkür ediyor, saygılarımı sunuyorum. (CHP sıralarından alkışlar) 
ORHAN
KARASAYAR (Hatay) – Sayın Başkan, Serkan Bey yanlış bilgilendirmede
bulunmuştur. Cevap vermek istiyorum. 
BAŞKAN
– Buyurun Orhan Bey. Sizi kürsüye davet etti zaten. 
İki
dakika süre veriyorum, lütfen yeni bir sataşmaya meydan vermeyelim. 
VELİ
AĞBABA (Malatya) – Sataşma yok Sayın Başkan. 
BAŞKAN
- Kürsüye davet etti ya “Gelin, ne yaptığınızı anlatın.” diye. 
Buyurun.
V.- SATAŞMALARA İLİŞKİN KONUŞMALAR
1.- Hatay Milletvekili Orhan Karasayar’ın, Hatay
Milletvekili Serkan Topal’ın yaptığı gündem dışı konuşması sırasında şahsına
sataşması nedeniyle konuşması
ORHAN
KARASAYAR (Hatay) – Sayın Başkanım, değerli milletvekilleri; demin kürsüdeki
hatip Hatay’ımızla ilgili hem Meclisimizi hem kamuoyumuzu tamamen yanlış
bilgilendirmiştir. 
Hatay’ımız
AK PARTİ iktidarında, on dört yıllık iktidarımız süresince cumhuriyet tarihinde
aldığı hizmetlerin en az 50 katını almıştır. (AK PARTİ sıralarından alkışlar)
Bunu biz rakamlarla da, projelerle de, programlarla da ortaya koyabiliriz. Çükü
arkadaşımızın Hatay’la alakası yok. Arkadaşımız Hatay’ı tanımıyor, Hatay’ı
görmüyor, sadece Samandağ’a gidiyor, Samandağ’da siyaset yapıyor, maalesef,
Samandağ’ında yapılan hizmetleri de görmüyor. 
Değerli
Arkadaşım, Samandağ’ında AK PARTİ gelmeden hangi hizmetler vardı? Samandağ’a
giden yolunuz hangi şartlardaydı? Samandağ’ı yolunu kim yaptı? Samandağ’a gelen
onlarca hizmeti kim getirdi? Reyhanlı Barajı’nı kim yaptı? 
Değeli
arkadaşlar, ilimizde duble yollarımızın tamamı bitmek üzere. 
Bir
Arsuz yolumuz vardı değerli arkadaşlar, benim dedem “Buradan bir yol geçecek.”
derdi. Biz büyüdük, Allah’a şükür milletvekili olduk, o yolu yapmak bize nasip
oldu. (AK PARTİ sıralarından alkışlar) Her hafta orada en az 5-6 kişimiz
ölürdü. Ama şu anda Arsuz yolumuz inanın Avrupa standartlarının üzerinde bir
yol.
Antakya’ya
bölge hastanemiz bitmek üzere, devlet hastanemiz yapıldı, adalet saraylarımız,
emniyet saraylarımız, PTT binalarımız… Bana söylesin sayın vekilimiz, “Sayın
vekilim, Hatay’ımızda şu hizmet yok.” desin, biz hep beraber bir ay sonra o
hizmeti de hayata geçiririz. 
Bakın,
değerli arkadaşlar, Arsuz’da devlet hastanemizin projesi bitti, emniyet
sarayımızın bitti, kaymakamlık binamız yapılıyor. Burası ilçe olalı daha iki
yıl oldu. Buradaki gecikmeleri sağlayan da Arsuz Belediyesinin imarla ilgili
sıkıntıları, büyükşehrin imarla ilgili problemleri. Biz işlerimizi günlük, bire
bir takip ediyoruz. Arsuz’la alakalı da tüm yatırımlar projelendirildi,
başladı, en kısa sürede de bitecek.
(Mikrofon
otomatik cihaz tarafından kapatıldı)
ORHAN
KARASAYAR (Devamla) – Sayın Vekilim, varsa yapılmak istenen Hatay’a onu
söyleyin, onu da biz hemen başlatır onu da getiririz. (AK PARTİ sıralarından
alkışlar) Hatay’ımız bugün Türkiye'nin en fazla proje gelen illerinden bir
tanesi. Sadece Reyhanlı Barajı’mız ilimizin en az yüz yıllık hayali, inşallah
en kısa sürede açılacaktır.
VELİ
AĞBABA (Malatya) – AKP döneminde Suriye’den 1 milyon turist geldi arkadaşlar
Hatay’a, 1 milyon mülteci geldi AKP sayesinde, daha ne yapsın Hatay’a.
ORHAN
KARASAYAR (Devamla) – Ben başta Cumhurbaşkanımıza, Başbakanımıza, sizlere,
Hatay’ımıza yapılan hizmetlere vermiş olduğunuz desteklerden dolayı teşekkür
ediyorum. Bundan sonra da Hatay’ımıza hizmetler vermeye devam edilecektir.
Yüce
heyetinizi saygıyla selamlıyorum. (AK PARTİ sıralarından alkışlar) 
BAŞKAN
– Teşekkürler Sayın Karasayar. 
ERKAN
AKÇAY (Manisa) – Sayın Başkan…
BAŞKAN
– Sayın Akçay…
LEVENT
GÖK (Ankara) – Sayın Başkan…
BAŞKAN
– Vereceğim söz, bir saniye…
ERKAN
AKÇAY (Manisa) – Tabii, Hatay’la ilgili polemik yaşandı ve sataşmalar var.
Tabii, Hatay Milletvekilimiz Sayın Ahrazoğlu’nu da lütfen siz davet edin
efendim.
BAŞKAN
– Sayın Akçay, ben yerlerinden birer dakika söz veririm. Çünkü özellikle AK
PARTİ milletvekillerini orada kürsüye davet ederek birtakım sataşmalarda
bulundu. Ben sizin vekile de yerinden söz vereceğim.
VELİ
AĞBABA (Malatya) – Yerinden niye veriyorsun? AKP’li vekile kürsüde veriyorsun
aynı partiden diye Sayın Aydın, böyle bir şey olur mu?
BAŞKAN
– Onun takdirini ben yapayım lütfen Sayın Ağbaba.
ERKAN
AKÇAY (Manisa) – Şöyle Sayın Başkan: Sayın milletvekilinin “AKP döneminde
hizmetlerin 50 katını aldı.” demesi sayın milletvekilimize de bir sataşmadır
BAŞKAN
– Sayın Akçay, sizin milletvekilinize sataşma olmadı, siz de biliyorsunuz,
ısrarcı olmayalım.
ERKAN
AKÇAY (Manisa) – Ama Sayın Başkan...
BAŞKAN
- Ben yerinden söz veririm, yani gerçekten veririm, problem değil ama
uygulamaya çalışalım. Yerinden söz veririm ben.
Buyursunlar
şimdi, evet, Sayın Gök, sizin talebiniz nedir?
LEVENT
GÖK (Ankara) – Sayın Başkanım, gündem dışı konuşmalarda oturumu açan başkan,
başkan vekili beşer dakikayı geçmemek üzere gündem dışı söz talep eden üyeye
söz verir; Hükûmet bu konuşmalara cevap verebilir.
BAŞKAN
– Doğrudur.
LEVENT
GÖK (Ankara) – Yani gündem dışı konuşmalarda…
BAŞKAN
– Hayır, Hükûmetin cevap verme hakkı her hâlükârda var sataşma olsun, olmasın;
İç Tüzük gereği ama sataşma olduğu zaman, kürsüde bir sataşma varsa ona da
cevap verilir.
LEVENT
GÖK (Ankara) – Sayın Başkan, arkadaşımız hiçbir AKP’li milletvekilinin adını
zikrederek bir sataşmada bulunmamıştır.
AYŞE
SULA KÖSEOĞLU (Trabzon) – “Hatay vekilleri” dedi ya.
ORHAN
KARASAYAR (Hatay) – “Hatay milletvekilleri” dedi.
BAŞKAN
– Kürsüye davet etti efendim. “Bir şey yapmadınız, gelin anlatın ne
yaptığınızı.” dedi, kürsüye davet etti, o da geldi, anlattı.
LEVENT
GÖK (Ankara) – Sayın Başkanım, onu anlatacak olan Hükûmettir yani Hükûmet ile
AKP Grubunu birbirine karıştırmayın lütfen. Tutanaklara geçmesi açısından
söylüyorum, bir daha tekrarlanmaması açısından söylüyorum, bu yaptığınız usul
hatasıdır. Bunu bir kere zabıtlara geçirmek istiyorum yani gündem dışı konuşma
yapan bir kişiye, bir milletvekiline cevap verecek olan Hükûmettir.
BAŞKAN
– Hükûmetin her hâlükârda cevap verme hakkı vardır, istediği zaman her gündem
dışına çıkar, cevap verir…
LEVENT
GÖK (Ankara) – Gelsinler versinler.
BAŞKAN
- …ama Hükûmet dışında da bir sataşma olduğu zaman da bunu karşılıklı yaparız
yani iktidar partisinden bir milletvekili konuşup muhalefetten birine sataşırsa
ona da cevap veriyor, sataşmadan söz veriyoruz. Niye böyle zorunuza gidiyor ki?
LEVENT
GÖK (Ankara) – Sayın Başkanım, İç Tüzük’e aykırıdır bu yaptığınız, bir kere
bunu zapta geçirelim, bir.
İkincisi,
söz alan AKP sözcüsü, sayın milletvekilimizin siyaseti sadece Samandağ’ıyla
sınırlı olarak yaptığını, siyaseti bilmediğini, Hatay’ı tanımadığını ifade etmek
suretiyle kendisinin bir Hataylı ve oranın milletvekili olması sıfatından
kaynaklanan unvanına ve sıfatlarına ve şahsına sataşmada bulunmuştur.
Arkadaşımıza sataşmadan söz istiyoruz.
SERKAN
TOPAL (Hatay) – Evet efendim.
BAŞKAN
– Bir dakika, söz vereceğim Sayın Topal.
Az
önce ifade ettiniz ya, yani “Gündem dışılara sadece Hükûmet cevap verir.”
demiştiniz az önce.
LEVENT
GÖK (Ankara) – Ama hayır, o farklı.
BAŞKAN
- Şimdi, bak, sataşma var, kabul ediyorum, sataşmadan dolayı Serkan Bey’e de
söz veriyorum.
Buyurun
Sayın Topal.
LEVENT
GÖK (Ankara) – Hayır, o farklı, bu farklı.
BAŞKAN
– Söz veriyorum, kabul ediyorum.
LEVENT
GÖK (Ankara) – Sayın Başkan, şimdi, bakın, dünden beri usul tartışmaları
yapıyoruz, haklı olduğumuz ortaya çıkıyor.
Şimdi,
orada konuşan hatip, bizzat arkadaşımızın ismini vererek, onun Hatay’ı
tanımadığını, bilmediğini, Samandağ’ın dışına çıkmadığını ifade etti.
BAŞKAN
– Doğru, kabul ediyorum ben, zaten onun için söz veriyorum.
LEVENT
GÖK (Ankara) – Dolayısıyla, o arkadaşımızın söz alması ile sayın
milletvekilimizin söz alması arasında dağlar kadar fark var.
BAŞKAN
– Peki, Sayın Gök, madem siz öyle diyorsunuz. 
Sayın
Topal, buyurun. (CHP sıralarından alkışlar)
Lütfen
yeni bir sataşmaya meydan vermeyelim. 
2.- Hatay Milletvekili Serkan Topal’ın, Hatay
Milletvekili Orhan Karasayar’ın sataşma nedeniyle yaptığı konuşması sırasında
şahsına sataşması nedeniyle konuşması
SERKAN
TOPAL (Hatay) – Sayın Başkan, teşekkür ediyorum.
Değerli
milletvekilleri, sayın vekilimiz az önce olayı biraz kişiselleştirdi, ama ortak
paydamız Hatay, biz, Hatay’da, AKP’li, MHP’li, CHP’li hepimiz kardeşiz. Tek bir
şey söyleyeceğim, kişiselleştirmeyeceğim, onun gibi cevap vermeyeceğim. (CHP
sıralarından alkışlar) Ben kendisini çok seviyorum. 
Benim
amacım şu: Bu kürsüde Hatay’ın sorunlarını çözmek adına, beraber çözüm bulma
noktasında uğraşalım, gelin, bu kürsüde onları dile getirin, ama sayın
vekilimiz dedi ki: “Samandağ’dan çıkmıyor.”
ORHAN
KARASAYAR (Hatay) – Arsuz’un dışına çıkmamışsan ben sana ne diyebilirim ki?
SERKAN
TOPAL (Devamla) – Bakın, ben Hatay’ın bütün ilçelerini, bütün mahallelerini
gezdim, istisnasız, bilaistisna bütün ilçelerini gezdim.
ORHAN
KARASAYAR (Hatay) – Bölge Hastanesini görmemişsin, havaalanına giden yol…
SERKAN
TOPAL (Devamla) – Sayın Vekilim, beni dinlerseniz… Bakın, ben size öyle
saygısızlık yapmadım, bakın sizi sevdiğimi de söyledim.
BAŞKAN
– Sayın hatibi dinleyelim.
SERKAN
TOPAL (Devamla) – Bakın, Samandağ’da duble yol tamamlanmadı, 8 vatandaşımız
öldü, haberiniz var mı? Sayın Karasayar, öldü. Niye yapmadınız? Çevre yoluna
niye başlamadınız? (CHP sıralarından alkışlar)
ORHAN
KARASAYAR (Hatay) – AK PARTİ gelmeden duble yol mu vardı?
SERKAN
TOPAL (Devamla) – Bakın, mesela Karaçay Barajı hâlâ tamamlanmadı, Reyhanlı
Barajı hâlâ tamamlanmadı. Neden tamamlanmadı, gelin burada açıklayın… 
ORHAN
KARASAYAR (Hatay) – AK PARTİ gelmeden kazma vuran oldu mu? Onların hepsi
tamamlanır.
SERKAN
TOPAL (Devamla) – Ne zaman tamamlayacaksanız…
ORHAN
KARASAYAR (Hatay) – En kısa sürede.
SERKAN
TOPAL (Devamla) – Bakın, hizmeti götürün, hizmetleri yapın Hatay’a, ben de bu
kürsüden Hatay halkı adına size teşekkür edeyim.
ORHAN
KARASAYAR (Hatay) – Hatay halkı ediyor zaten! Hatay halkı ediyor! 
SERKAN
TOPAL (Devamla) – Bakın, Arsuz’da termik santral yapılacak, gelin, deyin ki:
“Biz izin vermeyeceğiz.” 
ORHAN
KARASAYAR (Hatay) – Yalan söylüyorsun, termik santral yapılmayacak.
SERKAN
TOPAL (Devamla) – Erzin’e izin vermeyeceğiz. 
ORHAN
KARASAYAR (Hatay) – Sayın Başkan, yalan söylüyor!
SERKAN
TOPAL (Devamla) – Erzin’deki narenciye üretimi zor durumda. Kaç esnafımız
kepenk kapattı, bunu biliyor muyuz Sayın Vekil?
ÖZKAN
YALIM (Uşak) – 1 milyon Suriyeli geldi! 
ORHAN
KARASAYAR (Hatay) – Arsuz’a termik santral yapılmayacak, yalan söylüyorsun!
SERKAN
TOPAL (Devamla) – Gelin, beraber çalışalım, Hatay’ın sorunlarını beraber
çözelim, çözüm bulma noktasında da biz size destek olalım.
ORHAN
KARASAYAR (Hatay) – Gelin, her zaman kapımız açık, her zaman başımızın üstünde!
SERKAN
TOPAL (Devamla) – Ben hepinize teşekkür ediyorum.
Saygılarımı
sunuyorum. 
(Mikrofon
otomatik cihaz tarafından kapatıldı) 
SERKAN
TOPAL (Devamla) – Ama Serkan Topal Hatay’ın her mahallesinde, her ilçesinde,
her köyünde, her evinde.
Teşekkür
ediyorum. (CHP sıralarından “Bravo!” sesleri, alkışlar)
BAŞKAN
– Evet, Sayın Ahrazoğlu, sisteme girmişsiniz, size de söz veriyorum.
Buyurun
Sayın Ahrazoğlu.
VI.- AÇIKLAMALAR
1.- Hatay Milletvekili Mehmet Necmettin Ahrazoğlu’nun,
Hatay Milletvekili Orhan Karasayar’ın sataşma nedeniyle yaptığı konuşmasındaki
bazı ifadelerine ilişkin açıklaması
MEHMET
NECMETTİN AHRAZOĞLU (Hatay) – Sayın Başkan, teşekkür ediyorum.
Maalesef,
1939 yılından bu yana Hatay’a yapılan hizmetlerin hepsi inkâr edilmiştir,
kusura bakmasın Sayın Başkanım.
ORHAN
KARASAYAR (Hatay) - İnkâr etmedim, “50 katını biz yaptık.” dedim.
MEHMET
NECMETTİN AHRAZOĞLU (Hatay) - AKP geldikten sonra yapılmayanları ben
söyleyeyim: Hâlâ Kırıkhan Devlet Hastanesi bitirilememiştir. 
ORHAN
KARASAYAR (Hatay) - Hangi aşamada Sayın Vekil?
MEHMET
NECMETTİN AHRAZOĞLU (Hatay) - Milliyetçi Hareket Partisinin iktidarı döneminde
başlayan Yayladağı Yolu hâlâ bitirilememiştir.
ORHAN
KARASAYAR (Hatay) - Allah’tan korkun!
MEHMET
NECMETTİN AHRAZOĞLU (Hatay) - Menzelet Barajı’nda hâlâ tünel bitirilememiştir.
Her çıktığınızda “Ovadaki bütün araziler sulanıyor.” demenize rağmen hâlâ
bitirilememiştir. Reyhanlı Barajı Milliyetçi Hareket Partisi tarafından
başlatılmıştır, hâlâ bitirilememiştir. İslahiye-Kırıkhan yolu Hassa bağlantısı
hâlâ bitirilememiştir, teslim alınmamıştır. Reyhanlı-İskenderun bağlantısı olan
otoban yol hâlâ bitirilmemiştir.
(Mikrofon
otomatik cihaz tarafından kapatıldı) 
MEHMET
NECMETTİN AHRAZOĞLU (Hatay) - Samandağ yolu hâlâ bitirilememiştir. 
ORHAN
KARASAYAR (Hatay) - Ama “Bitirilememiştir.” diyor, “Yapılmamıştır.” demiyor
arkadaşlar, dikkatinizi çekerim.
MEHMET
NECMETTİN AHRAZOĞLU (Hatay) - Bunlarla ilgili AKP’nin Hatay’da söyleyecek sözü
yoktur. Devlet hastanesi başlatılmıştır, bitirilememiştir. Kumlu’da yapılan
poliklinik “hastane” olarak gösterilmiştir, Hastane Birliklerine bile dâhil
edilmemiştir ancak AKP tarafından hastane olarak açılmıştır. 
BAŞKAN
- Teşekkür ediyorum. 
ORHAN
KARASAYAR (Hatay) - Peki, AK PARTİ’den önce ne yapılmıştı Kırıkhan’a, ovaya
Sayın Vekilim? AK PARTİ’den önce var mıydı hiç bir şey orada?
BAŞKAN
- Teşekkür ediyorum sayın milletvekilleri.
Sayın
Ahrazoğlu, size de teşekkür ediyorum. Hatay hepimizin. 
ORHAN
KARASAYAR (Hatay) - Hepsini bitireceğiz. Hepsi bitecek, hepsi.
BAŞKAN
- Sayın Karasayar, Hatay’a tüm milletvekillerini, tüm Hatay milletvekilleri
olarak, tüm grupların milletvekili olarak davet edeceksiniz, bütün Meclisimizi;
olay mahallinde keşif yapacağız, ne yapılıp ne yapılmadığını göreceğiz ve orada
da ev sahipliğini de siz yapacaksınız.
ORHAN
KARASAYAR (Hatay) - Şeref verirsiniz Başkanım, şerefle bekleriz.
BAŞKAN
- Peki, çok teşekkür ediyorum.
IV.- GÜNDEM DIŞI KONUŞMALAR (Devam)
A) Milletvekillerinin Gündem Dışı Konuşmaları (Devam)
3.- Ağrı Milletvekili Dirayet Taşdemir’in, Ağrı ilinin
sorunlarına ilişkin gündem dışı konuşması
BAŞKAN
- Şimdi gündem dışı üçüncü söz, Ağrı’nın sorunları hakkında söz isteyen Ağrı
Milletvekili Dirayet Taşdemir’e aittir.
Buyurun
Sayın Taşdemir. (HDP sıralarından alkışlar)
DİRAYET
TAŞDEMİR (Ağrı) - Sayın Başkan, değerli milletvekilleri; bugün Orhan Doğan’ın
ölüm yıl dönümü. Kendisini buradan bir kez daha saygıyla anıyorum, Allah’tan
rahmet diliyorum.
Bugünkü
gündem dışı konuşmam Ağrı’nın sorunlarına ilişkin. Açıkçası, Ağrı’nın o kadar
tarihsel, derin sorunları var ki beş dakikada bunları ifade etmek oldukça güç. 
Seçim
bölgem olan Ağrı, aslında, 1927 yılında il olan, 7 ilçesi olan, 547 bin nüfuslu
bir kent. Ama, maalesef, Ağrı’ya bugün baktığımızda bir kasaba görünümünde.
Ağrı’nın sorunlarının bu kadar derinleşmesinin ve bu durumda olmasının nedeni,
elbette ki Şark Islahat Planı’ndan günümüze kadar devam eden asimilasyon, göç
ettirme ve yoksullaştırma politikalarının bir ürünü olduğunu, bir sonucu
olduğunu da ifade etmek isterim. 
ÖZKAN
YALIM (Uşak) – Şeker fabrikasını kapattılar!
DİRAYET
TAŞDEMİR (Devamla) – Bu politikalar hâlâ da devam ediyor. En son Ağrı’ya gelen
Başbakan, Kürt çocuklarına “Vatan Yahut Silistre” kitabını hediye etti. Zaten
Kürtler, Kürt çocukları da dört gözle bu kitabı bekliyorlardı!
Bakın,
on dört yıldır sizler iktidardasınız, Ağrı’nın, aslında, gerçek anlamda hiçbir
sorununu çözmediniz. Gelişen mücadelemiz, halkımızın yükselttiği itiraz
karşısında aslında yaptığınız tek şey, bunun karşısında geliştirdiğiniz
politika ne oldu? Ağrı’ya her sene sefer düzenlemek, içerisinde
Cumhurbaşkanının, Başbakanın, bakanların ve bürokratların olduğu heyetlerle
Ağrı’ya gelip gerçekleşmeyen vaatlerde bulunmak. 
Bakın,
2011 yılında o dönem Başbakan olan Recep Tayyip Erdoğan Ağrı’ya geldiğinde “Ey
Ağrı halkı, biz size doğal gaz getireceğiz ve hastane yapacağız.” dediler.
Bakın, aradan beş yıl geçti; bir gecede AVM yapmakla övünenler, beş yıldır Ağrı
Devlet Hastanesini bitiremedi ne yazık ki. 
İDRİS
BALUKEN (Diyarbakır) – Her yerde aynı, her yerde, Bingöl de aynı. 
DİRAYET
TAŞDEMİR (Devamla) – 21 Haziranda Ağrı’ya gelen Başbakan Binali Yıldırım,
Ağrılıların aklıyla dalga geçer gibi “Biz Ağrı’yı tarım ve hayvancılık kenti
yapacağız.” dediler. Belki kendisi bilmiyor olabilir ama Ağrı zaten bir tarım
ve hayvancılık kentiydi. Sizin politikalarınız Ağrı’da hayvancılığı da öldürdü,
tarımı da öldürdü. 
ÖZKAN
YALIM (Uşak) – Şeker fabrikasını kapattılar. 
DİRAYET
TAŞDEMİR (Devamla) – Ona da geleceğim. 
Bakın,
eğer gerçek anlamda bunu yapmak istiyorsanız öncelikle mera ve yaylaların
yasaklarını kaldırın. 
Yine,
Ağrı’ya gelen, sefer düzenleyen bürokratlar her seferinde: “Aslında biz yatırım
yapmak istiyoruz da -sözüm ona- terör buna engel...” Allah aşkına Ağrı Şeker
Fabrikasını terörden kaynaklı mı kapattınız? Yine yapay şeker kotası Avrupa’da
yüzde 2, yüzde 15’e çıkartmanın nedeni terör mü? Yine, daha nisan ayında yapay
şekerdeki gümrük vergisini sıfırlamadınız mı? Yani önümüzdeki dönem şeker
pancarının katliamı olarak anılan tasarıyı Meclise getirip yasalaştırmayı
düşünüyorsunuz. Bütün bunların nedeni terör mü, yoksa sizin aslında söyleyip de
yapmadığınız, algı oluşturarak politika üretmeye çalıştığınız, yerine
getirmediğiniz sözleriniz mi? 
Bunları
yapmıyorsunuz, peki şunu ısrarla soruyoruz: Bu işsizlik sorunu nasıl çözülecek?
Sizlerin politik olarak bizlere söylediği şey ise şu, diyorsunuz ki: “İş gücü eğitim
programlarıyla.” İnsanlar buradan aldıkları yevmiyeyle geçiniyor ve siz bunları
bir gurur tablosu olarak sunuyorsunuz. Bizce bunlar utanç duyulması gereken bir
durumdur. İşsizlikle böyle mücadele edilmez. 
Yine,
şunu bir kez daha ifade etmek isterim: Ağrı’nın aslında birçok sorunu var ama
temel sorunlardan bir tanesi de devlet kurumlarının bugün AKP’nin il, ilçe
teşkilatları gibi çalışması ve saltanat mantığıyla yönetiliyor olması. İnsanlar
işe alınırken tercihler nasıl yapılıyor biliyor musunuz? Facebook ve Twitter
sayfaları takip edilerek siyasi tercihleri, siyasi görüşleri, etnik yapıları,
mezhepsel tercihleri dikkate alınarak insanlar işe alınıyor. 
Bakın,
bir tane örnek göstereceğim sizlere. Ağrı İl Özel İdaresinin başında daha önce
şu an AKP sıralarında milletvekili seçilen bir kişi vardı. O, milletvekili
seçildikten sonra yerine yine AKP 3’üncü sıradan aday olan Erhan Tenekeci
getirildi. Bir devlet kurumunu siyasi bir partinin kurumuymuş gibi işleten
mantığın halka adalet, eşitlik ve…
HAKAN
ÇAVUŞOĞLU (Bursa) – Ağrı Belediyesini konuş o zaman. Ağrı Belediyesini kim
aldı, ona bak bir o zaman. Bırak Allah aşkına!
DİRAYET
TAŞDEMİR (Devamla) – Ağrı Belediyesi, bugün Ağrı’da on dört yıldır sizin
getirmediğiniz hizmeti…
HAKAN
ÇAVUŞOĞLU (Bursa) – Diyarbakır Belediyesini kim aldı, ona bak bir Allah aşkına!
Böyle bir şey olmaz. Sözleşmeleri görüyoruz biz ya.
DİRAYET
TAŞDEMİR (Devamla) – Siz gelin, bunu Ağrılılara sorun. 
HAKAN
ÇAVUŞOĞLU (Bursa) – Ağrı Belediyesini kim aldı?
DİRAYET
TAŞDEMİR (Devamla) – Siz gelin, burada görüşlerinizi ifade edin. (HDP
sıralarından alkışlar)
BAŞKAN
– Evet, teşekkür ediyoruz.
Sayın
milletvekilleri, şimdi sisteme giren ilk 15 sayın milletvekiline birer dakika
süreyle 60’a göre söz vereceğim.
Sayın
Yarayıcı…
VI.- AÇIKLAMALAR (Devam)
2.- Hatay Milletvekili Hilmi Yarayıcı’nın, Kağıthane
İlçe Millî Eğitim Müdürü hakkında, düzenlemiş olduğu iftar yemeğine katılmayan
aday ve danışman öğretmenlere soruşturma açması nedeniyle cezai işlem
başlatılması gerektiğine ilişkin açıklaması
HİLMİ
YARAYICI (Hatay) – Sayın Başkan, on yedi yıllık eğitimcilik hayatımda hiç
karşılaşmadığım ve bugüne kadar duymadığım bir uygulamaya tanık oldum. Kağıthane
İlçe Millî Eğitim Müdürü, düzenlemiş olduğu iftar yemeğine katılmayan aday ve
danışman öğretmenlere soruşturma açarak resmî bir yazıyla savunmalarının
alınmasını talep etmiş. Toplu iftar, sosyal bir etkinlik olmakla beraber özünde
dinsel bir etkinliktir ve katılımın zorunlu tutulması düşünülemez. Böyle bir
dayatma, Anayasa’nın 24’üncü, TCK’nın 115’inci maddelerine açıkça aykırıdır ve
suçtur. Soruşturmayı başlatan Kağıthane İlçe Millî Eğitim Müdürü Muhammet
Çayır, derhâl görevinden alınmalı ve hakkında cezai işlem başlatılmalıdır. Söz
konusu müdür görevinde kaldığı sürece iktidarın ortak olduğu bu suç katlanarak
artacaktır. 
Teşekkür
ederim. 
BAŞKAN
– Sayın Engin…
3.- İstanbul Milletvekili Didem Engin’in, Sarıyer
ilçesindeki devlet hastanelerinin kapasite ve donanım yetersizliğine ve
Sarıyerlilerin sağlık hizmetlerine erişimde yaşadıkları sorunların çözülmesini
beklediklerine ilişkin açıklaması
DİDEM
ENGİN (İstanbul) – Teşekkürler Sayın Başkan.
Sarıyer
ilçemizdeki devlet hastanelerinin kapasite ve donanım yetersizliği Sarıyerliler
için çok büyük bir sorun. 344 bin nüfuslu Sarıyer’deki iki devlet hastanesinin
toplam yatak kapasitesi sadece 168. Sarıyerliler yıllardır Çayırbaşı’nda
inşaatı devam eden hastanenin hizmete girmesini bekliyorlar ama maalesef,
inşaat bir türlü bitirilemiyor. İnşaat çalışmaları 2012 yılı Şubat ayında
başlayan Çayırbaşı’ndaki hastanenin 2014 yılında hizmet vermeye başlayacağı
söylenmişti, sonra açılış 2015 yılına ertelendi. 2016 yılı Haziran ayındayız ve
350 yatak kapasitesiyle hizmet vermesi beklenen hastane inşaatı hâlâ
bitirilemedi. İki yıllık bu gecikmenin sebebine ilişkin de somut bir açıklama
yapılmıyor. Sarıyerlilerin sağlık hizmetlerine erişimde yaşadıkları sorunların
çözülmesi ve Çayırbaşı’ndaki devlet hastanesinin bir an evvel hizmete başlaması
için Sağlık Bakanımızın acilen konuyu gündeme almasını ve Sarıyerlilerin sesini
duymasını bekliyoruz.
Teşekkürler.
BAŞKAN
– Sayın Aydın…
4.- Bursa Milletvekili Erkan Aydın’ın, millî eğitimde
Atatürk ilke ve inkılaplarına bağlılığın her geçen gün daha fazla çiğnendiğine
ilişkin açıklaması
ERKAN
AYDIN (Bursa) – Millî Eğitim Bakanlığının teşkilat ve görevlendirmeye ilişkin
kanunun maddesi olan “Atatürk ilke ve inkılaplarına bağlılık” her geçen gün
daha fazla çiğneniyor. Atatürkçü eğitime karşı çıkan, cumhuriyet kurumları
yerine tarikatları savunan Nurettin Topçu’nun kitapları öğretmenlere yaz döneminde
zorunlu seminer olarak gösteriliyor. Bu, açıkça ulusal laik eğitimin içinin
boşaltılma çabasıdır, Anayasa’ya, çağdaş ve bilimsel eğitime aykırıdır. Gerici
eğitim o kadar artmıştır ki Bursa’da Hasan Âli Yücel Anadolu Lisesi 10’uncu
sınıf öğrencisi Begüm Özkan, karne töreninde Ulu Önder Mustafa Kemal Atatürk’ün
Gençliğe Hitabesi’ni okudu diye hakkında disiplin süreci başlamıştır. Okul
yönetimi, Atatürk’ün Gençliğe Hitabesi’ni siyasi bir eylem olarak nitelemiştir.
Şiddetle kınıyorum. Gerici eğitime asla izin vermeyeceğimizi buradan
bildiriyorum.
Saygılarımla.
BAŞKAN
– Sayın Özkan…
5.- Denizli Milletvekili Cahit Özkan’ın, İsrail’le
yapılan ve uluslararası hukuk açısından örnek teşkil edecek anlaşmayla
ülkemizin gücü ve itibarının bir kez daha görüldüğüne ilişkin açıklaması
CAHİT
ÖZKAN (Denizli) – Teşekkürler Sayın Başkan.
31
Mayıs 2010 tarihinde Gazze’ye insani yardım götüren Mavi Marmara gemisine
yaptığı saldırı neticesinde İsrail’le ilişkiler gerilmiştir. Hükûmetimizin dik
duruşu sayesinde İsrail, boyun eğmiş ve anlaşma yapmak zorunda kalmıştır.
Yapılan anlaşmayla uluslararası hukuki yaptırım olarak Türkiye’den özür
dileyecek, hayatını kaybedenlerin yakınlarına ve yaralananlara 20 milyon dolar
tazminat ödenecek, ambargo kaldırılarak Gazze’nin elektrik ve su ihtiyacının
karşılanma, santral ve tesis inşa etme müsaadesi verilecek. Bu anlaşma
sonucunda Filistin meselesinde Türkiye’nin garantör ülke olduğu kabul
edilmiştir. İsrail’in bölgedeki egemenlik hakkı sınırlandırılmış, uluslararası
hukuk açısından örnek teşkil edecek bu anlaşmayla ülkemizin gücü ve itibarı bir
kez daha görülmüştür. 
BAŞKAN
– Sayın Tanal…
6.- İstanbul Milletvekili Mahmut Tanal’ın, muhtarların
ve İstanbul’un Şile ilçesinin sorunlarına ilişkin açıklaması
MAHMUT
TANAL (İstanbul) – Teşekkür ediyorum Sayın Başkan.
Tabii,
bakanlar eğer bizi dinlerlerse, mümkünse milletvekilleri de izin verirse
Hükûmetin icraatlarıyla ilgili birkaç sorum var. 
Muhtarlarımızın
sosyal güvenlik primleri devlet tarafından ödenmemektedir. Muhtarlarımız
seçildiği bölgedeki imar değişikliğiyle ilgili toplantılarda öneri sunamamakta
ve oy kullanamamaktadır. Muhtarlarımızın görevleri bittikten sonra ruhsatlı
silah sorunları vardır. Muhtarlarımızın makamlarının bulunduğu yerin kirası,
elektrik bedeli, telefon, sekreter sorunu vardır. Muhtarlarımıza verilen ödenek
maaşa dönüşmelidir. Asgari ücret altında ödenek verilmektedir, verilen ücretler
çok düşüktür ve mağdur durumdadırlar.
Aynı
zamanda, İstanbul ili Şile ilçemizin sağlık sorunu, hastane sorunu, ulaşım
sorunu, otopark sorunu vardır. Eğer yetkililer, Hükûmet yetkilileri buradaki
sohbeti bırakıp milletvekillerini dinlerlerse gerçekten...
(Mikrofon
otomatik cihaz tarafından kapatıldı) 
MAHMUT
TANAL (İstanbul) - ...Parlamentoya bir saygınlık, itibar gelmiş olur, aksi
takdirde, burası bir kahveden öteye geçmemiş olacak. 
Ben
teşekkür ediyorum, saygılarımı sunuyorum. 
BAŞKAN
– Sayın Atıcı...
7.- Mersin Milletvekili Aytuğ Atıcı’nın, Başbakanın 1
Temmuz Cuma günü 10 bin tonluk insani yardımın Mersin Limanı’ndan Filistin’e
törenle gönderileceği ifadelerine ve halkın, Gazze ablukasının kalkmadığının,
tam tersine tescillendiğinin farkında olduğuna ilişkin açıklaması
AYTUĞ
ATICI (Mersin) – Teşekkür ederim Sayın Başkan.
Değerli
arkadaşlar, Başbakan, 1 Temmuz Cuma günü 10 bin tonluk insani yardımın Mersin
Limanı’ndan Filistin’e törenle gönderileceğini söyledi. Nereye gidiyor bu
yardım? Önce İsrail’in Aşdod Limanı’na oradan Filistin’e. Sayın Başbakan hani
Gazze’ye abluka kalkıyordu? Allah aşkına biraz hicap duyun, bari tören
yapmayın. Halkımız, Gazze’ye yardım yapılmasını gönülden destekler, aklıyla
dalga geçilmesine ise asla tahammül etmez. Halkımız, İsrail’in yazılı olarak
Türkiye’den özür dilemediğinin farkındadır. Halkımız, 20 milyon dolar tazminat
karşılığında İsrail’in kendi askerini kurtardığının ve kâra geçtiğinin
farkındadır. Halkımız, Gazze ablukasının kalkmadığının tam tersine
tescillendiğinin farkındadır. Halkımız, Cumhurbaşkanının, tükürdüğünü yalamak
zorunda kaldığının farkındadır. 
(Mikrofon
otomatik cihaz tarafından kapatıldı) 
AYTUĞ
ATICI (Mersin) – Halkımıza bu utancı yaşatmaya hakkınız yoktur. (AK PARTİ
sıralarından gürültüler) 
BAŞKAN
– Sayın Atıcı, lütfen kelimelerimize daha dikkat edelim. 
ORHAN
KIRCALI (Samsun) - Ne biçim konuşuyorsun öyle! 
AYTUĞ
ATICI (Mersin) – Gayet dikkat ediyorum Sayın Başkan.
BAŞKAN
– Sayın Cumhurbaşkanıyla ilgili bu tür ağza alınmayacak hakaretleri kabul
edemez bu Meclis, biz de kabul edemeyiz kesinlikle.
AYTUĞ
ATICI (Mersin) – Gayet dikkat ediyorum Sayın Başkan.
BAŞKAN
– Lütfen, istirham ediyorum. 
ORHAN
KIRCALI (Samsun) – Ayıp ya, ayıp, ayıp!
BAŞKAN
– İsrail’e özür diletmesinden bu kadar mı rahatsız oluyorsunuz Sayın
Cumhurbaşkanının? 
EMRE
KÖPRÜLÜ (Tekirdağ) - Dilemedi ki.
BAŞKAN
– Bu kadar mı rahatsız oluyorsunuz? Yakışır mı size bu, yakışır mı? 
EMRE
KÖPRÜLÜ (Tekirdağ) – Ya, dilemedi ki, dilemedi ki...
BAŞKAN
– Sayın Gürer...
8.- Niğde Milletvekili Ömer Fethi Gürer’in, Niğde’de
Kızılca deresine dökülen bir atıktan kaynaklanan metan gazının kente yayılması
sonucu yaşanan çevre sorunuyla ilgili yetkilileri göreve çağırdığına ilişkin
açıklaması
ÖMER
FETHİ GÜRER (Niğde) – Niğde ilinde iki gündür ciddi bir çevre sorunu
yaşanmaktadır. (AK PARTİ ve CHP sıralarından karşılıklı laf atmalar) 
NİHAT
ÖZTÜRK (Muğla) – Her şeyden rahatsızsınız.
ÖMER
FETHİ GÜRER (Niğde) – Başkan konuşayım mı, bekleyeyim mi? 
BAŞKAN
– Konuşun siz efendim.
Sayın
milletvekilleri, lütfen, Sayın Gürer konuşuyor. 
Buyurun.

ÖMER
FETHİ GÜRER (Niğde) – Niğde ilinde iki gündür büyük bir çevre sorunu
yaşanmaktadır. Dün başlayan gaz, kenti sarmış, bunun sonucunda 71 yurttaşımız
hastaneye başvurmuştur. Öncelikle onlara geçmiş olsun dileklerinde bulunuyorum.
Yetkililer, Kızılca deresine dökülen bir atıktan kaynaklanan metan gazının
kente yayılması olarak olayı açıklamaktadır ancak olayın çok boyutlu olduğunu
düşünüyoruz. Bu bağlamda, bir an önce sorumluların bulunarak sorunun
yurttaşların da tatmin olacağı biçimde neticelendirilmesi gerektiğini ifade
ediyoruz. Niğde’nin çevre sorunlarıyla ilgili bugüne kadar duyarsız kalındı.
Bir kentin tamamen yok olması mı gerekiyor? Bu bağlamda, çevre sorunuyla ilgili
Akkaya Barajı ve diğer sorunları da ileriki günlerde Mecliste de dile
getireceğiz. Yetkilileri göreve çağırıyorum. 
(Mikrofon
otomatik cihaz tarafından kapatıldı) 
BAŞKAN
– Sayın İrgil…
9.- Bursa Milletvekili Ceyhun İrgil’in, 27/6/2016
tarihinde Millî Eğitim, Kültür, Gençlik ve Spor Komisyonunda görüşülen tasarıya
baskın bir önergeyle öğretmenler için sözleşmeli, mülakata dayalı ve sekiz yıl
mecburi hizmet içeren bir hüküm getirildiğine ilişkin açıklaması
CEYHUN
İRGİL (Bursa) – Sayın Başkan, teşekkürler. 
Arkadaşlar,
yeni eğitim yasa tasarısı paket torba yasa olarak Millî Eğitim Komisyonunda
görüşülmektedir şu anda da ve Komisyon yukarıda çalışmalarına devam ediyor. Dün
gece saat on ikide, tasarıda olmadığı hâlde, baskın bir önergeyle öğretmenler
için sözleşmeli, mülakata dayalı ve sekiz yıl mecburi hizmet içeren bir tasarı
getirdiler. 
Arkadaşlar,
biraz vicdanlı olan, biraz öğretmenlerin dilinden, derdinden anlayan insanların
bu tasarıya karşı çıkması gerekir. Özellikle iktidar partisinin öğretmen
kökenli milletvekillerine ve annesi, babası öğretmen olan milletvekillerine
sesleniyorum: Lütfen bu tasarıya engel olunuz. Sekiz yıl mecburi hizmet,
üstelik sözleşmeli, üstelik mülakatla… Bu, torpile yol açacak bir gelişmedir.
Torpille atamaya, sözleşmeyle atamaya karşı çıkınız. 
Teşekkür
ederim. 
BAŞKAN
– Sayın Gaytancıoğlu…
10.- Edirne Milletvekili Okan Gaytancıoğlu’nun, Toprak
Mahsulleri Ofisinin açıkladığı buğday alım fiyatı ve yapılan alım miktarının
çiftçiyle dalga geçmek olduğuna ilişkin açıklaması
OKAN
GAYTANCIOĞLU (Edirne) – Teşekkür ederim Sayın Başkan. 
Bugün,
Başbakan, Toprak Mahsulleri Ofisinin buğday alım fiyatını geçen seneye göre 5
kuruş artırarak 91 kuruş olarak açıkladı. Hasat, birçok yerde çoktan bitti.
Borcu olan yüzbinlerce çiftçimiz buğdayını 75-80 kuruş aralığında sattı.
Başbakan “Müdahale etmeyi düşünmüyorduk, biraz fiyatlar düşünce müdahale
ettik.” diye övünerek 91 kuruşluk fiyatı açıkladı. Buğdayın maliyeti 105-110
kuruş aralığında değişiyor. Maliyetin altında, alkışlar eşliğinde fiyat
açıklıyorsunuz. Bu fiyat ve yapılan alım miktarı çiftçiyle dalga geçmektir.
Geçen sene 3,5 milyon ton ürünü Toprak Mahsulleri Ofisi satın almışken bu sene
250 bin ton buğday almıştır. Paranız yok, buğdayı tüccara aldırdınız, üreticiyi
yine düşünmediniz…
(Mikrofon
otomatik cihaz tarafından kapatıldı) 
BAŞKAN
– Sayın Ertem…
11.- Hatay Milletvekili Birol Ertem’in, Hatay’da
nakliye sektörünün sorunlarına ilişkin açıklaması
BİROL
ERTEM (Hatay) – Teşekkür ediyorum Sayın Başkan.
Üç
dönem Hatay Milletvekilliği yapmasına rağmen Hatay’ın sorunlarını çok fazla
bilmeyen Karasayar’a bir soru soracaktım ama sanırım salondan ayrıldı. 
Hatay’daki
tır filosu, İstanbul’daki tır filosundan sonra Türkiye’de 2’nci sıradadır.
Hatay’da 8 bine yakın uluslararası taşımacılık yapan tır mevcuttur. Bunun
yanında, 10 bine yakın şoför bulunmaktadır. Son dört yılda, özellikle Suriye
krizi nedeniyle nakliye sektörü, en sıkıntılı günlerini yaşamaktadır. Binlerce
tır ovamızda boş yatmaktadır. Birçok firma iflasın eşiğine gelmiştir. Bu duruma
acil bir çözüm bulunmak zorundadır. Şoför arkadaşlarımızın, borçlarını nasıl
ödeyecekleri belli değildir. Bitme noktasına gelen nakliye sektörüne acil
destek bekliyoruz.
Teşekkür
ediyorum.
BAŞKAN
– Sayın Hürriyet…
12.- Kocaeli Milletvekili Fatma Kaplan Hürriyet’in,
İzmit’in düşman işgalinden kurtuluşunun 95’inci yıl dönümüne ve bu nedenle
istemiş olduğu gündem dışı söz talebini yerine getirmeyen Oturum Başkanı TBMM
Başkan Vekili Ahmet Aydın’ı kınadığına ilişkin açıklaması
FATMA
KAPLAN HÜRRİYET (Kocaeli) – Teşekkür ediyorum.
Bugün
İzmit’imizin düşman işgalinden kurtuluşunun 95’inci yıl dönümünü kutlamanın
haklı gururunu yaşıyoruz. 
Aziz
milletimiz, düşman botunun çiğnediği her vatan toprağında verdiği haklı
mücadele sonucu, Anadolu’nun işgal edilemeyeceğini 28 Haziran günü tüm dünyaya
duyurmuş oldu. Başta Gazi Mustafa Kemal Atatürk olmak üzere, Kara Fatma, İpsiz
Recep ve Yahya Kaptan gibi nice vatan evlatlarını minnet ve rahmetle anıyoruz. 
Ayrıca,
Sayın Başkan, geçen hafta özellikle bugünün hassasiyetine istinaden sizi şahsi
telefonunuzdan aradım ve gündem dışı söz istedim. Size ulaşamadığım gibi,
danışmanınızla bu konuda özellikle ricamı ilettim ama bize göstermediğiniz
hassasiyeti kendi grubunuza fazlasıyla gösterdiniz ve bugün, Kocaeli
milletvekiline, kendi bölge vekilinize aynı konuda söz verdiniz. Ben bu konuda,
her zamanki taraflı davranışınızdan dolayı sizi kınıyorum Sayın Başkan.
BAŞKAN
– Çok teşekkür ediyorum. 
Bir
defa, bu söyleminiz doğru değil. Ben eşit bir şekilde… Bakın, Adalet ve
Kalkınma Partisinin milletvekili sayısı, sizin milletvekili sayısının en az 2
katından fazla olmasına rağmen Adalet ve Kalkınma Partisi ile CHP’ye eşit
oranda gündem dışı söz veriyorum. Asıl haksızlık, Adalet ve Kalkınma Partisi
Grubuna yaptığım haksızlıktır. (AK PARTİ sıralarından alkışlar) 
İDRİS
BALUKEN (Diyarbakır) – Olur mu öyle şey? İç Tüzük var, İç Tüzük! Sayın Başkan,
İç Tüzük’e göre…
BAŞKAN
– Sadece ben değil, bütün Meclis başkan vekilleri bunu yapıyor. 
Bir
defa, sözünüzü söylerken nereye gittiğini… Ben geçen hafta burada değildim.
Bundan özür diliyorum, gerçekten, aramışsanız eğer dönmemişsem geçen hafta
burada değildim ama bakın, üç tane gündem dışı var, dağıtıyorum; bir AK
PARTİ’ye, bir CHP’ye her zaman veriyorum. Kalkıp da bu şekilde… Kaldı ki sizin
arkadaşlarınızdan da arayan çok var, Cumhuriyet Halk Partisinden. Hakikaten, en
çok gündem dışı talebi bulunan siyasi parti grubu ama eşit oranda vereceğiz,
size vermedik, bir başka arkadaşınıza verdik, Serkan Topal’a verdik. Yani,
hepiniz aynı grubun mensubusunuz. Dolayısıyla, hepinize aynı anda, aynı gün,
aynı hafta verebilecek imkânım olsa yine vereceğim ama öyle bir imkân mümkün
değil. Dolayısıyla, ulaşamadığınız için özür diliyorum. Yani, benim dönmüş olmam
lazımdı ama iletişimde bir kopukluk olmuş, geçen hafta burada değildim. Ama
öbür türlü, haksızlık yok. Haksızlık varsa, gündem dışılarda en büyük
haksızlığı Adalet ve Kalkınma Partisi Grubuna yapıyoruz.
Teşekkür
ediyorum.
LEVENT
GÖK (Ankara) – Sayın Başkan…
BAŞKAN
– Buyurun Sayın Gök.
LEVENT
GÖK (Ankara) – Sayın Başkanım, arkadaşlarımız, söz aldıkları konularda ülkenin
önemli konularını gündeme taşıyarak özellikle, Hükûmetin, iktidarın bilgisine
sunmayı amaçlıyorlar. Ama şu tabloda da gördüğünüz gibi, Hükûmet sıralarında
oturan sayın bakanlar, saatlerden beri, sanki birbirlerini hiç görmemişçesine
konuşma yaparak arkadaşlarımızın ne söylediklerini dahi dinlemiyorlar. Bu,
gerçekten… Söz bulamıyorum şu anda, bir söz söyleyeceğim ama o sözün de
maksadını aşmasını istemiyorum. Sayın bakanların, iktidarın temsilcilerinin
Meclis Genel Kuruluna saygılı olmalarını beklediğimi ifade ediyorum efendim. 
BAŞKAN
– Teşekkür ediyorum Sayın Gök.
Yalnız,
gündem dışılarda ve İç Tüzük 60’a göre konuşmalarda İç Tüzük, Hükûmetin
temsilini aramıyor. Ama tabii ki burada olan Hükûmet sözcülerinin de burada… 
LEVENT
GÖK (Ankara) – Herhâlde dinlemek durumundalar. 
BAŞKAN
– Muhakkak doğru. Sadece Hükûmet sözcüleri için değil, tüm milletvekillerinin,
bir sayın milletvekili konuşurken muhakkak ki gerekli ortamı sağlaması lazım.
Ama Hükûmetin temsilini İç Tüzük aramıyor, bunu da özellikle belirtmek
istiyorum.
LEVENT
GÖK (Ankara) – Sayın Başkanım, önemli konular söyleniyor burada. Yani,
karşılıklı saygıyı, nezaketi korumak gerekiyor. 
BAŞKAN
– Bu, burada bulunan herkes için geçerli olan bir şey, doğrudur.
LEVENT
GÖK (Ankara) – Bunu saygın bir şekilde ifade etmeyi bir görev saydığımı tekrar
belirtiyorum efendim.
BAŞKAN
– Teşekkür ediyorum.
Sayın
Doğan, buyurun.
13.- İzmir Milletvekili Müslüm Doğan’ın, yerelin
görüşünü almadan ve bir ihtiyaç hasıl olmadan bazı ilçelerin il yapılması
konusunun gündeme getirilmesini doğru bulmadığına ilişkin açıklaması
MÜSLÜM
DOĞAN (İzmir) – Sayın Başkan, basında çıkan haberlerde, bazı ilçelerin il
yapılması konusunda çalışmalar olduğu ve yakında bu konuda yasa teklifinin
Meclis Genel Kuruluna getirileceği bilgisi yer almaktadır. Geçmişte Şırnak da
il yapılmıştı, sorunun ulaştığı düzey ortadadır. Bu nedenle, yerelin görüşünü
almadan, öyle bir ihtiyaç hasıl olmadan Hükûmetin bu konuyu gündeme getirmesini
doğru bulmuyoruz, takdirlerine sunuyoruz tekrar.
BAŞKAN
– Sayın Emir…
14.- Ankara Milletvekili Murat Emir’in, müftülere de
nikâh kıyma yetkisi verilmesi konusunun tartışılmasının bile yersiz ve gereksiz
olduğuna ilişkin açıklaması
MURAT
EMİR (Ankara) – Teşekkür ederim Sayın Başkan.
Çökmüş
dış politikasını onarmaya gayret eden AKP Hükûmeti, İsrail’le anlaşabilmek için
her türlü tavizi verdiği bu süreçte ve Rusya’dan özür dilediği sıralarda,
gündemi örtebilmek adına, her zaman yaptığı gibi, halkımızın dinsel duygularını
istismar etmek amacıyla müftülere de nikâh kıyma yetkisini vereceğini söyledi.
Bunun tartışılması bile yersiz ve gereksizdir çünkü hepimiz biliyoruz ki şu ana
kadar nikâh memurlarının nikâh kıymasıyla ilgili bir sorun elbette yoktur ve
insanlarımızın dinî nikâh kıymasının da önünde bir engel olmadığına göre bu
tartışmanın yersiz, gereksiz ve İsrail önünde diz çökmenin bir sancısını
gidermek amacıyla yapıldığını ifade etmek istiyoruz.
Teşekkür
ederim.
BAŞKAN
– Sayın Bozkurt…
15.- Konya Milletvekili Mustafa Hüsnü Bozkurt’un,
Yarbay Mehmet Alkan hakkında, 11 Mayısta Osmaniye’de şehit aileleriyle yaptığı
bir sohbette söylediği sözler nedeniyle siyasi faaliyette bulunmak suçlamasıyla
idari ve adli soruşturma başlatıldığına ilişkin açıklaması
MUSTAFA
HÜSNÜ BOZKURT (Konya) – Teşekkür ederim Sayın Başkan.
Şehit
kardeşi Yüzbaşı Ali Alkan’ın cenazesinde söylediği sözler nedeniyle uyarı
cezası alan Yarbay Mehmet Alkan’ın 11 Mayısta Osmaniye’de şehit aileleriyle yaptığı
bir sohbette söylediği sözler nedeniyle şimdi de siyasi faaliyette bulunmak
suçlamasıyla kesin ihraç istemiyle hakkında idari ve adli soruşturma
başlatıldığını öğrenmiş bulunuyoruz. Yarın, 29 Haziranda bu duruşma veya
görüşme yapılacak. 
Bütün
askerlerin, bütün Silahlı Kuvvetler mensuplarının nikâhlarda şahitlik yapmasını
beklemek ya da kimi üst düzey yargı mensupları gibi çay toplama şovlarına
katılmasını beklemek doğru değil. Bırakın da kimi Silahlı Kuvvetler mensupları
da sebep olduğunuz şehadet…
(Mikrofon
otomatik cihaz tarafından kapatıldı)
BAŞKAN
– Son olarak Sayın İlgezdi…
16.- İstanbul Milletvekili Gamze Akkuş İlgezdi’nin,
Bursa’da karne töreninde Atatürk’ün Gençliğe Hitabesi’ni okuyan 3 lise
öğrencisi hakkında disiplin soruşturması açılmasına ilişkin açıklaması
GAMZE
AKKUŞ İLGEZDİ (İstanbul) – Teşekkürler Sayın Başkan.
Bursa’da
karne töreninde Büyük Önder Mustafa Kemal Atatürk’ün Gençliğe Hitabesi’ni
okuyan 3 lise öğrencisi hakkında disiplin soruşturması açılması basına yansıdı.
Bu soruşturma ilk değil. 4+4+4 sistemiyle eğitimi gericileştiren anlayış,
Türkiye'nin dört bir tarafında liseli gençlerin isyan etmesine neden
olmaktadır. Gençler, sisteme karşı isyanlarını Atatürk’ün Gençliğe Hitabesi’yle
dile getirmektedirler. Gençliğe Hitabe’nin okunmasına engel olmak isteyen okul
müdürlerinin töreni yarıda keserek liselileri okuldan atmakla tehdit ettikleri
bilinen bir gerçektir. Bizler bu gençlerin yanında olarak laik eğitimden
vazgeçmeyeceğimizi bir kez daha haykırıyoruz. 
Buradan
Millî Eğitim Bakanına soruyorum: Cumhuriyet Türkiyesi’nde Atatürk’ün Gençliğe
Hitabesi’ni okumak neden ve ne zamandan beri suç olmuştur? Bu 3 öğrenciyle
ilgili müdürlere, işlem başlatma talimatını kimler vermiştir? Öğrencileri
okuldan atmakla tehdit eden müdürler kimlerdir ve bu müdürler hakkında
başlatılan soruşturma var mıdır?
Teşekkürler.
BAŞKAN
– Teşekkür ediyorum.
Şimdi
grup başkan vekillerimizden sisteme giren arkadaşlarımız var.
Sayın
Akçay, iki dakika süreyle lütfen toparlayın meramınızı.
Buyurun.
17.- Manisa Milletvekili Erkan Akçay’ın, Hükûmetin
ilkesiz, tutarsız, pusulasız, maceracı, hayalci ve kendi kendine gelin güvey
olan bir dış politika anlayışı izlediğine ve bu yanlış politikalardan derhâl
uzaklaşmaya davet ettiğine ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Dış
politikada hızlı gelişmelerin olduğu bir gündem içerisindeyiz. Cumhurbaşkanı
Sayın Erdoğan’ın 2 Ocak 2016’da, Suudi Arabistan dönüşü uçakta “İsrail’e
ihtiyacımız var.” açıklamasından beş buçuk ay sonra, Sözcü Sayın Ömer Çelik’in
20 Aralık 2015’teki “Kuşkusuz İsrail devleti, İsrail halkı Türkiye’nin
dostudur.” açıklamasından altı ay sonra, 23 Haziran 2015’te Dışişleri Müsteşarı
Sinirlioğlu’nun Roma’da İsrail’le gizli görüşmeler yürüttüğünün ortaya
çıkmasından bir yıl sonra İsrail’le anlaşma imzalandı. Böylece, Adalet ve
Kalkınma Partisi iktidarı, bizim için yabancı olmayan ve pek şaşırmadığımız bir
tutumla, terörist ilan ettikleriyle önce müzakere sonra anlaşma yapmıştır.
Dünkü gelişmeler İsrail’le sınırlı kalmadı, Cumhurbaşkanı Sayın Erdoğan,
Rusya’ya da bir özür mektubu gönderdi. Rusya’yla da bir yumuşama dönemi
başlatmak için harekete geçilmiş görünüyor ve bu krizde de nereden nereye
geldiğimiz malumlarıdır.
Yine,
26 Kasım 2015’te, Rusya’dan özür dilemeyeceklerini ve özür dilemesi gerekenin
hava sahamızı ihlal edenler olduğunu söyleyen açıklamasından yedi ay sonra,
yine Rus uçağı için “Bugün olsa yine düşürürüz.” açıklamasından yedi ay sonra
ve 7 Ağustos 2015’te “Boynunu büken, gündemi belirlenen, özür dileyen Türkiye
artık geride kaldı.” ifadelerini kullanmasından on bir ay sonra Sayın
Cumhurbaşkanı Erdoğan, Rusya’dan özür dilemiştir. Gözden uzak tutmayalım, dün
Sayın Başbakan da bir televizyonda yaptığı açıklamada Mısır’la ilişkilere dair
sıcak mesajlar vermişti. Hani şu “darbeci” diye nitelendirdikleri Sisi... 
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Akçay.
ERKAN
AKÇAY (Manisa) – ...için bu mesajlar veriliyor. Bu gelişmeleri
nitelendirebilecek tek kavram, “tornistan”dır. Tornistan, malum bir deniz
taşıtının geri geri giderek dönüş yapmasıdır. Bir sonraki dönüş manevrası ne
olacak? 
Esad’la
da bir Avrupa başkentinde görüşmeler yapılır mı ya da bir özür mektubu da ona
yazılır mı? Belki Esad ailesi yine tatile davet edilir, birlikte yat turu yapılır;
olmaz olmaz deme, olmaz, olmaz demişler. Bunlar, ilkesiz, tutarsız, pusulasız,
maceracı, hayalci ve kendi kendine gelin güvey olan bir dış politika
anlayışının tezahürüdür. Hükûmeti bu yanlış politikalardan derhâl uzaklaşmaya
davet ediyoruz. 
Teşekkür
ediyorum Sayın Başkan. 
BAŞKAN
– Teşekkür ediyorum. 
Sayın
Baluken…
18.- Diyarbakır Milletvekili İdris Baluken’in, AKP
Hükûmetinin İsrail devletiyle dış siyasette iflası belgeleyen bir anlaşmanın
altına imza attığına, dış politikada yapılan yanlışlıklarla ilgili verdikleri
araştırma önergesine destek verilmesini umduğuna ve Lice’de gerçekleştirilen
operasyonlar sırasında yaşanan duruma ilişkin açıklaması
İDRİS
BALUKEN (Diyarbakır) – Teşekkür ediyorum. 
Sayın
Başkan, İsrail’in zulmü karşısında Filistin’in mazlum halkının yanında olduğunu
her daim iddia eden AKP Hükûmeti, İsrail devleti ile dış siyasette iflas ve
mazlumun yüzüstü bırakılması tarihine yazılacak olan bir anlaşmanın altına
bugün itibarıyla imza atmıştır. Bölgesel güç olduğunu iddia eden AKP, 9
yurttaşımızın katledildiği Mavi Marmara olayında öne sürdüğü 3 şarttan da
vazgeçmek suretiyle dış politikadaki iflas bayrağını Orta Doğu ve İslam
coğrafyasının ortasına dikmiştir. Erdoğan bir “…”(x) da
özellikle bu anlaşmayla beraber kendisini “asrın önderi” olarak ilan etmeye
çalışan siyaset trollerine çekmiş, dış politika, iflasa, maalesef palyatif ve
ilkesiz birtakım çözümlere terk edilmiştir. 
Biz,
başından beri AKP’nin dış politikada büyük yanlışlar yaptığını ve bu
yanlışlardan geri dönülmediği sürece de Türkiye’yi küçük düşürecek bu tarz
süreçlerin önümüze geleceğini hep ifade ediyorduk. Nitekim, bugün gelinen
aşama, İsrail’le olan ilişkiler, Rusya’yla olan ilişkiler, Mısır’la olan
ilişkilerde gelinen aşama, Halkların Demokratik Partisinin ortaya koymuş olduğu
uyarıların ne kadar önemli olduğunu, bu Mecliste yapılan uyarılara bu ülkeyi
yöneten Hükûmetin sırtını dönme gibi bir lükse sahip olmadığını bir kez daha
ortaya koymuştur. 
Bugün
bu anlamda bir araştırma önergesi de indireceğiz dış politikada yapılan
yanlışlarla ilgili. Umarım, iktidar partisi milletvekilleri, her zaman
yaptıkları gibi ön yargılarla bu önergeyi reddetmek yerine, Meclisin bu dış
politikada içine girilen kötü durumla ilgili çıkışı sağlamak üzere
destekleyecekleri bir tutum ortaya koyarlar.
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen.
İDRİS
BALUKEN (Diyarbakır) – Diğer taraftan dış politikadaki temel yanlışı, hep
içeride ve dışarıda yanlış Kürt politikası ve bu politikanın getirmiş olduğu
“içeride savaş, dışarıda savaş” anlayışının olduğunu ifade etmiştik. AKP
Hükûmeti, Kürt karşıtı politikadan ve içeride ve dışarıda savaşı önceleyen bu
yaklaşımlardan vazgeçmediği sürece bunları toparlama şansına sahip
olmayacaktır. Bu temelde içeride özellikle Lice, Kulp, Hani, Hazro, Bingöl,
Silvan kırsalında on binlerce askerin katılmış olduğu operasyonlar da AKP’nin
çöktürme planının hâlâ pervasız bir şekilde devrede olduğunu ortaya koyuyor.
Lice’de başlatılan operasyonlarda ormanlar yakılmakta, köyler boşaltılmakta,
hastaneye acil gitmesi gereken çocukların hastaneye gidişi engellenmekte, temel
ihtiyaç maddelerine bile oradaki halkın ulaşması bir şekilde engellenmektedir.
(Mikrofon
otomatik cihaz tarafından kapatıldı) 
İDRİS
BALUKEN (Diyarbakır) – Bugün Lice’ye milletvekillerimiz, sayısız yapmış
olduğumuz telefon görüşmelerinden sonra ancak gidebildiler, önerge üzerinde bu
konulara da değineceğiz. 
Bu
uygulamalardan vazgeçilmesi, içeride ve dışarıda barışı önceleyen politikalara
geri dönülmesi gerektiği çağrısını bir kez daha yinelemek istiyorum. 
BAŞKAN
– Teşekkür ediyorum. 
Sayın
Gök…
19.- Ankara Milletvekili Levent Gök’ün, birkaç gündür
yaşanan gelişmelerin, iktidarın uyguladığı dış politikanın ne denli yanlış
boyutlarda sürdürüldüğünü ve Türkiye’ye ne kadar ağır maliyetler getirdiğini
gösterdiğine ilişkin açıklaması
LEVENT
GÖK (Ankara) – Teşekkür ederim Sayın Başkan.
Sayın
Başkan, birkaç gündür yaşadığımız gelişmeler, iktidarın uyguladığı dış
politikanın ne denli yanlış boyutlarda sürdürüldüğünü ve Türkiye’ye ne kadar
ağır maliyetler getirdiğini bir kez daha göstermiştir. İktidar partisi, daha
önceki gelişmelerde ifade ettiği tüm sözlerinden, iddialarından vazgeçmiştir ve
bunlar yapılırken de -geçmişte yapıldığı zamanda ve şimdi yapıldığı zamanda da-
iç politikada ve Türkiye’nin içinde de çok önemli sonuçlar doğuracak nitelik
kazanmıştır. Türkiye eğer bugün turizmde bir çöküş yaşıyorsa bu, Türk dış
politikasında uğranılan başarısızlıktan kaynaklanmaktadır. 
Bunlar
etraflıca bugünlerde tartışılacaktır, değerlendirilecektir ancak ben iki hususu
gündeme getirmek istiyorum. Birincisi Rusya Devlet Başkanı Putin’e verildiği
ifade edilen mektubun ve ikincisi de İsrail Başbakanı Netanyahu’nun Türkiye’ye
yazdığı mektubun kamuoyuyla acilen paylaşılması gerekmektedir. Bu konuda bütün
tartışmaların dışına çıkacak şekilde ve berrak bir şekilde kamuoyunun yazılan
ve Türkiye’ye gönderilen mektuplar konusunda derhâl bilgi sahibi olması, bu
konuda verilen ifadelerin, Türkiye adına verilen ifadelerin hangi önermeleri
içerdiği, hangi belirgin özellikleri taşıdığı konusunda Türkiye kamuoyunun
acilen bilgilendirilmesi gerekmektedir. Bu bakımdan bu iki mektubun da süratle
açıklanmasını beklediğimizi ifade ediyoruz. 
BAŞKAN
– Teşekkür ediyorum. 
Sayın
Muş… 
20.- İstanbul Milletvekili Mehmet Muş’un, İsrail’le
yapılan anlaşmanın Türkiye’nin şimdiye kadar uygulamış olduğu dirayetli dış
politikasını ortaya koyduğuna, her zaman Filistin halkının yanında olunacağına,
AK PARTİ’nin terörle kararlı mücadelesinin aynı şekilde devam edeceğine ve hiç
kimsenin etnisite üzerinden bir dil geliştirerek farklı bir algı oluşturmaya
yeltenmemesi gerektiğine ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; bugün Türkiye ve İsrail
arasındaki anlaşma imzalanmıştır. Türkiye’nin öne sürdüğü şartlar İsrail
tarafından yerine getirilmiştir ve Türkiye bu anlamda şimdiye kadar uygulamış
olduğu dirayetli dış politikasını burada da ortaya koymuştur. Dün Filistin
halkının yanındaydık, bugün de Filistin halkının yanındayız ve bundan sonraki
süreçte de Filistin halkının yanında her zaman olacağız. Biz, hiçbir zaman
Filistin halkını yalnız bırakan bir iktidar olmadık. Filistin halkının
yaşadıklarını dahi ifade edemeyen, ağzına alamayanlar, bize bu konuda hiçbir
şey söyleyemezler. 
AK
PARTİ’nin terörle kararlı bir mücadelesi vardır ve bu terörle kararlı
mücadelemiz aynı şekilde devam edecektir ve örgütün hem lojistik anlamındaki
bütün altyapısı, kırsalda, Kulp’ta, Lice’de, Şenyayla kırsalında, oradaki
lojistik merkezlerinden tutun da o kırsallarda ekip, uyuşturucunun hammaddesi
olarak kullandığı alanlar tahrip edilmektedir, imha edilmektedir Silahlı
Kuvvetler tarafından ve örgütün finans kaynakları çökertilmektedir. Bunun bir
kere altını iyi çizmemiz lazım. Hem lojistik altyapısı hem manevra kabiliyeti
hem de finansal kaynak olarak bu alanlarda ekip, bunların hasadını yapma zamanı
yaklaştığı için Silahlı Kuvvetlerimiz tarafından temizlenmektedir ve Şenyayla,
burada önemli bir yerdir. Örgüt burayı kendisinin bir merkezi gibi kullanmak
istemektedir ve burası da tahrip edilip bu örgütün kullanımından
çıkartılacaktır. İmha edilen, ormanlar değildir imha edilen, milletimizi,
gençlerimizi zehirleyen uyuşturucunun hammaddesidir. 
(Mikrofon
otomatik cihaz tarafından kapatıldı)
BAŞKAN
– Tamamlayın siz de lütfen.
MEHMET
MUŞ (İstanbul) - O açıdan bunun iyi bilinmesi lazım ki farklı bir bilgi
kirliliğine sebep olmasın. Bu operasyonlar çok daha kararlı, artarak devam
edecektir ve terör örgütünü Türkiye’nin gündeminden çıkartacağız. Türkiye
Cumhuriyeti 78 milyondur ve Türkiye’nin bütün vatandaşları eşit haklara
sahiptirler. Bu açıdan herhangi bir ayrımcılık asla şimdiye kadar söz konusu
olmamıştır. Fakat sürekli bir etnisite üzerinden bir dil geliştirilmeye
çalıştırılıp sanki bir şey varmış gibi bu açıdan farklı bir algı oluşturmaya
kimse de yeltenmesin diyor, Genel Kurulu selamlıyorum. 
BAŞKAN
– Teşekkür ediyoruz.
Gündeme
geçiyoruz.
Başkanlığın
Genel Kurula sunuşları vardır.
Genel
görüşme açılmasına ilişkin bir, Meclis araştırması açılmasına ilişkin iki adet
önerge vardır, ayrı ayrı okutuyorum:
VII.- BAŞKANLIĞIN GENEL KURULA SUNUŞLARI
A) Genel Görüşme Önergeleri
1.- MHP Grubu adına, Grup Başkan Vekilleri İzmir
Milletvekili Oktay Vural ile Manisa Milletvekili Erkan Akçay’ın, başta 13 Mayıs
2014'teki Soma maden faciası olmak üzere maden kazalarının araştırılması ile iş
sağlığı ve iş güvenliği tedbirlerinin görüşülmesi ve 24'üncü Dönemde bu amaçla
kurulan Meclis Araştırması Komisyonu raporunun tespit ve önerilerinin
değerlendirilmesi amacıyla genel görüşme açılmasına ilişkin önergesi (8/5)
Türkiye Büyük Millet Meclisi Başkanlığına
13
Mayıs 2014 tarihinde Manisa'nın Soma ilçesindeki Eynez kömür madeni ocağında
meydana gelen facia neticesinde 301 maden işçimiz feci şekilde hayatını
yitirmiş, 486 işçimiz yaralanmıştır. Bu kaza ile anne ve babalar evlatlarını,
kadınlar eşlerini, çocuklar babalarını yitirmiştir.
Soma
maden faciası, Türkiye'de madencilik faaliyetleri ile iş sağlığı ve iş
güvenliği konularına dair bir kamuoyu oluşmasına da vesile olmuştur.
Madenlerde
işçilerin iş güvenliğinin ve işçi sağlığının hiçe sayılarak düşük ücret ve uzun
mesai saatleriyle çalıştırılması, sektörel bir konu olmanın ötesinde bir anlam
arz eder olmuştur.
Özelleştirme,
taşeronlaştırma, redevans ve dayıbaşılık gibi uygulamalar ile yeterli iş
güvenliği tedbirlerinin alınmaması ve bilhassa denetimin etkin yapılmaması iş
kazalarının artmasına neden olduğuna dair toplumsal bir bilinç oluşmuştur.
Türkiye'yi
iş kazalarında Avrupa'da 1'inci, dünyada 3'üncü sıraya ve yine dünyada ölümlü
maden kazlarında 1'inci sıraya yerleştiren bu tablonun değiştirilmesi büyük
önem arz eder hâle gelmiştir.
Türkiye
ve dünya kamuoyunda derin bir infial uyandıran 13 Mayıs Soma faciası olayı
ülkemizdeki madencilik faaliyetlerinin ciddi olarak sorgulanmasını
gerektirmiştir. Bu doğrultuda 13 Mayıstaki Soma maden faciası sonrasında gerek
13 Mayıs faciasının gerekse de diğer maden kazalarının araştırılması ve iş
sağlığı ve iş güvenliği için alınması gereken tedbirlerin belirlenmesi amacıyla
21/5/2014 tarihinde "Manisa’nın Soma İlçesinde, Başta 13 Mayıs 2014
Tarihinde Olmak Üzere Meydana Gelen Maden Kazalarının Araştırılarak Bu Sektörde
Alınması Gereken İş Sağlığı ve İş Güvenliği Tedbirlerinin Belirlenmesi Amacıyla
Kurulan Meclis Araştırması Komisyonu" kurulmuştur. 4/6/2014 tarihinde çalışmalarına
başlayan Komisyonun Raporu 680 sıra sayısıyla 30/1/2015 tarihinde
dağıtılmıştır. Raporun dağıtılmasını takiben Genel Kurul çalışmalarının sona
erdiği 4/4/2015 tarihine kadar komisyon raporunun Genel Kurul görüşmeleri
yapılamamıştır. 
Komisyon
raporu madencilik ve iş sağlığı ve iş güvenliği alanlarındaki bazı temel
noksanlıklara rağmen raporda yer alan bilgi ve belgeler, ilgililerin ifade
tutanakları ciddi bir birikimi yansıtmaktadır. Bu anlamda komisyon raporu,
başta Hükûmet olmak üzere bütün ilgili kurum ve kuruluşların, şirketlerin,
yöneticilerin, çalışanların, basın-yayın kuruluşlarının, meslek odalarının,
sendikaların ve üniversitelerin titizlikle incelemesi gereken bir muhteviyat
sunmaktadır. Komisyon çalışması önemli tespitler sunmakta ve bakış açıları
getirmektedir. Burada önemli olan ilgili ve sorumlu kişi, kurum ve kuruluşların
çalışmayı değerlendirerek gereğini yapmalarıdır, önemli olan uygulamadır. Eğer
Türkiye Büyük Millet Meclisi tarafından ortaya konan araştırma komisyonu
raporları, KİT Komisyonu raporları, Devlet Denetleme Kurulu raporu gibi bu
rapor da rafa kaldırılırsa bütün emekler boşa gidecek ve önemli bir bilgi
birikimi kamu kurumlarından özel sektör şirketlerine kadar bir bütün olarak
sektöre aktarılamayacaktır.
Bu
nedenle, başta 13 Mayıs 2014'teki Soma maden faciası olmak üzere maden
kazalarının araştırılması ile iş sağlığı ve iş güvenliği tedbirlerinin
görüşülmesi ve Genel Kurulda görüşülemeyen 24'üncü Dönem Manisa’nın Soma
İlçesinde, Başta 13 Mayıs 2014 Tarihinde Olmak Üzere Meydana Gelen Maden
Kazalarının Araştırılarak Bu Sektörde Alınması Gereken İş Sağlığı ve İş
Güvenliği Tedbirlerinin Belirlenmesi Amacıyla Kurulan Meclis Araştırması
Komisyonu raporunun tespit ve önerilerinin değerlendirilmesi, çözüm
önerilerinin tartışılması ve yol göstermesi amacıyla Anayasa'nın 98'inci
maddesi ve Türkiye Büyük Millet Meclisi İçtüzüğü’nün 101, 102 ve 103’üncü
maddeleri gereğince Meclis genel görüşmesi açılmasını Milliyetçi Hareket
Partisi Grubu adına arz ve teklif ederiz.
 Oktay
Vural Erkan Akçay
 İzmir Manisa
 MHP Grup Başkan
Vekili MHP Grup Başkan Vekili
B) Meclis Araştırması Önergeleri
1.- HDP Grubu adına, Grup Başkan Vekilleri Diyarbakır
Milletvekili Çağlar Demirel ile Diyarbakır Milletvekili İdris Baluken’in,
Türkiye’de derin devlet yapılanmasının araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/247)
Türkiye Büyük Millet Meclisi Başkanlığına
Derin
devlet yapılanmalarının Kürtlerin yoğunluklu yaşadığı coğrafyalardaki güncel
uzantılarının deşifre edilmesi, açığa çıkarılması ve toplum ile hukuk önünde
yargılanması amacıyla Anayasa'nın 98'inci, İç Tüzük’ün 104'üncü ve 105'inci
maddeleri gereğince Meclis araştırması açılması için gereğini arz ve teklif
ederiz.
 Çağlar
Demirel İdris Baluken
 Diyarbakır Diyarbakır

 HDP Grubu Başkan
Vekili HDP Grubu Başkan Vekili
Gerekçe:
Türkiye'de
derin devlet tartışmaları on yıllardır süregelen tartışma konusu konumundadır.
Özellikle Kürt sorununun çözümsüzlüğünden kaynaklı gelişen çatışmalı süreçte
derin devletin Kürtlerin yoğun olarak yaşadıkları bölgede faaliyet gösterdiği,
bu faaliyetlerinde insanlık dışı uygulamalara imza attığı da bilinen bir
gerçektir.
Son
dönemlerde tekrardan alevlenen derin devlet tartışmaları, geçmişe ait bir
hesaplaşma olarak algılatılmak istenmektedir. Oysa Kürtler dün olduğu gibi
bugün de derin devlet ve uzantılarıyla karşı karşıya bulunmakta, her türlü
acıyı yaşamaktadırlar. İçindeki derin yapılanmayla mücadele eden devletler
pratiğinde derin devleti açığa çıkarmanın en sağlam yolunun bu derin
yapılanmaların üzerine gidip, derin devlet yapılanmalarını var eden resmî
ideolojiyi de değiştirip bir hesaplaşma, yüzleşme süreci yaşanmasıdır.
1990'lara
atıfla tartışılan derin devlet yapılanması pratiğinin bölge insanına dayattığı
olaylar kaba hatlarıyla toplu mezarlar, faili meçhuller, yerinden edilmeler ve
resmî ideolojinin yok saydığı Kürt kimliğinin sahiplenilmesinin ölüm sebebi
sayılmasıydı. Türkiye demokrasisi açısından derin devletle yüzleşildiği iddia
edilmesine rağmen bu durum Kürtler açısından iddia bile edilemez. Şöyle ki; o
dönem var olan derin devlet uygulamaları günümüzde de bölgede uygulanmaktadır.
Bölgede var olan toplu mezarlar açığa çıkarılmamış ve bu konuda ciddi bir adım
atılmamıştır. Faili meçhuller eskiden devlet görevlilerinin kontra
örgütlenmeleri tarafından gerçekleştirilirken bugün kontralara ihtiyaç
duyulmadan kamu görevlileri tarafından insanlar sokak ortasında vurulmakta,
öldüren kamu görevlileriyle ilgili ciddi bir yasal işlem gerçekleşmemektedir.
Yine siyasi bir sorunun güvenlik konseptine devredilmesi sonucu ilçe ve
merkezleri hızla boşalmaktadır. Velhasıl, Kürtler için 1924'ten beri
devlet-derin devlet ikileminde değişen herhangi bir şey yoktur. 1924 ve 1938
arası tenkil harekâtları, 1990'larda köy boşaltmalara sebep olurken 2015
itibarıyla ”temizlik operasyonları” adı altında paramiliter esedullah timleri
devreye konmuştur.
Hepsinden
önemlisi ve belki de bu tarz uygulamalara kaynak oluşturan resmî ideolojinin
tekçi/ötekileştirici anlayışının değiştirilmemesi günümüzde derin devlet
tarafından uygulanan politikaların kendi politik meşruiyetine de zemin
hazırlamaktadır. İktidar partisine mensup siyasilerin kullandığı her
ayrıştırıcı dil, derin yapıları harekete geçirmekte ve Kürtlere yönelik şiddet
dalgası büyümektedir.
Derin
devletin, derinliğe ihtiyaç duymadan Kürtlere insanlık dışı uygulamaları
dayatmaya devam ettiği Kürt kamuoyunda son dönemlerde rağbet gören bir kanıdır.
Bu kanının siyasal ve toplumsal alana yansıması da birlikte yaşam açısından
değerlendirilmesi gereken bir konudur.
Yaşanan
acıların katmerleşmesi halklar arasındaki güveni, halklar arasındaki güvenin
zedelenmesi de birlikte yaşamın sağlanmasını ciddi ölçüde etkilemektedir. Tüm
Türkiye kamuoyunun en yüksek temsil organı olan TBMM'nin derin devlet-devlet
uygulamalarını masaya yatırması, var olan resmî ideoloji çarpıklığını ortaya
çıkarması, birlikte yaşam isteklerini bitirmek üzere olan tehlikelerin önüne
geçmesi amacıyla bir Meclis araştırması talep ediyoruz. 
2.- İstanbul Milletvekili Atila Kaya ve 21
milletvekilinin, taşeron işçi, 4/C’li personel, geçici işçi, geçici personel ve
sözleşmeli personelin sorularının araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/248)
Türkiye Büyük Millet Meclisi Başkanlığına
Ülkemizde
birçok kamu kurum ve kuruluşunda çalışmakta olan taşeron işçi, 4/C'li personel,
geçici işçi, geçici personel ve sözleşmeli personelin kadroya geçirilmeleri,
gerekli haklarının sağlanması ve sorunlarının araştırılarak kalıcı çözümler
sağlanması amacıyla Anayasa’mızın 98'inci, Türkiye Büyük Millet Meclisi
İçtüzüğü’nün 104'üncü ve 105'inci maddeleri gereğince Meclis araştırması
açılması için gereğini saygılarımızla arz ederiz. 29/12/2015
1)
Atila Kaya  (İstanbul)
2)
Oktay Vural  (İzmir)
3)
Ahmet Kenan Tanrıkulu  (İzmir)
4)
Edip Semih Yalçın  (İstanbul)
5)
İsmet Büyükataman  (Bursa)
6)
Celal Adan  (İstanbul)
7)
Ümit Özdağ  (Gaziantep)
8)
Kadir Koçdemir  (Bursa)
9)
Seyfettin Yılmaz  (Adana)
10)
Mehmet Parsak  (Afyonkarahisar)
11)
Deniz Depboylu  (Aydın)
12)
Arzu Erdem  (İstanbul)
13)
Yusuf Halaçoğlu  (Kayseri)
14)
Baki Şimşek  (Mersin)
15)
Ruhi Ersoy  (Osmaniye)
16)
Mustafa Mit  (Ankara)
17)
Ahmet Selim Yurdakul  (Antalya)
18)
Zihni Açba  (Sakarya)
19)
Şefkat Çetin  (Ankara)
20)
Erkan Haberal  (Ankara)
21)
Mevlüt Karakaya  (Adana)
22)
Ekmeleddin Mehmet İhsanoğlu (İstanbul)
Gerekçe:
Ülkemizde
birçok kamu kurum ve kuruluşlarında taşeron işçi, 4/C’li personel, geçici işçi,
geçici personel ve sözleşmeli personel çalışmaktadır. Devlet Personel
Başkanlığının Kasım 2015 verilerine göre kamuda 218.529 geçici işçi, geçici
personel ve sözleşmeli personel ile Çalışma ve Sosyal Güvenlik Bakanlığının
verilerine göre 585.788 taşeron işçi bulunmaktadır.
Ülkemizde
kamu hizmetlerinin önemli bir bölümü taşeron şirketlere gördürülmektedir.
2003
yılında AKP hükûmetlerinin ilk günlerinde "hizmet alımı" kavramıyla
yasalaştırılan taşeronluk sistemi ilk günden bugüne Türk ekonomisinin ve Türk
sosyal güvenlik sisteminin aleyhine işlemektedir. Taşeronluk sistemiyle özel
sektöre devredilen kamu hizmetlerinde niteliğin düşmesiyle birlikte
çalışanların iş güvenliği ve sosyal güvenlik hakları da büyük zarara
uğramaktadır.
AKP
iktidarıyla başlayan taşeron sistemi kamuoyunda bir "emek sömürüsü"
olarak algılanır hâle gelmiştir. Bu sistem ucuz işçilik ve taşeron yandaş
firmalara kaynak aktarmanın bir aracı olarak görülmekte ve kamu yönetiminde
rasyonellik ilkesinden uzaklaştığı algısının oluşmasına sebep olmaktadır.
Hâlihazırda kamuda 585.788 taşeron işçi şirketlerde -alt işverende- çalışmakta,
taşeron şirketlerde çalışan işçilerin her geçen gün problemleri artmaktadır. 
Bunlardan
bazılarını şu şekilde sıralayabiliriz: İşçilerin ücretlerini tam ve düzenli
alamaması; kamu makamlarının, alt işverene verdiği belirli işler dışında, alt
işverenin işçisinin ücretini ödeyip ödemediğini kontrol etme yükümlülüğü
bulunmaması; alt işveren yanında çalışan işçi sık işveren değişikliği nedeniyle
yıllık ücretli izne hak kazanamıyor olması; alt işverenler ekonomik açıdan
zayıf olmaları nedeniyle iş sağlığı ve güvenliği tedbirlerinin alınmasını asıl
işverenden bekliyor, iş kazası ve meslek hastalıklarının oluşmasını önleyici
tedbirlere ve eğitimlere gereken önemi vermemesi; alt işverenlik uygulaması
kapsamında çalışan işçilerin örgütlenmeleri ve kendi işverenleriyle toplu iş
sözleşmesi akdetmeleri önünde yasal hiçbir engel olmamasına karşın alt
işverenlik uygulaması yapısı gereği örgütlenmeyi ve toplu iş sözleşmesinden
yararlanmayı imkânsızlaştırması; bir yıldan az sürelerle sözleşme yapılması ve
bir yıllık kıdem şartı sağlansa dahi kıdem tazminatları alt işveren tarafından
ödenmemesi sonucunda, işçilerin kıdem tazminatlarını ya hiç alamıyor ya da uzun
yargı süreçleriyle alabiliyor olması; işçilerin asıl işverenin emir ve
talimatları doğrultusunda çalıştırılması; işten çıkış bildirgelerine göre,
kıdem tazminatına hak kazanabilecek şekilde işten çıkan ya da çıkarılan
işçilerin oranının yüzde 10 civarında olması.
Bu
sorunlar, aynı zamanda, ilgili Bakanlık tarafından "alt işverenlik, geçici
iş ilişkisi ve uzaktan çalışma" konusunda hazırlanan raporda da
belirtilmiştir.
Ayrıca,
657 sayılı Kanun’un 4’üncü maddesinin (c) fıkrasında çalışanlar aynı işi yapan
sözleşmeli veya kadrolu çalışanlara göre çok daha düşük ücret almaktadır. Bu
kapsamdaki personel aile, çocuk yardımı, fazla çalışma, üretimi teşvik primi,
ek ödeme gibi mali ve sosyal haklardan yararlandırılmamaktadır. Bu durum, iç
hukuk kuralı olarak benimsenen "eşit işe eşit ücret" ilkesine açıkça
aykırıdır.
Bunlarla
birlikte, “mevsimlik işçi” diye adlandırdığımız geçici işçiler, yılda en fazla
beş ay yirmi dokuz gün çalıştırılmakta, kadro almamaları için yüz yetmiş
dokuzuncu gün çıkışları verilmektedir. Yılda on iki ay çalışan ücretlilerin
geçinmekte zorlandığı ülkemizde geçici statüde en fazla beş ay yirmi dokuz gün
çalışan işçilerin geçinmeleri mümkün değildir. Gelecek kaygısıyla çalışan
geçici işçiler çoluk çocuklarının rızkından ve geleceklerinden endişelidir.
Yılda beş ay yirmi dokuz gün sigortalı olan mevsimlik işçilerimiz sosyal
güvence anlamında büyük sorunlar yaşamaktadır.
Anayasa’mızın
çalışma hak ve ödevine ilişkin 49’uncu maddesi "Devlet, çalışanların hayat
seviyesini yükseltmek, çalışma hayatını geliştirmek için çalışanları ve
işsizleri korumak, çalışmayı desteklemek, işsizliği önlemeye elverişli ekonomik
bir ortam yaratmak ve çalışma barışını sağlamak için gerekli tedbirleri
alır." şeklindedir.
Tüm
bu konular göz önünde bulundurulduğunda, anayasal ilkelere ve uluslararası
sözleşme hükümlerine rağmen ülkemizde kamuda sağlıklı ve tutarlı bir personel
politikası uygulanmadığı açıkça ortadadır.
Bu
bağlamda, taşeron işçi, 4/C’li personel, geçici işçi, geçici personel ve
sözleşmeli personelin kadroya geçirilmesi ve gerekli haklarının sağlanması,
sosyal devlet sorumluluğunun yerine getirilmesini sağlamak amacıyla bir Meclis
araştırması açılması gerekli görülmektedir.
BAŞKAN
– Bilgilerinize sunulmuştur.
Önergeler
gündemdeki yerlerini alacak, genel görüşme ve Meclis araştırması açılıp
açılmaması konusundaki görüşmeler sırası geldiğinde yapılacaktır.
Sayın
milletvekilleri, birleşime beş dakika ara veriyorum.
Kapanma Saati: 16.11
İKİNCİ OTURUM
Açılma Saati: 16.22
BAŞKAN: Başkan Vekili Ahmet AYDIN
KÂTİP ÜYELER: Mücahit DURMUŞOĞLU (Osmaniye), Özcan PURÇU
(İzmir)
-------0------
BAŞKAN
– Sayın milletvekilleri, Türkiye Büyük Millet Meclisinin 108’inci Birleşiminin
İkinci Oturumunu açıyorum.
Türkiye
Büyük Millet Meclisi Başkanlığının iki tezkeresi vardır, ayrı ayrı okutup
oylarınıza sunacağım.
C) Tezkereler
1.- Türkiye Büyük Millet Meclisi Başkanlığının, ABD
Kongresi ve Avusturya İçişleri Bakanlığının 20 Haziran 2016 tarihinde
Avusturya'nın başkenti Viyana'da düzenleyeceği "İstihbarat ve Güvenlik
Parlamenter Forumu" toplantısına katılım sağlanmasına ilişkin tezkeresi
(3/803)
Türkiye Büyük Millet Meclisi Genel Kuruluna
ABD
Kongresi ve Avusturya İçişleri Bakanlığının 20 Haziran 2016 tarihinde
Avusturya'nın başkenti Viyana'da "İstihbarat ve Güvenlik Parlamenter
Forumu" toplantısı düzenlenecektir.
Söz
konusu seminere katılım sağlanması hususu, 28/3/1990 tarihli ve 3620 sayılı
Türkiye Büyük Millet Meclisinin Dış İlişkilerinin Düzenlenmesi Hakkında
Kanun'un 9'uncu maddesi uyarınca Genel Kurulun tasviplerine sunulur.
 İsmail Kahraman
 Türkiye
Büyük Millet Meclisi 
 Başkanı
BAŞKAN
– Kabul edenler… Kabul etmeyenler… Kabul edilmiştir.
Diğer
tezkereyi okutuyorum:
2.- Türkiye Büyük Millet Meclisi Başkanlığının, Türkiye
Büyük Millet Meclisi Dışişleri Komisyonu üyelerinden oluşan bir heyetin,
İngiltere Parlamentosu Dış İlişkiler Komitesi Başkanı Crispin Blunt'ın vaki
davetine icabetle İngiltere'ye resmî bir ziyarette bulunmasına ilişkin
tezkeresi (3/804)
Türkiye Büyük Millet Meclisi Genel Kuruluna
Türkiye
Büyük Millet Meclisi Dışişleri Komisyonu üyelerinden oluşan bir heyetin
İngiltere Parlamentosu Dış İlişkiler Komitesi Başkanı Crispin Blunt'ın vaki
davetine icabetle İngiltere'ye resmî ziyaret yapması öngörülmektedir.
Anılan
heyetin söz konusu İngiltere ziyareti, 28/3/1990 tarihli ve 3620 sayılı Türkiye
Büyük Millet Meclisinin Dış İlişkilerinin Düzenlenmesi Hakkında Kanun'un 6’ncı
maddesi uyarınca Genel Kurulun tasviplerine sunulur.
 İsmail
Kahraman
 Türkiye
Büyük Millet Meclisi 
 Başkanı
III.-YOKLAMA
(CHP
ve MHP sıralarından bir grup milletvekili ayağa kalktı)
LEVENT
GÖK (Ankara) – Yoklama talebimiz var efendim. 
BAŞKAN
– Oylamadan önce yoklama talebi var. 
Sayın
Gök, Sayın Yalım, Sayın Gürer, Sayın Yıldız, Sayın Havutça, Sayın Uslupehlivan,
Sayın Toprak, Sayın Özcan, Sayın Kayan, Sayın Tüm, Sayın Yüceer, Sayın Emir,
Sayın Yarkadaş, Sayın Koç, Sayın Tanal, Sayın Bozkurt, Sayın Kuşoğlu, Sayın
Koçdemir, Sayın Erdoğan, Sayın Ahrazoğlu. [AK PARTİ sıralarından alkışlar(!)]
Yoklama
için dört dakika süre veriyorum ve başlatıyorum.
(Elektronik
cihazla yoklama yapıldı) 
BAŞKAN
– Toplantı yeter sayısı vardır.
VII.- BAŞKANLIĞIN GENEL KURULA SUNUŞLARI (Devam)
C) Tezkereler (Devam)
2.- Türkiye Büyük Millet Meclisi Başkanlığının, Türkiye
Büyük Millet Meclisi Dışişleri Komisyonu üyelerinden oluşan bir heyetin,
İngiltere Parlamentosu Dış İlişkiler Komitesi Başkanı Crispin Blunt'ın vaki
davetine icabetle İngiltere'ye resmî bir ziyarette bulunmasına ilişkin
tezkeresi (3/804) (Devam)
BAŞKAN
- Türkiye Büyük Millet Meclisi Başkanlık tezkeresini oylarınıza sunuyorum:
Kabul edenler… Kabul etmeyenler… Kabul edilmiştir.
Milliyetçi
Hareket Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
VIII.- ÖNERİLER
A) Siyasi Parti Grubu Önerileri
1.- MHP Grubunun, Türkiye Büyük Millet Meclisi
gündeminin “Genel Görüşme ve Meclis Araştırması Yapılmasına Dair Öngörüşmeler”
kısmında yer alan, İzmir Milletvekili Ahmet Kenan Tanrıkulu ve arkadaşları
tarafından, vatandaşların, özel sektörün ve kamunun aşırı borçlanmalarına neden
olan sorunların araştırılarak alınması gereken önlemlerin belirlenmesi amacıyla
Türkiye Büyük Millet Meclisi Başkanlığına verilmiş olan (10/210) esas numaralı
Meclis Araştırması Önergesi’nin ön görüşmelerinin, Genel Kurulun 28 Haziran
2016 Salı günkü birleşiminde yapılmasına ilişkin önerisi 
Türkiye Büyük Millet Meclisi Başkanlığına
Danışma
Kurulunun 28/6/2016 Salı günü (bugün) yaptığı toplantısında siyasi parti
grupları arasında oy birliği sağlanamadığından grubumuzun aşağıdaki önerisinin
İç Tüzük'ün 19'uncu maddesi gereğince Genel Kurulun onayına sunulmasını arz
ederim.
Saygılarımla.
 Erkan
Akçay 
 Manisa
 MHP
Grubu Başkan Vekili
Öneri:
Türkiye
Büyük Millet Meclisi gündeminin “Genel Görüşme ve Meclis Araştırması
Yapılmasına Dair Öngörüşmeler” kısmında yer alan, İzmir Milletvekili Ahmet
Kenan Tanrıkulu ve arkadaşlarının (10/210) esas numaralı “Vatandaşlarımızın,
özel sektörün ve kamunun aşırı borçlanmalarına neden olan sorunların
araştırılarak alınması gereken önlemlerin belirlenmesi amacıyla"
verdiğimiz Meclis araştırması açılması önergemizin 28/6/2016 Salı günü (bugün)
Genel Kurulda okunarak görüşmelerinin bugünkü birleşiminde yapılması
önerilmiştir.
BAŞKAN
– Milliyetçi Hareket Partisi Grubu önerisi lehinde ilk söz İzmir Milletvekili
Ahmet Kenan Tanrıkulu’na aittir.
Buyurun
Sayın Tanrıkulu. (MHP sıralarından alkışlar)
Süreniz
on dakikadır.
AHMET
KENAN TANRIKULU (İzmir) – Teşekkür ederim Sayın Başkan.
Sayın
Başkan, sayın milletvekilleri; hâlen çözüm bekleyen, çığ gibi büyüyen, özel
sektörün aşırı borçluluğunun nedenlerini araştırmak ve alınması gereken tedbirlerin
tespiti için bugün Milliyetçi Hareket Partisinin grup önerisini inşallah
görüşeceğiz. Arkadaşlar müsaade ederlerse tabii birkaç kelime etme fırsatımız
olacak. Bu vesileyle Genel Kurulu öncelikle saygıyla selamlıyorum.
Sayın
milletvekilleri, tabii, Türkiye’nin bu ağır gündeminde ekonomik meselelerin de
görüşülebilmesi ve bir kenara atılmaması anlamında Milliyetçi Hareket Partisi
olarak bu grup önerisini vermiş bulunuyoruz. 2016 yılının ilk üç ayını kapsayan
yüzde 4,8’lik büyüme rakamı, farklı ülkelerle karşılaştırılarak parlatılmaya
çalışılsa da esasen sorunun özü, üzeri örtülerek bir kenara bırakılmaktadır.
Açıklanan ve neredeyse tümüyle özel tüketim ve devlet harcamaları kaynaklı bu
büyüme rakamları ve makroekonomik büyüklükler, önümüzdeki dönem için Türkiye
adına, Türkiye ekonomisi adına da bazı sıkıntılara girebileceğimizin işaretini
vermektedir. Kaliteli ve sürdürülebilir bir ekonomik büyüme modelini on dört
yıldır uygulamaya koyamayan bugünkü ekonomi yönetimi, bu büyümenin ancak günü
kurtaran, ancak kalkınmayı gözetmeyen bir model olduğunu da bugünlerde anlamak
zorundadır. Zira, özel yatırımların neredeyse 2011 seviyesinde kaldığı bu
büyüme modeli, Türkiye’nin orta gelir tuzağına hapsedilmesine sebep olmakta ve
dolar bazında da millî gelirimiz gerilemektedir.
2015
yılını yaklaşık 720 milyar dolar millî gelirle kapatan Türkiye, bu yılın ilk
çeyreğinde millî gelirini 709 milyar dolara geriletmiştir. Yine, geçen yıl kişi
başına 9.261 dolar olan millî gelirimiz, bu yılın ilk çeyreğinde 9.092 dolara düşmüş
ve dolar bazında Türkiye'de kişi başına 169 dolarlık bir fakirleşme karşımıza
çıkmıştır. Türkiye, küresel büyüme liginde 17’ncilikten 18’inciliğe maalesef
gerilemiştir.
Uzun
dönemdir ekonomi yönetiminde bulunanların, bizlerin yıllardır bu kürsülerde ve
diğer platformlarda dile getirdiği sorunları aslında kendiliğinden kabul
etmesi, esasen bu verdiğimiz önergemize temel oluşturabilecek bir niteliktedir.
Bakın “Şu cümleler kime aittir?” diye soracağım şimdi sizlere: Türkiye
ekonomisinin dışarıya aşırı bağımlı, teknoloji ve bilgi üretmeyen, finansı
kontrol edemeyen fasoncu bir ülke olduğu itirafını Sayın Nihat Zeybekci 14
Haziran 2016 tarihinde bizzat kendi ağzından yapmıştır ve on dört yıllık
başarısızlığın önemli bir göstergesi olarak da bir itiraf olarak karşımızda
durmaktadır. Bu on dört yılın ardından açıklanan son rakamlara göre,
girişimcimizin, özel sektörümüzün bir durum tespitini yaparsak, on dört yıl
önce 43 milyar dolar olan özel kesim dış borcu, 2016’nın Mart sonunda, en son
açıklanan rakamlara göre 310 milyar dolara yaklaşmıştır. Yılın ilk dört ayında
ithalatımız yüzde 10,4 düşerken 2002 yılında sadece 5 milyar dolar olan
ithalatçımızın ithalat borçları yine bu yıl yaklaşık 30 milyar dolara
yükselmiştir. Özel sektörün varlıkları ile yurt dışına olan yükümlülüklerinin
farkı olarak tanımladığımız net döviz pozisyonu açığı da yine on dört yıl önce
6,5 milyar dolarken bu yılın mart ayına geldiğimiz zaman 188,3 milyar doları
bulmuştur. 
Değerli
milletvekilleri, Ege Bölgesi Sanayi Odasının açıkladığı üretimden satışlara
göre bölgede 2015 yılının 100 büyük firması çalışmasının sonuçlarına şöyle bir
göz attığımız zaman, üretimden satışların payında 2 puanlık bir gerileme
görüyoruz ve bu gerileme, aslında, satışların payında 2 puanlık gerilemeyi
finansman giderlerinin yeni yatırımlara engel olduğunu da ortaya koymakta. Buna
benzer sonuç, İstanbul Sanayi Odasının her yıl açıkladığı Türkiye’nin ilk 500
büyük sanayi kuruluşu araştırmasında da görülmektedir. Buna göre, hızla borç
yapısı yükselen ISO 500 şirketlerinin finansman giderleri kalemi yüzde 75 gibi
çok yüksek bir oranda artış göstermiştir bir önceki seneye göre. Yani, sanayici
2015’te elde ettiği 44 milyarlık kârın 28 milyar lirasını, bir başka ifadeyle
yaklaşık yüzde 63’ünü finansman gideri olarak kaybetmiştir ve telafi etme şansı
da maalesef olmamıştır. 
Kısacası,
sanayicimiz geçen yıl hem faiz hem de kur artışından kaynaklanan bu zararlarını
kapatabilmek için büyük bir uğraş vermiştir. Mayıs ayı itibarıyla bankacılık
kesimine baktığımız zaman, sistemde kredi mevduat oranı yüzde 120’leri aşmış
yani bankalar aslında topladıkları mevduattan daha fazla kredi kullandırmışlar.
Fakat, burada esas olan, ilginç olan mesele şu: Aylık faiz oranı yüzde 15-16
gibi çok yüksek bir oranı bulan bu ticari kredilerle yatırımcının beli bükülmüş
ve maalesef batık kredi oranı da çok yüksek bir oranda artmıştır. Mayıs sonu
itibarıyla batık KOBİ kredileri yüzde 6’yı, tüketici kredileri de yüzde 9’u
bulmuştur. Sorunlu kredilerdeki bu ciddi artış bankacılık kesiminin kredi verme
iştahını da frenlemiş ve zaten yetersiz olan -biraz önce söylediğim- yatırım
rakamları giderek daha da fazla kısılmaya başlamıştır. 
Bu
kapsamda 2006-2015 yılları arası yatırımlardaki sektörlerin ağırlığına da bir
göz atarsak değerli milletvekilleri, imalat sanayinin payının da 6 puan
gerilediğini görüyoruz. Demek ki üretim yolundaki bu zor şartlar girişimcimizin
iflas erteleme başvurularının da artmasına sebebiyet vermiş. Geçen yıl, bu
yılın birinci çeyreğine göre yüzde 63’lük bir artışla karşımıza çıkan iflas
başvuru sayısı 184 adedi bulmuştur. Bu ayın içerisine baktığımız zaman da 246
tane iflas başvurusu karşımızda duruyor. 
Yine,
protestolu senet sayısı yılın ilk beş ayında 386 bin artmış, tutar olarak geçen
yıla göre yüzde 19’luk bir artış göstermiş, 4,2 milyar lirayı bulmuş. Daha
enteresanı, 2012 yılında bu Parlamentoda yapılan düzenlemeyle çek kesene hapis
cezası kaldırılmıştı, hatırlayacaksınız. Bunun sonucunda, 2016’nın ilk beş
ayında karşılıksız çek sayısı geçen yıla göre yüzde 16’lık bir artış göstermiş,
tutar olarak da 11 milyar lirayı bulmuştur. 
Değerli
milletvekilleri, o gün ve daha sonrasında Milliyetçi Hareket Partisi Grubu
olarak yaptığımız eleştirilerimizin haklılığını bugün ekonomi yönetimi ancak
idrak edebilmiş ve şimdilerde de yeni bir düzenleme yapılacağını kamuoyuna
açıklamıştır. 
On
dört yıldır ekonominin çarkları bu aşırı borçlanmayla döndürülmekte ve
Türkiye’nin ihtiyacı olan ihracata dayalı sanayi modeli de maalesef ihmal
edilmektedir. İhracatımız bu yıl ilk beş ayda yüzde 6,5 düşmüş, on iki aylık
ihracatta yüzde 8’lik bir kayıpla karşı karşıya kalmışız ve tabii ki dış
finansman ihtiyacı da bizi oldukça ertelemiştir. 
Türkiye’nin
hemen her bölgesinde yatırımların önünü açacak yani yeni teşvik modellerinin
ortaya konulacağı, iller arasındaki kıskançlıkların ve haksız rekabetlerin
ortadan kaldırılacağı yeni bir teşvik modelinin de uygulanmasına büyük ölçüde
ihtiyaç vardır değerli milletvekilleri. Baktığınız zaman, bugünkü teşvik modeli
istediğimiz kapsamda sanayileşmemize maalesef imkân ve fırsat da vermemektedir.

Şimdi,
denilebilir ki ekonomide her şey güllük gülistanlıksa, her şey yolundaysa o
zaman niçin durmadan arkamızdaki ekonomi yönetiminin saygıdeğer bakanları
paketler getiriyorlar, paketler açıyorlar, süslü birtakım ambalajlar içerisinde
bazı uygulamaları Meclisi sabaha kadar çalıştırarak çıkarmaya çalışıyorlar?
Demek ki geçtiğimiz dönemlerdeki açıklanan paketler eğer yerine ulaşabilseydi,
maksadını sağlayabilseydi, o zaman bu paketlere de yeniden ihtiyaç olmayacaktı.
Eğer, yatırımcılara gerçek anlamda bir teşvik sağlanmak isteniyorsa, bunun
yolu, yeni yatırımlar yerine yabancıya mal mülk satmak veya vatandaşlık vermek
olmamalıdır değerli milletvekilleri.
Ülkemizde
kutuplaşmanın bu kadar hızlı arttığı bir dönemde yatırımcının derdi, ayağına
serilecek olan halının turkuaz veya başka bir renkte olması değil.
Bu
maksatla, tekrar hepinizi, Milliyetçi Hareket Partisi Grubu adına saygılarımla
selamlıyorum. (MHP sıralarından alkışlar)
BAŞKAN
– Teşekkürler Sayın Tanrıkulu.
Önerinin
aleyhinde ilk söz, Manisa Milletvekili Recai Berber’e aittir.
Buyurun
Sayın Berber. (AK PARTİ sıralarından alkışlar)
RECAİ
BERBER (Manisa) – Sayın Başkan, değerli milletvekili arkadaşlarım; ben de
heyetinizi saygıyla selamlıyorum. 
Milliyetçi
Hareket Partisi tarafından verilen bu öneride, özel sektörün finansal
risklerinin arttığından bahisle, aynı zamanda, borç aldıkları kurumların
risklerini de içerdiğinden söz ediyorlar ve bununla ilgili bir Meclis
araştırması komisyonu kurulmasını teklif ediyorlar.
Değerli
arkadaşlar, bugün belki, son bir yıldır, özellikle son yıllardaki konjonktürel
gelişmelerden dolayı, biraz önce sayın konuşmacının da belirttiği, ihracattaki
birtakım sıkıntılardan ve ihracat pazarlarında meydana gelen konjonktürel
daralmadan dolayı ihracatta birtakım küçülmelerin olmasına rağmen, Türkiye
ekonomisinin, her ne kadar, işte “Tüketicilerden kaynaklanıyor, şundan
kaynaklanıyor.” dense de dünyanın, bugün içinde bulunduğumuz Avrupa ülkelerinin
yanında, çok daha büyük bir ölçüde büyümesini gerçekleştirdiğini hep birlikte
kendileri de ifade ediyorlar.
Değerli
arkadaşlar, özellikle 2015 yılından bu yana yani sonundan bu yana, özellikle
özel sektörün yurt dışından sağladığı kredi borcu gelişmelerine baktığımızda,
uzun vadeli kredi borcunun, yaklaşık 9 milyar dolarlık -8,9 milyar dolarlık-
bir artışla beraber 204,5 milyar dolara çıktığını görüyoruz. Kısa vadeli borcun
yani ticari krediler hariç toplamında ise 1,4 milyar dolar azalarak 19,2 milyar
dolar düzeyinde gerçekleştiğini görüyoruz. Değerli arkadaşlar, bu borçlanmanın
önemli bir kısmı, yüzde 52’si finansal kurumların oluşturduğu borçlar, geri
kalan uzun vadeli borçların yüzde 47’siyse tamamen özel sektörün, reel sektörün
borçlanmasından ibaret. Ayrıca, bu özel sektörün -özel sektör dediğimiz zaman kamu
ve finansal kuruluşlarla beraber bütün kurumların- kısa vadeli borçları içinde
sadece bankaların payının yüksek olduğunu, diğerlerinin özel sektörün, reel
sektörün kısa vadeli borç oranının son derece düşük olduğunu görüyoruz çünkü
zaten reel sektör, özel sektör uzun vadeli borçlanmaktadır Türkiye’de ve uzun
vadeli borçlanmasından dolayı da şimdi 2015 yılında sadece kur artışlarından
kaynaklanan, kur farklarından oluşan finansal giderlerini çok da abartmamak
gerekir çünkü izleyen yıllarda mutlaka bilançolarda bir düzeltme, bunu
görüyoruz. Aynı şeyi 2008 yılında da gördük değerli arkadaşlar, 2008 krizi
dünyanın en büyük ekonomik krizi, İkinci Dünya Savaşı’ndan bu yana yaşanan en
büyük krizde Türkiye’nin, 2009’un ilk iki çeyreği küçülmesini yaptıktan sonra
alınan tedbirlerle beraber hemen tekrar büyümeye geçtiğini ve on dört yıllık AK
PARTİ hükûmetleri döneminde sadece 2009 yılında bir negatif büyüme olmuştur,
onun dışında kesintisiz olarak ekonomimiz büyümüştür ve bu büyümeyi de temel
olarak AK PARTİ hükûmetleri kamu yatırımlarıyla değil, özel sektörün
öncülüğünde gerçekleştirilen yatırımlarla sağlamıştır. 
Bakın,
neden Türkiye’de özel sektör borçlanması bu kadar arttı? Yani onlar diyor ki:
“2002 yılında bu yaklaşık 40 milyar-45 milyar dolardı, şimdi 295 milyar dolar
civarında.” Şimdi, bunun 2008 yılına gelinceye kadar olan kısmı zaten 140
milyar dolar yani 2008 yılından bu yana yaklaşık son sekiz yıldaki, dünyadaki
ekonomik krizden sonraki artış yaklaşık yüzde 50 civarında bile yok ama esas
büyük artış ne zaman oldu? Özel sektörün geçmişte borçlanamadığı yani tabiri
caizse, kamunun bütün fonların üzerine çöktüğü, devlete borç vermenin çok daha
kolay, çok daha avantajlı, çok daha rantlı olduğu bir dönemden artık devletin
borçlanma gereğinin neredeyse sıfıra, negatiflere indiği bir dönem yaşadık ve
devletin borçlanma gereği azaldıktan sonra da özel sektör yani bankalar,
özellikle yurt dışı finans kuruluşları bu parayı başka verecek yerleri
olmadığından özel sektöre kanalize ettiler. 
Burada
dile getirilmiyor ama başka platformlarda da söylendi, aynı şekilde, tüketici
kredilerinde de Türkiye’de hep söyleniyor, işte “Hane halkı başına şu kadar
artışlar oldu.” diye. Bu artışların hepsi geçmişte bu kredilere ulaşamayan, bu
kredileri elde edemeyen insanların hem daha düşük maliyetli hem de daha uzun
vadeli krediye ulaşabilmeleri sayesinde aslında bir avantaj olarak ortaya
çıkmıştır. Biliyorsunuz, 2008 yılındaki krizden sonra özel sektörde bireysel
kredilerde döviz kredisi kullanımını yasakladık hep birlikte ve o zaman da
hatırlarsanız, bir euro kredileri, özellikle İsviçre Frangı, Japon Yeni
kredileri krizi yaşandı. Onu da ciddi anlamda, hep birlikte, bütün gruplar
olarak çözmeye çalıştık ve büyük ölçüde de çözdük.
Şimdi,
değerli arkadaşlar, bu tablo, aslında, Türkiye’nin, riski değil, olması gereken
tablo. Bugün, dünyada, özellikle özel sektörün toplam borçluluğuna baktığımız
zaman, gelişmiş ülkelerde filan yüzde 100’lerin üzerinde gayri safi millî
hasılanın ama bizde -biraz önce siz de verdiniz rakamları- henüz gayri safi
millî hasılanın yarısına bile ulaşmış değil. Dolayısıyla, burada, herhangi bir
korkulacak durum yok. Ha, yönetilebilmesi söz konusu. 
Değerli
arkadaşlar, konjonktürel olarak, Türkiye’de çevremizdeki bu son olaylardan
dolayı yaşanan sıkıntıları sanki bütün ekonomi politikalarının bir sonucuymuş
gibi değerlendirmek yanlış olur. Bunları, tabii ki konjonktürel olarak ortaya
çıkan bu tabloyu düzeltmek adına da birtakım önlemler alınması, birtakım
reformların gündeme getirilmesi, yatırım teşviklerinin ortaya konması hiçbir
zaman uygulanan ekonomi politikasındaki eksiklik dolayısıyla değil; yeni çıkan
konjonktür, yeni çıkan şartlar bunu gerektiriyor ve bu nedenle bu tedbirler
alınıyor. Siz de zaten bu tedbirlerin alınması gerektiğini muhalefet olarak
önermiyor musunuz? Dolayısıyla, bu tedbirlerin alınıyor olmasından, aslında,
Türkiye ekonomisi adına sevinmemiz lazım, bunların gecikmesinden dolayı belki
üzülmemiz gerekir.
Özellikle,
değerli arkadaşlar, finansman açığımız, tasarruf açığımız dolayısıyla
Türkiye’nin büyümesini sağlamak için zorunlu olarak yabancı kaynak kullanmamız
gerektiğini biliyoruz artık. Özellikle son on dört yılda -bizim bu kadar yüksek
oranda büyümemizi- hem özel sektör yatırımları vasıtasıyla hem de kamunun
geçmişte kendisi borçlanarak yaptığı ama aslında özel sektör ve kamu birlikte
yapabileceği, “PPP” dediğimiz, kamu-özel sektör iş birliği projelerinin
finansmanında da ciddi anlamda kaynak kullanıldı.
Şimdi,
önümüzdeki günlerde, işte, iki gün sonra açacağımız İstanbul-İzmir otoyolu
yaklaşık 8 milyar dolara mal olan bir proje ve bunun finansmanı da tabii ki
yurt içi, yurt dışı kaynaklardan sağlandı. Şimdi, bu tip projelerin bize,
ekonomimize geri dönüşünü, büyük ölçüde büyümemize sağladığı katkıyı göz ardı
ederek özel sektörün borçlarını sanki büyük ölçüde risk varmış gibi takdim
etmeye bence gerek yok ve şu anda hem ekonomi yönetimi hem de Türkiye’deki
finans kurumlarının denetiminde bulunan BDDK, Merkez Bankası çok ciddi anlamda
bunları takip ediyor, yayımlıyor ve zaten biz neredeyse aylık olarak bu
verilere sahibiz.
Dolayısıyla,
değerli arkadaşlar, özel sektör yatırımları, kamu-özel sektör iş birliği
projeleri ve bir de tarihinin en büyük özelleştirme projelerini biz yaptık;
yaklaşık 60 milyar dolarlık özelleştirme. Bu özelleştirmeler için de hem yurt
içinden hem yurt dışından, katılımcıların bunun finansmanını da büyük ölçüde
yurt içinden ve yurt dışından krediyle sağladığı ortada.
Onun
için, değerli arkadaşlar, bizim ekonomi yönetimimiz, Türkiye ekonomisinin
büyümesi için gerekli önlemleri alıyor. Özel sektörün 2015 yılındaki kur
farklarından kaynaklanan riskini sanki realize olmuş, cebinden çıkmış bir para
olarak görmeyelim. Türkiye’nin özel sektörünün uzun vadeli kredilerinin bir
nevi karşılığıdır bu ve bu yıl kurda eğer o şekilde bir artış olmazsa,
enflasyonun bile altında olursa, bu defa pozitif bir kur artışı yani kur geliri
elde etme söz konusu oluyor biliyorsunuz. Dolayısıyla özel sektörün şimdiye
kadar kullandığı kredilerin hepsinin yine özel bankalar ve özel sektör
tarafından verildiğini de unutmayalım. Yani hiçbir özel sektör, hiçbir banka
özel sektöre kredi verirken karşılıksız, riskli, geri dönmeyecek bir krediyi
vermez. Onun için de burada bizim kendimiz birtakım endişelerle ekonomi
yönetimini sadece spekülatif sonuçlar dolayısıyla eleştirmemiz doğru değil,
yerinde değil, böyle bir araştırma komisyonuna bence de gerek yoktur. Çünkü
ekonomi yönetimi ve kurumlarımız iş başındadır ve Türkiye'nin hele hele
çevremizdeki sorunlar aşıldıkça büyümesini yeniden yüzde 5’lerin üzerine çıkaracağını
ve mutlaka da çıkarması gerektiğini hepimiz biliyoruz. Bu nedenle de
Türkiye'nin önünün aydınlık olduğunu ve finansal bir sorunu yaşamayacağını ben
buradan da ifade etmek istiyorum. Samimiyetle bunu söylüyorum, inşallah,
önümüzdeki sorunlar çözüldükçe de bunu hep birlikte göreceğiz ve yaşayacağız.
Ben
tekrar böyle bir görüşmenin yerinde olmadığını, araştırma komisyonunun yerinde
olmadığını düşünüyor, hepinizi saygıyla selamlıyorum. (AK PARTİ sıralarından
alkışlar)
BAŞKAN
– Teşekkür ediyorum Sayın Berber.
Öneri
lehinde ikinci konuşmacı, Ankara Milletvekili Bülent Kuşoğlu.
Buyurun
Kuşoğlu.
BÜLENT
KUŞOĞLU (Ankara) – Sayın Başkan, değerli milletvekilleri; hepinizi saygıyla
selamlıyorum. 
Milliyetçi
Hareket Partisinin özel sektör borçları konusunda verdiği araştırma önergesinin
lehinde bir konuşma yapacağım.
Değerli
arkadaşlarım, birçok şeyi, gündemi değerlendiriyoruz, hızla da gelip geçiyor
birçok konu. Biraz önce, Değerli Recai Berber de bu konuda araştırma
önergesinin değerlendirilip bir araştırma komisyonu kurulmasına gerek
olmadığını söyledi ama ben çok önemli olduğunu görüyorum. Biz şu anda Plan ve
Bütçe Komisyonunda, yukarıda yatırım ortamının iyileştirilmesiyle ilgili 77
maddelik -hatta 2 de geçici madde var, 80 maddeye yakın- bir torba kanunu görüşüyoruz.
Büyük sıkıntılar var -siz de biliyorsunuz- ekonomide, esnaf için, vatandaş
için, işçi, köylü için, çalışanlar için ve epeyden beri Türkiye’de doğru dürüst
yatırım yapılamıyor.
Şimdi,
bu özel sektör borçlarının özellikle gelişimine baktığımız zaman, gelişimi
Sayın Berber’in dediği gibi 2008’den sonra değil, 2002’den sonra
olduğunu görüyoruz, tam tersine, siz dediniz ki: “Türkiye’nin ya da kamunun
borçlanamadığı dönemde.” Dünyanın en fazla borç verebildiği dönem 2000’li
yıllar oldu, en fazla likit yarattığı, nakit yarattığı dönem 2000’li yıllardır,
bütün dünyada bütün ülkeler para bulabilmiştir rahatlıkla, her devlet, her
ülke, her kuruluş rahatlıkla her yerden para bulabilmiştir faizine katlandıktan
sonra ki faizler de oldukça düşmüştü bu dönemde. Daha önce büyük sıkıntılar
vardı, daha önce dövize muhtaç olabiliyorduk, para bulamıyorduk, sıkıntılar
vardı ama 2000’li yıllar paranın, nakdin, likidin en fazla olduğu yıllar oldu,
rahat borçlanılabilindi. Neden öyle oldu? Çünkü reel ekonomiden yani üretim ekonomisinden
finans ekonomisine geçildi, paradan para kazanmak ön plana çıktı, yeni
enstrümanlar türedi ve para çok fazla bollaştı, öyle bir dönem yaşadık; Türkiye
de bundan etkilendi. 
Şimdi,
borç bulmanın, borç almanın bir mahzuru yok, alırsınız ama aldığınız borcu
yatırıma yöneltip, hem aldığınız borcun faizini ödeyebiliyorsanız hem de o
borcun üstesinden gelip ödeyebildikten sonra bir miktar size kalabiliyorsa o
zaman bir anlamı var, yatırım budur. Öbür türlü, sıkıntıya girmiş olursunuz.
Yani düşünün, çevrenizde bir bankadan, birisinden, bir tefeciden borç alıp çok
iyi yaşayanlar vardır; arabasını değiştirip Mercedes’e binen, uçakla seyahat
eden, birdenbire esnaflıktan iş adamlığına terfi edenler vardır ama doğru
dürüst yatırım yapamıyorsa, o borcunu ödeyebilecek durumda değilse kısa süre
sonra, iki yıl sonra, üç yıl sonra iflas eder gider.
Türkiye
bu dönemde borç aldı ama Türkiye bu dönemde aldığı borcu maalesef çok iyi
değerlendiremedi değerli arkadaşlarım, iyi bir şekilde yatırıma yönlendiremedi,
tüketti; tüketim harcamalarında çok büyük artışlar var. Onun için, geldik,
şimdi sıkıntımız var.
Bakın,
biraz önce değerli arkadaşım borç verilerimizin sıkıntılı olmadığını söyledi.
Kamu verileri öyle görünüyor, kamu borçlanma stokunu değerlendirdiğiniz zaman
birçok ülkeye göre avantajlı görünüyoruz ama öyle değil. 
Bakın,
çok değerli bir ekonomist arkadaşımın yaptığı, Sayın Özyıldız’ın yaptığı bir
karşılaştırmaya göre 2002 yılında sadece hane halkının -yani vatandaşın ve özel
sektörün- borç toplamı 94,4 milyar lira. 2015 sonunda bu rakam ne olmuş,
biliyor musunuz? Özel sektör ve hane halkının borçları 94 milyar liradan 1
trilyon 820 milyar liraya çıkmış, 1 trilyon 820 milyar liraya. 
Ha,
diyorsunuz ki: “Millî gelir içerisinde karşılaştırın.” Tabii ki, millî gelir
içerisinde karşılaştıralım. Özel sektör ve hane halkı borçlarının millî gelire
oranı 2002’de 27,7; 2015 sonunda 92,7. Bu çok korkunç bir rakam. Bunlar
muhakkak araştırılması gereken rakamlar. Korkunç bir rakam bu; muhakkak
üzerinde durmamız, tartışmamız gereken, detayını bilmemiz gereken bir rakam. 
Neden
oldu? Mesela siz, Sayın Berber, değinmediniz; niye biz bu borçları, özel sektör
borçlarını artırdık? Daha önce, 2009’dan önce döviz geliri olmayan bir şirket
borçlanamıyordu, bilenleriniz vardır; döviz geliriniz yoksa, ihracat
yapmıyorsanız, döviz olarak turizm geliri elde etmiyorsanız döviz olarak
borçlanamıyordunuz. Ama 2009’da bir kararname çıkarıldı, ondan sonra döviz
geliri olmayan şirketler de borçlanmaya başladı, borç ondan sonra arttı;
borçlanmada, dövizle borçlanmada ondan sonra çok önemli bir artış oldu. Büyük
bir sıkıntı ondan sonra söz konusu oldu, 2009’dan sonra. Dövizli borçlarımız da
-ki şu anda yüzde 60’lardadır, 40’larda değil- özel sektör borçlarının dövizli
borç/TL borcuna oranı yüzde 60 ve gittikçe de dövizle olan borç artmaktadır,
2009’daki bu kararnameden sonradır. 32 sayılı Kararname’de değişiklik yapıldı,
bunlar oldu. Şimdi, bu süreci, bu gidişatı çok iyi değerlendirmek lazım. Onun
için, Milliyetçi Hareket Partisinin verdiği bu önergeyi doğru değerlendirmemiz
ve gerçekten bir komisyon kurmamız lazım, gidiş kötü. Şimdi, siz diyorsunuz ki:
“Türkiye'nin makro rakamları iyi, büyüme iyi çıktı ilk çeyrekte.” Bakın, merkez
bankaları değil, TÜİK gibi kuruluşların bağımsızlığı daha önemli hâle geldi
özellikle Türkiye için. Verilen rakamların sürekli olarak soru işareti
doğurması büyük bir sıkıntıdır.
Bakın,
turizmde -şu anda herkes biliyor ve kabul ediyor- yatırımlar düştü, harcamalar
düştü, turizm şirketleri büyük bir sıkıntı içerisinde. Sayın başkan burada,
detayını anlatsın. Ama, turizmde TÜİK verilerine göre istihdamda artış var.
Olur mu böyle bir şey? Aynı dönemde hem turizm çöküyor, sıkıntıda şirketler hem
de istihdamda artış var. Olabilir mi böyle bir şey? Böyle bir şey olamaz değil
mi? Yani, bu mantığa aykırı, bilime aykırı. Aynı dönem içerisinde turizmde
küçülme var, istihdamında artış var, TÜİK’in verdiği rakamlarla böyle. Onun
için, maalesef, o rakamlara da fazla güvenmememiz gerekir. 
Şimdi,
bizdeki borçlanma -özel sektör borçlanması ve dövizli borçlanma- 2009’dan
itibaren başladı ama dünyada bu konuyla ilgili temayül 1970’lerden itibaren
var. Washington Mutabakatı diye bir konu vardır. Washington Mutabakatı, işte,
özellikle gelişmekte olan ülkelerin mali disipline daha fazla önem vermelerini,
açıklarına daha fazla dikkat etmelerini falan ister, böyle 10 tane maddesi
vardır. Bu, sonradan, ekonomist Williamson tarafından bilimselleştirilmiştir.
Sonradan buna bir 10 madde daha ilave edilmiştir ve neredeyse liberal
ekonominin amentüsü hâline getirilmiştir. Bunun 2008 krizinden sonra yanlış
olduğu ortaya çıktı, büyük bir sıkıntı olduğu ortaya çıktı. Ki İngiliz Maliye
Bakanı bir açıklama yapmıştı 2008’de: “Bundan sonra hiçbir şekilde devlet
yatırımlarına, devlet müdahalelerine ihtiyaç yoktur.” dedi. Ertesi gün bir özel
sektör bankasına el koymak zorunda kaldılar İngiltere’de. Her şey değişti,
Washington Mutabakatı artık iflas etmiş vaziyette. Washington Mutabakatı’yla
beraber borçlanma daha fazla arttı, çok daha rahatladı ve bugünlere gelindi. Şimdi,
gelinen bu ortamda bizim çok daha dikkatli olmamız lazım. 
Bakın,
yukarıda -biraz önce söylediğim gibi- Plan ve Bütçe Komisyonunda bir tasarı
var, Hükûmet tasarısı. Diyor ki: “Yurt dışından ne getirirseniz getirin
vergisiz kuruş almayacağım, hesap sormayacağım.” Şimdiye kadar biz yüzde 3
alıyorduk, çok düşük rakamlar, bunları da eleştiriyorduk hep beraber. “Şimdi
bir kuruş almayacağım, yeter ki getirin çünkü sıkıştık.” diyor. İsrail’le
anlaşma yapıyoruz. Niye? İlla İsrail’le anlaşıyoruz çünkü paraya ihtiyacımız
var, dövize ihtiyacımız… Sıkıştık, kuruluşlarımız, özel sektör kuruluşlarımız
sıkıştı, bir sebep de budur. Böyle bir ortamdayız, bu konunun muhakkak bir
araştırma komisyonu kurularak değerlendirilmesi gerekir, böyle bir durumdayız.
Ama yukarıda getirilen, Plan ve Bütçe Komisyonunda Hükûmetin getirdiği tasarıda
Panama Port yok. Panama Port’ta adı geçen kişiler bir suç işlemiş, bütün
dünyada olduğu gibi Türkiye'de de işlemiş ama onların hiçbirisiyle ilgili 77
maddelik düzenlemede bir madde yok. 
(Mikrofon
otomatik cihaz tarafından kapatıldı) 
BÜLENT
KUŞOĞLU (Devamla) - Tam tersine, onları affeder nitelikte bir düzenleme
yapılmış, varlık barışı getirilmiş. Dolayısıyla, ne olursa olsun değerli
arkadaşlarım, özel sektörün bu artan borçluluğuyla ilgili olarak bir araştırma
komisyonu kurulması doğrudur diyorum, hepinize saygılar sunuyorum. (CHP ve MHP
sıralarından alkışlar)
BAŞKAN
– Teşekkür ediyorum.
Önerinin
aleyhinde ikinci ve son konuşmacı Bayburt Milletvekili Şahap Kavcıoğlu. 
Buyurun
Sayın Kavcıoğlu. (AK PARTİ sıralarından alkışlar)
ŞAHAP
KAVCIOĞLU (Bayburt) – Kıymetli Başkan, değerli milletvekilleri; MHP grup
önerisinin aleyhinde konuşmak üzere AK PARTİ Grubu adına söz almış
bulunmaktayım.
Değerli
milletvekilleri, özel sektörün aşırı borçlanması dolayısıyla verilmiş bu
önergenin biraz geçmişine dönerek baktığımızda, 2002 yılında ülkemizin özel
sektör borcunun 42 milyar dolar seviyelerinden günümüzde 283 milyar dolar
seviyelerine geldiğini görüyoruz. 2015 yılında küresel ve yurt içi gelişmelerle
artan kurların bu krediler üzerinde, bu paralar üzerinde risk oluşturduğu
doğrudur. Firmaların elbette borçlarını ödememesi ülkemiz ekonomisi üzerinde
olumsuzluk nedeni olabilecektir. Burada bilinmesi gereken: Kur baskılarının
bahsedilen olumsuz durumları çıkarmaması adına Türkiye’de güçlü bir Merkez
Bankası ve güçlü bir AK PARTİ Hükûmetinin olduğunu göz ardı etmeyelim.
Değerli
arkadaşlar, piyasalardaki ekonomik koşullar dolayısıyla az gelişmiş ülkelerin
ekonomik faaliyetlerinde devlet ön plana çıkmaktadır. 2002 yılında AK PARTİ
göreve geldiğinde olmayan ekonomik faaliyetlerimizde devletin rolünün ağır
bastığı ve özel sektör borçlarımızın bugüne kıyasla daha sınırlı olduğu
doğrudur. Ama, ülkemiz AK PARTİ’nin gelişiyle büyümeye, gelişmeye başlamıştır.
Hepimizin bildiği gibi tasarruf yetersizliği olan ve bunu gidermeye çalışan bir
ülkeyiz. Bu koşullarda “Benim ülkem hem büyüsün, gelişsin.” diyeceksiniz hem de
özel sektörün borçlanmasını engelleyeceksiniz. Tasarruf yetersizliği olan bir
ülkede büyümeyi nasıl finanse edeceksiniz? Az gelişmiş bir ülkeyse kamu sektörü
daha yoğun borçlanacak, gelişmekte olan bir ülkeyse, kusura bakmayın, özel
sektör motoruyla daha da gelişerek güçleneceksiniz, gerekirse de borçlanarak
büyüyeceksiniz. 2002 yılında bu ülkenin gayrisafi yurt içi hasılası 230 milyar
dolardan bugün 720 milyar dolar seviyelerine gelmiştir. Kamunun etkin olduğu,
özel sektörün oyuna sokulduğu bu dönemlerde tablo şöyledir: Bakın, bugün AB
birtakım Maastricht Kriterleri koymuştur. Bunun oranlarına baktığımızda, bütçe
açıklarının gayrisafi yurt içi hasılaya oranının yüzde 3’ü, kamu borçlarının
gayrisafi yurt içi hasılaya oranının yüzde 60’ı geçmemesi gerekiyor. Bu ne
demektir? Bu, benim ekonomik yapımın sağlam olması için kamu borçlarımın
sınırlı olması, aracın ise özel sektör motorlu olması gerektiği demektir.
Örneğin, AK PARTİ Hükûmetleri başa geldiğinde yüzde 74 olan kamu borçlarının
gayrisafi yurt içi hasılaya oranı bugün yüzde 30’lara gerilemiştir. Bu
kriterleri hâlâ sağlayamayan Avrupa Birliği ülkeleri vardır. Özel sektör
borçlarındaki artışın ülkemizin gelişmesi ve büyümesinin bir sonucu olduğunu
unutmayalım. 
Artık,
bankacılık başta olmak üzere birçok özel sektör alanında dünyaya tecrübeler
aktarır hâle geldik. Bu özel sektör borçlarına baktığımızda bunların en önemli,
en büyük payının bankacılık sektörünün borçları olduğunu görüyoruz. Bakınız,
banka borçlarının dağılımına baktığımızda da 2002 yılında banka borçlarının
yüzde 60’ı kısa vadeliyken 2015 yılında yüzde 39’u kısa vadeli hâle gelmiştir.
Bu genel borç yapısı da… Bu şekilde uzun vadeli borç oranı kısa vadeli borç
oranının altına gelmiştir. Dolayısıyla -borç ödeme yapısı da- AK PARTİ
Hükûmetleriyle 2002 yılına göre kısa vadeli borç oranı daha da azalmıştır. 
Peki,
özel sektör borçlarımız arttı da, bugün özel kesim borçlarımızın önemli bir
kısmını -biraz önce ifade ettiğim gibi- banka borçları oluşturmaktadır. Banka
borçlarının bugün, 2002’den 2015’e kadar, 2016’ya kadar sendikasyon kredileri
olarak hiç aksatmadan ödendiğini ve borçlanarak banka sektörünün 2002 yılından
2015 yılına kadar nasıl bir duruma geldiğini hepimiz takip ediyoruz herhâlde.
Bugün, 2002 yılında bankalarımızın ne durumda olduğu, batan bankalarımız, işten
çıkarılan bankacılarımız, takipteki oranlarımız… Biraz önce, o dönemlerde bakan
olan sayın konuşmacı KOBİ kredilerinden, takibe düşen oranlardan ve bankacılık
sektöründen bahsetti; esnafın, ticaret erbabının finansmanının bugün nasıl
sıkıntılara geldiğini söylüyor. Herkesin hatırlayacağı gibi, 2002 yılında
bankacılık sektörü yaklaşık 22 bankanın battığı, yüzlerce, binlerce
bankacımızın işten çıkarıldığı, KOBİ kredilerimizin neredeyse finansmanının
sıfırlandığı, bankacılık takip oranının yüzde 200’lerin üzerine geldiği bir
bankacılık sektörünü AK PARTİ döneminde devraldık. Bugün itibarıyla, 123 bin
kişi devraldığımız bankacılık sektörü istihdamında 218 bin kişiye ulaştığımız
bir istihdam söz konusudur. 
Değerli
arkadaşlar, bankacılık sektörünün yanında, toplam, reel sektör de dâhil, özel
sektör borçlarına baktığımızda şunu unutmayınız: Borçlanmak bir itibar
meselesidir. Biraz önce de ifade ettiğim gibi, bugün az gelişmiş ülkelerin özel
sektörlerinin, hatta devlet olarak borçlanmaları mümkün değildir. Bunun en iyi
örneği yanı başımızdaki Yunanistan’ın önceki yıllarda nasıl borçlanırken, bugün
bırakın devleti, özel sektörünün bir kuruş borçlanamadığını, buna karşılık Türk
özel sektörünün dünyanın her yerinde borçlanabilecek bir itibara sahip olduğunu
unutmayınız. Nedir? Biz bankacılar olarak –ben eski bankacıyım- itibarı olan
insanlara kredi veririz. Batak insanlara, batak firmalara kredi vermezsiniz;
aktifi, bilançosu sağlam firmalara kredi verirsiniz. Dolayısıyla, Türkiye,
günümüzde bilançosu sağlam olduğu için, itibarı yüksek olduğu için dünyada da
bu borçlanmayı sağlayabiliyor ve Türkiye'nin son on dört yıldır bu gelişimini
gösteren, yüzde 10’lar civarındaki büyümeyi sağlamasının önemli bir nedenidir.
Bakın, toplam borcumuzun yaklaşık 172 milyarı bir yıl vadeli borçlarımız. Bunun
yapısına baktığımız zaman, bu borçlarımızın yaklaşık 172 milyarı bir yıl vadeli
borçlarımızdır, bunun 30 milyar dolar civarında da cari açıktan kaynaklandığını
düşündüğümüzde 205 milyar dolar bir borç ödenecekmiş gibi duruyor. Belki
buradan tereddüt ediyorsunuz, rahatsız oluyorsunuz ama bakın, bu, bütün
bankaların mevduatlarının aynı gün çekilecekmiş gibi davranmak gibi bir
psikoloji, bütün krediler aynı gün iade edilecekmiş gibi bir psikoloji. Böyle
bir şey mümkün değil. Üç ihtimalle konuştuğumuz zaman bu 205 milyar doların
hepsinin bu yıl yenilenmesi mümkün değil. Bunların bir kısmının
yenilenebileceğini düşündüğümüzde yaklaşık bu rakam da 57,6 milyar dolar
ediyor. Bunun üzerine 30 milyar dolar da cari açığı koyduğumuzda yaklaşık 90
milyar dolar civarında bir açığı finanse etmemiz gerektiği görülüyor ki nisan
ayı itibarıyla bu 160 milyar dolara düştü, zaten kendi içerisinde dönüyor.
Dolayısıyla, bu da uygulamada, yıllarca izlediğimiz kadarıyla zaten çok mümkün
değil. Üçüncü senaryo, bu kredilerin yani 205 milyar doların hepsinin
yenilenebilir olması ve vadelerinin uzatılarak devam etmesi ki bu, uygulamada
çok yoğun bir şekilde devam etmektedir. Bunun nedeni de siz güçlü bir
ülkeyseniz, itibarlı bir ülkeyseniz insanlar kredi verecek, para verecek yerler
arıyorlar. Dolayısıyla, Türkiye’ye verilen bu paraların -kısa vadeli kredileri
söylüyorum- bu dönem içerisinde geri çağrılması mümkün değil. Ne kadar siyasi
istikrasızlık olsa da biraz önce ifade ettiğim gibi, bunların sadece bir kısmı
geri çağrılabilir ki güçlü bir Merkez Bankamız var, güçlü rezervleri var, güçlü
ve itibarlı bir AK PARTİ Hükûmeti ile Türkiye var karşınızda. Dolayısıyla, bu
kredilerin sadece bir kısmının “roll over” yapılması söz konusu ki bunların da
Türkiye açısından hiçbir sıkıntı yaratmayacağını burada ifade ederek verilen
önergenin şu an gündemi değiştirme dışında, özel sektörün kafasını karıştırma
dışında ekonomiye hiçbir fayda sağlamayacağı, her şey yerli yerinde giderken
Türk özel sektörü de yakaladığı ivmeyi en iyi şekilde götürecektir.
Hepinize
saygılar sunuyor, teşekkür ediyorum. (AK PARTİ sıralarından alkışlar) 
BAŞKAN
– Teşekkür ediyorum.
Sayın
Akçay, buyurun efendim bir dakika süre veriyorum.
VI.- AÇIKLAMALAR (Devam)
21.- Manisa Milletvekili Erkan Akçay’ın, Manisa
Milletvekili Recai Berber ile Bayburt Milletvekili Şahap Kavcıoğlu’nun MHP grup
önerisi üzerinde yaptıkları konuşmalarındaki bazı ifadelerine ilişkin
açıklaması
ERKAN
AKÇAY (Manisa) – Teşekkür ediyorum Sayın Başkan.
Adalet
ve Kalkınma Partisini temsilen konuşma yapan iki değerli konuşmacının
anlatımından da çıkan şudur ki: Yani borca dayalı bir büyümeyi açık açık
savunduklarını ve bu borçları normal ve makul gördüklerini ortaya koymuşlardır.
Şimdi, bu araştırma önergesini reddetmek, kabul etmemek ayrı şey, “Bu araştırma
önergesini kabul etmeyeceğim.” diyerekten borçlu bir ekonomi yönetiminin
savunulması ayrı şeydir. Yani bu alınan borçların büyümeye etkisi dile
getirildi, zaten biz de eleştirirken borca dayalı bir büyüme faktörünü
eleştirdik. Üretime dayalı, üretime ilişkin…
(Mikrofon
otomatik cihaz tarafından kapatıldı) 
ERKAN
AKÇAY (Manisa) – Devam edebilir miyim?
BAŞKAN
– Tamamlayalım lütfen.
ERKAN
AKÇAY (Manisa) – Ayrıca bu değerlendirmeler Adalet ve Kalkınma Partisinin
ilgili bakanlarının geçmişten bugüne kadarki bu borçlarla ekonomi yönetimiyle
ilgili yaptıkları değerlendirmeye de pek uymuyor. 2003’lerde “Borç yiğidin
kamçısıdır.” diyerek başlatılan bu borca dayalı ekonomi politikası daha sonra
hatırlayınız Sayın Ali Babacan’ın “Ayağımızı yorgana göre uzatalım.” söylemine
evrilmiştir ve daha sonra da yine Sayın Mehmet Şimşek’in ve ilgili bakanların
da bu borçlara ilişkin; özel sektör borçluluğu, vatandaşların borçluluğu ve
diğer borçluluk hususlarına ilişkin değerlendirmeleri farklı olmuştur. Bu kadar
borcu savunmamıştır Hükûmet, ne gariptir ki Adalet ve Kalkınma Partisinin
değerli milletvekilleri burada borçlanmanın faziletlerini anlatmaya çalıştılar.
Teşekkür
ediyorum.
BAŞKAN
– Teşekkür ediyorum Sayın Akçay.
VIII.- ÖNERİLER (Devam)
A) Siyasi Parti Grubu Önerileri (Devam)
1.- MHP Grubunun, Türkiye Büyük Millet Meclisi
gündeminin “Genel Görüşme ve Meclis Araştırması Yapılmasına Dair Öngörüşmeler”
kısmında yer alan, İzmir Milletvekili Ahmet Kenan Tanrıkulu ve arkadaşları
tarafından, vatandaşların, özel sektörün ve kamunun aşırı borçlanmalarına neden
olan sorunların araştırılarak alınması gereken önlemlerin belirlenmesi amacıyla
Türkiye Büyük Millet Meclisi Başkanlığına verilmiş olan (10/210) esas numaralı
Meclis Araştırması Önergesi’nin ön görüşmelerinin, Genel Kurulun 28 Haziran
2016 Salı günkü birleşiminde yapılmasına ilişkin önerisi (Devam)
BAŞKAN
– Milliyetçi Hareket Partisi grup önerisini oylarınıza sunmadan önce…
III.- YOKLAMA
(CHP sıralarından bir
grup milletvekili ayağa kalktı)
ÖZGÜR ÖZEL (Manisa) – Yoklama istiyoruz.
BAŞKAN – Bir yoklama talebi var.
Evet,
önce ismi olan arkadaşlarımızı tespit edeceğiz. 
Sayın
Özel, Sayın Ağbaba, Sayın Cihaner, Sayın Tanal, Sayın Bakan, Sayın Yıldız,
Sayın Uslupehlivan, Sayın Tümer, Sayın Bayır, Sayın Özcan, Sayın Yılmaz, Sayın
Tarhan, Sayın İlgezdi, Sayın Altay, Sayın Yarkadaş, Sayın Bekaroğlu, Sayın Koç,
Sayın Turpcu, Sayın Karadeniz, Sayın Köksal.
Yoklama
için dört dakika süre veriyorum ve yoklama işlemini başlatıyorum.
(Elektronik
cihazla yoklama yapıldı)
BAŞKAN
– Toplantı yeter sayısı yoktur, birleşime on beş dakika ara veriyorum.
Kapanma Saati: 17.21
ÜÇÜNCÜ OTURUM
Açılma Saati: 17.37
BAŞKAN: Başkan Vekili Ahmet AYDIN
KÂTİP ÜYELER: Mücahit DURMUŞOĞLU (Osmaniye), Zihni Açba
(Sakarya)
-------0------
BAŞKAN
– Sayın milletvekilleri, Türkiye Büyük Millet Meclisinin 108’inci Birleşiminin
Üçüncü Oturumunu açıyorum.
III.- YOKLAMA
BAŞKAN
- Milliyetçi Hareket Partisi grup önerisinin oylamasından önce istem üzerine
yapılan yoklamada toplantı yeter sayısı bulunamamıştı.
Şimdi
yoklama işlemini tekrarlayacağım.
Yoklama
için üç dakika süre veriyorum. 
(Elektronik
cihazla yoklama yapıldı)
BAŞKAN
– Toplantı yeter sayısı vardır.
VIII.- ÖNERİLER (Devam)
A) Siyasi Parti Grubu Önerileri (Devam)
1.- MHP Grubunun, Türkiye Büyük Millet Meclisi
gündeminin “Genel Görüşme ve Meclis Araştırması Yapılmasına Dair Öngörüşmeler”
kısmında yer alan, İzmir Milletvekili Ahmet Kenan Tanrıkulu ve arkadaşları
tarafından, vatandaşların, özel sektörün ve kamunun aşırı borçlanmalarına neden
olan sorunların araştırılarak alınması gereken önlemlerin belirlenmesi amacıyla
Türkiye Büyük Millet Meclisi Başkanlığına verilmiş olan (10/210) esas numaralı
Meclis Araştırması Önergesi’nin ön görüşmelerinin, Genel Kurulun 28 Haziran
2016 Salı günkü birleşiminde yapılmasına ilişkin önerisi (Devam)
BAŞKAN
– Milliyetçi Hareket Partisi grup önerisini oylarınıza sunuyorum: Kabul
edenler... Kabul etmeyenler... Öneri kabul edilmemiştir. 
Şimdi,
Halkların Demokratik Partisi Grubunun İç Tüzük’ün 19’uncu maddesine göre
verilmiş bir önerisi vardır, okutup işleme alacağım ve oylarınıza sunacağım.
2.- HDP Grubunun, Grup Başkan Vekili Diyarbakır
Milletvekili İdris Baluken tarafından, Türkiye'deki iç ve bölgesel siyasal
alandaki olumsuz sonuçların açığa çıkarılması ve ilkeli bir dış politikanın
oluşturulması amacıyla 28/6/2016 tarihinde Türkiye Büyük Millet Meclisi Başkanlığına
verilmiş olan Meclis araştırması önergesinin, Genel Kurulun 28 Haziran 2016
Salı günkü birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi
Türkiye Büyük Millet Meclisi Başkanlığına
Danışma
Kurulunun 28/6/2016 Salı günü (bugün) yaptığı toplantısında siyasi parti
grupları arasında oy birliği sağlanamadığından grubumuzun aşağıdaki önerisinin
İç Tüzük’ün 19’uncu maddesi gereğince Genel Kurulun onayına sunulmasını
saygılarımla arz ederim.
 Çağlar
Demirel
 Diyarbakır
 Grup
Başkan Vekili
Öneri:
28
Haziran 2016 tarihinde Diyarbakır Milletvekili Grup Başkan Vekili İdris Baluken
tarafından verilen (2372 sıra numaralı) "Türkiye'deki iç ve bölgesel
siyasal alandaki olumsuz sonuçların açığa çıkarılması ve ilkeli bir dış
politikanın oluşturulması amacıyla" Türkiye Büyük Millet Meclisine
verilmiş olan Meclis araştırması önergesinin Genel Kurulun bilgisine sunulmak
üzere bekleyen diğer önergelerin önüne alınarak 28/06/2016 Salı günlü
birleşiminde sunuşlarda okunması ve görüşmelerin aynı tarihli birleşiminde
yapılması önerilmiştir.
BAŞKAN
– Sayın milletvekilleri, lütfen… Salonda büyük bir uğultu var. Şimdi, hatibi
kürsüye çağırmadan önce, sayın milletvekillerimizi uygun pozisyona davet
ediyorum, uğultuyu kesmelerini rica ediyorum. Evet, sessizlik, sayın
milletvekilleri...
Halkların
Demokratik Partisi Grubu önerisi lehinde ilk söz, Diyarbakır Milletvekili İdris
Baluken’e aittir. 
Buyurun
Sayın Baluken. (HDP sıralarından alkışlar) 
Sayın
milletvekilleri, lütfen, sessizlik...
Buyurun
efendim. 
İDRİS
BALUKEN (Diyarbakır) – Teşekkür ediyorum. 
Sayın
Başkan, değerli milletvekilleri; dış politikada gelinen aşama ve alınması
gereken tedbirlerle ilgili vermiş olduğumuz araştırma önergesi üzerine söz
almış bulunmaktayım. Hepinizi saygıyla selamlıyorum. 
Tabii,
önergemizin konusuna aslında bakılacak olursa bu önergenin ne kadar önemli
olduğu…
Sayın
Başkan, herhâlde tekrar bir uyarıda bulunacaksınız, şu anda konuşacak bir zemin
yok. 
BAŞKAN
– Siz konuşun efendim. 
Sayın
milletvekilleri, lütfen, bir kez daha uyarıyorum, sessizlik… Salonda uğultu
var, uğultuyu keselim. 
Buyurun
Sayın Baluken. 
İDRİS
BALUKEN (Devamla) – Gelinen aşama itibarıyla bu önergenin ne kadar hayati
olduğu, dış politikayla ilgili gelinen noktadan aslında AKP tabanının da büyük
bir rahatsızlık duyduğu ve buradan çıkışla ilgili bugüne kadar herhangi bir
çözüm üretemeyen Hükûmetin vizyonsuzluğuyla ilgili Meclisin mutlaka bir
komisyon aracılığıyla gerekli araştırmaları yapması gerektiği hususu açık ve
net olsa gerek.
Bakın
biz, en başından beri iç ve dış politikada yapılan yanlışları bu kürsüden ifade
ettik. Böyle gidilmesi durumunda Türkiye’nin büyük bir dış politik iflasla
karşı karşıya geleceğini, özellikle dışarıdan bakıldığında kendi içerisine
kapanmış, giderek dış dünyadan izole olan ve otoriter uygulamalarla anılan bir
ülke pozisyonuna geleceğini hep ifade ettik. Ama maalesef bu uyarılarımızın
hiçbirini dikkate almadığınız için bugün maalesef böylesi bir noktaya çoktan
gelmiş durumdayız. Avrupa Birliğiyle ilişkiler, Amerika’yla ilişkiler,
Rusya’yla ilişkiler; bölge ülkelerinden Irak’la ilişkiler, İran’la ilişkiler,
Suriye’yle ilişkiler, yani neresinden tutarsanız tutun, elinizde herhangi somut
bir politik gelişmenin olmadığı bir iflasla karşı karşıyayız. Şimdi, bu iflasın
sonuçları üzerinden tabii ki yıllarca iç politikada kullanmış olduğunuz
birtakım sorunlarla yüzleşmek durumunda kaldığınızda da şimdi gerçekleri kabul
etmek, hakikatleri kabul etmek yerine sahte zafer havası yaratarak algı
operasyonlarıyla bu meselelerin içinden çıkmaya çalışıyorsunuz. 
Bakın,
Orta Doğu siyasetinin, Türkiye’nin temel dış politikasının bu kadar yanlış
gitmesinin en temel sebebi Suriye ve Rojava’da yapılan yanlışlardır. Bu işler
çorap söküğü gibi, en başından nasıl yanlış kurgularsanız sonrasında da o
yanlışlar durmadan önünüze gelecek şekilde ilerler ve bunu biz defalarca, yine
dediğim gibi, bu kürsüden ifade ettik. Siz, maalesef, Suriye ve Rojava’da
Kürtler bir statü elde etmesin diye, Rojava halklarının bir statüsü olmasın diye,
orada daha çok tekçi, statükocu, mezhepçi bir dış politika yürüttüğünüz için,
orada bulunan çete yapılarıyla ilişkiye girmeyi tercih ettiniz. Buna hep itiraz
ettiniz, bunu hep reddettiniz ama bakın, gelinen aşamada artık bütün dünya bu
içerisine girilen ilişkileri sorgulamaya başladı. AKP-IŞİD ilişkisi, AKP-El
Nusra, AKP-Ahrar el Şam ilişkisi bütün dünyada yüksek sesle dillendirilmeye
başlandı. Sizler de eminim ki nereye gidiyorsanız bu dile getirilen hususlarla
bir şekilde yüzleşmek, karşılaşmak durumunda kalıyorsunuz. Bakın, ret ve
inkârdan da artık vazgeçtiniz. Yani, bugün Cumhurbaşkanı Erdoğan çıkıp bütün
dünyanın gözünün içine baka baka El Nusra’nın aslında neden bir terör örgütü
olmaması gerektiğini ifade ederken aslında bir itirafta bulunuyor. Şimdi, tam
da aynı dönemlerde AKP’ye yakın birtakım yandaş kalemşörlerin ekran ekran
dolaşıp 11 Eylül saldırılarını meşrulaştırmaya çalışmaları, Charlie Hebdo
saldırısı, Brüksel’deki patlamaları Müslümanların bir misillemesi olarak
tanımlamaları her hâlde tesadüf olmasa gerek. Yani, siz öyle bir algı
yarattınız ki, o yarattığınız algıyla aslında bütün dış politikanızın itirafını
yaptınız. Ya, şimdi bütün dünyayı nasıl inandıracaksınız? El Nusra bütün
dünyada eşittir El Kaide olarak biliniyor, El Kaide eşittir 11 Eylül
saldırıları olarak biliniyor; IŞİD, bütün dünyada vahşi, barbar bir tecavüzcü
ve katliamcı örgüt olarak biliniyor. Şimdi, siz bunlar üzerinden bir algı
yaratmaya çalışırsanız, bütün dünya içerisine girmiş olduğunuz bu durumu
önünüze getirmeye devam eder.
Bakın,
bu çetelerle girilen ilişkilerden dolayı Rus uçağı düşürüldü; o Rus uçağı,
öyle, bilmem, Türkmen Dağı'nda Türkmen halkını korumak için falan düşürülmedi.
O dönemde Türkmen Dağı’nda Türkmen kalmamıştı zaten. Görüntüleri hepiniz
izlediniz, o pilotların öldürülme görüntüsünü. Orada El Nusra ve Ahrar el Şam
çeteleri vardı. Sırf o çeteleri koruma adına Rus uçağını düşürdünüz; büyük bir
diplomatik, ekonomik, siyasi krizi bu halkların önüne getirdiniz; yetmedi,
çıkıp meydan okudunuz. Yani, o dönemin Başbakanı Sayın Davutoğlu çıkıp
“Talimatı ben verdim.” dedi, Cumhurbaşkanı Erdoğan muhtarlar toplantısında
“Bugün olsa bugün yine düşürürüz.” dedi. Hem Cumhurbaşkanı hem AKP
siyasetçileri “Özür dilemesi gereken Rusya’dır. Asla özür dilemeyiz.” dedi.
Bütün bunlar, bakın, kayıtlarda var. Sosyal medyadan ufak bir tarama yaparsanız
bunların hepsini görürsünüz.
ORHAN
DELİGÖZ (Erzurum) – Özür dilemedik, “Olaydan dolayı üzgünüz.” dedik. 
İDRİS
BALUKEN (Devamla) – HDP olarak biz, AKP'nin bu politikasının faturasının
Türkiye halklarının önüne gelmemesi için Rusya’ya gittiğimizde bizi vatan
ihanetiyle suçladınız; ne hainliğimiz kaldı ne vatana yaptığımız ihanet. Bir
heyet görüşmesine bu şekilde yaklaşım ortaya koyarken şimdi bir de bakıyoruz ki
çarşaf çarşaf özür mektupları göndermişsiniz. Şimdi, bu ne perhiz, bu ne lahana
turşusu! Madem Moskova’yla ilişkileri geliştirmek, madem Moskova’nın Türkiye
halklarına bir fatura geliştirmesini engellemeye çalışmak vatan hainliğiyse o
zaman sizin bu yaptığınıza ne diyeceğiz? Mektupta -hani özür dilemeyecektiniz-
özür dilemişsiniz. Kremlin açıklama yapıyor: “Türkiye özrü kabul etti.”
Başbakan burada açıklama yapıyor: “Tazminat ödemeye hazırız.” Şimdi, bu kadar
tutarsız bir yaklaşım olabilir mi? Siz bu yaklaşımlarla Türkiye'yi ve Türkiye
halklarını uluslararası arenada küçük düşürdüğünüzün herhâlde farkındasınız. Bu
kadar ilkesiz, bu kadar tutarsız bir yaklaşımı kabul etmek mümkün değil. Hele
hele o “Gerekirse tezek yakarız.” efelenmeleri daha hafızalarda taze. Böyle bir
dış politika olabilir mi? 
Bakın,
şimdi, İsrail’le ilgili eminim ki bu grup içerisindeki birçok milletvekili
rahatsızdır. Mübarek ramazan ayında İsrail’le anlaşmayla bu ramazan ayının
maneviyatını taçlandırmış oldunuz. Hangi AKP’li milletvekili bunu içine
sindirerek kabul edebilir? Böyle bir şey olabilir mi?
MEHMET
UĞUR DİLİPAK (Kahramanmaraş) – Sana ne!
İDRİS
BALUKEN (Devamla) – Nasıl bana ne? Ben bu ülkenin vatandaşı olduğum için siz de
bu ülkeyi yöneten Hükûmet olduğunuz için bu Hükûmet politikalarını halkım adına
denetlemekle sorumluyum.
MEHMET
UĞUR DİLİPAK (Kahramanmaraş) – AK PARTİ’lilerden sana ne, sen kendine bak!
İDRİS
BALUKEN (Devamla) – Siz İsrail’e “terör devleti” demediniz mi? “Filistin
halkına bu kadar zulmedenle asla benim dönemimde hiçbir şekilde bir normalleşme
olmaz.” demediniz mi? 
MEHMET
UĞUR DİLİPAK (Kahramanmaraş) – Sen kendi düşüncelerini söyle.
BAŞKAN
– Sayın milletvekilleri, müdahale etmeyelim lütfen.
İDRİS
BALUKEN (Devamla) – Siz… Ya, bakın, muhalefeti bu şekilde susturamazsınız.
Muhalefet doğru politikayla, iradeli siyasetle ve bu şekilde yanlışlar
yapmamakla susturulur. Bu yanlışları yaptığınız sürece bunları dile getirmeye
tabii ki devam edeceğiz. Varsa bir itirazınız gelip burada cevap verirsiniz.
Şimdi,
bakın, İsrail’le ilgili üç şart vardı: Özür, tazminat ve ablukanın
kaldırılması. Hangi biri yerine geldi? 
ORHAN
DELİGÖZ (Erzurum) – Hepsi de geldi.
İDRİS
BALUKEN (Devamla) – Özür dilendi mi, resmî bir özür mektubu var mı? 
ORHAN
DELİGÖZ (Erzurum) – Dilendi, bütün dünya duydu. Bütün dünya duydu özrü.
İDRİS
BALUKEN (Devamla) – Türkiye kamuoyuna açıklayacağınız bir özür metni var mı?
Mesela siz Rusya’dan mektupla özür dilediniz ya, Kremlin o mektubu yayınladı;
buyurun, İsrail’in göndermiş olduğu özür mektubu varsa yayınlayın. Güya
Cumhurbaşkanına telefon açmışlar da özür dilemişler. Ya, siz diplomasiyi mi
bilmiyorsunuz, siyaseti mi bilmiyorsunuz, dış politika böyle yürütülebilir mi?
Böyle bir özür yöntemi yok ki. Kendiniz yapmamışsınız, Putin’e telefon açmadan
mektuba resmî olarak o özrü nasıl yazmışsanız İsrail’den de onu isteyeceksiniz.

Tazminat…
Ortada bir tazminat yok. Bir ceza hukukuna göre tanımlanmış suç ve onun
getirdiği bir tazminat yok. 20 milyon doları bir vakfa hibe etmiş, bağışlamış,
onun üzerinden tazminat diyorlar. Ya, ne alakası var? Zaten siz İsrail’in “Kaz
gelen yerden tavuk esirgenmez.” anlayışını bilmiyor musunuz? İsrail mevcut
askerî anlaşmalarla, doğal gaz anlaşmalarıyla yüzlerce 20 milyon doları
kazanacak, onların bir tanesini göz boyamak için buraya tazminat diye yutturamazsınız.
Abluka kalktı mı? Kalkmadı. 
VELİ
AĞBABA (Malatya) – Resmîleşti.
İDRİS
BALUKEN (Devamla) – Gazze aynı ablukayı daha sert bir şekilde hissedecek çünkü
siz, o ablukayı resmileştirmiş oldunuz.
ORHAN
DELİGÖZ (Erzurum) – O da kaldırılacak. Şu anda Filistin halkı rahatlayacak,
kaldırılacak.
İDRİS
BALUKEN (Devamla) – Yani bütün bunları -zamanımız yetmedi- keşke sataşmalar
olmasaydı, daha uzun konuşsaydık ama bir politik iflasla karşı karşıyasınız.
Şimdi Başbakan diyor ki: “Mısır’la Bakanlar düzeyinde işte görüşmeler
başlayacak.” O görüşmeden sonra herhâlde Bakanlar Rabia işareti yaparak ortak
açıklama yapacaksınız. Daha dün “Darbeci.” diyordunuz Sisi’ye, bilmem “Darbeci,
katliamcı, sinsi.” diyordunuz…
(Mikrofon
otomatik cihaz tarafından kapatıldı) 
İDRİS
BALUKEN (Devamla) – …bugün hangi yüzle çıkıp açıklama yapacaksınız? Dolayısıyla
bütün bu dış politikalarla ilgili uyarılarımızı dikkate almak durumundasınız. 
Eğer
yanlıştan vazgeçmek istiyorsanız bu önergemize onay verin, bütün muhalefet
milletvekillerinden oluşan bir komisyonla dış politikadaki yanlışları ve
buradan çıkışı hep birlikte araştıralım diyorum. 
Hepinize
saygılar sunuyorum. (HDP sıralarından alkışlar) 
BAŞKAN
– Teşekkürler Sayın Baluken.
Önerinin
aleyhinde ilk söz, Bursa Milletvekili Cemalettin Kani Torun’a aittir. 
Buyurun
Sayın Torun. (AK PARTİ sıralarından alkışlar) 
CEMALETTİN
KANİ TORUN (Bursa) – Sayın Başkan, değerli milletvekilleri; Türkiye
Cumhuriyeti’nin 1990’lı yıllardaki temel dış politika anlayışını en iyi anlatan
kelime “çözümsüzlük”tür. Çözümsüzlük, görüşmeleri içinden çıkılmaz hâle
getirmek, getirilen her öneriye mesafeli yaklaşmak, somut bir çözüm politikası
üretmemek 1990’lı yılların Türkiye siyasetini şekillendirmiştir. 
AK
PARTİ iktidara gelişinin ilk yılından itibaren çok farklı, dinamik, aktif ve
ezber bozan bir dış politika yürüterek bölgenin önemli bir aktörü hâline
gelmiştir. Avrupa Birliği’nden Orta Doğu siyasetine, Afrika’dan Latin Amerika
ülkeleri ve Pasifiklere kadar Türk dış politikasının ufkunu açan politikalar AK
PARTİ döneminde sağlanmıştır. 
Dış
politikada aktif bir rol benimseyen Türkiye, kendi bölgesindeki sorunlara
ilişkin yapıcı çözümler üretmiş, komşularla sıfır sorun politikası
doğrultusunda yapıcı adımlar atarak bölgede gücü yükselen bir aktör hâline
gelmiştir. 
Aynı
zamanda “yumuşak güç” ilkesi doğrultusunda sosyal ve insani yardımlarla
kültürel hinterlandıyla ilişkilerini yeniden tesis etmiş, kısa sürede
saygınlığını artırmıştır. “Bekle ve gör” politikasının yerini, “anla, öngör ve
hamle yap” stratejisi almıştır. 
Bu
süreçte dış politikanın insani prensipler üzerinden yürütülmesi, vicdani
değerlerin korunması, ilkeli bir söylemin oluşturulması Türkiye’nin prestijini
artırmış, bu durum Türkiye’nin ekonomik ilişkilerine de yansımış ve bölge
ülkeleriyle ticaret hacmimiz ciddi oranda artmıştır.
2003’te
Irak’ın işgaliyle başlayan süreç bölgeyi destabilize etmiş, El Kaide terör
örgütü Irak’ta faaliyete başlamıştır. Türkiye Irak’ın işgali sonrasında bölgede
yapıcı bir rol oynamış ve ülkenin istikrara kavuşması için elinden geleni
yapmıştır. 
Özellikle
Anbar bölgesindeki Sünni aşiretlerle olan ilişkilerimiz sayesinde Sünni
Arapların siyasi sürece katılmaları bizim çabalarımız sonucu mümkün olmuş ve
2009’a geldiğimizde El Kaide bölgede taban kaybetmiş ve terör olayları ciddi
oranda azalmıştır. Ancak ABD’nin ülkeden çekilmesi sonrası Başbakan seçilen
Nuri El Maliki’nin mezhepçi politikaları Sünni Arap toplumu ve bilahare
Kürdistan bölgesel yönetimini ötekileştirmiş ve Irak’ta istikrar yeniden
bozulmuş ve özellikle Anbar eyaletinde terör guruplarının yeniden aktif hâle
gelmesine yol açmıştır. 
Bu
gelişme, 2013 yılında DAİŞ terör örgütünün ortaya çıkmasına yol açmış,
sonrasında Anbar bölgesini kontrol altına almasına ve bölgede etkin bir aktör
hâline gelmesine yol açan süreç başlamıştır. Türkiye, Irak yönetiminin mezhepçi
tavrının sonuçları konusunda müttefiklerimizi sürekli uyarmış ancak Musul’un
düşmesinden sonra haklılığımız kabul edilmiş fakat maalesef çok geç
kalınmıştır.
2010
yılında başlayan Arap Baharı, Orta Doğu’nun demokratikleşmesine ilişkin
umutları artırmış fakat demokratikleşme süreci militarist müdahalelerle
kesintiye uğramıştır. Arap Baharı’na kadar olan süreçte Türkiye bölge
ülkeleriyle olan ilişkilerini geliştirmiş, Arap Baharı sürecinde güç kazanan
yeni aktörlere destek olarak bölgede sorumluluk almıştır. Bu aktif yaklaşım
tamamen insani kaygılarla şekillenmiştir. 
Libya’da
başlangıçta sorunun barışçı bir şekilde çözülmesi için Kaddafi yönetimiyle
ilişkiler muhafaza edilmiş ve demokratik reformlar için teşvik etmiş ancak
yönetimin maalesef silahı tercih etmesinden sonraki gelişmelerle bölge
istikrarını kaybetmiştir. Türkiye bugün de tüm taraflarla ilişkilerini
sürdürerek Libya’da barış sürecini desteklemektedir.
Mısır’daki
devrim sonrasında Türkiye demokrasinin yerleşmesi konusunda her türlü teknik
yardımı yapmış ve yönetimi daha kapsayıcı olması konusunda uyarmıştır. Mısır’da
seçimle gelen yönetimin askerî darbeyle devrilmesi ve sonrasında Türkiye ilkeli
bir politika izlemiştir. Bize her platformda demokrasi dersi vermeye çalışan
Batı ülkeleri Mısır olayında sınıfta kalmış ve askerî yönetime alenen destek
olarak ikiyüzlülüklerini teyit ettirmişlerdir. Burada kınanacak olan
Türkiye’nin tavrı değil, bu çifte standartçı Batı’nın tavrıdır. 
Her
vesileyle Batı başkentlerini arşınlayıp Türkiye’nin seçilmiş Hükûmetini şikâyet
edenlerden bu konuda bir eleştiri duymamamız, bu kesimlerin de
ikiyüzlülüklerinin teyididir. Bu arada Batı’nın Mısır konusundaki
ikiyüzlülüğünün terör örgütlerine malzeme sağladığını belirtmem gerek.
Suriye
meselesine gelince… Türkiye aynen Libya’da olduğu gibi yönetimle ilişkilerini
sürdürmüş ve demokratik reformlar için teşvik etmiştir. Suriye’de ilk
gösterilerin silahla karşılık görmesi ve bilahare tanklarla şehirlerin
bombalanması sürecinde altı ay süreyle biz yönetimi iknaya çalıştık.
VELİ
AĞBABA (Malatya) – Suriye politikanız doğru, Allah var(!) Elimizi vicdanımıza
koyalım, Suriye politikası doğru(!)
CEMALETTİN
KANİ TORUN (Devamla) - Ancak bir halkın ayrım gözetilmeden katledilmesine göz
yumamazdık. Sonrasında Türkiye barışçı tüm çabaları desteklemiş ancak rejim bu
çabaları boşa çıkarmış ve bugün gelinen noktada 5 milyonu ülke dışına, 7
milyonu da ülke içine olmak üzere nüfusun yarısı evlerini terk etmek zorunda
kalmıştır. 
VELİ
AĞBABA (Malatya) – Çok kimse ölmedi(!) 1,5-2 milyon insan öldü, 5 milyon insan
mülteci oldu, 7 milyon insan yer değiştirdi. Allah var, doğru(!) Tek parti
döneminde oldu galiba, tek parti(!)
CEMALETTİN
KANİ TORUN (Devamla) - Türkiye’nin bütün iyi niyetine rağmen maalesef Birleşmiş
Milletler ve uluslararası kuruluşlar bu konuda etkili olamamış ve savaşın
derinleşmesine çanak tutmuşlardır. 
Bu
arada, Irak’ta ortaya çıkan DAİŞ terör örgütü Suriye’ye geçmiş ve Suriye’de
demografik mühendislik yapmak isteyen güçlere hizmet etmeye başlamıştır. 
ÖZGÜR
ÖZEL (Manisa) – Kararı İsmet Paşa aldı, bunlar mecburen uyguladı(!)
VELİ
AĞBABA (Malatya) – Tek parti döneminde oldu, tek parti(!)
BAŞKAN
– Arkadaşlar, lütfen müdahale etmeyelim. 
Buyurun
Sayın Torun.
CEMALETTİN
KANİ TORUN (Devamla) – Suriye’nin kuzeyinde PKK terör örgütünün…
VELİ
AĞBABA (Malatya) – Bu Suriye politikası var ya… İsmet Paşa var ya, İsmet Paşa;
İsmet Paşa yaptı bunu da(!)
CEMALETTİN
KANİ TORUN (Devamla) – …Suriye kolu eliyle etnik ve ideolojik temizlik
yapılmasına DAİŞ aracılık etmiştir. Türkiye’nin bu örgütle ilişkisi olduğu bir
iftiradır.
VELİ
AĞBABA (Malatya) – Külliyen(!)
CEMALETTİN
KANİ TORUN (Devamla) – Esasen örgütün eylemlerinin sonuçlarına bakarsanız
onlarla PKK arasında bir muvazaa olduğu aşikârdır. Her ikisinin de ipleri aynı
yere bağlıdır, aynı amaca yani bölgenin yeniden dizaynına hizmet etmektedirler.
Türkiye,
Suriye rejimiyle önceki sürdürdüğü ilişkileri hiçbir şey olmamış gibi
sürdürseydi, bugün bize “İlişkileri niye kestiniz?” diyenler o zaman da
“Suriye’de sivilleri katleden bir rejimle nasıl ilişkiyi devam ettirirsiniz?
Müslümanlar katledilirken nasıl ses çıkarmazsınız?” diye bize yine
saldıracaklardı. Türkiye tarih önünde ve vicdanlarda doğru olanı yapmıştır.
Orta Doğu siyasetinde ilkeli ve kararlı duruşunun yanı sıra…
VELİ
AĞBABA (Malatya) – Hakikaten ilkeli ve kararlı(!) Allah var, bu dış politika
var ya, AKP’nin en başarılı olduğu alan(!) Elinizi vicdanınıza koyun.
CEMALETTİN
KANİ TORUN (Devamla) – …son zamanlarda yaptığı açılımlar ve anlaşmalar AK PARTİ
siyasetinin Türk dış politikasında açtığı çığır, devrim niteliğindedir.
VELİ
AĞBABA (Malatya) – Irak’ta 1,5 milyon Müslüman öldü, Suriye’de 5 milyon insan
mülteci oldu, Libya beşe bölündü. Allah var, bu konuda başarılısınız(!)
CEMALETTİN
KANİ TORUN (Devamla) – Zira savunduğu mazlum halkların kalplerini kırmadan
Filistin’e, Gazze’ye bir katkı sağlamak niyetiyle yapılan bu son anlaşma
ileride sonuçları daha açık görülecek bir barış siyasetidir.
VELİ
AĞBABA (Malatya) – Öyle vallaha(!) Allah var, bu konuda başarılısınız(!)
CEMALETTİN
KANİ TORUN (Devamla) – Biraz dinle de öğren arkadaşım. 
VELİ
AĞBABA (Malatya) – Başarılısınız yani dış politikada(!) Amerika’yla düşman,
Rusya’yla düşman…
BAŞKAN
– Sayın Ağbaba, lütfen ama… Mütemadiyen, böyle, tacizde bulunuyorsunuz. Lütfen…
CEMALETTİN
KANİ TORUN (Devamla) – İsrail’le ilişkilere bu açıdan bakıldığında, ülkemizin,
bölgemizin geleceği açısından AK PARTİ’nin gerektiğinde bölgenin barış ve
refahı için risk ve inisiyatif alabileceğinin de kanıtıdır. 
Rusya’yla
uçak krizi sonucu başlayan süreç her iki ülke ekonomisinin zarar görmesine yol
açmış ve yapılan anlaşmalar sonunda krizin çözülmesi süreci başlamıştır. (AK
PARTİ ve CHP sıraları arasında karşılıklı laf atmalar)
BAŞKAN
– Arkadaşlar, lütfen… Bakın, kürsüde hatip var, lütfen hatibe saygılı olalım. 
CEMALETTİN
KANİ TORUN (Devamla) – Bildiğiniz üzere yarın Sayın Cumhurbaşkanımız Rusya
lideri Putin’le bir telefon görüşmesi yapacaklardır. Rusya’yla düzeyli
ilişkilerimiz ve birçok alandaki iş birliğimizin devam edeceğini ümit ediyoruz.

Yükselen
ekonomisi, demokratikleşen siyaseti, uluslararası arenada artan prestijiyle ve
son olarak Suriye krizinde gösterdiği insanlık dersiyle Türkiye, Avrupa
Birliğinin ihtiyaç duyduğu bir ülke hâline AK PARTİ sayesinde gelebilmiştir. 
VELİ
AĞBABA (Malatya) – Evet, bravo! Vallahi bravo! Suriye, Irak, Rusya, Amerika
Birleşik Devletleri, İsrail…
CEMALETTİN
KANİ TORUN (Devamla) - 3 Ekim 2005’ten bu yana Avrupa Birliğiyle başlatılan
müzakereler hâlen devam etmektedir. Şu anda Türkiye Avrupa Birliğinin
kendisinden beklediği kriterlerin birçoğunu karşılamıştır. Bunu Avrupa Birliği
için değil, kendi demokrasisi ve refahı için yapmıştır. Özellikle son yapılan
mülteci anlaşmasıyla Ege’de günlük 7 bin olan geçişler neredeyse
sıfırlanmıştır. Geçen yıl 5 binin üzerinde mülteci bu geçişler sırasında
hayatını kaybetmişti, bu anlaşma sayesinde yeni Aylan bebek vakaları olmayacak
ve geçişler yasal göçe dönüşecektir. 
VELİ
AĞBABA (Malatya) – Eskiden 15, 15 ölüyordu, şimdi 500, 500 ölüyor.
CEMALETTİN
KANİ TORUN (Devamla) - Türkiye’ye bu anlaşma karşılığında vadedilen vize
muafiyeti konusunda 72 kriterin 67’si gerçekleşmiştir. Bu konuda terörle
mücadelemize zarar verecek hiçbir dayatmaya boyun eğmeyeceğiz. Kendi
şehirlerinde meydana gelen bir terör olayı yüzünden aylarca olağanüstü hâl ilan
edip özgürlükleri kısıtlayanların bize ders vermeye hakkı ve haddi yoktur.
Ülkemiz 2002’den bu yana AK PARTİ hükûmetleriyle birlikte yalnız kendi
bölgesinde değil, küresel ölçekte önemli bir siyasi, diplomatik, ekonomik aktör
hâline gelmiştir. 2002’de 36 milyar dolar olan ihracatımız bugün 150 milyar
dolarlara yükselmiş, ayrıca TİKA, Yunus Emre ve Yurtdışı Türkler Başkanlığı
gibi yumuşak gücümüzün aracı olan kurumlar aracılığıyla da dış politika
çalışmalarımızı yürütmekteyiz. 
(Mikrofon
otomatik cihaz tarafından kapatıldı)
CEMALETTİN
KANİ TORUN (Devamla) - Dışişleri Bakanlığımızın dış temsilciliklerinin sayısı
228’e çıkmış ve ülkemiz her alanda olduğu gibi bu alanda da büyük başarılar
elde etmeye AK PARTİ yönetiminde devam etmektedir, inşallah, daha sağlam
adımlarla ilerleyecektir. 
Hepinize
saygılar sunuyorum. (AK PARTİ sıralarından alkışlar)
BAŞKAN
– Teşekkürler Sayın Torun.
İDRİS
BALUKEN (Diyarbakır) – Sayın Başkan…
BAŞKAN
– Buyurun Sayın Baluken.
İDRİS
BALUKEN (Diyarbakır) – Sayın hatip konuşması esnasında “Suriye politikamızı
eleştirenler...” dedi ki ben de Suriye politikasını eleştirdim kürsüden.
CEMALETTİN
KANİ TORUN (Bursa) – PKK’ya sataştım ben, onlara değil. 
BAŞKAN
– Sayın Baluken, bunu sataşma olarak sayamayız.
İDRİS
BALUKEN (Diyarbakır) – Hayır, “Suriye politikasını eleştirenler…”
BAŞKAN
– Sayamayız. Sizin şahsınızı ya da grubunuzu ilzam etti mi?
İDRİS
BALUKEN (Diyarbakır) – Benim cümlemi bitirmemi bekleyin yani.
BAŞKAN
– Olur mu öyle bir şey ya? Ben tutanakları isteyeyim. 
İDRİS
BALUKEN (Diyarbakır) – Cümlemi bitirmedim ben. 
BAŞKAN
– Eğer şahsınıza ya da grubunuza yönelik…
İDRİS
BALUKEN (Diyarbakır) – Hayır, ne diyecektim? Cümlemi bitirdim mi?
BAŞKAN
– Sizin grubunuza ya da şahsınıza yönelik bir ithamda bulunduysa söyleyin.
İDRİS
BALUKEN (Diyarbakır) – Tamam, bir cümlemi bitirmemi bekleyin, sonra takdir
edin. 
BAŞKAN
– Söyleyin, bitirin. 
İDRİS
BALUKEN (Diyarbakır) – Ben daha birinci cümlemin arasına virgül koymadan engel
çıkarıyorsunuz.
BAŞKAN
– Tamam, tamamlayın cümlenizi.
İDRİS
BALUKEN (Diyarbakır) – Bu, ne kadar şartlandığınızı gösteriyor. 
BAŞKAN
– Hayır, şartlandığımı değil yani…
İDRİS
BALUKEN (Diyarbakır) – Ya, bir dinleyin, ondan sonra takdir edin. Sayın hatip
dedi ki: “Suriye politikamızı eleştirenler, eğer Esad’a karşı biz bir tavır
geliştirmemiş olsaydık ‘Müslümanları katledenlerle ortak hareket ediyorlar.’
şeklinde bir eleştiri getireceklerdi.” dedi. 
BAŞKAN
– Evet, bunun neresi sizinle alakalı?
İDRİS
BALUKEN (Diyarbakır) – Böyle bir tanımlama yaptı. Ben Suriye politikasını
eleştiren grup başkan vekili olarak bu tarz bir tespiti…
BAŞKAN
– Bu genel bir tespitti, genel bir yaklaşımdı. Ben buna ilişkin olarak
tutanakları da istiyorum.
İDRİS
BALUKEN (Diyarbakır) – Bizi kastetmediğini sayın hatip ifade eder o zaman.
BAŞKAN
– Tamam, tamam.
İDRİS
BALUKEN (Diyarbakır) – Çünkü Suriye politikasını eleştirirken tek bir noktadan
değil, bütün Suriye ve Rojava’daki gelişmeleri değerlendirdi…
BAŞKAN
– Sayın Baluken, zorlama bir şey yapmayalım lütfen. Ben tutanakları isteyeyim,
varsa vereceğim söz.
İDRİS
BALUKEN (Diyarbakır) – Bir bakın siz.
BAŞKAN
- Önerinin lehinde ikinci söz Ankara Milletvekili Ahmet Haluk Koç’a aittir.
Buyurun
Sayın Koç. (CHP sıralarından alkışlar)
AHMET
HALUK KOÇ (Ankara) – Sayın Başkan, değerli milletvekilleri; hepinizi saygıyla
selamlıyorum. Görüşülmekte olan önerge üzerinde söz aldım. 
Öncelikle,
bugün Diyarbakır’da hain terör saldırısında hayatını kaybeden polis memurumuza
Allah’tan rahmet diliyorum; ailesine sabır, aziz milletimize de başsağlığı
diliyorum. 
Ülkemizin
birlikte yaşama iradesine, halkımızın huzur ve refahına kasteden terör örgütüne
destek olanları, kol kanat gerenleri, bugünkü düzeyde eylem yapabilme
cesaretine ulaşmada önünü açanları huzurlarınızda telin ediyorum, kınıyorum.
Değerli
milletvekilleri, terörle mücadele nasıl bir partinin siyasi çıkarları
doğrultusunda yürütülemezse dış politika da bir partinin siyasi çıkarları
doğrultusunda şekillendirilemez, olgunlaştırılamaz, yürütülemez. Dış politika
bütün ülkeler için geçerli. Herkes bazı kelimelerden alerji kapabilir ama dış
politika millîdir. Dış politikalar, bu ülkede yaşayan herkesin ortak
çıkarlarını savunan bir çizgide olmak zorundadır. Ve dış politikanın
çıkarımından ortaya çıkan sonuçlar ülkede yaşayan herkesin geleceğiyle doğrudan
ilintilidir.
Değerli
arkadaşlarım, dış politika hamasetle, şovenizmle, süslü laflarla, iç piyasaya
malzeme sunmak amacıyla yapılabilecek bir politika türü değildir. Dış politika
rüyalar âleminde yaşayanlar, soğuk gerçek karşısında uyandıkları zaman,
bedelleri kendileri değil, bütün milletin ödediği gerçeğiyle karşılaşırlar.
Değerli
arkadaşlarım -ifade ettim- dış politika iç politik ihtiyaçlara göre
şekillendirilemez. Yapılan hatalara geleceğim. “Hadi bakalım, biz bir taş
atalım. Allah kerim, yürüyelim, kervan yolda düzülür.” mantığıyla yürütülecek
silsile politikası değildir dış politika. Dış politikanın tarihsel boyutu
vardır, konjonktürel boyutu vardır -demin söylediğim gibi- her şeyden önemlisi
millî ekseni vardır.
Değerli
arkadaşlarım, Sayın Kılıçdaroğlu da bugün grup konuşmasında belirtti.
Devletlerin daimî dostları, daimî düşmanları yoktur; devletlerin daimî
çıkarları vardır, bu çıkarları korumak ve geliştirmek de hükûmetin görevidir.
Tarihin binbir badiresinden süzülerek gelen birtakım kurallara maalesef
Hükûmetiniz sırtını döndü. Yapılan iyi niyetli uyarılara, hiçbir siyasi
beklenti olmadan, demin söylediğim eksen etrafında yapılan tüm uyarılara
kulaklarınızı kapattınız, gerçeklerle yüzleşmek istemediniz. Ve daha da ileri
gittiniz, oluşturduğunuz havuz medyalarıyla, algı oluşturma mekanizmalarıyla,
bu uyarıları birer millî görev, birer siyasi görev olarak yapanları hain olarak
ilan ettiniz, çarmıha gerdiniz, haysiyet cellatlığı yaptınız bu arkadaşlarımıza
karşı. Maalesef bunları yaşadık ama gün geldi, katı gerçekler hepimizle
buluştu. 
Sayın
Başkan, değerli arkadaşlarım; “stratejik derinlik” dendi bir dönem, hayaller
âlemi bence, daha farklı da ifade edebiliriz. Yani, buradan kalktık, bugün
cumhuriyetin temel değerleri üzerinden sürekli yıpratıcı, eleştirici, küçük
görücü, hakir görücü politika oluşturan bir yayın organının da belirttiği gibi,
gerçekten, yurtta sulh, dünyada sulh… “Bu, gerçekten önemli bir kavrammış.”
deme noktasına geldi o yayın organı da bir köşe yazarı aracılığıyla. 
Şunu
söylemek istiyorum: İşin ehli olan, aldığı eğitim ve yıllara dayanan
tecrübeleriyle sizi uyarmaya çalışanları monşerler olarak küçük gördünüz,
onları önemsizleştirdiniz, toplum önünde itibarsızlaştırmaya çalıştınız. “Ey
Moskova, ey Washington, ey Şam, ey Bağdat, ey Brüksel…” Bu “ey”le başlayan çok
nutuk dinledik, hatırlıyorsunuz. Bu “ey”lerin sonunda aynı kahramanlık tınıları
sonuç paragrafında çıkmadı; sonuç paragrafında tam tersine alınması gereken
dersler gerçeği önümüzde dururken -benden önce konuşan çok değerli hatibin
ifade ettiği gibi- aynı sözleri söylemeye, aynı hatalar üzerinden politika
oluşturmayı savunmaya devam ediyorsunuz. Bugün yaşadığımız gerçekler de işin
cabası. 
Değerli
arkadaşlarım, hiç özel şeylere girmeyeceğim. Çok konuşuldu, konuşuluyor da, bir
sonraki araştırma önergesinin konusu da aynı, İsrail konusu, Rusya konusu. 
Yine,
bugün bir köşe yazarımızın dediği gibi, hani Nasrettin Hoca fıkrasında var,
oradaki deyimiyle söylemiyorum ama “Biz bu haltı niye karıştırdık?” noktasına
geldi iş. Hani, usta ile şey giderken eşekle “Biz bu haltı niye karıştırdık
köyün girişinde?”, o noktaya geldi bugün politikamız. Yani, yapılanlar
hakikaten ulusal çıkarlar bakımından, getirdiği ekonomik sıkıntılar bakımından,
oluşturduğu Türkiye aleyhine bölgedeki dengeler bakımından hepimize ağır
faturalar olarak çıkmaya başladı. 
Bunlardan
bir sonuncusu -belki değinilecek ama özetlemeye çalışayım- Avrupa Konseyi.
Avrupa Konseyi, Türkiye’nin de kurucu üyesi olduğu, 47 üyeden oluşan bir
demokrasi okulu, Sayın Abdullah Gül’ün dediği gibi. Birçok arkadaşım var, ben
de 2007 yılından itibaren orada görev yapıyorum. Sosyalist grupta da bana
verilen önemli görevleri şu ana kadar ifa ettim ve Türkiye’yi de temsil ettim.
Arkadaşlarımızla beraber kapalı toplantılarda da bulunduk, onlar da bilirler.
Türkiye’de, burada ne söylüyor isek basın özgürlüğüyle ilgili, medya
bağımsızlığıyla ilgili, güçler ayrılığı ilkesinin tahrip edilmesiyle ilgili,
otoriterleşmeyle ilgili orada da aynısını söylüyoruz ama Türkiye’nin birlikte
yaşaması bakımından, Kürt kardeşlerimizle birlikte eşit haklara sahip, eşit
hukuku savunan, eşit hukuku paylaşan eşit cumhuriyet yurttaşları olmak yolunda
ne eksiğimiz varsa onun giderilmesinin meşru, açık zeminde -gizli kapaklı
değil- Parlamentoda, bu milletin tanıklığında burada tartışılması gereğinin de
altını çiziyoruz. 
Teröre
orada da karşı çıktık, burada da karşı çıkıyoruz; Sayın Küçükcan orada. Bütün
konuşmalarımızda bunun altını özellikle çiziyoruz. Yani, Brüksel’de terör
olduğu zaman, o Avrupa için terör; Ankara’da, İstanbul’da terör olduğu zaman, o
terör değil. Böyle bir mantığı kabul etmek mümkün değil Batı gözünde. Buna da
şiddetle karşı çıkıyoruz. Terörün insanlık suçu olduğunun, hiçbir siyasi kurum,
kuruluş, kişi tarafından korunmaması gerektiğinin altını çiziyoruz.
Ve
burada baktığımız zaman, Avrupa Konseyi, insan hakları, demokrasi, hukuk
devleti, temel ilkeler; Türkiye darbe döneminden sonra 2004 yılında denetim
sürecinden çıkmış… Sayın Çavuşoğlu’yla da birlikte çalıştık, başkan seçilmesine
de sosyalist grupta da katkımız oldu karınca kararınca. Kendisi bunu
değerlendirdi, değerlendirmedi ama kendi grubundan daha çok imzayı toplayan bir
arkadaşınızım o dönemde. Burada daha farklı yorumlar oldu, ben de cevap
vermiştim o zaman, o geride kaldı. 
Baktığımız
zaman, Türkiye 2004 yılında bu kurumda denetimden çıkıyor ve bugünkü
uygulamalar karşısında, Türkiye 2017 Nisanında tekrar denetim altındaki ülke
statüsüne girecek. 
Değerli
arkadaşlarım, bu eleştirileri ciddiye alın. Burada bir iç siyaset malzemesi
yok, hatalarınız var. Hâlâ bundan sonra görüşülecek olan kanun tasarısı, bu
hatalardan bir tanesi. Bunu, hiçbir demokratik süreçte, hiçbir demokratik
organizasyona anlatamayız, anlatamazsınız, nitekim anlatamayacağız da. 17
Aralıktan sonra, belki, Konseyi Rusya gibi terk edeceğiz bize yaptırılan,
yapılan, yapılacak olan muameleden sonra. Bu acılarla karşı karşıyayız. Bizi
destekleyen Azerbaycan, Ukrayna, Gürcistan’ın iktidar partisi dışında, bir iki
dost milletvekilinden başka tutacak dalımız yok orada. Bu gerçekleri saklayamayız,
Avrupa’nın gözünden de saklayamayız. Bunlarla sizler de yüzleşmek zorundasınız.
Onun
için, sayın vekilimin buradaki konuşmasının, gerçeklerle biraz daha uyumlu
olmasını beklerdim. Türkiye'nin dış politikasıyla ilgili koalisyon görüşmeleri
sırasında orada da görevliydim…
(Mikrofon
otomatik cihaz tarafından kapatıldı) 
AHMET
HALUK KOÇ (Devamla) – …bazı arkadaşlarımla beraber çok net ifade etmiştik,
a’den z’ye değişmesi gerekir. Orada da itham edildik -itham değil, tartışmalar
sırasında- ama bugün geldiğimiz noktada bazı yanlışlardan dönülüyor; dönülüyor
ama hani, Nasreddin Hoca’nın fıkrasındaki gibi “Biz bu haltı niye karıştırdık?”
denilerek, faturalar üstlenilerek dönülüyor. 
Umarım,
bundan sonrasında daha sağlıklı, daha sağduyulu, daha birbirini okuyabilen ve
iç politikanın dışında değerlendirilebilen, ulusal çıkarları önceleyen bir dış
politikayı hep beraber yürütme şansımız olur.
Teşekkür
ederim. (CHP sıralarından alkışlar)
BAŞKAN
– Teşekkürler Sayın Koç.
Önerinin
aleyhinde ikinci ve son konuşmacı, Adana Milletvekili Talip Küçükcan.
Buyurun
Sayın Küçükcan. (AK PARTİ sıralarından alkışlar)
TALİP
KÜÇÜKCAN (Adana) – Sayın Başkan, değerli milletvekilleri; Genel Kurulu saygıyla
selamlıyorum. HDP Grubunun verdiği Meclis araştırması önerisinin aleyhine söz
almış bulunmaktayım.
HDP’nin,
Türkiye'nin dış politikasına ilişkin verdiği grup önerisini dikkatle okudum.
Önerge, bir sistematiği olmayan, somut verilere dayanmayan, bölgesel
gelişmeleri doğru okumaktan yoksun iddialarla dolu. 
Dış
politikadaki gelişmeleri ve bunların bölgedeki yansımalarını ele alabilmek için
olayların akışını hızlıca bir değerlendirmek gerekiyor, aksi hâlde dış politika
analizleri ve eleştirileri havada kalacaktır. Türkiye’nin dış politikasının
içinde yer aldığı ittifakları, uluslararası örgütleri ve bölgesel güç
dengelerini etkileyen üç önemli gelişme yaşandı bu bölgede. Bu gelişmeleri
anlamadan yapacağımız eleştirilerin çok fazla anlamı yok. 
Bunlardan
birincisi şu: Soğuk savaşın sona ermesiyle beraber iki kutuplu dünyadan tek
kutuplu dünyaya doğru bir evrilme yaşandı. Bu dönemde içinde Türkiye’nin de
olduğu bazı ülkeler yeni fırsat alanları yakaladı. Özellikle ideoloji ve
güvenlik eksenli dış politika yerine daha rasyonel ve daha çıkarlara dayalı bir
iş birliği, bir dış politika algısı oluşmaya başladı. Türkiye’nin belki de terk
ettiği en önemli konulardan bir tanesi bu oldu. Soğuk savaş döneminin ideolojik
ve güvenlik tehdidine dayalı dış politikasında ciddi değişimler yaşandı AK
PARTİ döneminde özellikle. 
İkinci
önemli gelişme 11 Eylül 2001 olayları oldu. Amerika Birleşik Devletleri’ndeki
terör saldırıları özellikle Orta Doğu’daki dengeleri değiştirecek ve uzun
yıllar sürecek krizlerin, istikrarsızlıkların başlangıcı oldu. Bu noktada 11
Eylül olaylarını veya Charlie Hebdo gibi bazı saldırıları Müslümanların bir
şekilde meşrulaştırdığını söylemek son derece yanlış bir yaklaşım olur; bu,
Müslümanlar açısından bir bühtandır. Bazı İslami hareketleri veya Müslümanları
sanki bu hareketleri destekleyen, bu radikal örgütleri meşrulaştıran şekilde
göstermenin yanlış olduğu kanaatindeyiz. 2003 Irak işgaliyle başlayan talihsiz
süreç Irak’ta etnik ve mezhepsel fay hatlarını harekete geçirmiş, Türkiye, ABD
işgaline bu dönemde ortak olmamış, yanı başındaki ve sınırındaki bu komşu
ülkedeki gelişmelerden ister istemez etkilenmiştir. 
ÖZGÜR
ÖZEL (Manisa) – Ortak olmadıysa bizim sayemizdedir, bizim; 1 Mart tezkeresi. 
TALİP
KÜÇÜKCAN (Devamla) – Bu da Suriye ve Türkiye’nin aldığı kararla alakalı
değildir, Irak’ın işgali Türkiye’nin taraf olmadığı, tercih de etmediği bir
işgaldir. Bu ülkede mezhepsel ve etnik kimlikler üzerinden yeni bir Orta Doğu
tasarlanmış ve kurgulanmıştır. Bunun faturasını Türkiye’ye, hele hele AK
PARTİ’ye kesmek son derece yanlıştır. 
Sevgili
milletvekilleri, Şiilik, Sünnilik, Araplık, Kürtlük ve Türkmenlik üzerinden
ayrışmanın ne kadar büyük risklerle bizi karşı karşıya bıraktığını sürekli
hatırlattık ve sürekli gündeme taşıdık. O nedenle, AK PARTİ’yi ve AK PARTİ’nin
takip ettiği dış politikayı mezhepçi olarak, etnik milliyetçi olarak tanımlamak
son derece yanlıştır. ABD ve ona destek veren ülkelerin Irak’tan çekilirken
arkalarında bıraktıkları kaosun faturasını Türkiye’ye kesmek, bölgesel
dinamikleri görmemek ve dış politikadaki çoklu değişkenleri okuyamamak
demektir. 
Üçüncü
önemli gelişme Arap Baharı olmuştur ya da Arap devrimleri süreci.
Demokratikleşme, sivilleşme ve otoriter rejimlere son verme amacıyla Tunus,
Libya, Mısır, Yemen ve Suriye’de halk hareketleri başlamıştır. Sivil hareketler
yönetim ve rejim değişikliklerine yol açmıştır. Libya ve Suriye ise özellikle
merkezi hükûmetin güç kaybetmesinden dolayı, ne yazık ki, diğer ülkelerdeki
gibi süreçlerin dışında kalmıştır. Yani, özellikle Tunus’ta belirli bir
istikrar sağlanmış ama ne yazık ki Suriye’de ve Libya’da bu gerçekleşmemiştir.
Türkiye’nin bu konudaki duruşu açık ve netti; o zaman da netti, şimdi de net.
Demokratikleşme ve insan haklarına dayalı, geniş kesimlerin temsiline imkân
sağlayan meşruiyet arayışlarına Türkiye her zaman destek vermiştir. İşte, dış
politikadaki belki de en önemli ilkelerimizden bir tanesi bu olagelmiştir.
Ancak, bölgemizi yakından etkileyen gelişmeler önemli bir jeopolitik boşluk
bırakmış ve oluşturmuştur ya da var olan jeopolitik boşluğu özellikle 2003’ten
itibaren çeşitli devlet dışı aktörler ve örgütler doldurmaya başlamıştır ama
bakın, Türkiye bu konuda son derece açık ve net bir tavır almıştır. Türkiye’yi
bazı örgütlerle iş birliği, bazı çetelerle iş birliği içinde göstermek
isteyenlere cevabımız şudur: Türkiye bu coğrafyadaki sıkıntıların başlangıcından
itibaren Arap Ligi, İslam İşbirliği Teşkilatı ve BM girişimlerini tamamen
desteklemiştir. Yani, devlet dışı sağda soldaki örgütlerin peşine düşmemiş,
onlarla arasına ciddi mesafeler koymuş, özellikle radikal diye bilinen, terör
örgütü olarak bilinenleri zaten ilk andan itibaren terör listesine almıştır. 
Sevgili
milletvekilleri, dolayısıyla, Türkiye ilkeli, tutarlı, ülke çıkarlarını
önceleyen, Sayın Koç’un da söylediği gibi millî bir dış politikayı takip
etmekte ve takip etmeye devam edecektir.
Araştırma
önergesinin gerekçesinde yer alan iddialara baktığımızda bunların rasyonel
temelden yoksun olduğunu görüyoruz. Bu, aslında, doğrudan bir algı yaratma
çabasıdır. Türkiye bölgede oluşan jeopolitik boşluğu dolduran veya alanını
genişleten gruplara, özellikle radikal ve toplumsal tabanı ve meşruiyeti
sorgulanan hareketlere her zaman mesafeli durmuştur ve asla destek vermemiştir.
El Kaide ve DAİŞ gibi gruplara ve oluşumlara ve bunların zararlarına ilk baştan
itibaren dikkat çekmiş ve bunları terör listesine koymuştur. Bugün de zaten
DAİŞ’le mücadele konusunda Türkiye mümkün olduğunca geniş bir katılım
sağlamakta ve mücadele etmektedir.
Tabii,
Türkiye sadece DAİŞ’le mücadele etmiyor. Bu coğrafyada DAİŞ gibi, PKK gibi, PYD
gibi, YPG gibi başka terör örgütleri de var. Yani, silahların gölgesinde bu
bölgeyi tasarlamak isteyenlere de Türkiye karşı çıkıyor ve onlarla da
mücadelesine devam ediyor.
Bu
noktada çok önemli bir konuya değinmek zorundayım. Sayın Baluken konuşmasının
bir yerinde dedi ki: “Türkiye’nin Suriye politikasının en önemli handikabı,
Türkiye’nin Kürtlere ilişkin statü reddi ya da Kürtlerin kazanacağı statüyü
reddediyorlar.” Kesinlikle öyle bir şey söz konusu değil. Bakın, Türkiye,
bölgedeki ülkelerin toprak bütünlüğüne önem veriyor, toprak bütünlüğünün
olmadığı ve parçalandığı, yeni yeni devletçiklerin ve grupların oluştuğu bir
coğrafya istemiyor. Çünkü, biz her bölünmenin yeni bir kriz, yeni bir kaos
olduğunu biliyoruz. Bu, bölgedeki Kürt kardeşlerimizin statü kazanmalarıyla
ilgili bir mesele değil. Biz, Kürt kardeşlerimizin, yaşadıkları ülkelerde eşit
vatandaş olarak yaşamaları arzusundayız ve bunu zaten sonuna kadar
destekliyoruz. Kimlik kazanmaları, siyasi katılımda bulunmaları, eşit bir
şekilde orada temsil edilmeleri bizim en büyük arzumuz. Biz kendi ülkemizde de
zaten aynı süreçleri başlatmışız. O nedenle, Türkiye’nin bölgemizdeki Kürtlerin
statü kazanmasına karşı olduğunu söylemek, sadece bir suçlamadan ibarettir ve
hiçbir temeli, somut karşılığı yoktur, bunu ifade etmekte yarar görüyorum. 
Türkiye’nin
karşı olduğu nedir, biliyor musunuz sevgili milletvekilleri, sevgili
meslektaşlarımız. Statünün dışında, Türkiye’nin hemen yanı başında eli silahlı
bir örgütün DAİŞ’le mücadele adı altında etnik temizlik yaparak bir bölgesel
güç olarak karşımıza çıkmasına Türkiye karşı. Bunun Kürtlerle alakası yok. Bu,
bölgedeki dengeleri değiştirmek isteyenlerin bir planı, bizim karşı olduğumuz
bu.
Burada,
elbette İsrail’le ilişkilerin normalleşmesi konusu da gündeme geldi. Bakın,
bizim, İsrail’le ilişkilerimizin normalleşmesi, Rusya’yla ilişkilerimizin
normalleşmesinden daha doğal bir şey olamaz. Bizim bu ilişkilerimiz, birtakım
haklı gerekçelerimizle gerginleştiği zaman muhalefet bizi çok eleştirdi. “Niye
gerginleşiyorsunuz, niye Türkiye’yi yalnızlaştırıyorsunuz, niye izole
ediyorsunuz?” denildi. Evet, şimdi de biz diyoruz ki: İşte, yeni ilişkiler
kuruyoruz, normalleşiyoruz. E, bu defa da “Niye normalleşiyorsunuz?” diye bize
yükleniyorlar. (HDP sıralarından gürültüler)
MAHMUT
TOĞRUL (Gaziantep) – Ya dün doğruydu ya bugün doğru; hangisi? İkisinden birisi
yanlış ama.
TALİP
KÜÇÜKCAN (Devamla) – Şimdi, asıl ikircikli olan budur, asıl ilkesizlik budur.
Dün söylediklerinizin tamamen tersini söylüyorsunuz. İşte, biz de diyoruz ki:
Hiçbir ülkenin bir başka ülkeyle ebediyen dostluğu ve düşmanlığı söz konusu
olamaz, böyle bir şey mümkün değil. O nedenle, Türkiye’nin özellikle İsrail
meselesinde 3 tane şartı vardı, birileri de diyor ki: “Niye yazılı bir belge
yok?” Gerek yok ki, bütün dünya âlem biliyor, 6 milyar insana sorun, Obama da
biliyor, Netanyahu da biliyor, İsrail’deki bütün medya organları da bunu yazdı
çizdi zaten, bunun mektubunu getirmeye gerek yok ki.
Ve
bakın, Gazze şehitlerinin 2010’da yapamadığını yapıyor Türkiye bugün. Gazze
şehitleri 2010 yılında o yardımı götürememişti ama bugün kapılar açıldı, biz
onların amaçlarını gerçekleştiriyoruz bugün. Türkiye’de AK PARTİ’nin yaptığı
alkışlanması gereken bir hareket arkadaşlar, bunu bilin. (AK PARTİ sıralarından
alkışlar)
ÖZGÜR
ÖZEL (Manisa) – Sipariş alkış bu kadar oluyor, kusura bakma.
TALİP
KÜÇÜKCAN (Devamla) – Rusya ilişkileri de aynı şekilde. Biz -2015 yılı Kasım
ayında Rusya’yla ilişkilerimiz gerginleşti- o günden bugüne kadar çok yapıcı
bir dil kullandık, bugün de onun sonucunu alıyoruz, bundan daha doğal ve daha
güzel bir şey olamaz ki. Aslında bunu sizin alkışlamanız lazım Türkiye
ilişkilerini düzelttiği için. 
Son
olarak şunu dikkatinize sunmak istiyorum: Sayın Koç’la biz Avrupa Konseyi
Parlamenterler Meclisinde beraber çalışıyoruz. Kendisine, özellikle terörle
ilgili olarak orada bize verdiği destekten dolayı teşekkür etmek istiyorum ama
diğer taraftan şunu da ifade etmek istiyorum çünkü bu çok önemli bir mesele
bizim için: Avrupa Konseyi Parlamenterler Meclisinde kabul edilen rapor, 2017
Nisanıyla alakalı bir rapor değildir. Bu rapor, sevgili arkadaşlar, zaten 2017
yılında denetim komisyonundaki raportörler tarafından yazılması gereken bir
rapor. 2017’de zaten verilecek, bu öne alınmış bir rapor değil. Bu anlamda, bir
düzeltme yapmam gerekiyor: Sayın Koç burada farklı bir algı yaratmak istedi, bu
doğru değil. Zaten bu süreç 2017 sonunda ortaya gelecek, Türkiye’nin karnesi
ortaya konulacak ve değerlendirme yapılacak. Yani Türkiye, bu diyalog sonrası
süreçte mi kalacak, yoksa diyalog sürecine tekrar mı indirilecek? Bu, 2017
sonunda zaten tartışılacak bir konu, doğal olarak bu takvim işliyor zaten. Bunu
sanki öne almış gibi, sanki Türkiye’nin orada, dış politikada bir başarısızlığı
varmış gibi sunmanın ben yanlış olduğu kanaatindeyim, burada doğruları
konuşalım. AK PARTİ ve AK PARTİ Hükûmeti, dün sürdürdüğü gibi bugün de millî
dış politikasını sürdürecektir.
(Mikrofon
otomatik cihaz tarafından kapatıldı)
TALİP
KÜÇÜKCAN (Devamla) – Dünyayla ve bölgesi ülkelerle barış içerisinde yaşamaya
devam edeceğiz ve bunun gayreti içerisinde olacağız.
Genel
Kurulu saygıyla selamlıyorum. (AK PARTİ sıralarından alkışlar)
ÖZGÜR
ÖZEL (Manisa) – Sayın Başkan…
İDRİS
BALUKEN (Diyarbakır) – Sayın Başkan…
AHMET
HALUK KOÇ (Ankara) – Sayın Başkan…
BAŞKAN
– Bir saniye, sırayla söz verelim.
Sayın
Koç önce sizin isminiz geçti, evet…
AHMET
HALUK KOÇ (Ankara ) – İsmimi zikrederek bir çarpıtma yaptığımı söyledi Sayın
Küçükcan. Bunu tashih etmek istiyorum. 
BAŞKAN
– Buyurun Sayın Koç. 
İki
dakika süre veriyorum. 
Lütfen
yeni bir sataşmaya meydan vermeyelim. 
V.- SATAŞMALARA İLİŞKİN KONUŞMALAR (Devam)
3.- Ankara Milletvekili Ahmet Haluk Koç’un, Adana
Milletvekili Talip Küçükcan’ın HDP grup önerisi üzerinde yaptığı konuşması
sırasında şahsına sataşması nedeniyle konuşması
AHMET
HALUK KOÇ (Ankara) – Sayın Başkan, teşekkür ederim. 
Sayın
Küçükcan’ı dinledim. Biraz daha yaşça büyüğüm, biraz daha parlamenter deneyimim
var. Ben, çok faydacı siyaset gütmesini önermiyorum Sayın Küçükcan’a çünkü
siyaset o katı gerçeklerle yüzleştiriyor adamı. 
Siz
de biliyorsunuz, benim söylediğim çok açık ve net, sizden önce de ben o
Komisyonda görev yaptım. Yani Türkiye, 12 madde üzerinde yoğunlaşan denetim
sonrası yapması gerekenlerin 4’ünü ya da 5’ini yapabildi biliyorsunuz. Bu,
doğal olarak gelecek ama Komisyondaki tartışmalar ve Genel Kurula gelmeden
önceki tartışmaların ağırlık noktası Türkiye'nin hemen denetime alınması
yönünde bir baskı oluşturdu, siz de hatırlıyorsunuz, ben bunu söyledim ve şunu
da çok açık söyleyeyim: Basın özgürlüğü, yargı bağımsızlığı, otoriterleşme,
temel hak ve özgürlüklerin geriletilmesi noktasında Cumhuriyet Halk Partili 4
üye de bu bağlamdaki tespitlere olumlu oy verdiler, sizin önergelerinize
aleyhte oy verdiler ama Türkiye'nin kazandığı merhalenin her şeye rağmen geri
götürülmesi için verilen önergeye Cumhuriyet Halk Partili 4 milletvekili de ret
oyu verdi ve yanılmıyorsam 68-64 o önerge reddedildi. 4 Cumhuriyet Halk
Partilinin oradaki oyunun önemini hatırlatıyorum. Hiç olmazsa hakkı da teslim
edin. 
Çok
teşekkür ediyorum. (CHP sıralarından alkışlar) 
İDRİS
BALUKEN (Diyarbakır) – Sayın Başkan…
BAŞKAN
– Sayın Baluken… 
İDRİS
BALUKEN (Diyarbakır) – Sayın Başkan, AKP Grubu adına konuşan sayın hatip ismimi
de zikrederek ikiyüzlü politika izlediğimizi söyledi. 
BAŞKAN
– Buyurun. 
Size
de iki dakika süre veriyorum. 
Lütfen,
yeni bir sataşmaya meydan vermeyelim. 
4.- Diyarbakır Milletvekili İdris Baluken’in, Bursa
Milletvekili Cemalettin Kani Torun’un HDP grup önerisi üzerinde yaptığı
konuşması sırasında şahsına ve Halkların Demokratik Partisine sataşması
nedeniyle konuşması
İDRİS
BALUKEN (Diyarbakır) – Teşekkür ediyorum. 
Değerli
milletvekilleri, bakın, iki yıldır şunu söylüyoruz: Suriye’de Suriye’yi bölmeyi
amaçlayan herhangi bir yapı ya da herhangi bir oluşumun desteklenmesiyle ilgili
bir talep koymadık. Suriye’de, Suriye halklarının iradesini yansıtan, Rojava
halklarının iradesini yansıtan, orada Kürt halkının iradesini yansıtan
demokratik, federatif yapıyla doğru temelde ilişki geliştirilmesi gerektiğini
söylüyoruz. Eğer Rojava’daki bu demokratik, federatif yapıyla doğru temelde bir
ilişki geliştirilmiş olsaydı demokratik Suriye cumhuriyetine giden yolda
Türkiye öncü pozisyonda olacaktı. Bugün böyle birçok küresel ya da bölgesel
emperyal güçlerle bu tarz sorun alanlarına bulaşmamış olacaktı. Oradaki yapılar
Türkiye'ye düşman değil, birçoğu zaten burada, sınırın bu tarafında akrabası
olan insanlar; Kürtler için de öyle, Türkmenler için de öyle, Araplar için de
öyle. Dolayısıyla, hâlâ Rojava’daki federatif yapıyı bir bölücülük gibi Türkiye
halklarına yutturmaya çalışmaktan vazgeçin, yok öyle bir şey. Demokratik Suriye
cumhuriyetine gidecek yol da, dediğim gibi, tüm Suriye’de yerel demokrasiyi
geliştirecek olan bu bölgesel modellerden geçer, gidişat oraya. Biz istiyoruz
ki, ülkemiz bu konuda yanlış yapmasın. Ama siz ısrarla yanlış yaparsanız
maalesef bu ülkeyi felaketlerin eşiğine getirirsiniz.
Şimdi,
bakın, İsrail ve benzeri gibi diğer hususlarda siz o konuyu iç siyaset
malzemesi yaptığınız için, boyunuzdan büyük cümleleri kullandığınız için
eleştiriyoruz zaten. Bütün cümleler ortada, “Benim dönemimde asla İsrail’le
normalleşme olmaz, Mescidi Aksa'yı postallarıyla ezenlerle bizim bir işimiz
olmaz.” diyen ben değilim herhâlde, AKP’nin genel başkanları, bu ülkenin
Başbakanı, Cumhurbaşkanı. Değişti mi peki? Dün postallar Mescidi Aksa’da 35
kişiyi yine yaralamadı mı? Hâlâ Filistin halkının katliam tehdidi ortadan mı
kalktı? 
(Mikrofon
otomatik cihaz tarafından kapatıldı)
İDRİS
BALUKEN (Devamla) – Yani bütün bunları iç siyaset malzemesi hâline getirerek
seçim meydanlarında kullandığınızda bugünleri düşünmeniz gerekiyordu.
Düşünmüyorsanız tabii ki bu çelişkileri önünüze getiririz. Tekrar bunların
düzeltilmesi için bu önerge bir fırsattır diyorum.
Saygılar
sunuyorum. (HDP sıralarından alkışlar) 
BAŞKAN
– Teşekkürler Sayın Baluken.
ÖZGÜR
ÖZEL (Manisa) – Sayın Başkan…
BAŞKAN
- Sayın Özel…
ÖZGÜR
ÖZEL (Manisa) – Sayın Başkan, sayın hatip konuşması sırasında “Dış politikayı
eleştiren muhalefet partileri, biz iyi geçindiğimizde eleştiriyordu,
bozuştuğumuzda eleştiriyor, yeniden eleştiriyor. Bu tavır ikircikli, tutarsız,
ikiyüzlü tavırdır.” diyerek grubumuza sataşmıştır, cevap hakkı istiyoruz. 
BAŞKAN
– Sizin grubunuzu kastederek…
ÖZGÜR
ÖZEL (Manisa) – Aynen.
Sayın
Veli Ağbaba konuşacak.
BAŞKAN
– Sayın Ağbaba, buyurun.
İki
dakika süre veriyorum. 
Lütfen
yeni bir sataşmaya meydan vermeyelim.
5.- Malatya Milletvekili Veli Ağbaba’nın, Adana
Milletvekili Talip Küçükcan’ın HDP grup önerisi üzerinde yaptığı konuşması
sırasında Cumhuriyet Halk Partisine sataşması nedeniyle konuşması
VELİ
AĞBABA (Malatya) – Sayın Başkan, değerli milletvekilleri; tabii, bu ortamda,
dış politikayı hakikaten AKP Grubu sözcüleri açısından savunmak son derece
önemli bir iş ve güç isteyen bir iş, yani bütün yanlışları bu kadar
anlatabilmek hakikaten zor olsa gerek.
Şimdi,
değerli arkadaşlar, CHP’yi suçlayanlara şunu söylemek istiyorum: Utanılmasa
bunu da tek parti dönemine yoracaksınız, bunu da “İsmet Paşa yaptı.”
diyeceksiniz. Hakikaten söylüyorum, bunu da İsmet Paşa’ya yorabilirsiniz.
Bakın,
değerli arkadaşlar, 2002’de AKP iktidara geldiği zaman İran’la dosttuk, Irak’la
dosttuk, Suriye’yle dosttuk, Libya’yla dosttuk, Mısır’la dosttuk, Rusya’yla
dosttuk. 
Şimdi,
AKP iktidara geldi, diyor ki: “Biz Irak savaşında yer almadık.” O Irak
savaşında yer almadıysa Türkiye, bu, Cumhuriyet Halk Partisi Grubu
sayesindedir. (CHP sıralarından alkışlar)
Bakın,
o Irak savaşında tezkereyi geçirmek için uğraştınız; 1,5 milyon Iraklı
öldürüldü, yüz binlerce kadına tecavüz edildi. Kimin zamanında? AKP’nin
zamanında. Yine, Suriye’yle dosttuk; Suriye’de 400 bin kişi ölmüş, 7 milyon
kişi ülke içinde yer değiştirmiş, 5 milyon Suriyeli mülteci olmuş, “Bizim
günahımız yok.” diyorsunuz. Suriye’de bugün kan akıyorsa, mezhebinden, etnik
kimliğinden dolayı insanlar katlediliyorsa, sizin sayenizdedir. O terör
örgütlerini hâlâ siz destekliyorsunuz. 
El
Nusra’ya “terör örgütü” demeyen sizsiniz. O El Nusra ki belli mezhepleri hedef
gösterip çocukların ciğerini yiyen eli kanlı bir terör örgütüdür. Ona bile hâlâ
“terör örgütü” diyemediniz. (CHP sıralarından alkışlar)
Değerli
arkadaşlar, Türkiye'de akan kanın da sorumlusu sizsiniz. Suruç’ta katledilen 33
insanın, Ankara’nın göbeğinde IŞİD militanları tarafından katledilen 101 masum
insanın sorumlusu da sizsiniz.
EJDER
AÇIKKAPI (Elâzığ) – Yazıklar olsun! 
VELİ
AĞBABA (Devamla) – İsrail’le ilgili söyleyeceğim bir iki şey daha var. “Eli
kanlı” diyen sizsiniz, bugün dost olan sizsiniz, İsrail’e küfreden sizsiniz,
bugün önünde eğilen sizsiniz. (CHP sıralarından alkışlar)
EJDER
AÇIKKAPI (Elâzığ) – Müfterisin, müfteri!
MEHMET
MUŞ (İstanbul) – Sayın Başkan…
BAŞKAN
– Sayın Muş. 
MEHMET
MUŞ (İstanbul) – Sayın Başkan, hatibin yaptığı konuşma ortada; bizi kan
dökmekle itham ediyor, Suriye’deki gelişmeleri bize bağlıyor. Onun için
sataşmadan söz istiyorum.
BAŞKAN
– Buyurun efendim.
Size
de iki dakika süre vereceğim sataşmadan dolayı.
6.- İstanbul Milletvekili Mehmet Muş’un, Malatya
Milletvekili Veli Ağbaba’nın sataşma nedeniyle yaptığı konuşması sırasında
Adalet ve Kalkınma Partisine sataşması nedeniyle konuşması
MEHMET
MUŞ (İstanbul) – Sayın Başkan, değerli milletvekilleri; bakınız, Suriye’de
katliamlardan bahsedildi, doğru, Suriye’de 400 bin insanın bir katili var. Ama
bakın o katille birilerinin de fotoğrafı var. Fotoğrafını görüyor musunuz? (AK
PARTİ sıralarından alkışlar) Bak, iyi bak iyi! Ağbaba, görüyor musun? 
VELİ
AĞBABA (Malatya) – Görüyorum Sayın Muş, görüyorum.
MEHMET
MUŞ (Devamla) – İkincisi, bakın değerli milletvekilleri, şu elimdeki CHP’nin
Cizre raporu, görüyor musunuz, sitenizde var.
MAHMUT
TOĞRUL (Gaziantep) – Ortak bakanlar kurulu!
İBRAHİM
ÖZDİŞ (Adana) – Katil dediğinizle yatlarda fotoğraflarınız…
MEHMET
MUŞ (Devamla) - Açıyorsunuz, 3’üncü sayfasında ne yazmışlar, bakın… Terörle
mücadele ediyoruz her gün. O eli kanlı terör örgütünü şehir merkezlerinden
temizliyorken CHP’nin oraya heyet gönderip yaptığı açıklama: “Cudi, Sur, Nur ve
Yafes Mahallelerinde sivil vatandaşların yaşam alanları ağır silahlar, tanklar
ve uçaksavarlar ile orantısız güç kullanılarak yerle bir edilmiş durumdadır.”
(CHP ve HDP sıralarından gürültüler)
MAHMUT
TOĞRUL (Gaziantep) – Yalan mı, bunlar yalan mı? Bunların hangisini yapmadınız?
MUSTAFA
SEZGİN TANRIKULU (İstanbul) – Yapmadınız mı? Yapmadınız mı? Hepsini yaptınız. 
MEHMET
MUŞ (Devamla) – Değerli milletvekilleri, bu ifadelerin aynısını kim kullandı,
biliyor musunuz?
MUSTAFA
SEZGİN TANRIKULU (İstanbul) – Tümünü yaptınız, tümünü! Ben gittim, tümünü
yaptınız!
MEHMET
MUŞ (Devamla) – Macar asıllı Hollanda Milletvekili Türkiye Raportörü Kati Piri
de kullandı. Bir tarafta CHP’nin raporu, öbür tarafta Kati Piri’nin raporu.
MUSTAFA
SEZGİN TANRIKULU (İstanbul) – Tümünü yaptınız! Bodrumlarda ölenlere ne
diyeceksiniz?
MEHMET
MUŞ (Devamla) – Şimdi gideceksiniz, gözlerinden ağır yaralanan o Binbaşıya
orantısız gücün ne olduğunu anlatacaksınız. (AK PARTİ sıralarından alkışlar)
MUSTAFA
SEZGİN TANRIKULU (İstanbul) – Bodrumlarda ölenlere ne diyeceksiniz,
bodrumlarda! İnsanlığa karşı suç işlediniz, insanlığa karşı!
MEHMET
MUŞ (Devamla) – Hiç kusura bakmayın, o şehitlerin ailelerine orantısız güç neymiş,
anlatacaksınız. Kusura bakmayın! 
Şehirlerde
egemenlik alanı kurmaya çalışan terör örgütüne karşı ne yapacak, ne yapacak
Silahlı Kuvvetler? Terör örgütüne karşı, karşılık neyse o verilir. 
MAHMUT
TOĞRUL (Gaziantep) – Sivilleri mi öldüreceksiniz, halkı mı katledeceksiniz?
Tankla mı saldıracaksınız, havanla mı saldıracaksınız?
MEHMET
MUŞ (Devamla) – O açıdan değerli milletvekilleri, terör örgütlerine “terör
örgütü” denir, Türkiye’dekine “terör örgütü” denir, ona karşı yapılan mücadele
de terörle mücadeledir. (AK PARTİ sıralarından alkışlar)
MUSTAFA
SEZGİN TANRIKULU (İstanbul) – Yargılanacaksınız! Yargılanacaksınız!
ÖZGÜR
ÖZEL (Manisa) – Sayın Başkan…
BAŞKAN
– Buyurun Sayın Özel.
MAHMUT
TOĞRUL (Gaziantep) – İnsanlık yargılayacak sizi, insanlık!
ÖZGÜR
ÖZEL (Manisa) – Sayın Grup Başkan Vekili Mehmet Muş konuşmasında “Katille
fotoğraf çektirenler var.” deyip Cumhuriyet Halk Partili milletvekillerinin
fotoğrafını göstererek….
MEHMET
UĞUR DİLİPAK (Kahramanmaraş) – Yalan mı, yalan mı? Söyle!
VELİ
AĞBABA (Malatya) – Katile kim gitti, katile? Katile kim gitti? “Kardeşim!”
ÖZGÜR
ÖZEL (Manisa) – …o katliamdan Cumhuriyet Halk Partisinin sorumlu olduğunu
söyledi. Grup adına cevap hakkı kullanacağız.
BAŞKAN
– Buyurun, iki dakika süre veriyorum.
ÖZGÜR
ÖZEL (Manisa) – Sayın Mahmut Tanal…
BAŞKAN
– Buyurun Sayın Tanal. (CHP sıralarından alkışlar)
7.- İstanbul Milletvekili Mahmut Tanal’ın, İstanbul
Milletvekili Mehmet Muş’un sataşma nedeniyle yaptığı konuşması sırasında
Cumhuriyet Halk Partisine sataşması nedeniyle konuşması
MAHMUT
TANAL (İstanbul) – Değerli Başkan, değerli milletvekilleri; hepinizi saygıyla,
hürmetle selamlıyorum.
Tabii,
fotoğraflardan ziyade şimdi ben size resmî bir evrak okuyacağım. Dikkatle
dinleyelim. Kimin hangi terör örgütleriyle ne iş birliği yaptığını okuyorum:
NİHAT
ÖZTÜRK (Muğla) – Fotoğraf ne olacak? Fotoğrafa gel!
MAHMUT
TANAL (Devamla) – Adana Cumhuriyet Başsavcılığı, (2016/4856) numarasıyla,
16/5/2016 tarih… 
İLYAS
ŞEKER (Kocaeli) – Geç onları, geç! Oradan sana ekmek çıkmaz! (AK PARTİ ve CHP
sıraları arasında karşılıklı laf atmalar)
MAHMUT
TANAL (Devamla) – “Şüpheli Önder Sığırcıklıoğlu’nun ifadesinde, alındığı
sırada, geçen dava konusu olayın, eylemin tüm ayrıntılarını, kurumsal
hiyerarşiyi…” (AK PARTİ ve CHP sıralarından karşılıklı laf atmalar, gürültüler
ve birbirleri üzerine yürümeler)
BAŞKAN
– Sayın milletvekilleri, lütfen… Sayın milletvekilleri… (AK PARTİ ve CHP
sıralarından karşılıklı laf atmalar, gürültüler ve birbirleri üzerine
yürümeler)
Tamam,
herkes yerine otursun. (AK PARTİ ve CHP sıralarından gürültüler)
Arkadaşlar,
oturun. (Gürültüler)
Tamam,
siz devam edin Sayın Tanal.
MAHMUT
TANAL (Devamla) – Efendim, sükûneti sağlamadan nasıl devam edebilirim?
BAŞKAN
– Tamam devam edin, sessizlik var. 
Oturun,
herkes yerine otursun.
Buyurun
Sayın Tanal, size bir dakika süre ilave ediyorum. 
MAHMUT
TANAL (Devamla) – Teşekkür ediyorum Sayın Başkan. 
“Şüpheli
Önder Sığırcıklıoğlu denilen kişi MİT’in personeli. Bu kişinin alınan
ifadesinde, tüm ayrıntıları vâkıf olduğunuz üzere,
eylemin kurumsal hiyerarşi, disiplin içerisinde yapıldığını, bu nedenle
hiyerarşi içerisindeki isimlerin, makamların açıklamasını –dikkatlice altını
çiziyoruz- Başbakan, Dışişleri Bakanı, MİT Müsteşarının bu eylemlerde doğrudan
sorumlu olduklarını, eylemin onların talimatıyla gerçekleştirildiğini
söyleyerek bu doğrultuda ifade…” Alın, size kapı gibi belge, kapı gibi belge!
Kim bu belgedeki? Bu belge ne? Bakın, bu belge, aynı zamanda… Albay Harmuş
vardı, Harmuş, kamptan kim kaçırdı?
NİHAT
ÖZTÜRK (Muğla) – Paralelcidir onlar, paralelci!
MAHMUT
TANAL (Devamla) – MİT ile Suriye istihbaratı birlikte kaçırdı, belgesi burada. 
NİHAT
ÖZTÜRK (Muğla) – Ya, bırak bu işleri, boş işler onlar!
HİLMİ
BİLGİN (Sivas) – Yazık ya, bir de hukukçu olacaksın!
MAHMUT
TANAL (Devamla) – Kimin talimatıyla yaptınız? Bunu kimin talimatıyla yaptınız?
Başbakanın talimatıyla, MİT’in talimatıyla. (AK PARTİ sıralarından gürültüler)
YILMAZ
TUNÇ (Bartın) – Karar mı o, karar mı?
NİHAT
ÖZTÜRK (Muğla) – Senin ifaden mi Tanal o?
MAHMUT
TANAL (Devamla) – Bakın, bu kimin? Bakar mısınız, burada Cumhurbaşkanı ile Esad
birlikte. 
NİHAT
ÖZTÜRK (Muğla) – E, ne olmuş?
İLYAS
ŞEKER (Kocaeli) – Ne zaman, ne zaman? Tarihini söyle, tarihini. 
MAHMUT
TANAL (Devamla) – Ailecek gitmişlerdi, pikniğe gitmişlerdi, Bodrum’da kamp
yapmışlardı, aile dostları… Fotoğrafla bakın, al sana belge, al sana belge! 
YILMAZ
TUNÇ (Bartın) – Ya, ifade tutanağına belge diyorsun be! Bir de hukukçu
olacaksın!
NİHAT
ÖZTÜRK (Muğla) – O karar mı, ifade mi kardeşim, o ne? İfade mi, ne o? 
İLYAS
ŞEKER (Kocaeli) – Ya, Tanal, bir de hukukçu olacaksın be!
MAHMUT
TANAL (Devamla) – Değerli arkadaşlar, bakın, terör örgütleriyle hukuken,
fiilen, kapı gibi, resmî evrak değerli kardeşlerim. 
NİHAT
ÖZTÜRK (Muğla) – Ne gösteriyorsun sen bize, ne anlatıyorsun?
MAHMUT
TANAL (Devamla) – Daha devam ediyorum: Tevhid Selam örgütünün dosyasında Esad
ile Cumhurbaşkanı Recep Tayyip Erdoğan’ın konuşmaları var, mektupları var. 
(Mikrofon
otomatik cihaz tarafından kapatıldı) 
NİHAT
ÖZTÜRK (Muğla) – Senin ifaden mi o?
MAHMUT
TANAL (Devamla) – Bakın, Esad ile Recep Tayyip Erdoğan Tevhidi Selam dosyasında
mektuplaştı. (AK PARTİ sıralarından gürültüler) 
MUSTAFA
AÇIKGÖZ (Nevşehir) – Rapor ne oldu, rapor, rapor?
BAŞKAN
– Sayın Tanal, buyurun yerinize, süreniz bitti.
MAHMUT
TANAL (Devamla) – Bir dakika ilave edecektiniz.
BAŞKAN
– Onu da ilave ettim, farkında değilsiniz.
Buyurun.

MAHMUT
TANAL (Devamla) – Yani şu ismi tanıyor musunuz? (AK PARTİ sıralarından sıra
kapaklarına vurmalar)
BAŞKAN
– Sayın Tanal, lütfen… 
Sayın
grup başkan vekilleri, bakın, disiplin uygulayacağım.
MAHMUT
TANAL (Devamla) – Şu belge… Şu belgeyi görüyor musunuz? (CHP sıralarından
alkışlar, AK PARTİ sıralarından gürültüler)
İLYAS
ŞEKER (Kocaeli) – Ayıp be, ayıp!
BAŞKAN
– Arkadaşlar, lütfen…
MAHMUT
TANAL (Devamla) – Değerli arkadaşlar, devletler hukukla yaşar.
BAŞKAN
– Sayın idare amirlerini çağırmak durumunda kalacağım Sayın Tanal, size
yakışmıyor, lütfen…
MAHMUT
TANAL (Devamla) – Efendim, bakın, siz sükûneti sağlayacaksınız.
BAŞKAN
– Sayın Tanal, yakışmıyor bu yaptığınız. Buyurun. Yakışmıyor ama. Bir saattir
orada duruyorsunuz. Buyurun oturun lütfen yerinize! (AK PARTİ sıralarından
gürültüler)
Ben
sizi oraya oturtmakla da mükellefim, buyurun. 
Sayın
milletvekilleri, lütfen herkes bir yerine otursun.
NURETTİN
YAŞAR (Malatya) – Sayın Başkanım…
MEHMET
NACİ BOSTANCI (Amasya) – Sayın Başkan…
BAŞKAN
– Bir saniye, söz vereceğim.
NURETTİN
YAŞAR (Malatya) – Sayın Başkan, kayıtlara geçsin diye söylüyorum. Bu arkadaş
paralel çantacısıdır, ucuz bir çantacıdır, çanta taşır; parça başı iş yapar,
paralelle iş birliği yapar.
BAŞKAN
– Sayın milletvekilleri, lütfen…
İç
Tüzük’ün 65’inci maddesinde Genel Kurulda söz kesmek, şahsiyatla uğraşmak ve
çalışma düzenini bozucu hareketlerde bulunmak yasaklanmıştır. Görüşmelerin
sağlıklı ve verimli yürütülebilmesi, gerginliklere sebep olunmaması için tüm
milletvekillerimizin konu dışına çıkmaması, temiz bir dil kullanması ve
şahsiyatla uğraşmamasını özellikle istirham ediyorum. Bu Genel Kurulda bu
milletin onurunu taşıyan, bu Mecliste görev yapan tüm milletvekili
arkadaşlarımızın bu azami hassasiyete dikkat etmesi gerektiğini ifade etmek
istiyorum. 
Yine,
özellikle yargıdaki meselelerle ilgili Anayasa’mızın 138’inci maddesinin de
dikkatle bir kez daha okunmasını istirham ediyorum. Herkesin kullanacağı dili
çok iyi bir şekilde tespit edip karşılığının da nereye varacağını düşünerek
kullanması lazım diye düşünüyorum. Dolayısıyla hepinizden özellikle istirhamım,
lütfen burada bu milletin onuruna yakışır, bu Meclisin mehabetine yakışır
tarzda bir usulde Meclisi idare edelim, yönetelim ve hep birlikte bu millete
hizmet edelim diyorum.
Teşekkür
ediyorum. 
Sayın
Bostancı…
MEHMET
NACİ BOSTANCI (Amasya) – Sayın Tanal, yapmış olduğu konuşmada yüz binlerce
sivilin katili olan Esad’la o dönem AK PARTİ’nin Genel Başkanı olan Sayın
Erdoğan’ı aynı resim içerisinde göstererek, tarihinden, zamanından çarpıtarak
farklı bir imaj ve algı yaratmak istemiştir. Bu, açık bir sataşmadır, bu
çerçevede 69’a göre söz istiyorum.
LEVENT
GÖK (Ankara) – Sayın Başkan…
BAŞKAN
– Buyurun efendim.
LEVENT
GÖK (Ankara) – Sayın Başkan, kime sataşılıyor da Naci Bey söz istiyor?
MEHMET
ERDOĞAN (Muğla) – Cumhurbaşkanlığı sözcüsü mü?
MEHMET
NACİ BOSTANCI (Amasya) – Genel Başkana, AK PARTİ’nin Genel Başkanına.
BAŞKAN
– Sayın Genel Başkanı, Başbakanı da ifade etti, Cumhurbaşkanını, hepsini ifade
etti Sayın Tanal.
LEVENT
GÖK (Ankara) – Neden dolayı sataşmadan söz veriyorsunuz?
BAŞKAN
– Buyurun efendim, sataşmadan dolayı iki dakika söz veriyorum. (AK PARTİ
sıralarından alkışlar) 
LEVENT
GÖK (Ankara) – Yani, Recep Tayyip Erdoğan’ı savunmak Naci Bey’e mi kalmış, olur
mu öyle bir şey?
VELİ
AĞBABA (Malatya) – İstedikleri zaman Genel Başkan, istedikleri zaman
Cumhurbaşkanı!
MEHMET
MUŞ (İstanbul) – O zaman Genel Başkandı.
8.- Amasya Milletvekili Mehmet Naci Bostancı’nın,
İstanbul Milletvekili Mahmut Tanal’ın sataşma nedeniyle yaptığı konuşması
sırasında Adalet ve Kalkınma Partisi eski Genel Başkanına sataşması nedeniyle
konuşması
MEHMET
NACİ BOSTANCI (Amasya) – Sayın Başkan, değerli arkadaşlar… 
Sayın
Gök, gösterilen resim Sayın Erdoğan’ın AK PARTİ’nin Genel Başkanı ve Başbakan
olduğu döneme aittir. 
LEVENT
GÖK (Ankara) – Naci Bey, size dönük sataşma var mı ki ortada?
MEHMET
NACİ BOSTANCI (Devamla) – Buradaki sataşma AK PARTİ’ye yönelik, onun Genel
Başkanına ve Başbakana yönelik bir sataşmadır. 
LEVENT
GÖK (Ankara) – Sayın Başkan, taraflı davranıyorsunuz. Buradan istendiği zaman
söz vermiyorsunuz, oradan istendiği zaman söz veriyorsunuz, olmaz öyle şey. 
MEHMET
NACİ BOSTANCI (Devamla) – Evet, biz Esad’la bir dönem dosttuk, Esad’la dosttuk
arkadaşlar çünkü Esad, babası zalim Hafız’ın yerine gelmiş, daha demokratik bir
Suriye vadetmişti, biz de cesaretlendirdik. Komşumuz, oradaki insanlar daha
özgür yaşayacaklar. Bize zaman zaman diyorlar ya “Siz mezhebe göre davranıyorsunuz.”
Hayır, Esad yine kendi mezhebindeydi ama demokratik bir Suriye vadetti,
cesaretlendirdik. Yanlış mı yaptık? Hayır. Ne zamanki Esad bu vaatlerinden
vazgeçti, Suriye’yi bir cehenneme çevirdi, biz de Esad’ın karşısına çıktık. AK
PARTİ’nin tek bir referansı var: Zalimlik, zalimlik, mezhep filan değil; Esad
zalim olduğu için karşısına çıktık. (AK PARTİ sıralarından alkışlar) Sayın
Tanal bunları bilmiyor mu? Tabii ki biliyor ama gelip burada bir resim
göstererek çarpıtma yapacağını zannediyor. Sayın Tanal bunun için uğraşabilir
ama millet neyin ne olduğunu gayet iyi biliyor. Gelip burada mahkeme kararı
gösteriyor Sayın Tanal. Gelse, o kadar çok mahkeme var ki Türkiye’de yaşanan,
bugün insanların acıyla bahsettiği, kapı gibi mahkeme kararı diye benim de
Sayın Tanal’a göstereceğim birçok mahkeme kararı var.
YILMAZ
TUNÇ (Bartın) – Onunki ifade tutanağı.
MEHMET
NACİ BOSTANCI (Devamla) – Yargı üzerine bu kadar çok konuşuyoruz, yargıyı
tartışıyoruz, sonra da gelip sanki hakikatin karinesiymiş gibi kullanmaya
kalkışmak bütün bunları tekzip etmektir. Tutarlı olalım.
Saygılarımla.
İLYAS
ŞEKER (Kocaeli) – O ifade tutanağıymış Başkanım.
BAŞKAN
– Birleşime beş dakika ara veriyorum.
Kapanma Saati: 18.44
DÖRDÜNCÜ OTURUM
Açılma Saati: 18.51
BAŞKAN: Başkan Vekili Ahmet AYDIN
KÂTİP ÜYELER: Mücahit DURMUŞOĞLU (Osmaniye), Elif Doğan
TÜRKMEN (Adana)
------0------
BAŞKAN
– Sayın milletvekilleri, Türkiye Büyük Millet Meclisinin 108’inci Birleşiminin
Dördüncü Oturumunu açıyorum. 
VIII.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, Grup Başkan Vekili Diyarbakır
Milletvekili İdris Baluken tarafından, Türkiye'deki iç ve bölgesel siyasal
alandaki olumsuz sonuçların açığa çıkarılması ve ilkeli bir dış politikanın
oluşturulması amacıyla 28/6/2016 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun 28
Haziran 2016 Salı günkü birleşiminde sunuşlarda okunmasına ve ön görüşmelerinin
aynı tarihli birleşiminde yapılmasına ilişkin önerisi (Devam)
BAŞKAN
– Halkların Demokratik Partisi grup önerisini oylarınıza sunuyorum… 
İDRİS
BALUKEN (Diyarbakır) – Karar yeter sayısı…
BAŞKAN
– Karar yeter sayısı arayacağım. 
Kabul
edenler… Kabul etmeyenler… 
Elektronik
cihazla yapacağız. 
İki
dakika süre veriyorum. 
(Elektronik
cihazla oylama yapıldı) 
BAŞKAN
– Karar yeter sayısı vardır. Öneri reddedilmiştir. 
Şimdi
Cumhuriyet Halk Partisi Grubu’nun İç Tüzük’ün 19’uncu maddesine göre verilmiş
bir önerisi vardır, okutup işleme alacağım ve oylarınıza sunacağım:
3.- CHP Grubunun, Ankara Milletvekili Gülsün Bilgehan
ve arkadaşları tarafından, Türkiye'nin dış ilişkilerinde bazı ani
değişikliklerin nedenlerinin açıklanması, bugüne kadar süregelen uygulamaların
yol açtığı zararların boyutlarının ortaya konulması ve bundan sonra izlenecek
dış politikanın ana hatlarının belirlenmesi amacıyla 28/6/2016 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin, Genel Kurulun 28 Haziran 2016 Salı günkü birleşiminde sunuşlarda
okunmasına ve ön görüşmelerinin aynı tarihli birleşiminde yapılmasına ilişkin
önerisi
Sayı:
189 28/6/2016
Türkiye Büyük Millet Meclisi Başkanlığına
Danışma
Kurulunun 28/6/2016 Salı günü (bugün) yaptığı toplantısında siyasi parti
grupları arasında oy birliği sağlanamadığından grubumuzun aşağıdaki önerisinin
İç Tüzük’ün 19’uncu maddesi gereğince Genel Kurulun onayına sunulmasını
saygılarımla arz ederim.
 Levent
Gök
 Ankara
 Grup
Başkan Vekili
Öneri:
Ankara
Milletvekili Gülsün Bilgehan ve arkadaşları tarafından "Türkiye'nin dış
ilişkilerinde bazı ani değişikliklerin nedenlerinin açıklanması, bugüne kadar
süregelen uygulamaların yol açtığı zararların boyutlarının ortaya konulması ve
bundan sonra izlenecek dış politikanın ana hatlarının belirlenmesi"
amacıyla 28.6.2016 tarihinde Türkiye Büyük Millet Meclisi Başkanlığına verilmiş
olan Meclis araştırma önergesinin (690 sıra no.lu) Genel Kurulun bilgisine
sunulmak üzere bekleyen diğer önergelerin önüne alınarak 28.6.2016 Salı günlü
birleşimde sunuşlarda okunması ve görüşmelerinin aynı tarihli birleşiminde
yapılması önerilmiştir.
BAŞKAN
– Cumhuriyet Halk Partisi Grup önerisi lehinde ilk söz Ankara Milletvekili Ayşe
Gülsün Bilgehan’a aittir.
Buyurun
Sayın Bilgehan. (CHP sıralarından alkışlar)
Süreniz
on dakikadır.
AYŞE
GÜLSÜN BİLGEHAN (Ankara) – Teşekkür ederim Sayın Başkan.
Sayın
milletvekilleri, Türkiye’nin dış ilişkilerindeki bazı ani değişikliklerin
nedenlerinin açıklanması, bugüne kadar süregelen uygulamaların yol açtığı
zararların boyutlarının ortaya konulması ve bundan sonra izlenecek dış politikanın
ana hatlarının belirlenmesi amacıyla, Anayasa’nın 98’inci, Türkiye Büyük Millet
Meclisi İçtüzüğü’nün 104 ve 105’inci maddeleri gereğince, Meclis araştırması
talebiyle ilgili olarak CHP Grubu adına söz aldım. Sizleri saygıyla
selamlıyorum. 
Değerli
milletvekilleri, son altı yılda Türk dış politikasındaki sert dönüşleri, ani
değişiklikleri, kaybettiklerimizi, bekleyip de kazanamadıklarımızı, dünyada
uğradığımız itibar kaybını anlatmak için on dakikam var. Ama geriye giden bu
süreci hep birlikte, anbean, hayretle yaşadık. Söze, sade bir vatandaşın
sorusuyla başlıyorum: “Madem başladığımız noktaya dönecektik, ülkeyi her türlü
maceraya kim, neden sürükledi? Son altı yılda dünyada ne kazandık, ne
kaybettik?” Bu sürenin, iktidar döneminin yarısı olduğunu hatırlatıyorum. 
Bu
sabah Türkiye ile İsrail arasında bir mutabakat metni imzalandı. Oysa, 2 ülke
arasındaki ilişkiler daha İsrail’in kurulmasıyla başlamıştı. Bundan altı yıl
öncesine kadar Türkiye, Orta Doğu’da hem İsrail hem Arap ülkeleriyle eşit
ilişkiler sürdürebilen ve Filistin halkının onurlu savaşını destekleyen tek
ülke özelliğini koruyordu. Bir anda Mavi Marmara krizi çıktı. 10 vatandaşımız
öldü, bütün dengeler değişti, İsrail’le ilişkilerimiz koptu. “…”(X) gibi
büyük laflar edildi. Bölgedeki hakem konumunu kaybettiğimiz gibi, krizin sadece
turizm sektöründeki olumsuz yansımasının mali boyutu 5 milyar doları buldu. 
Bugün
imzalanan anlaşmanın ekonomik getirilerinin olacağı düşünülebilir. Akdeniz’deki
doğal gaz potansiyeli her ülke için de çekicidir. Ama kimse daha fazlasına
kanmasın. İsrail, Türkiye’ye kendi kontrolü altında Gazze’ye Aşdod Limanı’ndan
yardım yapma izni vermiştir. E, zaten daha önce de bu hak vardı. Ablukanın
kalkması ise söz konusu değildir. İsrail tutumunu ancak kendi seçmenlerinin iradesiyle
değiştirecektir. Unutmayalım ki, onlarda da bir zamanlar barışa inanan ve bu
uğurda hayatını kaybeden İzak Rabin gibi devlet adamları vardı. 
Rusya’yla
aramızda yaşananlarsa gerçekten şaka gibi. Yine angajman kuralları, “Emri
bizzat ben verdim.” gibi büyük sözlerle sınırda bir Rus uçağının düşürülmesi
devlet politikası olarak sahiplenildi. Ancak Rusya’nın bir pilotunun
öldürülmesini çok da ciddiye aldığı kısa sürede anlaşıldı. Onlar bunu bir şaka
olarak almadılar, neredeyse bütün ilişkilerimizi anında kestiler. Krizin
Türkiye’ye, özellikle turizm, inşaat ve gıda sektörüne faturası 10 milyar
doları bulabilir. Ayrıca, Türkiye bölgedeki askerî hava gücünü de yitirdi.
İsrail’le girişilen normalleşme süreci bu ülke ile ne zaman başlayacaktır,
belli değil. Cumhurbaşkanı Erdoğan’ın Rusya Devlet Başkanı Putin’e yazdığı
mektupta öldürülen pilotun ailesine “kusura bakmasınlar” demesi krizin
çözülmesine yetecek midir? Dünyanın gözü önünde özür dileyen, mahcup olan kim
olmuştur? Özür dilenmesi gereken aslında bizim vatandaşlarımız değil midir?
(CHP sıralarından alkışlar) 
Gelelim
Avrupa Birliğiyle ilişkilerimize. 2005’te başlayan üyelik müzakerelerinin on
yılda bir arpa boyu bile ilerlemediği konusuna girmeyeceğim ama şu son günlere
kadar gündemde olan, vatandaşlarımıza Avrupa topraklarında serbest dolaşım izni
sağlayacak olan AB-Türkiye Düzensiz Göçmen Girişi ve Geri Kabul Anlaşması ne
oldu? Büyük başarı olarak imzalanan, mülteci hukuku açısından sakıncalı
görünerek çok da eleştirilen bu anlaşmayla ne kazandık? Mültecilerin daha iyi
yaşamaları için AB tarafından verilecek 6 milyar euroluk destek geldi mi?
Vizesiz Avrupa rüya olmaya devam ediyor. Tek teselli, son üç ayda Ege’de kaçak
göçün azalması ve ölüm olmamasıdır. Ama, şu soruları soruyoruz: Ülkemizde ne kadar
göçmen hangi şartlarda yaşamaktadır? Yurt dışından gelen heyetlere gösterilen
örnek kamplar dışındaki gerçek nedir? Gittikçe ağırlık kazanan bir kuşkuyu da
belirtmeliyim. Acaba, hakikaten, ülkemizde 3 milyon Suriyeli sığınmacı var mı?
Çünkü, bu soru gittikçe daha fazla sorulmaya başlandı.
Değerli
milletvekilleri, Arap Baharı başladığında demokrasi arayışındaki ülkelerin
model aldığı tek ülke Türkiye’ydi. Türk televizyon dizilerinin bile devrimleri
tetiklediği konuşuluyordu. İslam dünyası, bir temsilcisinin AB üyesi olacağı
günleri umutla bekliyordu. Ne hazindir ki bizde laiklik ilkesi tartışılmaya
açılırken onlar din ile devlet işlerinin ayrılması gerektiğini dile getirmeye
başladılar. (CHP sıralarından alkışlar)
İngiltere’de
“AB’den çıkalım.” diyenlerin kazandığı referandum sürecinde kampanya yürüten
iki tarafın da Türkiye’nin AB üyelik hedefinin getireceği olumsuzlukları
gündeme taşıması bir dış politika başarısı olarak görülebilir mi? Adaylık
süresince en büyük destekçimiz olan İngiltere, hangi nedenlerle bizden
vazgeçmiştir? 
1963
Ankara Antlaşması’nın imzalarının atıldığı gün dönemin Avrupa Ekonomik
Topluluğu Komisyonu Başkanı Profesör Hallstein’ın sözlerini hatırlayalım, şöyle
demiş: “Türkiye, Avrupa’nın bir parçasıdır. Bunu bu ülkede her attığımız adımda
karşılaştığımız Atatürk’ün güçlü kişiliğinin Türk toplumunda bıraktığı izlerden
anlıyoruz. Bu hareketin tarihte bir benzeri yoktur. Hatta, biz burada,
gerçekleştirmek istediğimiz Avrupa Birliğinin en modern şekliyle uygulandığını
görüyoruz. Bu aydınlık, akılcı, gerçekçi duruş; bilime verilen önem; gelişmeye,
ilerlemeye yöneliş bizim fikirlerimizin mükemmel bir uzantısı olarak görülüyor.
Türkiye ile Avrupa’nın askerî, siyasi ve ekonomik olarak birbirine
bağlanmasından daha doğal ne olabilir ki.” Ne kadar şaşırtıcı sözler değil mi?
Anlaşılan 1963’ten beri her iki taraf da çok değişmiş. 
Geçen
hafta 1949’dan beri kurucu üyesi olduğumuz Strazburg’taki Avrupa Konseyinde
Türkiye’de demokratik kurumların işleyişi üzerine düzenlenen rapor görüşülürken
aslında bu sorunun cevabını aldık. Haluk Koç ve heyet başkanımız Talip Bey de
biraz önce bu konudan bahsettiler. Ben onların dışında, onlardan daha önce
Avrupa Konseyi heyetinde yer alıyordum.
2000’li
yılların başında bu Mecliste iktidar, muhalefet birlikte kabul ettiğimiz
demokratikleşme paketleri, Anayasa madde değişiklikleri, “işkenceye sıfır
tolerans” söylemleriyle denetimden çıkmıştık. Geçen hafta on yılda ülkenin
ileriye değil, geriye gittiği vurgulandı. Terörle mücadelenin her türlü baskıya
kılıf gösterilmesi, yargı ve basın özgürlüklerinin kısıtlanması önemli
demokrasi eksiklikleri olarak gündeme geldi. Ama biliyor musunuz en büyük
tepkiyi Cumhurbaşkanı Erdoğan’ın kadınlarla ilgili söylediği sözler çekti.
Meclis Boşanma Komisyonunun taslak raporunun önerileriyle aile planlaması,
çocuk yapmayan kadınlara suçlamalar dikkatle ve dehşetle izlendi. Ha, tabii,
tam biz o raporu konuşurken Sınır Tanımayan Gazeteciler örgütü temsilcisinin de
bulunduğu 3 aydının tutuklanması da kimin işine yaradı, bilemiyorum. 
Evet,
iktidar partisi yapılan her eleştiriye “Ama yüzde 50 oyumuz var.” diye karşılık
veriyor. Bu yanıt, karşıda da bir yüzde 50’nin olduğunu gösteriyor. Bu ülkede
birlikte, huzur içinde yaşamak istiyoruz. Bu Mecliste Hükûmetin uygulamalarını
çoğunluk ve muhalefet partileri olarak inceleyebilmeliyiz. Biz, seçilmiş
milletvekilleri olarak yürütmeyi denetleme görev ve sorumluluğumuzu
üstlenebiliriz. Yurt dışındaki heyetlerde farklılığımızı koruyarak ülke
çıkarları için gösterdiğimiz dayanışmayı neden burada gösteremiyoruz? 
Verdiğimiz
soru önergelerine baştan savma cevaplar veriliyor. Buradaki kürsü konuşmaları
etkisiz kalıyor. Dışişleri Bakanlığının yetkin elemanları saf dışı bırakılıyor.
İşte bu nedenlerle, bunları konuşabilmek için bir araştırma komisyonu
kurulmasını önerdik ama sonucu biraz sonra göreceğiz. 
Teşekkür
ederim. (CHP
sıralarından alkışlar) 
İDRİS BALUKEN (Diyarbakır) – Sayın Başkan…
BAŞKAN – Buyurun Sayın Baluken. 
İDRİS
BALUKEN (Diyarbakır) – İç Tüzük 60’a göre bir söz talebim var.
BAŞKAN
– Şimdi fark ettim. 
Sistemi
açıyorum, bir dakika süre veriyorum. 
Buyurun.

VI.- AÇIKLAMALAR (Devam)
22.- Diyarbakır Milletvekili İdris Baluken’in, sosyal
medya üzerinden Halkların Demokratik Partisi Eş Başkanının şahsında tüm
seçmenlerine hakaret eden Ağrı Valisini kınadıklarına ve bu konuda Hükûmeti
uyardığına ilişkin açıklaması 
İDRİS
BALUKEN (Diyarbakır) – Teşekkür ediyorum. 
Sayın
Başkan, Ağrı Valisi sıfatını taşıyan kişinin eş başkanımız şahsında bütün HDP
seçmenlerine yönelik hakaret ve tehditlerini sosyal medya üzerinden yeni tespit
etmiş durumdayız. Burada ağzımıza alamayacağımız birtakım tanımlamalar,
hakaretler ve tehditler yapan kişi bu ülkede valilik görevini yapmaya layık
olmayan bir kişidir. HDP’nin yüzde 78 oy aldığı bir kentte HDP eş başkanına ya
da HDP seçmenine bu şekilde hakaretlerde, tehditlerde bulunmak açık bir
provokasyondur. Bu kişi, Diyadin’de fırında çalışan 2 gencin infazı başta olmak
üzere, Ağrı’da adalet önünde hesap vermesi gereken bir sorumluluğu da taşımaya
devam ediyor. Ağrı halkı da bunun bilincindedir. 
Bu
provokasyonu yapan kişiyi Halkların Demokratik Partisi olarak kınadığımızı, derhâl istifaya
çağırdığımızı ifade etmek istiyorum. Eğer istifa edecek yüreği yoksa bir an
önce Hükûmet tarafından görevden alınmalı. HDP’yle, HDP eş başkanıyla bir
sorunu varsa da siyasi mecraya gelip burada HDP’ye karşı olan tutumunu ortaya
koymalıdır diyorum. Dediğim gibi, bu hakaret ve tehdit dili başlı başına bir
provokasyondur. Hükûmeti de özellikle Ağrı’daki bu provokatif girişim için
buradan uyarıyorum. 
Teşekkür ederim. 
BAŞKAN – Teşekkürler. 
VIII.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, Ankara Milletvekili Gülsün Bilgehan
ve arkadaşları tarafından, Türkiye'nin dış ilişkilerinde bazı ani
değişikliklerin nedenlerinin açıklanması, bugüne kadar süregelen uygulamaların
yol açtığı zararların boyutlarının ortaya konulması ve bundan sonra izlenecek
dış politikanın ana hatlarının belirlenmesi amacıyla 28/6/2016 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin, Genel Kurulun 28 Haziran 2016 Salı günkü birleşiminde sunuşlarda
okunmasına ve ön görüşmelerinin aynı tarihli birleşiminde yapılmasına ilişkin
önerisi (Devam)
BAŞKAN – Şimdi, önerinin aleyhinde ilk söz Manisa
Milletvekili Erkan Akçay’a aittir. 
Buyurun Sayın Akçay. (MHP sıralarından alkışlar) 
ERKAN AKÇAY (Manisa) – Sayın Başkan, değerli
milletvekilleri; Cumhuriyet Halk Partisinin grup önerisi lehine söz aldım.
Muhterem heyetinizi saygıyla selamlıyorum. 
Değerli
milletvekilleri, bir ülkenin dış politikasını belirleyen en önemli faktörlerden
birincisi coğrafyası, ikincisi jeopolitik durumu ve üçüncü olarak da millî ve
tarihî referansları ve çıkarları olarak sayabiliriz. Dış politikanın hedefi,
eldeki bütün imkânları kullanarak ülkenin güvenliği, siyasi, ekonomik ve
kültürel çıkarlarının savunulması ve geliştirilmesi olur. 
Bu
on dakikalık süre içerisinde de yine, önergedeki bu Hükûmetin uyguladığı,
bugüne kadar uygulayageldiği dış politika yanlışlarına ilişkin sadece İsrail’le
olan ilişkiler bağlamında kısa bir özet sunmaya çalışacağım. 
Tabii,
on dört yıllık Adalet ve Kalkınma Partisinin dış politikasının genel
karakteristiğine baktığımızda, maalesef ilkesiz, çelişkili, tutarsız, maceracı,
hayalci ve kendi kendine gelin güvey olan bir politika olarak tarif etmek
mümkündür. (CHP sıralarından “Bravo” sesleri, alkışlar) Mevcut Hükûmet, on dört
yıldır, yüzlerce yıldır ve bilhassa da cumhuriyet tarihimiz boyunca
uygulanagelen temel dış politika eksenini kaybetmiştir. Bunun birincisi “Yurtta
sulh, cihanda sulh” ilkesi; ikincisi, komşularla iyi geçinme; üçüncüsü, yabancı
ülkelerin ve bilhassa komşuların iç işlerine karışmama politikasını terk ettiği
için işte bu çelişkili, tutarsız, dün öyle bugün böyle politikalarla,
uygulamalarla karşı karşıyayız. 
2009
yılı Ocak ayı Davos’ta “…”(X) şovuyla başladı, bayağı bir, birkaç
yıl gitti ve İsrail’le bir sürtüşme başladı. Gazzeli Müslümanlara yapılan
zulümler ve İsrail düşmanlığı üzerinden iç kamuoyuna mesajlar verilerek siyasi
rant devşirilmeye çalışıldı ve devşirildi. 31 Mayıs 2010, Gazze’ye insani
yardım malzemesi götüren Mavi Marmara gemisine uluslararası sularda saldıran
İsrail, 1’i Türk asıllı Amerikan vatandaşı olmak üzere 9 Türk vatandaşını
öldürmüş, onlarcasını da yaralamıştı. Sonradan öğrendik ki bazı AKP
milletvekillerinin bu Gazze’ye gidecek gemiye son anda binmekten
vazgeçirildiğini. Bu da hâlâ meçhul bir durumda. Ve bu tarihten itibaren de
Türkiye-İsrail ilişkileri, görünen yüzüyle, kopma noktasına gelmişti. Sayın
Erdoğan Mavi Marmara gemisine yapılan bu saldırıları kınamış, İsrail’i terör
devleti olarak suçlamış, İsrail’in döktüğü kandan dolayı hesap vereceğini ifade
etmiştir. Demiştir ki: “Ben bu görevde bulunduğum sürece hiçbir zaman İsrail’le
olumlu bir şey düşünemem. Zulüm bitmedikçe Türkiye-İsrail ilişkileri
normalleşmez. O masum çocukların ahı, o masum annelerin feryadı er ya da geç
İsrail’den sorulacak.” E, bugün ne oldu da âdeta İsrail’in sözcülüğüne
soyunuldu?
Dün
Sayın Başbakan yaptığı açıklamayla 2009 yılında başlayan iç kamuoyuna yönelik,
siyasi ranta yönelik İsrail düşmanlığı şovunu bir anda bitirdi. Şimdi, merak
ediyoruz, dün İsrail’le ilgili bu ağır ithamları yapanlar bugün 180 derece
neden dönmüştür? Sabahki konuşmamda söyledim, neden tornistan yapılmıştır? Bir
gemicilik terimidir biliyorsunuz “tornistan”, gemiler geri geri giderken
iskeleye yanaşma manevrası yaparlar.
Türkiye'nin
şartları vardı İsrail’e; tazminat, özür ve Gazze’ye ablukanın kalkması. Bu
imzalanan mutabakata baktığımızda, İsrail devleti resmî olarak özür dilemedi.
Obama’yla olan bir görüşmede “Hadi hadi, olur böyle şeyler.” denilerek
geçiştirilmeye çalışıldı. İsrail özür dileyecekse dün Sayın Erdoğan’ın
mektubundaki gibi bir dileme olması gerekirdi. (CHP sıralarından alkışlar)
Yani, Rusya’ya gönderilen mektupta özür dilenmiş, “Yok, özür dilenmedi.” diyor,
“kusura bakma” veya başka birtakım kelimeler ama İsrail’den Türkiye’ye verilmiş
bir mektup filan yok, özür de yok. Kimse özür diye bahsetmesin. 
İsrail
hayatını kaybedenlerin ailelerine insani fon aracılığıyla 20 milyon dolar
ödeyecek ancak Türkiye’de İsrailliler hakkındaki davalar da düşecek. Bunun
adına tazminat değil, sus payı derler değerli arkadaşlar. Bunun hukuki niteliği
de tartışmalıdır ve tazminat da değildir. (CHP sıralarından alkışlar) 
İsrail’in
Gazze’ye yönelik deniz ablukası sürecek, Türkiye Gazze’ye İsrail’in Aşdod
Limanı üzerinden yardım gönderebilecek. Yani, İsrail’in ablukasını Türkiye
resmen de tanımış oluyor. E, şimdi, ne oldu? İsrail’in dediği yere geldiniz. 
Mavi
Marmara gemisi yardımı gideceği zaman da İsrail “Yardımları bana vereceksiniz,
ben ulaştıracağım.” demişti. Şimdi anlaşmaya vardığınız, altına imza attığınız
bu yardım meselesi de bu şekilde. 
İBRAHİM
ÖZDİŞ (Adana) – Olan da 10 garibana oldu Sayın Akçay, 10 garibana oldu.
ERKAN
AKÇAY (Devamla) – Ve Türkiye-Hamas ilişkisi fotoğrafın içine girecek. Yani, bu
ilişki, Türkiye’nin Hamas’la olan münasebeti artık İsrail’in bilgisi dâhilinde
yürütülecek. Korkunç bir durum ve egemenlik hakkının da ihlalidir. Neden bilgi
vermek durumunda kalacak eğer yaptığı doğruysa, hakkıysa? Bunu da yapacak. 
Dün,
İsrail’i terör devleti olarak suçlayanlar bugün sadece İsrail’in çıkarlarına
hizmet eden bu mutabakat metnine neden imza atmışlardır? Yani, netice
itibarıyla, daha evvel İsrail’in dediği noktaya gelinmiş ve anlaşılmış oldu. 
Roma’da
imzalanan mutabakat metniyle İsrail âdeta Türkiye Cumhuriyeti’ni uluslararası
arenada teröristlere yardım etmekle suçluyor ama dolaylı ama doğrudan.
Türkiye’nin Hamas’la ilişkileri İsrail’in bilgisi dâhilinde yürütülecek,
tekraren söylüyorum tekraren düşünülsün diye. Bu anlaşma sadece İsrail’in
çıkarlarına hizmet etmektedir en başta. Bu anlaşmanın yapılmasının tek nedeni
vardır o da, Doğu Akdeniz’de büyük doğal gaz yataklarına sahip olan İsrail’in
doğal gazının hem Türkiye’ye hem Türkiye üzerinden Avrupa’ya taşınması. Ancak
havuz medyası, İsrail çıkarlarına yapılan bu hizmeti bir zafer gibi göstermeye
çalışmaktadır. Bu anlaşma kesinlikle zafer değildir, başarı değildir. O yüzden,
bazı iktidar sözcüsü milletvekili arkadaşlarımız diyor ki: “Yahu dün de
eleştiriyordunuz bu politikamızı, e bugün de eleştiriyorsunuz.” E, işte, sizin
çelişkilerinizi eleştiriyoruz. Siz istiyorsunuz ki “Benim dün dost olduklarımla
sen de dost ol, eğer ben onlarla bugün düşman olmuşsam sen de düşman ol.”
Kusura bakmayın, biz bu tutarsızlıklara prim veremeyiz.
Aslında,
AKP döneminde İsrail’le ilişkiler kapalı kapılar ardında farklı, dışarıda çok
farklı cereyan etmiştir. Filistin’in yanında olduğunu, Filistinlilerin
haklarını savunduğunu söyleyenlerin İsrail’le dostluğuna bir göz atarsak
Filistin için dediklerinin ne kadar samimi olduğunu anlarız. 30 Ocak 2009’daki
“…”(X)
şovundan sonra dahi AKP, İsrail’le ilişkilerini kapalı kapılar ardında
sürdürmüştür. 11 Ocak 2010’da İsrail Dışişleri Bakan Yardımcısının Türk
Büyükelçisine muamelesini hatırlayınız ve bu olaylardan sonra dönemin Başbakanı
Sayın Erdoğan ve AKP’li yetkililer kameralar karşısında İsrail’le ilgili sert
eleştiriler yaparken bir taraftan da İsrail’le ilgili gizli görüşmelere devam
etmişlerdir.
(Mikrofon
otomatik cihaz tarafından kapatıldı) 
ERKAN
AKÇAY (Devamla) - Süremizin elverdiği bu kadar. 
Hepinizi
saygıyla selamlıyorum. (MHP ve CHP sıralarından alkışlar) 
BAŞKAN
– Teşekkürler Sayın Akçay. 
Önerinin
lehinde ikinci söz Mardin Milletvekili Mithat Sancar’a aittir. 
Buyurun
Sayın Sancar. (HDP sıralarından alkışlar)
MİTHAT
SANCAR (Mardin) – Sayın Başkan, değerli milletvekilleri; Türkiye’de dış
politika alanında yaşanan bu hızlı dönüşümler üzerine verilen CHP grup önerisi
hakkında söz almış bulunuyorum. Bu önerinin lehinde konuşacağım. 
İki
gündür önemli gelişmeler var dış politikada, herkes izliyor. Bunları da dünden
beri konuşuyoruz Mecliste. Rusya’yla uçak krizinden sonra özür mektubu birinci
olay; diğeri de İsrail’le uzun süredir devam ettiği söylenen görüşmelerin
ardından varılan mutabakat ya da imzalanan anlaşma. Şimdi “ya da” diyorum çünkü
ne olduğunu tam bilmiyoruz. Ne oldu? İsrail’le hangi konularda anlaşma yapıldı?
Açık anlaşmanın hükümleri nelerdir? Gizli bir anlaşma var mı? Bu konuda net
bilgiler gelmiyor Hükûmetten. Esasen, bu anlaşmayı Hükûmet mi yaptı,
Cumhurbaşkanı mı yaptı; o da belirsiz çünkü anlaşmayla ilgili açıklamalar
Hükûmetten çok Cumhurbaşkanlığından geliyor, ya Cumhurbaşkanı Sözcüsü ya da
bizzat Cumhurbaşkanının kendisi açıklama yapıyor. Dolayısıyla, burada, zaten
bir anayasal sorun var. Dış politikadan kim sorumlu? Dış politikayı yürütmekten
kim sorumlu? Hükûmet şüphesiz ve Dışişleri Bakanlığı birinci derecede burada
yetkili ama Dışişleri Bakanlığından ayrıntılı herhangi bir açıklamayı ben
şimdiye kadar okumadım. 
Peki,
ne var? Söylenen ne? İsrail’le anlaşmadan başlayalım: Öncelikle üç şart ileri
sürülmüştü İsrail’le ilişkilerin normalleşebilmesi için. Aslında, bu üç şart
yerine gelse bile İsrail’le ilişkileri hiçbir zaman normalleştirmeyeceğini
Sayın Cumhurbaşkanı defalarca söylemişti, bu konuşmayı yine İnternet’te
bulabilirsiniz, açıkça şunu demişti: “Ben görevde olduğum sürece, benim
sorumluluğum altında bir yönetim bulunduğu sürece, İsrail’le hiçbir zaman iyi
bir şey olmayacaktır.” 
Peki,
şimdi ne oldu? Kendisi hâlâ sorumlu, sorumlu olduğunu da zaten her açıklaması
ve tavrıyla açıkça belli ediyor, ama İsrail’le iyi şeyler oldu. Dün terör
devletiydi, dün zalim devletti, zulüm yapan devletti, bugün dost ve müttefik
bir ülke olarak anılıyor. Nasıl oldu da bu kadar büyük bir dönüşüm
gerçekleşebildi, neyin karşılığında gerçekleşebildi? 
Hükûmet
ve Cumhurbaşkanı üç şart ileri sürdüğünü söylüyordu; bunlardan biri özürdü
-arkadaşlarımız belirttiler- özürle ilgili açık ve resmî herhangi bir belge
ortada yok. Nasıl bir özür bu? Hükûmetten Hükûmete resmî bir belgeyle iletilen
bir özür mü, yoksa Obama’nın tanıklığında bir telefonla üzgün olduğunu
bildirmesi mi özür sayılıyor? Bunu açıklığa kavuşturmanız gerekiyor.
İkincisi,
tazminat meselesi. İsrail “Tazminat yok, sadece bir fona 20 milyon dolar bir
para verilecek, tazminat vermeyeceğiz.” diyor, ama Hükûmet ve Cumhurbaşkanlığı
adına yapılan açıklamalarda tazminatın da kabul edildiği belirtiliyor.
En
önemlisi ablukaydı, biliyorsunuz Mavi Marmara’nın yola çıkışının sebebi buydu,
ablukayı kaldırmaktı; ablukanın uluslararası hukuka, insancıl hukuk kurallarına
aykırı olduğunu göstermekti. Peki, abluka kalktı mı? Hayır. 
Netanyahu
çok açık söyledi, Abluka aynen devam edecek, sadece Aşdod Limanı’na getirilecek
insani yardım malzemeleri Gazze’ye ulaştırılacak. 
Peki,
2009’dan önceki durum bundan farklı mıydı, 2010’dan önceki durum bundan farklı
mıydı? Hayır, aynı şeydi, zaten insani yardımlar o limandan ulaştırılıyordu.
Peki,
burada, ortada bir büyük diplomasi zaferi, bir büyük başarı olduğunu iddia
ederken neye dayanıyorsunuz? Dün söylenenler ile bugünkü arasındaki bu yaman
çelişkiyi nasıl açıklıyorsunuz? Hangisi doğru? İsrail’in terör devleti olduğu
mu, dost ve müttefik olduğu mu? Şimdi bize deniyor ki: “Diyalogdan niye
rahatsız oluyorsunuz?” Hayır, biz ülkeler arası, toplumlar arası ve toplum içi
bütün sorunların medeni yollarla çözülmesini savunuyoruz. Her alanda ve her
durumda diyaloğu, müzakereyi en doğru yöntem olarak öneriyoruz. Esasen, Eş
Genel Başkanımız Sayın Demirtaş’ın Rusya uçağının düşürülmesinin ardından kriz
ortaya çıkınca Rusya’ya ziyaretinde dile getirdiği görüş de buydu, amacının da
bunu vurgulamak ve anlatmak olduğunu defalarca söyledi ama o gün hain ilan
ettiniz, bugün peş peşe hangi kelimelerle özür dileyeceğinizin yollarını
arıyorsunuz. Diyalog tamam ama özür dilerken unutmamanız gereken bir şey var:
Geçmişte söylediğiniz sözlerden dolayı, o sözlerin üzerinden rant devşirmek
için yaptıklarınızdan dolayı bu toplumdan öncelikle özür dileyeceksiniz. Sadece
Rusya’nın uçağını düşürdüğünüz için ölen pilotun ailesinden özür dilemek
yetmiyor, özür dilemeniz gereken asıl merci insanlık vicdanıdır ama öncelikle
de bu toplumdur. Bu topluma defalarca yalan söylendi, dendi ki: “Bu uçağı
bilerek düşürdük, hava sahamızı ihlal etti, bugün olsa gene düşürürüz.” Ama,
sonrasında hemen çark edildi ve başka bir dil kullanıldı. Ne dendi o zaman da?
Yok, efendim “Yanlışlık olmuş.”; yok, işte, bilmem “istihbarat hatası”, “bir
pilotun hatası”, “bir komutanın hatası” falan dendi. Hangisi doğru? O gün
toplumu galeyana getirirken, milliyetçi duyguları okşarken, insanları bu
duygularla sokağa dökmeye çalışırken mi yalan söylendi, bugün mü yalan
söyleniyor? Eğer bugün doğru söylüyorsanız dün yalan söylediniz. O yalanın
hesabını, hiç olmazsa, özürle ödemek zorundasınız ama Türkiye toplumundan özür
dilemek zorundasınız. 
Peki,
devam edelim: Ne için yapılıyor bütün bunlar, mesela İsrail’le bu pazarlığın
ardında ne var? Netanyahu’nun açıklamasına baktığımızda “Gazze ablukası sürecek
ve -burada çok konuşulmayan bir başka konu- İsrail askerlerine açılan davalar
da düşecek.” diyor. Biliyorsunuz, Türkiye’de, İstanbul’da 7. Ağır Ceza
Mahkemesinde İsrail ordusunun üst düzey komutanlarına dava açıldı. İki yıldır
mahkemenin gönderdiği fezlekeler bekletiliyor, INTERPOL’e iletilmiyor. Peki, o
davalar açılırken ne yapılmış oldu? O davalar açılırken kamuoyunun gazını
almak, bir yandan da milliyetçilik gazını pompalamak amaçlandı. Yazık değil mi,
bu topluma yazık değil mi? Bu kadar yalan, bu kadar ikiyüzlülük nasıl yapılır,
niye yapılır, hangi menfaat için yapılır? Eğer iktidarda kalmak için
yapılıyorsa bu iktidarın kimseye bir hayrı olmayacaktır. Bu iktidar önünde
sonunda kazdığı bu derin çukurlarda, yarattığı bu derin hamaset oyununda ve
yalan havuzunda boğulur çünkü hiçbir toplumda bu kadar kamuoyunu aldatan,
yanıltan, bu kadar kolay manevra yapan, bu kadar kolay çark eden bir iktidarın
uzun ömürlü olması mümkün değil. 
Evet,
belki İsrail’le anlaşmanın temelinde şöyle bir sebep aramak daha mantıklı olur:
İtiraz edemediğiniz yöntemleri var İsrail’in. İsrail “terörle mücadele” adı
altında Gazze’yi ablukaya alıyor, orada evleri yıkıyor, altyapı tesislerini
yıkıyor. Aynı şeyler burada da Cizre’de, Sur’da ve diğer ilçelerde yapılıyor;
Nusaybin’de yapılıyor, Şırnak’ta yapılıyor, ortak bir yöntem var. İsrail’in
bugünkü hükûmetiyle, Netanyahu’nun zihniyetiyle burada Kürt sorununda izlenen
politika aynıdır. Size diyor ki: “Askerlerimi yargılayamazsınız.” Siz de askere
dokunulmazlık getiren yasalar geçiriyorsunuz. Belki de bu zihniyet
yakınlığından, belki de “terörle mücadele” adı altında yapılan bu uygulamalara
itiraz edilemediği için şimdi çok kolay anlaşma yapılıyor. Netanyahu
zihniyetiyle anlaşmak o nedenle bu kadar kolay olabiliyor. Belli ki burada yine
Kürtler pazarlık konusu yapılmıştır. Kürtlere karşı ortak hareket amacıyla kim
bilir başka hangi kirli pazarlıklar yapılmıştır. 
Bakın,
Lincoln’ün bir sözü var, hepiniz biliyorsunuz ama kayıtlara geçsin diye
söyleyeceğim: “Bazı insanları her zaman, bütün insanları da bazen
kandırabilirsiniz ama bütün insanları her zaman kandıramazsınız.” 
Bir
de bir şey söyleyeceğim, hukuk önemlidir, bir toplumu ayakta tutmak için ona
uymanız lazım. Ahlak da önemlidir ama hepsinden önemlisi, insanlığı kurtaracak
şey hicaptır, utançtır. Bu ikiyüzlülükten, ahlaksızlıktan utanç duymayanın
insanlığı da sorgulanır. 
Saygılarımla.
(HDP sıralarından alkışlar) 
BAŞKAN
– Sayın Sancar, yani, getirdiniz getirdiniz ama son anda kullandığınız
kelimeler kabul edilebilir kelimeler değildir. (AK PARTİ sıralarından “Aynen
iade ediyoruz.” sesleri) Lütfen temiz bir dil kullanalım. 
MİTHAT
SANCAR (Mardin) - Sayın Başkan, açıklayayım. 
BAŞKAN
– Ahlaksızlık gibi...
MİTHAT
SANCAR (Mardin) - Açıklamama izin verir misiniz?
BURHAN
KUZU (İstanbul) – Neyi açıklayacaksın, özür dilersin. 
MEHMET
NACİ BOSTANCI (Amasya) – Sayın Başkan, sayın konuşmacı, yalancılık,
ikiyüzlülük, ahlaksızlık, bütün bunlarla süslü bir konuşma yapmıştır. Doğrusu
Sayın Sancar’a da yakıştıramadım. 
İDRİS
BALUKEN (Diyarbakır) – Politikalarınıza dedi, şahsiyetinize demedi. 
MEHMET
NACİ BOSTANCI (Amasya) – Bunların hepsi açık bir sataşmadır. Bu çerçevede 69’a
göre söz talep ediyorum. 
BAŞKAN
– Buyurun Sayın Bostancı. (AK PARTİ sıralarından alkışlar)
İki
dakika süre veriyorum. 
V.- SATAŞMALARA İLİŞKİN KONUŞMALAR (Devam)
9.- Amasya Milletvekili Mehmet Naci Bostancı’nın,
Mardin Milletvekili Mithat Sancar’ın CHP grup önerisi üzerinde yaptığı
konuşması sırasında Adalet ve Kalkınma Partisine sataşması nedeniyle konuşması
MEHMET
NACİ BOSTANCI (Amasya) – Sayın Başkan, değerli arkadaşlar; AK PARTİ iktidarının
dış politikasını beğenmeyebilirsiniz, eleştirebilirsiniz ama böyle birtakım
sıfatlarla tahkir ve tezyif etme kastıyla yapacağınız süslemeler ancak onu
yapan kişiyi küçültür, yoksa AK PARTİ politikalarına yönelik rasyonel, akılcı
bir yaklaşım anlamına gelmez. (AK PARTİ sıralarından alkışlar) 
Ayrıca,
Sayın Sancar, sizin müktesebatınız böyle değildi, sizin diliniz de böyle
değildi. Bana, lütfen, beni siz delirttiniz demeyin yani öyle bakmayın tamam
mı? Eğer bu ülkede Kürt meselesine, demokrasiye, barışa, özgürlüğe -hani her
zaman söylüyorsunuz ya- katkı yapacaksanız emin olun bu dilin hiçbir faydası
yok. Bu dille o katkıyı yapamazsınız, onu belirteyim. 
Gelelim
şu Gazze ile Nusaybin, Cizre benzetmesine. Bu akıllara seza bir benzetme.
Gazze’de 2 milyon sivil İsrail tarafından kuşatma altına alınmış ve büyük bir
mahrumiyette ve büyük sıkıntılarla yaşıyor. Peki, Nusaybin’de, Cizre’de olan
nedir? 
İDRİS
BALUKEN (Diyarbakır) – İsrail de aynı şeyi söylüyor. 
MEHMET
NACİ BOSTANCI (Devamla) - Bir terör örgütü çukur kazıyor, oradaki insanları,
yaşayan insanları oradan âdeta kovalıyor -çünkü can güvenliği yok o insanların
terör örgütü sebebiyle- insanlar oraları boşaltmak durumunda kalıyor ve devlet
o terör örgütüne karşı mücadele ediyor. Bunun Gazze’yle ne alakası var? Bulunan
her fırsatta, Nusaybin’de, Sur’da, Cizre’de terör örgütünü âdeta aklayan bir
dille konuşmak emin olun barışa fayda sağlamaz. 
Saygılarımla.
(AK PARTİ sıralarından alkışlar)
MİTHAT
SANCAR (Mardin) – Sayın Başkan…
BAŞKAN
– Buyurun Sayın Sancar. 
MİTHAT
SANCAR (Mardin) – Adım geçti doğrudan. Bana yönelik sözler var.
BAŞKAN
– Buyurun Sayın Sancar. 
Lütfen
ama sayın milletvekilleri, eleştirilebiliriz ancak hiç kimseye hakaret etme
hakkımız yok. 
MEHMET
NACİ BOSTANCI (Amasya) – Sayın Sancar’ın adı geçti ama ben bir şey demedim. 
BAŞKAN
– Tenkit edebiliriz ama tahkir etmeyelim lütfen. 
Buyurun.

10.- Mardin Milletvekili Mithat Sancar’ın, Amasya
Milletvekili Mehmet Naci Bostancı’nın sataşma nedeniyle yaptığı konuşması
sırasında şahsına sataşması nedeniyle konuşması
MİTHAT
SANCAR (Mardin) – Naci Hoca, benim söylediklerim hiç kimseye doğrudan adres
belirterek söylenmiş sözler değil. Bir ölçü koyuyorum. Bu ölçü eğer bu Hükûmet
tarafından kullanılıyorsa o sıraladığım sıfatlar geçerlidir. Ben yaparsam benim
için geçerlidir. Aktardığım sözler, yaptığım tespitler 2009 yılında Sayın
Erdoğan Başbakanken yaptığı o “…”(x) çıkışından sonra söylediğim sözlerin
aynısı sayılır. Özü aynıdır, o zaman da söyledim. Bu önemli bir çıkıştı ama
eğer bu sözü bir kere ağzınızdan çıkardıysanız o söz sizin çıtanız olacaktır.
“Zalim olmayın. Siz ancak zulüm bilirsiniz, çocuk katletmeyi bilirsiniz.”
dedikten sonra, o çıta sizin çıtanızdır. Gün gelir buna aykırı davranırsanız, o
söz karşınıza çıkar. Şimdi, benim yaptığım konuşmada kullandığım ölçüler de,
burada yaptığım değerlendirmeler de yedi yıl önceden farklı değildi. Öte
yandan, İsrail’in abluka için gerekçe gösterdiği şey terörle mücadeledir, biz de
biliyoruz bunu. Hamas’ı terörist sayıyor. Bir mahalleye bomba atarken orada bir
terörist var diye gerekçe gösteriyor. Açın, okuyun açıklamaları. “Terörle
mücadele” adı altında bir yeri abluka altına alamazsınız. Orada silahlı 5 kişi
var diye 100 kişinin ölme ihtimalini göze alan bir operasyon yapamazsınız.
Yaparsanız, işte, iki anlayış aynı olur diyorum. Burada anlaşılmayacak ne var?
“Türkiye ile İsrail’i aynı kefeye koymayın.” diyorsunuz, bunu biz koymuyoruz,
bu politikalar aynılaştıkça bunu yapanlar bizzat bu politikaların sahipleri
oluyor.
Teşekkürler.
(HDP sıralarından alkışlar)
VIII.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, Ankara Milletvekili Gülsün Bilgehan
ve arkadaşları tarafından, Türkiye'nin dış ilişkilerinde bazı ani
değişikliklerin nedenlerinin açıklanması, bugüne kadar süregelen uygulamaların
yol açtığı zararların boyutlarının ortaya konulması ve bundan sonra izlenecek
dış politikanın ana hatlarının belirlenmesi amacıyla 28/6/2016 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin, Genel Kurulun 28 Haziran 2016 Salı günkü birleşiminde sunuşlarda
okunmasına ve ön görüşmelerinin aynı tarihli birleşiminde yapılmasına ilişkin
önerisi (Devam)
BAŞKAN
– Grup önerisinin aleyhinde ikinci ve son konuşmacı Siirt Milletvekili Yasin
Aktay.
Buyurun
Sayın Aktay. (AK PARTİ sıralarından alkışlar) 
YASİN
AKTAY (Siirt) – Sayın Başkan, değerli milletvekilleri; Cumhuriyet Halk
Partisinin, Türkiye'nin dış politikasında son zamanlarda yaşanmakta olan hızlı
değişmeler üzerine vermiş olduğu önerge aleyhine söz almış bulunuyorum.
Hepinizi hürmetle, muhabbetle selamlıyorum.
Değerli
milletvekilleri, dış politikanın genel olarak anlamı, daha doğrusu, politikanın
genel olarak anlamı sorun çözmektir, dünyanın değişen durumlarına intibak
etmektir, çıkarlarımızı korumaktır. Bu dünyada yalnız olmadığımıza göre, başka
insanlarla barış içerisinde, birlikte birtakım sorunlarımızı nasıl çözebiliriz,
bunların arayışı içerisinde olmaktır. İnsanlar arasında, beraber yaşadıkları
sürece birtakım krizler olur, sorunlar olur, hatta yer yer kavgalar olur,
savaşlar olur. Politika nerede devreye girer? Politika, bizzat, bu
sürdürülemeyen, aslında, insanlık tarihinde istisnai olan bu çatışma hâllerini
bitirebilmek ve kalıcı bir çözüm ortaya koyabilmek, bütün tarafların daha
lehine olabilecek birtakım çözümler, bir uzlaşma zemini ortaya koymak için söz
konusudur ki dış politika bundan farklı bir şey değil tabii ki. Dış politikada
ülkeler arasında birtakım sorunlar yaşanır, o sorunları çözmek için akıl
devreye girer, politik akıl devreye girer, siyasal akıl devreye girer ve
sorunlara çözüm getirmeye çalışır. 
Şimdi,
ben açıkçası Cumhuriyet Halk Partisinin araştırma önergesini şöyle bir
okuduğumda -hatipleri de dinliyoruz sabahtan beri, bir önceki önerge de aşağı
yukarı aynı konudaydı- yani dış politikamızı yeterince anlamadıklarını,
izleyemediklerini, sanki başka bir dünyadan, başka bir âlemden bizim
politikamızı, bizim politik hamlelerimizi, bizim politik adımlarımızı izliyor
oldukları izlenimini ediniyorum. Şöyle ki: Yani sordukları soru aşağı yukarı
şöyle bir soru, “Dış politikada neden değişim oluyor, ne güzel mutluyduk.” der
gibi bir şey yani “Her şey güllük gülistanlıktı. Dün çok güzeldi.”, “Ya, kavga
ediyorduk, bugün niye barıştık?” 
BARIŞ
YARKADAŞ (İstanbul) – Bugün barışacaksak niye kavga çıkarttık, onu soruyoruz.
YASİN
AKTAY (Devamla) – Bunu aşıyoruz, ertesi gün şöyle: “Ya, dün barış içindeydik,
niye bugün kavga ediyoruz?”
MEHMET
EMİN ADIYAMAN (Iğdır) – Barışacak isen niye kavga ettiniz?
YASİN
AKTAY (Devamla) – “Barışacak idiysek niye kavga ediyoruz?” Yahu, yatacak
idiysek niye uyanıyoruz, uyanacaksak niye yattık? Arkadaşlar, bu mantık, mantık
değil; bu mantık insanlık tarihini de anlayan bir mantık değil, politikayı
anlayan da bir mantık değil. 
ALİ
ŞEKER (İstanbul) – Biz niye saçmaladığımızı merak ediyoruz.
YASİN
AKTAY (Devamla) – Bir de şöyle bir şey söz konusu oluyor: Yani, nerede böyle,
özellikle şu son on dört-on beş yıldır herhangi bir ülkeyle bir ihtilafa düşüyor
olalım, bir gerilime düşüyor olalım, bir çatışmaya düşüyor olalım ve muhalefet
partisi soluğu bizim düşmanlarımızın, Türkiye’nin düşmanlarının yanında
almasın. (AK PARTİ sıralarından alkışlar) Yahu arkadaşlar, bir defa da
Türkiye’nin yanında yer alın, bir defa da Türkiye milletinin yanında yer alın. 
ÖMER
FETHİ GÜRER (Niğde) – Doğru yapın yanınızda yer alalım.
İDRİS
BALUKEN (Diyarbakır) – Yahu düşman dediğinle masada otuyorsun yani.
YASİN
AKTAY (Devamla) – Arkadaşlar, Türkiye İsrail’le, evet, bir sorun yaşadı. Bu
sorun bizim istediğimizle mi yaşandı? Hayır. Biz ilkelerimizle bağdaşan,
ilkeleri gözeten insani siyaset diye bir paradigmayı sahiplenmişiz, o siyaseti
güdüyoruz. Evet, sır değildir bu, bununla iftihar ediyoruz. 
ERTUĞRUL
KÜRKCÜ (İzmir) – Yahu uymadı, uymadı!
YASİN
AKTAY (Devamla) – Herkesin sessiz kaldığı, sağır kaldığı, suskun kaldığı
Gazze’deki insanlık dışı ablukaya karşı bir tek Türkiye gereken tepkileri her
zaman gösterdi, göstermeye de devam ediyor. Türk halkı da sivil toplumuyla bir
Mavi Marmara çıkışı yaptı. O Mavi Marmara çıkışının nasıl neticelendiğini
biliyorsunuz. Bu, Türkiye toplumu olarak kendi vatandaşının, kendi halkının,
kendi sivil toplumunun arkasında durdu ve Mavi Marmara’dan doğan o krize
gereken tavrı, onurlu tavrı koydu. O onurlu tavrı koyduğumuz zaman nelerle
karşılaştığımızı hatırlıyoruz, isterseniz hepinizin önüne çıkaralım siz neler
neler söylediniz, herkes neler neler söyledi, “Vay İsrail bize cezalar kesecekmiş,
İsrail bize dünyayı dar edecekmiş, İsrail’in dostu, İsrail’in hamisi olan
Amerika hele hele bize neler neler yapacakmış?” falan. Vız geldi tırıs gitti
bize. Biz, o kadar uzun yıl, altı yıl boyunca ilkemizi, daha doğrusu
şartlarımızı koyduk. Eğer bir daha… Ki baskı var, bütün dünyadan, âlemden,
Avrupa’sından, Amerika’sından ilişkileri düzeltme yönünde baskı var. Bazı
arkadaşlar diyorlar ki: “Türkiye politikası, siyaseti iflas etmiş, dış
politikası iflas etmiş.” Neden iflas etmiş? İşte bu değişimler oluyor ya, dün
kavga ettiklerimizle bugün barışmak zorunda kalıyormuşuz. Yahu kardeş, barışmak
niye sizi bu kadar rahatsız ediyor ya? Yani İsrail’le veya Rusya’yla eğer
ilişkileri düzeltmişsek…
ÖMER
FETHİ GÜRER (Niğde) – İsrail için ne söylüyordunuz ne yapıyorsunuz, o rahatsız
ediyor bizi ya!
İDRİS
BALUKEN (Diyarbakır) – Kim söyledi, kim?
YASİN
AKTAY (Devamla) – Eğer ilişkileri düzeltme yönünde birkaç adım atmışsak bu sizi
niye rahatsız ediyor?
ALİ
ŞEKER (İstanbul) – Siz niye gereksiz kavga ettiniz?
YASİN
AKTAY (Devamla) – Gereksiz olup olmadığını isterseniz baştan anlatayım size ama
galiba siz bu dünyada yaşamıyorsunuz. Arkadaşlar size bir haber vermek
istiyorum: Dünya dönüyor. (AK PARTİ sıralarından alkışlar, CHP sıralarından “O
doğru, o doğru.” sesleri)
İDRİS
BALUKEN (Diyarbakır) – AKP siyaseti dönüyor!
YASİN
AKTAY (Devamla) – Belki şaşıracaksınız ama biraz daha ötesini söyleyeyim: Dünya
güneşin etrafında dönüyor. Güneş dünyanın etrafında dönmüyor, biraz uyanın,
bugüne gelin, yaşananları şöyle günümüzde tekrar bir canlandırın arkadaşlar. 
BARIŞ
YARKADAŞ (İstanbul) – Başkan, döne döne başımız döndü, döne döne. 
YASİN
AKTAY (Devamla) – Yaşananları hep beraber yaşıyoruz. Türkiye eğer iflas eden
bir dış politikaya sahip olsaydı arkadaşlar… (CHP sıralarından gürültüler) Şunu
dinleyin, eğer iflas eden bir dış politikaya sahip olsaydı…
ÖMER
FETHİ GÜRER (Niğde) – Dönmezdi.
YASİN
AKTAY (Devamla) – …bugün bu İsrail barışının şöyle bir cemaziyelevveline bir
bakın, barışı isteyen Türkiye değil İsrail oldu baştan itibaren. Türkiye’yle
ilişkileri düzeltmek isteyen İsrail oldu. (CHP sıralarından “Aa” “Oo” sesleri)
HAKAN
ÇAVUŞOĞLU (Bursa) – Türkiye’yi bu kadar küçük görmeyin be, yazık! Vallahi,
Türkiye’yi bu kadar küçük görmeyin.
YASİN
AKTAY (Devamla) – Aynı şey Rusya için de söz konusu. Biz şartımızı koyduk,
şartlarımızı koyduk arkadaşlar. Net bir biçimde şartlarımızı şöyle koyduk,
dedik ki: “Eğer bir barış isteniyorsa İsrail Türkiye’den özür dileyecek.” Bazı
arkadaşlara özür beğendiremiyoruz. Ya, özür… 
ÖZKAN
YALIM (Uşak) – İsrail’in özür dilediğini ispat edin, kabul edelim.
YASİN
AKTAY (Devamla) – Cümle âlem duydu, dünya âlem duydu, özür diledi ya, İsrail
özür diledi. “…”(x) dedi.
BARIŞ
YARKADAŞ (İstanbul) – Nerede, nerede…
YASİN
AKTAY (Devamla) – Bu, dünya literatürüne girdi. İsterseniz, size…
BARIŞ
YARKADAŞ (İstanbul) – Yazılı görelim başkan, yazılı, yazılı. Yazılı görelim,
devlet işi yazılı yapılır, sözlü olmaz. 
LEVENT
GÖK (Ankara) – Onu bekliyoruz.
YASİN
AKTAY (Devamla) – Evet, “…”(x) dedi, özür diledi ve bunu herkes
duydu. 
Senin
elinde şu anda yazılı hâldedir şu anda mutlaka, değil mi? 
BARIŞ
YARKADAŞ (İstanbul) - Yazılı var mı? 
YASİN
AKTAY (Devamla) - Yazılı şu anda, bak.
İDRİS
BALUKEN (Diyarbakır) – Yeni Şafak’ta yazılı, değil mi?
YASİN
AKTAY (Devamla) - Yazılı bir metne de dönüştü.
BARIŞ
YARKADAŞ (İstanbul) - Getirin, hemen göstereceğiz, bütün kamuoyuna ben
açıklayacağım. 
YASİN
AKTAY (Devamla) - Televizyonlarda söylenen, cümle âlemin duyduğu şeyler yazılı
hâle de gelmiş olur arkadaşlar. 
BARIŞ
YARKADAŞ (İstanbul) – Olmayan şeyi nasıl göstereceksin?
YASİN
AKTAY (Devamla) - Dolayısıyla, İsrail, özür dileyecekti, diledi; tazminat
ödeyecekti, ödedi; Gazze’deki ablukayı kaldıracaktı, kaldırdı ve biz ilk defa… 
BARIŞ
YARKADAŞ (İstanbul) – Abluka kalkmadı, resmî hâle geldi, resmî hâle getirdiniz
ablukayı.
YASİN
AKTAY (Devamla) - Bunu niçin yaptı? Vay, İsrail çok kârlı çıkmış bundan. Evet,
dış politikada hiç kimse “Ben tek başıma kârlı çıkacağım.” diye yola çıkmaz.
Eğer politika yapıyorsanız kazandıracaksınız da kazanacaksınız da. Biz, onun
için onun adına “Kazan, kazan” diyoruz. Evet, Türkiye’nin bu siyasetiyle
Türkiye de kazanıyor. Ama şöyle bir şey: Sanki yeni bir şey yapılmamış, yeni
bir şey söylenmemiş, Gazze’ye yeni bir kazanım getirilmemiş. Ya, iyi de
kardeşim, Gazze’ye kazanım getirilmemişse Gazze halkı niye teşekkür ediyor iki gündür?

ERTUĞRUL
KÜRKCÜ (İzmir) - Ne zaman etti ya? 
YASİN
AKTAY (Devamla) - Hamas niye teşekkür ediyor? 
ÖMER
FETHİ GÜRER (Niğde) – Aleyhte açıklamaları da var. 
YASİN
AKTAY (Devamla) - Bugün İslam dünyasındaki her taraf bu adımı büyük bir
sevinçle karşılıyor. Nasıl böyle…
ÖMER
FETHİ GÜRER (Niğde) – Aleyhte konuşanlar da var, onları da oku Hoca.
YASİN
AKTAY (Devamla) - Siz İslam dünyasını da izlemiyorsunuz belli ki. Hamas’ı
izlemediğinizi biliyorum, Gazze’yi izlemediğinizi biliyorum. 
BARIŞ
YARKADAŞ (İstanbul) - Gemi Aşdod’a uğramadan dönebilecek mi? 
YASİN
AKTAY (Devamla) - Gazze’yi izliyor olsaydınız şu anda bu konuşmaları burada bu
şekilde yapmazdınız. 
BARIŞ
YARKADAŞ (İstanbul) - Gemi Aşdod’a uğramadan gidecek mi? Hepimiz soruyoruz. 
YASİN
AKTAY (Devamla) - Değerli arkadaşlar, bu önergeyi yazanların, burada bazı
hatiplerin kafaları karışık. 
BARIŞ
YARKADAŞ (İstanbul) – Bırakın bu lafları!
YASİN
AKTAY (Devamla) - Hele hele şu lafa, vaktimden yediğimin farkındayım ama bu
lafa da sessiz kalamam yani. İsrail’in Filistinlilere yaptığını Türkiye’de
sanki Kürtlere yapılanlarla denkleştirmek, bu yüz karası bir durumdur, ayıptır,
günahtır. (AK PARTİ sıralarından alkışlar) 
MEHMET
EMİN ADIYAMAN (Iğdır) – Yapanların da yüz karasıdır! 
MAHMUT
TOĞRUL (Gaziantep) – Yapanların yüz karasıdır, doğru söylüyorsunuz. 
YASİN
AKTAY (Devamla) - Böyle bir şey yok! Böyle bir şey yok! 
MAHMUT
TOĞRUL (Gaziantep) – Yapanların yüz karasıdır!
YASİN
AKTAY (Devamla) - Yani orada bir defa Kürtler Türkiye’nin birinci sınıf
vatandaşıdır ve AK PARTİ Kürtlerin partisidir. (AK PARTİ sıralarından alkış)
Kürtlerin partisi de AK PARTİ’dir. Bugün Kürtlerin partisi olma iddiası taşıyan
partilerin Kürtlere zulmetmekten başka, tıpkı İsrail gibi zulmetmekten başka
bir şey yaptıkları yok. İsrail’in Filistinlilere yaptığı asıl zulmü bugün
Kürtlerin partisi olduğu iddiası taşıyan parti yapıyor ne yazık ki, PKK
yapıyor. 
MAHMUT
TOĞRUL (Gaziantep) – Çok müthiş tespitleri var bunun!
YASİN
AKTAY (Devamla) - Cizre’de ne olupbitiyor? Cizre’de ne olupbittiğini ben
biliyorum, ben görüyorum, ben yaşıyorum orada. O şehirleri harabe hâline
getiren, hendekleri kazıyan… Acaba Kürt halkı sizden bunu mu istedi? Size oy
verirken gelin istediğiniz gibi burayı savaş alanına çevirin; bunu mu istedi?
Tonlarca patlayıcı yerleştirildi ya, her tarafa, evlerin içerisine tonlarca
patlayıcı yerleştirilirken…
ALİ
ŞEKER (İstanbul) – Siz ne yapıyordunuz o zaman?
YASİN
AKTAY (Devamla) - …“Ya bırakınız onları, mücadele etmeyin, kendi hâlinde
kalsınlar.” öyle mi diyeceğiz? Yok ya, var mı başka derdiniz! 
Değerli
arkadaşlar, madem barışacaktık neden kavga ettik? Arkadaşlar, hayat böyle bir
şeydir, dinamiktir. “Dünya dönüyor.” dedim ya, biraz da öyle, değişim doludur
dünya. Dünyada bazen pozisyonlar değişir, çıkarlarınız bazen farklılık arz eder,
bazen biri size bir hakaret eder, kalkar dayak atarsınız, bazen size birisi yan
bakar, siz kalkar onur meselesi hâline getirirsiniz, hele hele millî mesele
hâline getirirsiniz. Dünya böyle bir şeydir. Sosyoloji budur, tabiat budur,
insan tabiatı budur, toplumların tabiatı da böyle bir şeydir. Biz de gereğini
yaptık zamanında.
Arkadaşlar,
özür meselesine gelince: Sayın Cumhurbaşkanımızın Rusya’dan özür dilemiş olduğu
doğru değildir. Orada kullanılan kelime son derece…
(Mikrofon
otomatik cihaz tarafından kapatıldı)
YASİN
AKTAY (Devamla) – …dikkatli kullanılmıştır, son derece diplomatik bir dil
kullanılmıştır. Orada siz boşu boşuna Rusya’nın avukatlığını burada yaparsanız,
hatta Rusya’nın da değil. (AK PARTİ sıralarından “Bravo” sesleri, alkışlar)
Rusya’nın ve Türkiye’nin ortak düşmanlarının avukatlığını yaparak, öyle bir
barış olmasın diye cehdü çaba gösteriyorsunuz, hayret doğrusu ya! 
Teşekkür
ederim. (AK PARTİ sıralarından “Bravo” sesleri, alkışlar)
BAŞKAN
– Teşekkürler Sayın Aktay.
İDRİS
BALUKEN (Diyarbakır) – Sayın Başkan…
LEVENT
GÖK (Ankara) – Sayın Başkan…
BAŞKAN
- Sayın Baluken…
Sayın
Gök, size de söz vereceğim.
İDRİS
BALUKEN (Diyarbakır) – Sayın hatip konuşması sırasında dış politikayla ilgili
bakış açımızı başka bir dünyadan bakmak, gerçekleri algılamamaktan başladı,
işte, en son düşmanlarla ortak hareket etmeye kadar getirdi.
BAŞKAN
– Buyurun Sayın Baluken.
İki
dakika süre veriyorum.
V.- SATAŞMALARA İLİŞKİN KONUŞMALAR (Devam)
11.- Diyarbakır Milletvekili İdris Baluken’in, Siirt
Milletvekili Yasin Aktay’ın CHP grup önerisi üzerinde yaptığı konuşması
sırasında Halkların Demokratik Partisine sataşması nedeniyle konuşması
İDRİS
BALUKEN (Diyarbakır) – Teşekkür ediyorum.
Sayın
Başkan, değerli milletvekilleri; şimdi bir kere şundan rahatsız olmayacaksınız:
İlkesiz dış politika olunca, ortada söylediğiniz sözleri tamamen tekzip eden
gelişmeler olunca muhalefetten tabii ki bu eleştirileri duyacaksınız. “Dünya
dönüyor.” demekle bizi bir şeylerin farkındalığına vardırıyor falan değilsiniz,
dünyanın döndüğünü biliyoruz, AKP’nin döndüğünü de biliyoruz. (HDP sıralarından
alkışlar) Sisi’nin, İsrail’in ve AKP’nin kol kola yürüdüğünü de biliyoruz,
zaten bunu söylüyoruz biz de.
AYŞE
SULA KÖSEOĞLU (Trabzon) - Çok esprilisiniz.
İDRİS
BALUKEN (Devamla) - Bakın, burada sorun ne biliyor musun, Cumhurbaşkanı
Erdoğan’ın cümlesi, eleştirdiğimiz şey bu. Diyor ki, “Ben görevde bulunduğum
sürece hiçbir zaman İsrail’le olumlu bir şey düşünmem, başkaları düşünebilir
beni enterese etmiyor. Biz sizinle nasıl normalleşiriz, bunlarla nasıl
normalleşiriz.” diyor. “Bunlar terör devleti, Gazze’ye saldırdı; plajda
oynayanları, masum çocukları katletti, barbarlıkta Hitler’i geçti.” diyor.
Şimdi, barbarlıkta Hitler’i geçenlerin size yetişmesine, sizinle buluşmasına
-tabii ki- itiraz etmeyecek miyiz? Yani bunların tamamıyla ilgili
söyleyeceğiniz şey ne? Siz kendinizi bağlamışsınız. “Ben bunu yapmayacağım.” demişsiniz,
bugün tersini yapmışsınız. 
Diğer
taraftan, bakın, vakit çok fazla yok, yani her meselede böyle bilmem terör
örgütü, şu, bu falan diyerek bu işlerin içinden çıkamazsınız. Rusya politikası,
Mısır politikası, İsrail politikası… Türkiye toplumuna söylediğiniz yalanların
hesabını vereceksiniz. Üç seçim boyunca buradan siyasi rant devşirdiniz. Şimdi,
o rantın hesabını sormak bu muhalefetin, Meclisin görevi. Cizre’de,
Nusaybin’de, Şırnak’ta, Yüksekova’da nelerin olduğunu biz söylemiyoruz,
Birleşmiş Milletler Yüksek İnsan Hakları Komiserliği söylüyor.
ORHAN
DELİGÖZ (Erzurum) – Hesabı millete verip geliyoruz.
İDRİS
BALUKEN (Devamla) – “Cizre’ye heyet göndereceğim. Nusaybin’de tanklarla,
toplarla, sivil yerleşim alanları yıkıldı.” diyor. Avrupa Konseyi Parlamenter
Meclisi söylüyor, Avrupa Birliğinin ilerleme raporu söylüyor. Sur, Cizre,
Silopi, Nusaybin, Şırnak sizin için korkulu rüya olsun. Bütün dünya gerçeği
görüyor.
Hepinize
saygılar sunuyorum. (HDP sıralarından alkışlar)
BAŞKAN
- Sayın Gök…
YASİN
AKTAY (Siirt) – Sayın Başkan…
BAŞKAN
– Bir saniye Sayın Aktay…
Sayın
Gök…
LEVENT
GÖK (Ankara) – Efendim, az önce konuşan, AKP adına konuşan sözcü önergemizi
incelediğinde “Cumhuriyet Halk Partisinin dış politikayı başka bir âlemden
izlediğini”, daha sonraki cümlesinde “muhalefet partisi olarak düşmanların
yanında yer aldığını” ifade etmek suretiyle sataşmada bulunmuştur.
BAŞKAN
– Buyurun Sayın Gök size de iki dakika süre veriyorum. 
Sayın
milletvekilleri, iftara az bir zaman kaldı. Daha İç Tüzük 37 var, bunları
bitirelim inşallah, uzatmayalım.
Buyurun.
(CHP sıralarından alkışlar)
12.- Ankara Milletvekili Levent Gök’ün, Siirt
Milletvekili Yasin Aktay’ın CHP grup önerisi üzerinde yaptığı konuşması
sırasında Cumhuriyet Halk Partisine sataşması nedeniyle konuşması
LEVENT
GÖK (Ankara) - Sayın Başkan, değerli milletvekilleri; AKP adına konuşan sözcü,
herhâlde Cumhuriyet Halk Partisinin “yurtta sulh, cihanda sulh” ilkesine ne
kadar bağlı olduğunun, dış politikanın kendine özgü bir ekseni olduğunun
farkından değil. AKP’nin çıkarlarını Türkiye’nin çıkarları gibi gösteren bir
anlayışı biz reddediyoruz. Türkiye’nin çıkarları farklıdır, AKP’nin çıkarları
farklıdır. Siz şu ana kadar on dört yıllık iktidarınızda AKP’nin çıkarlarına
göre dış politikayı götürmek durumunda kaldığınız için her zaman duvara
tosladınız. Dünya dönüyor, Sayın Yasin Aktay da dönüyor, fırıl fırıl dönüyor.
2013 yılında çıkacak, diyecek ki: “Öcalan dünyanın geleceğini iyi okuyor.”
Ondan sonra Cumhuriyet Halk Partisini düşmanlarla beraber olmakla suçlayacak.
Hadi oradan, hadi oradan! (CHP sıralarından alkışlar) Kalkmış, “Dünya dönüyor…”
Evet, dünya dönüyor. Dünya dönüyor ama siz bu dünyanın döndüğü gerçeğinin
farkında değilsiniz. Siz, AKP’nin çıkarlarının etrafında dönüyorsunuz. O yüzden
de dünya döndükçe dünya gerçeğini ve Türkiye gerçeğini göremiyorsunuz. 
2013
yılında diyeceksiniz ki: “Öcalan dünyanın geleceğini iyi görecek.” Sonra, bugün
gelecek, diyeceksiniz ki: “Şimdi, doğuda PKK silah depoluyor, şunu yapıyor,
bunu yapıyor.” Var mı öyle yağma? Hangi Cumhuriyet Halk Partiliden duydunuz bu
sözleri? Yasin Aktay, Cumhuriyet Halk Partililer senin gibi fırıldak değildir.
(AK PARTİ sıralarından “Yuh” sesleri, gürültüler)
ORHAN
DELİGÖZ (Erzurum) – Fırıldak sensin, fırıldak sensin, terbiyesiz! 
BAŞKAN
– Sayın Gök, son kullandığınız kelimenin doğru olmadığını…
LEVENT
GÖK (Ankara) – Ne kullanmışım? “Dünya dönüyor." diyor. Fırıldak ne demek?
BAŞKAN
– …bu sözlerin size yakışmadığını siz bir grup başkan vekili olarak çok daha
iyi biliyorsunuz. (AK PARTİ sıralarından alkışlar)
LEVENT
GÖK (Ankara) – Peki, kendisine yakışıyor mu?
ADNAN
BOYNUKARA (Adıyaman) – Otur yerine!
ORHAN
DELİGÖZ (Erzurum) – Edepsizlikte sınır yok!
BAŞKAN
– Herkes kendine yakışan sözü ifade eder.
LEVENT
GÖK (Ankara) – Dünya dönüyor demekle, fırıldağın ne anlamı var, aynı anlamda mı
ikisi de? (AK PARTİ sıralarından gürültüler)
YILMAZ
TUNÇ (Bartın) – Polislere küfreden sen değil miydin be? Ana avrat küfreden sen
değil misin polise? 
BAŞKAN
– Sayın milletvekilleri, lütfen…
Sayın
Aktay, buyurun.
İki
dakika süre veriyorum.
13.- Siirt Milletvekili Yasin Aktay’ın, Ankara
Milletvekili Levent Gök’ün sataşma nedeniyle yaptığı konuşması sırasında şahsına
sataşması nedeniyle konuşması
YASİN
AKTAY (Siirt) – Sayın Başkan, değerli milletvekilleri; burada, tabii, ben bir
eleştiri yaptım, gayet esprili de bir eleştiri yaptım.
LEVENT
GÖK (Ankara) – Siz yapınca espri oluyor, öyle mi?
YASİN
AKTAY (Devamla) – Burada karşılaştığım bu söz karşısında hakikaten hicap
duyuyorum. Yani, Millet Meclisi, bu yüce Meclisin içerisinde bu tür sözlerin…
LEVENT
GÖK (Ankara) – Sen “Öcalan dünyanın geleceğini iyi okuyor dedin mi, demedin mi?
Söyle bakayım, dedin mi, demedin mi?
YASİN
AKTAY (Devamla) – …bu tür seviyenin bu kadar alçalmış olması karşısında hicap
duyuyorum. Sizi daha fazla düşürmemek için size cevap vermeyeceğim.
LEVENT
GÖK (Ankara) – Vereceksin, buna cevap vereceksin. 
YASİN
AKTAY (Devamla) – Ama şunu söyleyeyim arkadaşlar: Zaman… 
LEVENT
GÖK (Ankara) – Öcalan dünyanın geleceğini iyi görüyor mu görmüyor mu? Yok öyle
yaş dava. Oradan çıkıp CHP’yi suçlamak yok.
YASİN
AKTAY (Devamla) – Laf zamanında söylenir.
LEVENT
GÖK (Ankara) – Sen bir cevap ver bakalım. Sen buna cevap ver bakalım.
YASİN
AKTAY (Devamla) – Bir sus! Bir sus! Bir sus! Bir sus, konuşayım! 
LEVENT
GÖK (Ankara) – Ne konuşacaksın? Buna cevap ver sen. 
TAHİR
ÖZTÜRK (Elâzığ) – Dinle, dinle! Terbiyeli ol ya! Terbiyeli ol! Dinle, dinle,
dinle!
HAKAN
ÇAVUŞOĞLU (Bursa) – Başkanım, yeniden başlatın.
BAŞKAN
– Sayın Aktay, siz Genel Kurula hitap edin.
YASİN
AKTAY (Devamla) – Yani bir konuşturmuyor, baştan alalım.
BAŞKAN
– Siz Genel Kurula hitap edin Sayın Aktay.
LEVENT
GÖK (Ankara) – Kalkmış CHP’yi suçluyor! On dört yıldır siz yönetiyorsunuz
Türkiye’yi, biz mi yönetiyoruz?
YASİN
AKTAY (Devamla) – Arkadaşlar, laf zamanında söylenir, adamına söylenir. Biz o
sözün söylendiği… 
LEVENT
GÖK (Ankara) – On dört yıldır teröre boğdunuz Türkiye’yi.
YASİN
AKTAY (Devamla) – Cımbızla çekilmiş bir laf…
LEVENT
GÖK (Ankara) – Neresi cımbızla çekilmiş, neresi?
YASİN
AKTAY (Devamla) – Bir sus, anlatayım! Bir sus, anlatayım! 
LEVENT
GÖK (Ankara) – Anlatamazsın sen bunu, anlatamazsın!
YASİN
AKTAY (Devamla) – Sen anlamazsın zaten biliyorum. Sen anlamazsın.
Arkadaşlar…
LEVENT
GÖK (Ankara) – Sen meramını anlatamıyorsun zaten! Öcalan dünyanın geleceğini
iyi görüyor, öyle mi? Öyle mi?
BAŞKAN
– Sayın Gök, hiç yakışmıyor Sayın Gök, lütfen, bir grup başkan vekili olarak…
LEVENT
GÖK (Ankara) – Ona yakışıyor mu? Bir teröristi övmek ona yakışıyor mu? 
BAŞKAN
– Bakın, siz konuşurken hiç müdahale etmedi, o ağır laflarınıza dahi müdahale
etmedi o, lütfen…
LEVENT
GÖK (Ankara) – Hangisi ağır laf? Hangisi ağır lafmış? Sayın Başkan, tarafsız
olun, tarafsız olun, tarafsız kalın!
BAŞKAN
– En son kullandığınız. 
Buyurun
Sayın Aktay.
YASİN
AKTAY (Devamla) – Süre bitti arkadaşlar, ne yapayım?
BAŞKAN
– Buyurun, konuşun.
YASİN
AKTAY (Devamla) – Arkadaşlar, şimdi, garabeti görüyorsunuz; biri gelip ne
söylüyor, öbürü ne söylüyor.
LEVENT
GÖK (Ankara) – CHP’ye haksız yere sataşacak, ondan sonra cevabını alınca da
susacak orada. Yok öyle yaş dava! Anlat bakayım, 2013’te ne söyledin sen?
YASİN
AKTAY (Devamla) – Biz zamanında bir laf söyledik, evet. Öcalan 2013 yılının
Mart ayında PKK’ya kalktı dedi ki: “Silahları bırakın. Artık devir silah devri
değildir. Bundan sonra…”
LEVENT
GÖK (Ankara) – Ha, söyle, söyle! Söyle şunları, rahatla, söyle!
YASİN
AKTAY (Devamla) – Ya, sus Allah aşkına ya! 
LEVENT
GÖK (Ankara) – Söyle! Söyle! Söyle bakalım! O zaman öyle, bu zaman böyle değil
mi? 
BAŞKAN
– Sayın Aktay, siz Genel Kurula konuşun.
LEVENT
GÖK (Ankara) – Yok öyle yaş dava!
BAŞKAN
– Sayın Gök… Sayın Gök…
YASİN
AKTAY (Devamla) – Eğer bu sözü söylediği zaman… Dünya dönüyor dediğimiz zaman
dünya değişiyor demek istiyoruz. Dünya değişiyor.
LEVENT
GÖK (Ankara) – Dedin değil mi? Söyledin değil mi Yasin Aktay, bunu söyledin.
BAŞKAN
– Sayın Gök, hiç yakışmıyor size, Sayın Gök, lütfen…
LEVENT
GÖK (Ankara) – Bunu söyledin. Bunu söyledin sen.
YASİN
AKTAY (Devamla) – La havle vela kuvvete illa billahil aliyyil aziym. Sen adam
mısın ya! Hayret bir şey ya!
LEVENT
GÖK (Ankara) – Bunu söyledin, sen bunu söyledin. 
BAŞKAN
– Sayın Gök, lütfen… Sayın Gök, lütfen…
LEVENT
GÖK (Ankara) – Sen bir teröristi övdün! Söyledin bunu.
BAŞKAN
– Sayın Gök, hiç yakışmıyor bir grup başkan vekili olarak.
ADNAN
BOYNUKARA (Adıyaman) – Yuh sana! Grup başkan vekili mi, provokatör mü ya! 
YASİN
AKTAY (Devamla) – Arkadaşlar, şimdi…
BAŞKAN
– Sayın Aktay, siz Genel Kurula hitap edin. 
Sayın
milletvekilleri, lütfen, hiç kimse konuşmasın, lütfen… 
Buyurun
Sayın Aktay.
YASİN
AKTAY (Devamla) – Şimdi, bir söz söyleyeceğim işine gelmeyecek, onun için
konuşturmuyor, belli, evet.
LEVENT
GÖK (Ankara) – İtiraflara devam edin bakalım. 
YASİN
AKTAY (Devamla) – Eğer Öcalan “PKK’ya silahları bırakın, artık devir silah
devri değildir. Türkiye’ye de bağlılığınızı bildirin.” diyorsa doğru söylüyor
deriz. Bozuk bir saat bile günde 2 defa doğru söyler değil mi? 
LEVENT
GÖK (Ankara) – Öyle mi? 
YASİN
AKTAY (Devamla) – Öcalan da bir ara bir doğru söyledi, biz de “Doğru söylüyor.”
dedik, doğru. 
LEVENT
GÖK (Ankara) – Söyle bakalım, hah işte, biz de bunu söylüyoruz. (CHP
sıralarından alkışlar) 
YASİN
AKTAY (Devamla) - Sen bile bazen doğru söylüyorsun!
LEVENT
GÖK (Ankara) – Biz de bunu söyledik. 
YASİN
AKTAY (Devamla) - Sen bile bazen doğru söylüyorsun! (AK PARTİ sıralarından
alkışlar) 
LEVENT
GÖK (Ankara) – Biz de bunu söyledik, niye karşı çıkıyorsun? Biz de buna karşı
söyledik. 
YASİN
AKTAY (Devamla) - Arkadaşlar, siz bozuk saat kadar bile olamıyorsunuz.
LEVENT
GÖK (Ankara) – İtiraf etmedi mi arkadaşlar? 
YASİN
AKTAY (Devamla) - Tam doğru söyleyeceğiniz anda kaçıyorsunuz. 
LEVENT
GÖK (Ankara) – İtiraf ettin, tamam, hadi bakalım.
BAŞKAN
– Beş dakika ara veriyorum. 
Kapanma saati: 19.53
BEŞİNCİ OTURUM
Açılma Saati: 20.00
BAŞKAN: Başkan Vekili Ahmet AYDIN
KÂTİP ÜYELER: Mücahit DURMUŞOĞLU (Osmaniye), Elif Doğan
TÜRKMEN (Adana)
------0------
BAŞKAN
– Sayın milletvekilleri, Türkiye Büyük Millet Meclisinin 108’inci Birleşiminin
Beşinci Oturumunu açıyorum.
VIII.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, Ankara Milletvekili Gülsün Bilgehan
ve arkadaşları tarafından, Türkiye'nin dış ilişkilerinde bazı ani
değişikliklerin nedenlerinin açıklanması, bugüne kadar süregelen uygulamaların
yol açtığı zararların boyutlarının ortaya konulması ve bundan sonra izlenecek
dış politikanın ana hatlarının belirlenmesi amacıyla 28/6/2016 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin, Genel Kurulun 28 Haziran 2016 Salı günkü birleşiminde sunuşlarda
okunmasına ve ön görüşmelerinin aynı tarihli birleşiminde yapılmasına ilişkin
önerisi (Devam)
BAŞKAN
- Cumhuriyet Halk Partisi grup önerisini oylarınıza sunuyorum: Kabul edenler…
Kabul etmeyenler… Öneri kabul edilmemiştir. 
İç
Tüzük’ün 37’nci maddesine göre verilmiş bir doğrudan gündeme alınma önergesi
vardır. Okutup işleme alacağım ve oylarınıza sunacağım.
Buyurun:

VII.- BAŞKANLIĞIN GENEL KURULA SUNUŞLARI (Devam)
D) Önergeler
1.- İstanbul Milletvekili Mustafa Sezgin Tanrıkulu’nun,
(2/202) esas numaralı Bazı Kanunlarda Değişiklik Yapılması Hakkında Kanun
Teklifi’nin doğrudan gündeme alınmasına ilişkin önergesi (4/48)
Türkiye Büyük Millet Meclisi Başkanlığına
(2/202)
esas numaralı Kanun Teklifi’min İç Tüzük’ün 37’nci maddesine göre doğrudan
Genel Kurul gündemine alınmasını arz ederim.
Saygılarımla.
 Mustafa
Sezgin Tanrıkulu
 İstanbul

BAŞKAN
– Öneri üzerinde teklif sahibi olarak İstanbul Milletvekili Mustafa Sezgin
Tanrıkulu. 
Buyurun
Sayın Tanrıkulu. (CHP sıralarından alkışlar) 
Süreniz
beş dakikadır.
MUSTAFA
SEZGİN TANRIKULU (İstanbul) - Sayın Başkan, değerli milletvekilleri…
(Gürültüler) Arkadaşlar, iftar saatinden önce bunu konuşmak gerçekten… Aslında
iftardan sonraya kalsa çok daha önemli olurdu. 
BAŞKAN
– Sayın milletvekilleri, sessizlik lütfen… Lütfen sessizlik…
MUSTAFA
SEZGİN TANRIKULU (Devamla) – Çünkü, Alevi yurttaşlarımızın inanç özgürlüğüyle
ilgili bir mesele. Bu sıkışıklıkta konuşmak doğru değil bence. İftardan sonra
konuşsak çok daha doğru olurdu. 
Değerli
arkadaşlar, gerçekten önemli bir meseleyi konuşuyoruz, gerçekten. Çok esaslı
bir biçimde -18 maddelik- inanç özgürlüğüne ilişkin bir paket hazırlamıştık, İç
Tüzük’ün 37’nci maddesine göre gündeme getirdik. İsterdim ki Alevi
yurttaşlarımızın inancına saygı nedeniyle Başkan buna iftardan sonra daha geniş
bir ortamda konuşma imkânı sunsun ama bu imkânı sunmadı. Bunu da, ben özellikle
de Alevi yurttaşlarımızın inanç hakkına bir saygısızlık olarak görüyorum bu
sıkışık ortamda konuşmuş olmayı; bunu özellikle belirteyim. 
Değerli
arkadaşlar, 18 madde içerisinde cemevleri var, 2 Temmuzla ilgili olarak, 2
Temmuz Sivas katliamıyla ilgili olarak “Hoşgörü günü” ilan edilmesi var ve
Madımak Oteli’nin utanç müzesi olarak kabul edilmesi var ve başka öneriler var
ama bunlarla beraber… Tabii, bunlar sizin umurunuzda değil. Niye umurunuzda
değil? Çünkü Alevi yurttaşlarımızın inanç özgürlüğüyle ilgili olarak onlarca
çalıştay yaptınız, bir tanesi bir yasaya dönüşmedi bu Meclis çatısı altında. 
Bakın
değerli arkadaşlar, bu, bir doktora tezi değil, bu, bir yüksek lisans tezi
değil, bu, Avrupa İnsan Hakları Mahkemesinin 26 Nisan 2016 tarihinde verdiği,
Alevi yurttaşlarımızın başvurusu üzerine verdiği karar; tam 90 sayfa değerli arkadaşlar.
26 Nisanda verildi, 27 Temmuzda kesinleşecek ve Büyük Daire Kararı. Bu daire
kararında Alevi yurttaşlarımızın inanç özgürlüğüyle ilgili olarak çok önemli
tespitler var. Biz Alevi yurttaşlarımızın inanç özgürlüklerini, ibadet
özgürlüklerini Türkiye’de sağlamaktan uzağız, o yurttaşlarımızı burada mahkeme
mahkeme dolaştırıyoruz, karar alamıyorlar, alamadıkları gibi Avrupa İnsan
Hakları Mahkemesine gidiyorlar. Bakın, tez gibi kararlar yazılıyor ama hâlen bu
Meclisin umurunda değil bu yurttaşlarımızın, onların hakları. 
Bir
tespiti okuyayım mı bakın değerli arkadaşlar? Karar İngilizce, daha Türkçeye
çevrilmedi; umarım çevrilmiştir. Aynen şöyle: “Mahkeme, dinî toplulukların
özerkliği gereği bir topluluğun hangi inanca ait olduğunu devletin değil sadece
o dinî topluluğun otoritelerinin belirleyebileceğini belirtmiştir. Alevi
toplumu belirgin, ayırıcı özelliklere sahip olup Alevi inancının tanımlanması
tamamen ve münhasıran Alevilere ait bir konudur. Devletin dinsel inançların
meşruiyeti ile, bu inançlarını nasıl ifade edecekleri konusunda herhangi bir
değerlendirme hakkına sahip olması dinsel toplulukların özerk olarak var olma
hakkını ihlal etmektedir.” Daha birçok önemli tespit var bu mahkeme kararında
ama on yıllar geçti Alevi yurttaşlarımız hâlen kendi tayin ettikleri yerlerde
inançlarının gereğini, ibadetlerini yapamamaktadırlar ve bu…
YILMAZ
TUNÇ (Bartın) – Önünde hiçbir engel yok, yapabilirler. 
MUSTAFA
SEZGİN TANRIKULU (Devamla) – …bu çoğunluk nedeniyle olmuyor maalesef. 
YILMAZ
TUNÇ (Bartın) – Ne engel var?
MUSTAFA
SEZGİN TANRIKULU (Devamla) – Daha iki gün önce İzmir’de cami imamları Alevi
yurttaşlarımızın selasını okumadı, içinde “cemevi” geçtiği için. Bu
yurttaşlarımıza bu zulmü bu Meclis gösteremez değerli arkadaşlar ama sizler
gösteriyorsunuz. Niye gösteriyorsunuz? Bakın, 64’üncü Hükûmet Programı -aynı
paragrafı aldım, 64’üncü Hükûmet Programı da burada- orada ne yazıyor 64’te?
“Cemevleri eğitim sisteminde bilgilendirme, üniversitelerde araştırma ve
uygulama merkezleri oluşturma…” ve sonuçta “İrfan merkezleri ve cemevlerine
hukuki statü tanıyacağız.” var, 64’üncü Hükûmet Programı değerli arkadaşlar.
65’inci Hükûmet de sizin Hükûmetiniz, cemevlerinin c’si yok değerli arkadaşlar.
Ne değişti? Dört ay geçti aradan, ne değişti?
TAHİR
ÖZTÜRK (Elâzığ) – Ne engel var?
MUSTAFA
SEZGİN TANRIKULU (Devamla) – Niye 64’üncü Hükûmet Programı’nda “Cemevlerine
hukuki statü tanıyacağız.” var? Neden 65’inci Hükûmet Programı’nda “Cemevlerine
hukuki statü tanıyacağız.” paragrafı yok? Bunu bir aklıselim kalksın bize açıklasın
burada, ne değişti? 
Avrupa
İnsan Hakları Mahkemesi kararı var, onlarca var; Hasan Zengin, Türkiye kararı
var ve en önemlisi, Alevi yurttaşlarımızın talepleri var, bu talepleri var.
Eğer ayrımcı davranmayacaksak; ibadet özgürlüğüne, inanç özgürlüğüne Sünni
çoğunluk olarak saygı göstereceksek bu yurttaşlarımızın inanç özgürlüğüne saygı
göstermek zorundayız. Bu da bizden daha çok bu çoğunluğun, yani AKP
çoğunluğunun boyun borcudur, namus borcudur.
Teşekkür
ediyorum. (CHP sıralarından alkışlar) 
MEHMET
NACİ BOSTANCI (Amasya) – Sayın Başkanım… Sayın Başkanım…
BAŞKAN
– Evet Sayın Bostancı, buyurun.
MEHMET
NACİ BOSTANCI (Amasya) – Sezgin Bey herhâlde konuşmanın heyecanı içerisinde
bazı hususları birbirine karıştırdı. Türkiye’de nerede cemevi var ise orada Alevi
vatandaşlarımız serbestçe ibadetlerini de yapıyorlar, toplantılarını da
yapıyorlar. Hukuki statü ile toplantılarını yapmaları birbirinden farklıdır.
Türkiye’de gittiğim her yerde cemevlerine de giden, oradaki vatandaşlarla
görüşen birisiyim. 
VELİ
AĞBABA (Malatya) – Cemevlerini tanıyor musunuz Sayın Bostancı?
MEHMET
NACİ BOSTANCI (Amasya) – Onların her türlü ibadetlerini orada yaptıklarını
biliyorum, şahsi bir bilgi.
MUSTAFA
SEZGİN TANRIKULU (İstanbul) – Sayın Başkanım, 69’a göre söz istiyorum. Bazı kavramları
birbirine karıştırdığımı ifade etti, o vesileyle söz istiyorum.
BAŞKAN
– Buyurun, siz de yerinizde, öyle.
MUSTAFA
SEZGİN TANRIKULU (İstanbul) – Hayır efendim, kürsüden söyleyeceğim.
BAŞKAN
– Hayır, hayır, kürsüden söz vermiyorum.
Buyurun,
yerinizde söyleyin.
MUSTAFA
SEZGİN TANRIKULU (İstanbul) – 69’uncu maddeye göre kürsüden… 
BAŞKAN
– Efendim, kürsüye çağrılıp size karşı herhangi bir şey olmadı, oturduğu yerden
meramını ifade etti. 
MUSTAFA
SEZGİN TANRIKULU (İstanbul) – Efendim, doğrudan doğruya…
BAŞKAN
– Siz de buyurun tutanaklara geçecek şekilde söyleyin.
MEHMET
NACİ BOSTANCI (Amasya) – Ben kayıtlara geçsin diye konuştum, kendisi de
kayıtlara geçsin diye konuşabilir. 
MUSTAFA
SEZGİN TANRIKULU (İstanbul) - …şahsımı hedef alarak bazı kavramları birbirine
karıştırdığımı ifade etti. 
BAŞKAN
– Tamam, karıştırmadığınızı söyleyin siz de oradan.
MUSTAFA
SEZGİN TANRIKULU (İstanbul) – Hayır efendim, kürsüde söyleyeceğim.
BAŞKAN
– Vermiyorum ben kürsüden Sayın Tanrıkulu. 
MUSTAFA
SEZGİN TANRIKULU (İstanbul) – Benim hakkımda…
BAŞKAN
– Daha yeni konuştunuz. Sayın Bostancı yerinden kalktı, meramını ifade etti,
gerekeni söyledi, siz de oradan öyle olmadığını söyleyin.
MUSTAFA
SEZGİN TANRIKULU (İstanbul) – Efendim, meramını değil, 69’a göre, bazı
kavramları karıştırdığımı ifade etti, doğrudan doğruya sataştı bana.
BAŞKAN
– Kürsüde bir konuşması olsaydı, kürsüde bu şekilde deseydi ben size verirdim.
Lütfen,
buyurun.
MUSTAFA
SEZGİN TANRIKULU (İstanbul) – Hayır, efendim, bakın, 69’da göre buna takdir
hakkınız yok.
BAŞKAN
– Hayır, hayır…
MUSTAFA
SEZGİN TANRIKULU (İstanbul) – Takdir hakkınız yok 69’a göre.
BAŞKAN
– Sayın Tanrıkulu, yerinizden vereyim, lütfen…
MUSTAFA
SEZGİN TANRIKULU (İstanbul) – Hayır efendim yerimden değil, ben kürsüden
konuşacağım.
BAŞKAN
– Bakın, yerinizden…
LEVENT
GÖK (Ankara) – Sayın Başkanım…
BAŞKAN
– Sayın Gök, bakın, kürsüde konuşsaydı, o şekilde söyleseydi verirdim ben.
LEVENT
GÖK (Ankara) – Sayın Başkanım…
MUSTAFA
SEZGİN TANRIKULU (İstanbul) – Sayın Başkanım…
LEVENT
GÖK (Ankara) – Bir saniye…
BAŞKAN
– Ben yerinizden veriyorum.
MUSTAFA
SEZGİN TANRIKULU (İstanbul) – Kendi takdiri efendim, konuşsaydı kürsüden, kendi
takdiri.
LEVENT
GÖK (Ankara) – Bir saniye…
MUSTAFA
SEZGİN TANRIKULU (İstanbul) – Sayın Başkan…
BAŞKAN
– Şimdi, Sayın Tanrıkulu, yerinizden vereyim. Bakın, iki dakika çoktan geçmişti
ama yerinizden ben vereyim size söz.
LEVENT
GÖK (Ankara) – Sayın Başkan…
BAŞKAN
– Buyurun Sayın Gök.
LEVENT
GÖK (Ankara) – Konuşmacımız son derece medeni ölçüler içerisinde, Avrupa İnsan
Hakları Mahkemesinden de bahsederek çok ayrıntılı bir bilgi verdi. Yani, bir
doktora tezi niteliğinde bilgiler verdi ve bu bilgilere karşı Naci Bey bir
refleks gösterdi.
BAŞKAN
– Tamam.
LEVENT
GÖK (Ankara) – O gösterdiği reflekste arkadaşımızın burada olağanüstü
güzellikte anlattığı bir konuyu sanki kafası karışıkmış da, konuyu bilmiyormuş
da yani sanki kürsüye niye çıkmış gibi bir ifadeyle anlattı.
Siz,
şimdi, dünden beri AKP sözcülerinin her sataşmadan söz almalarına olanak
tanıdınız ve söz verdiniz.
BAŞKAN
– Sayın Gök, lütfen, size verdiğim kadar onlara vermemişimdir. 
LEVENT
GÖK (Ankara) – Sayın Başkan…
BAŞKAN
– Açın, bakın.
LEVENT
GÖK (Ankara) – Sayın Başkan, Sezgin Bey sıradan bir konuşma yapmadı, Avrupa
İnsan Hakları Mahkemesinin Türkiye profilini çizdi. (AK PARTİ sıralarından
gürültüler)
BAŞKAN
– Şimdi, bakın, iki dakika değil, beş dakika geçti.
Sayın
Tanrıkulu, yerinizden vereyim.
MUSTAFA
SEZGİN TANRIKULU (İstanbul) – Efendim, söz verin o zaman iki dakika konuşalım.
BAŞKAN
– Yerinizden vereyim ben size.
MUSTAFA
SEZGİN TANRIKULU (İstanbul) – Hayır efendim, iki dakika verin, kürsüden
konuşacağım.
BAŞKAN
– Sayın Tanrıkulu, yerinizden vereyim.
MUSTAFA
SEZGİN TANRIKULU (İstanbul) – Efendim, benim hakkım değil mi bu 69’a göre?
BAŞKAN
– Yok, sizin hakkınız değil.
MUSTAFA
SEZGİN TANRIKULU (İstanbul) – Nasıl hakkım değil?
BAŞKAN
– Hakkınız değil, ben takdir edersem. Yerinizden vereyim size diyorum.
MUSTAFA
SEZGİN TANRIKULU (İstanbul) – Efendim, kendisi oradan konuşsaydı.
BAŞKAN
– Bakın, ben size yerinizden vereyim diyorum.
Şimdi,
yerinden kalktı, bir iki kelime etti, meramını anlattı. Size de yerinizden söz
vereyim ben, vermeyeyim demiyorum ki. 
LEVENT
GÖK (Ankara) – İki dakika verin efendim o zaman, açın burayı o zaman iki
dakika.
BAŞKAN
– Buyurun Sayın Tanrıkulu.
LEVENT
GÖK (Ankara) – İki dakika süre verin Sayın Başkan, iki dakika.
BAŞKAN
– Pazarlık yapmayın, ben takdir ederim onu.
Buyurun.
VI.- AÇIKLAMALAR (Devam)
23.- İstanbul Milletvekili Mustafa Sezgin
Tanrıkulu’nun, Amasya Milletvekili Mehmet Naci Bostancı’nın yerinden sarf ettiği
bazı ifadelerine ilişkin açıklaması
MUSTAFA
SEZGİN TANRIKULU (İstanbul) – Sayın Başkan, değerli milletvekilleri; gerçekten
bu konuyu bu sıkışıklıkta tartışmak benim tercihim değildi, Sayın Başkanın
tercihiydi; keşke iftardan sonra bunu tartışsaydık. Ama Avrupa İnsan Hakları
Mahkemesinin kararından tekrar okuyacağım Naci Bey, kimin kafası karışık
göreceğiz. 
İnsan
Hakları Mahkemesi aynen şunu söylüyor: “Ancak bu hizmetlerden sadece Diyanet
İşleri Başkanlığı tarafından benimsenen tek bir anlayışa bağlı olan yurttaşlar
yararlanmaktadır. Hukuki tanıma önemli avantajlar sağlamaktadır. Diyanet İşleri
Başkanlığı tarafından sağlanan dinsel hizmetler devlet bütçesinden önemli pay
almaktadır, Aleviler ise benzer statüden ve bu statüye bağlı avantajlardan
tamamen yoksun bırakılmışlardır.” 
Hangi
cemevine statü tanıdınız bugüne kadar? Alevi yurttaşlarımız cemevlerini kendi
imkânlarıyla yapıyorlar. Hangi devlet bütçesinden bugüne kadar tek kuruş
gitmiş? Dolayısıyla, bu bir kafa karışıklığı değil, sizin ayrımcı tutumunuz bu
noktaya getirmiştir. 
Teşekkür
ederim. (CHP sıralarından alkışlar) 
BAŞKAN
– Teşekkür ediyorum. 
VII.- BAŞKANLIĞIN GENEL KURULA SUNUŞLARI (Devam)
D) Önergeler (Devam)
1.- İstanbul Milletvekili Mustafa Sezgin Tanrıkulu’nun,
(2/202) esas numaralı Bazı Kanunlarda Değişiklik Yapılması Hakkında Kanun
Teklifi’nin doğrudan gündeme alınmasına ilişkin önergesi (4/48) (Devam)
BAŞKAN
- Şimdi, İç Tüzük 37’ye göre bir milletvekili adına İstanbul Milletvekili
Mehmet Bekaroğlu. 
Buyurun
Sayın Bekaroğlu. (CHP sıralarından alkışlar) 
MEHMET
BEKAROĞLU (İstanbul) – Sayın Başkan, değerli milletvekili arkadaşlarım; bakın,
bu coğrafyada doğudan batıya, kuzeyden güneye her tarafta bu coğrafyanın
insanları boğuşuyor, kimlik üzerinde hesaplaşıyorlar, birbirlerini öldürüyorlar.
Aslında, barış içinde, kardeşlik içinde yaşayabilirdik, yapamıyoruz. Kaldı ki
yüce dinimiz İslam “Herkesin dini kendisine.” diyor.
(Hatip
tarafından Kafirûn Suresi’nin 6’ncı ayetikerimesinin okunması) 
MEHMET
BEKAROĞLU (Devamla) - Değerli arkadaşlarım, herkesin dininin kendisine
olabilmesi için önce iftar vakti biraz saygılı olup dinleyeceksiniz, sonra
eşitliği kabul edeceksiniz, eşitliği. Eşitliği kabul etmeyeceksiniz… (Malatya
Milletvekili Nurettin Yaşar’ın ayakta alkışı) 
Şimdi,
bu ayakta duran arkadaş bana saygısızlık yapıyor, Başkana saygısızlık yapıyor,
bütün milletvekillerimize saygısızlık yapıyor. (AK PARTİ sıralarından
gürültüler) 
BAŞKAN
– Sayın milletvekilleri, lütfen… Sabrınızı az daha tutun. 
MEHMET
BEKAROĞLU (Devamla) – Niye? Çünkü eşitliği kabul etmiyor. Niye? Çok şımarmış.
Niye? Çok kibirlenmiş de öyle davranıyor arkadaş, değerli arkadaşlarım. 
Bakın,
eğer eşitliği kabul edersek biz, gerçekten, herkesin dini herkesin olur. 
Değerli
arkadaşlarım, bu coğrafya, bu ülke çok inançlı, farklı inançlar var, aynı
inancı farklı yorumlayanlar var, böyle bir toplum. 
Şimdi,
bakın, inançların en iyisi olmaz. Benim dinim bana göre en iyi, sizinki de size
göre en iyi. Benim dinimin en iyi kabul edilebilmesi için, ben öncelikle
sizinkine, size saygılı olmalıyım, bu Nurettin Bey gibi davranmamalıyım değerli
arkadaşlarım.
Bakın,
anayasalar önemli, yasalar önemli. Nitekim, arkadaşlarımızın vermiş olduğu
kanun teklifi de yasa değişikliğini istiyor inançlar konusunda, Alevilerin
inançlarıyla ilgili yasal düzenlemeler yapılmasını istiyor ama öncelikle
zihinleri değiştirmemiz gerekiyor, zihniyeti değiştirmemiz gerekiyor. 
Bakın,
Türkiye Cumhuriyeti yasalarının hiçbir yerinde Alevilere bir ayrımcılık
yapmıyor gibi gözüküyor, Alevilere ayrımcılık yapan bizim zihniyetimizdir,
kafamızdır. “İbadethane” diyor yasalar ama siz cemevini ibadethane olarak
görmüyorsunuz. (CHP sıralarından alkışlar) Niye? Çünkü siz hak olduğunuza
inanıyorsunuz. Yok arkadaşlar, en doğru siz değilsiniz, nereden çıkarıyorsunuz?

Bakın,
İmam Ebu Hanife diyor ki: “Ben bu konuda doğru düşünüyorum ama yanılabilirim
de.” Sayın Hocam “yanılabilirim de” diyor ama siz asla yanılmıyorsunuz, en
doğru… Alevileri hak olarak kabul etmiyorsunuz, cemevlerini de ibadethane
olarak kabul etmiyorsunuz. Sizin probleminiz bu değerli arkadaşlarım. 
Bakın,
bu ülkede sadece sizin zamanınızda değil, Osmanlı’dan bu yana Alevilere
ayrımcılık yapılıyor. Şurada bir medeniyetler yolu yaptınız, Anadolu
Medeniyetler Yolu. Onda da sanat açısından, estetik açısından çok tartışılacak
komiklikler var, bana öyle geliyor ama arkadaşlar, bu Anadolu medeniyetlerinin
içinde bir tek Alevi izi yok mu? Bir tane, bir tane! Hadi, bina bulamadınız,
büyük bir cemevi bulamadınız… Bulamadınız çünkü insanlar dağlarda, kaçarak,
baskılar dolayısıyla gizli ibadetlerini yaptılar. Cemevi yapamadılar, başlarına
yıktılar. 
Peki,
bir tane saz, Pir Sultan Abdal’ın sazını koyamadınız mı oraya? Ayrımcılık var
arkadaşlar, bu bilinçli yapılıyor yapılmıyor meselesi değil, zihinlerde
ayrımcılık var. Bu ayrımcılığı öncelikle zihinlerde yıkmamız gerekiyor. Alevi
yurttaşlarımızla empati yapın. Aleviler korkuyor, Aleviler çekiniyor, niçin?
Çünkü, bu ülkenin tarihinde büyük ayrımcılıklar var, kanlar akmış. En yakın,
bakın, 2 Temmuz geliyor, Sivas katliamı; Çorum geliyor, bir buçuk ay devam
etmiş, insanlar bir mahallede hapsolmuş, 50’ye yakın insan ölmüş, bunlar
yaşanmış. 
FEVZİ
ŞANVERDİ (Hatay) – Reyhanlı’yı niye konuşmadın, Reyhanlı’yı niye konuşmadın! 
MEHMET
BEKAROĞLU (Devamla) – Şimdi, sizin, “Büyük çoğunluğu temsil ediyoruz.” diyen
sizin anlayışla davranmanız gerekiyor, empati kurmanız gerekiyor. Siz,
yeryüzünde Allah’ın temsilcileri, izleri, gölgeleri filan değilsiniz,
insanlarsınız. O insanlar öyle anlıyor, öyle inanıyor. O zaman, devlet olarak,
demokrasi olarak o insanlar ne istiyorsa onları vereceksiniz. Cemevi,
ibadethane tarifi, tanımı devlete düşmez, Müslüman’a da düşmez, Diyanet İşleri
Başkanlığına da düşmez değerli arkadaşlarım. (AK PARTİ sıralarından gürültüler)

HAMZA
DAĞ (İzmir) – Kime düşer, kime? 
MEHMET
BEKAROĞLU (Devamla) – Kim neye inanıyorsa ve nasıl kabul ediyorsa öyledir, öyle
kabul etmek zorundasınız. Dürüst olun, dürüst! Her şeyden evvel Allah’a,
Peygamber’e ve Kur'an-a karşı dürüst olun! (AK PARTİ sıralarından gürültüler) 
Saygılarımla.
(CHP sıralarından alkışlar) 
MEHMET
MUŞ (İstanbul) – Sayın Başkan… 
İDRİS
BALUKEN (Diyarbakır) – Sayın Başkan, söz talebimiz var.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Buyurun
Sayın Muş. 
MEHMET
MUŞ (İstanbul) – Sayın Başkan, sayın hatip bizim dürüst olmadığımızı söylüyor,
bizi dürüst olmaya davet ediyor. Bu açık bir sataşmadır. Biz dürüstüz, biz
herhangi dürüstlük dışı bir şey hiçbir dönem göstermedik. O açıdan, yaptığı,
ortaya koyduğu iddiaları kabul etmiyoruz, reddediyoruz. 
BAŞKAN
– Sayın Baluken, siz de sisteme girmişsiniz. 
Buyurun.

VI.- AÇIKLAMALAR (Devam)
24.- Diyarbakır Milletvekili İdris Baluken’in, İç
Tüzük’ün 60’ıncı maddesine göre söz hakkı istediği zaman kendisine söz
verilmemesine ilişkin açıklaması
İDRİS
BALUKEN (Diyarbakır) – Sayın Başkan, oylama öncesinde söz istemiştim ben ama
niye söz vermediğinizi anlamış değilim. İç Tüzük 60’a göre parmağımı kaldırdım
ve son derece önemsediğimiz bu kanun teklifiyle ilgili grubumuzun görüşlerini
aktarmak istedim. Yani, burada Alevi halkımızın inançlarıyla ilgili, kendi
inançlarının içtihatlarını yerine getirmeleriyle ilgili, Avrupa İnsan Hakları
Mahkemesinin almış olduğu kararlar doğrultusunda cemevlerine ibadethane statüsü
tanınması başta olmak üzere yapılması gereken yasal ve anayasal düzenlemelerle
ilgili önemli bir kanun teklifi görüşülüyor. Bu konuda AKP’li vekillere de
çağrı yapacak ve bu kanuna hangi gerekçelerle ret vereceklerini soracaktım ama,
maalesef, siz oylama öncesinde bu söz talebimizi dikkate almadınız ve
dolayısıyla da söz hakkımızı gasbetmiş oldunuz. 
BAŞKAN
– Sayın Muş’a da oylamadan sonra söz verdim. 
İDRİS
BALUKEN (Diyarbakır) – Ama bu yaklaşım doğru değil Sayın Başkan. 
(Mikrofon
otomatik cihaz tarafından kapatıldı) 
MAHMUT
TOĞRUL (Gaziantep) – Hayır, Sayın Muş’u görünce söz verdiniz. 
İDRİS
BALUKEN (Diyarbakır) – Yani, Grup Başkan Vekili olarak oylama öncesinde söz
istediğimde kendi grubumun görüşlerini dile getirerek diğer milletvekillerine
çağrıda bulunmak istemiştim. 
BAŞKAN
– Söz veriyoruz efendim. 
İDRİS
BALUKEN (Diyarbakır) – Buna dikkat etmenizi rica ediyoruz. 
BAŞKAN
– Peki. 
Birleşime
bir saat ara veriyorum. 
Kapanma Saati: 20.18
ALTINCI OTURUM
Açılma Saati: 21.25
BAŞKAN: Başkan Vekili Ahmet AYDIN
KÂTİP ÜYELER: Mücahit DURMUŞOĞLU (Osmaniye), Elif Doğan
TÜRKMEN (Adana)
------0------
BAŞKAN
– Sayın milletvekilleri, Türkiye Büyük Millet Meclisinin 108’inci Birleşiminin
Altıncı Oturumunu açıyorum. 
Alınan
karar gereğince, sözlü soru önergeleri ile diğer denetim konularını görüşmüyor,
gündemin “Kanun Tasarı ve Teklifleri ile Komisyonlardan Gelen Diğer İşler”
kısmına geçiyoruz.
1’inci
sırada yer alan, Danıştay Kanunu ile Bazı Kanunlarda Değişiklik Yapılmasına
Dair Kanun Tasarısı ve Adalet Komisyonu Raporu’nun görüşmelerine başlayacağız.
IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- Danıştay Kanunu ile Bazı Kanunlarda Değişiklik
Yapılmasına Dair Kanun Tasarısı (1/726) ve Adalet Komisyonu Raporu (S. Sayısı:
400) (x)
BAŞKAN
– Komisyon? Burada.
Hükûmet?
Burada.
Geçen
birleşimde İç Tüzük’ün 91’inci maddesine göre temel kanun olarak görüşülen 400
sıra sayılı Kanun Tasarısı’nın maddelerine geçilmesi kabul edilmişti.
LEVENT
GÖK (Ankara) – Sayın Başkan…
BAŞKAN
– Evet, Sayın Gök, buyurun.
LEVENT
GÖK (Ankara) – Sayın Başkan, görüşmekte olduğumuz kanun tasarısının İç Tüzük’ün
91’inci maddesine göre temel kanun olarak görüşülemeyeceği yönündeki itirazımı
ifade etmek istiyorum. Şöyle ki: Temel kanun uygulamasıyla ilgili olarak gerek
İç Tüzük’ümüzde yapılan değişiklikler ve şu anda İç Tüzük’ümüzde belirlenmiş
olan tanım çerçevesinde görüşülen bu kanun tasarısının temel kanun mantığı
dışında, ayrı, farklı bir kanun olarak hazırlandığı ve getirildiği ortadadır.
Bir temel kanun olarak nitelendirilebilmesi için o temel kanunun -örneğin
Medeni Kanun, Borçlar Kanunu, Ticaret Kanunu gibi- hayatın tüm alanını
düzenleyen alanlarda, toplumun tümünü ilgilendiren alanlarda olması gerekir. Bu
nedenle şu anda görüşmelerine başlayacağımız kanunun temel kanun olarak
görüşülmesi İç Tüzük’e aykırıdır. Bu bakımdan bu itirazımızı belirtiyoruz ve
temel kanun kapsamı dışında ancak normal, daha önceki kanunlar çerçevesinde
görüşülmesine olanak olduğunu düşünüyoruz ve görüşmelerin temel kanun kapsamı
dışında yapılmasını ifade ediyoruz. Bu konudaki görüşümü sizlerle paylaşıyorum
ve Sayın Başkanlığınızın bu konudaki düşünceme itibar etmemesi hâlinde usul
tartışması açmak istiyorum.
MEHMET
MUŞ (İstanbul) – Sayın Başkan…
BAŞKAN
– Sayın Muş…
MEHMET
MUŞ (İstanbul) – Sayın Başkan, şimdi, bu kanunun görüşmelerine başlıyorken
Sayın Gök o zaman da bir usul tartışması açmıştı ve siz tutumunuz hakkında bir
değişikliğe gitmediniz. Tamamı üzerine, tümü üzerine görüşmelerini yaptığımız,
sonra soru-cevabı yaptığımız, oylanan, bölümlere geçilmesini Genel Kurulda oya
sunduğunuz, bunun da oylandığı tasarının birinci bölümü üzerindeki konuşmalara
geldik. Şimdi, kanunun önemli bir kısmını içeren tartışmaları gerçekleştirdik,
birinci bölümüne geldik. Levent Bey’in şimdi aklına gelmiş, bu temel kanundur
veya temel kanun değildir. Kaldı ki İç Tüzük’ün 91’inci maddesi gerçekten açık
Levent Bey, dikkatli okursanız bunun bir temel kanun olduğunu görürsünüz. Bu
açıdan, iftar sonrası çalışmalara devam edelim ve hatipler fikirlerini beyan
etsinler. Gecikmeden milletimizin ihtiyaç duyduğu bu tasarıyı tartışalım, Genel
Kurul uygun gördüğü kararı versin. 
BAŞKAN
– Teşekkür ediyorum. 
LEVENT
GÖK (Ankara) – Sayın Başkan…
BAŞKAN
– Sayın Gök, bir saniye, ben bir konuya izahat getireyim.
Şimdi
burada Meclis Başkanlık Divanı olarak yapabileceğimiz hiçbir şey yok. Çünkü
Genel Kurulun kararıyla grup önerisi oylanarak -geçen hafta içerisinde- temel
kanun olarak yapılmış. Ortada bir Genel Kurul kararı varken ve İç Tüzük’ün
91’inci maddesi de ortadayken gündemimizde yer alan bu kanunun temel kanun
olarak görüşülmesi dışında hiçbir usulümüzün olmayacağı çok açıktır.
Dolayısıyla Genel Kurul üzerinde bir yetkimiz yok bizim, bu kararı zaten Genel
Kurul vermiş, dolayısıyla bu usul tartışmasına dahi konu olabilecek bir karar
değildir. Keşke başka bir itiraz yapsanız, keşke başka bir şey olsun. Tamam,
usulümle ilgili… Benim usulümde bir sıkıntı yok ki. Usul nedir? Meydana gelen,
önüne gelen gündemi uygulamak ve -bu gündem- bunun temel kanun olarak yapılması
da Genel Kurulun kararıyla olmuş. Genel Kurulun kararı üzerinde bir karar
ortaya koyabilir miyim ben? Koyamam, mümkün değil. Dolayısıyla bu noktada bizim
kaldığımız yerden devam etmemiz lazım. Yani usul tartışmasına yönelik açıp
baktığınızda da hangi şartlarda istenebileceği açıktır. “Başkanı gündeme davet”
diyorsunuz, Başkan zaten gündemi uyguluyor, gündemin dışında bir şey de
uygulamıyor. Başka herhangi bir problem var mı, neye dayanarak? Yani, bu, bir
hakkın kötüye kullanılmasından başka bir şey olmaz Sayın Gök, lütfen istirham
ediyorum.
LEVENT
GÖK (Ankara) – Sayın Başkan, dün görüşmeler başlarken çok açık bir şekilde size
iki ayrı usuli itirazım olduğunu ifade ettim. Siz ısrarla birinci itirazımı
dinlediniz ve ona göre bir işlem tesis ettirdiniz ama ikinci usuli itirazımın
olduğunu ısrarla belirtmeme karşın o konuda maalesef söz vermediniz.
MEHMET
MUŞ (İstanbul) – Sayın Başkan, olur mu öyle şey ya? Dün dünde kaldı.
LEVENT
GÖK (Ankara) – Bütün kanunlarda olduğu gibi elbette onun da bir sırası
olabilirdi diye düşündüm. Çünkü her kanun maddesinde olduğu gibi kanunların
başlangıcında tümü üzerinde görüşmeler tamamlanıyor ve tamamlandıktan sonra da
bölümlere geçiliyor. İşte tam bu aşama o aşamadır.
MEHMET
MUŞ (İstanbul) – Sayın Başkan…
LEVENT
GÖK (Ankara) – Yani, bu kanun temel kanun olarak görüşülmese dahi, dün yine biz
dün yaptığımız görüşmeleri yapacaktık, tümü üzerindeki görüşmeler
tamamlanacaktı. Şimdi, bölümlerine geçilmesi maddesine gelinmiştir.
MEHMET
MUŞ (İstanbul) – Sayın Başkan…
BAŞKAN
– Tamam da ben dünkü oylamayı kastetmedim. Geçen hafta AK PARTİ’nin grup
önerisi bunu gündeme alırken aynı zamanda temel kanun olarak da aldığını ifade
etmiş, bölümleri belirlemiş ve bu Genel Kurulun kararıyla onaylanmış.
Dolayısıyla, Genel Kurulun kararı dışında bir şey yapamıyoruz ki.
MEHMET
MUŞ (İstanbul) – Sayın Başkan…
LEVENT
GÖK (Ankara) – İzin verir misiniz?
BAŞKAN
– Bir saniye… Bitirsin Sayın Gök.
LEVENT
GÖK (Ankara) – Şimdi, bu temel kanun nitelendirilmesi Anayasa Mahkemesi
kararlarında istikrar kazanmıştır. Şimdi, ben burada sorumlu bir muhalefet
partisinin Grup Başkan Vekili olarak hem Adalet Komisyonunun Başkanına, Sayın
Bakana hem de Meclisteki tüm milletvekillerine bu konuda Anayasa Mahkemesinin
uygulamalarını anlatmak istiyorum. Çünkü bu konuda farklı bir tutum izlendiği
takdirde böyle bir tablonun Anayasa Mahkemesinde başvurumuz üzerine sıkıntı
yaratacağı tabiidir. Bu konuda önümde önemli kararlar bulunmaktadır. Bu
kararlar çerçevesinde…
BAŞKAN
– Tamam, bölüm üzerinde konuşun, siz konuşun grubunuz adına, açıklayın bunları
gene Sayın Gök.
LEVENT
GÖK (Ankara) – Ama, o farklı. O bölüme girilmeden bunun görüşülmesi gerekiyor.
Yine, dünkü gibi tartışmaların…
BAŞKAN
– Ben olmazsa bakın bu noktada size yerinizden söz vereyim, siz bunları izah
edin.
Bakın,
şunu söyleyeyim Sayın Gök: Yani, bu İç Tüzük’ü hep birlikte ortak uygulamak
durumundayız değil mi?
LEVENT
GÖK (Ankara) – Evet, tabii.
BAŞKAN
– Bakın, 63’üncü madde ne diyor? “Görüşmeye yer olup olmaması…” Bununla ilgili
bir problem yok, zaten gündemde olan konu bu konu. “...Başkanı gündeme veya
Türkiye Büyük Millet Meclisinin çalışma usullerine uymaya davet.” Burada da
problem yok.
LEVENT
GÖK (Ankara) – Evet. 
BAŞKAN
– Gündemi zaten uyguluyoruz. 
“...bir
konuyu öne alma veya geri bırakma gibi usule ait konular diğer işlerden
önce...” 
LEVENT
GÖK (Ankara) – Evet. 
BAŞKAN
– Şimdi hangisine dayanarak usul tartışması istiyorsunuz siz? 
LEVENT
GÖK (Ankara) - Ben sizi Türkiye Büyük Millet Meclisinin çalışma usulüne uymaya
davet ediyorum efendim. 
BAŞKAN
– Peki, daha yeni başladık, çalışma usulünde hangi sıkıntı var?
LEVENT
GÖK (Ankara) – Sayın Başkanım, bildiğiniz gibi...
İDRİS
BALUKEN (Diyarbakır) – Tüzük’e aykırı.
BAŞKAN
– Tüzük’ün neresine aykırı, neyine aykırı? Arkadaşlar, lütfen zorlamayalım. 
LEVENT
GÖK (Ankara) - ...biz kanunu bir temel kanun çerçevesinde görüşüyoruz bir de
normal, kanunlar çerçevesinde görüşüyoruz. 
MEHMET
MUŞ (İstanbul) – Sayın Başkanım...
LEVENT
GÖK (Ankara) – Ben bu kanunun temel kanun kapsamı dışında görüşülmesi
gerektiğini ifade ediyorum. 
BAŞKAN
– Peki, Genel Kurul karar vermiş. Genel Kurulun kararı üzerinde karar mı icra
edeceğiz biz?
LEVENT
GÖK (Ankara) – Sayın Başkanım, şimdi, ben, geçen gün yaptığım itirazda çok açık
bir şekilde size iki ayrı itirazım olduğunu ifade ettim. 
BAŞKAN
– Evet.
LEVENT
GÖK (Ankara) – Siz bir şekilde birinci itirazımızı dinlediniz ve bir sonuca
vardınız ama bu ikinci itirazımızı dinlemediniz. Şimdi bu ikinci itirazımı
benim kayıtlara geçirmemin, zabıtlara geçirmemin ve usul tartışmasının tam
zamanı yani daha bölümlere geçmeden yapıyorum bunu çünkü bu kanun temel kanun
olarak görüşülmese dahi biz, dün, başka normal kanunlar gibi görüşülse dahi
bütünü üzerindeki görüşmeleri yapmış olacaktık. O bakımdan, bu tartışmanın şu
anda yapılması çok da sağlıklı. 
Yine,
ben sizden rica ediyorum yani çok da fazla zamanınızı almaz, ben birkaç tane
Anayasa Mahkemesi kararını Komisyon ile Genel Kurulla paylaşmak istiyorum. O
konudaki görüşünüzü bu tartışmayı yaptıktan sonra belirtirseniz mesele de
kalmaz, takdir sizin tabii ki. 
MEHMET
MUŞ (İstanbul) – Sayın Başkan...
BAŞKAN
– Sayın Gök, ben iki dakika söz vereyim sizlere, usul tartışması açayım. 
MEHMET
MUŞ (İstanbul) – Sayın Başkan...
BAŞKAN
– Buyurun lehte, aleyhte madem öyle...
MEHMET
MUŞ (İstanbul) – Sayın Başkan, açmadan önce...
BAŞKAN
– Sayın Muş, isterseniz burada dile getirin. 
MEHMET
MUŞ (İstanbul) – Açmadan önce, şöyle Sayın Başkan...
BAŞKAN
– Usul tartışması açılması yolunda kararımı verdim. İsterseniz kürsüde dile
getirin Sayın Muş. 
MEHMET
MUŞ (İstanbul) – Açmadan önce… Açacaksınız, yalnız, arkadaşlar...
BAŞKAN
– Evet, ben söyledim söyleyeceğimi, kanaatimi de ortaya koydum. 
MEHMET
MUŞ (İstanbul) – Sayın Başkan, arkadaşlar; tabii ki muhalefet muhalefetini
yapacaktır ama birinci bölümün üzerine gelmişiz, “Ben dün açacaktım da
açamadım…” E? İşte, açmam gerekiyor. Arkadaşlar, oturum kapandıktan sonra bile
bir önceki oturumla alakalı konu bir sonraki oturuma taşınmıyor. “Dün
açacaktık, fırsat olmadı, şimdi açacağız.” Ya, bunlara gerek yok. Maddelerde
itirazınızı yaparsınız, fikirlerinizi ortaya koyarsınız. Olmayan bir yerden
usul tartışması açmaya... Yakışmıyor bize, Meclisin saygınlığına da yakışmıyor
ama burada takdir Başkanındır. 
BAŞKAN
– Buyurun Sayın Gök. 
İDRİS
BALUKEN (Diyarbakır) – Sayın Başkan…
BAŞKAN
– Tamam, tartışmaya açtım efendim. Orada konuşalım, kürsüde konuşalım usul
tartışmasını. 
BAŞKAN
– Lehte…
LEVENT
GÖK (Ankara) – Aleyhte benimki, tutumunuzla ilgili aleyhte. 
İDRİS
BALUKEN (Diyarbakır) – Aleyhte…
BAŞKAN
– Tamam, ikiniz aleyhte. 
MEHMET
MUŞ (İstanbul) – Lehte…
YILMAZ
TUNÇ (Bartın) – Lehte…
BAŞKAN
– Lehte, Sayın Muş ve Sayın Tunç. 
Lehte
ilk söz Sayın Muş, buyurun. 
iki
dakika veriyorum. 
İDRİS
BALUKEN (Diyarbakır) – İki niye Sayın Başkan? Üçtür ya.
X.- USUL HAKKINDA GÖRÜŞMELER
1.- 400 sıra sayılı Kanun Tasarısı’nın İç Tüzük’ün
91’inci maddesine göre temel kanun olarak görüşülmesinin İç Tüzük hükümlerine
uygun olup olmadığı hakkında
MEHMET
MUŞ (İstanbul) – Sayın Başkan, değerli milletvekilleri; şu an tartışmakta
olduğumuz kanun tasarısının görüşmelerine dün başladık, tümü üzerinde görüşmelerine
başladık ve bunun gündeme alınmasıyla alakalı, temel kanun olarak
görüşülmesiyle ilgili meseleyi geçtiğimiz hafta burada oyladık; Genel Kurulun
bilgisine, onayına sunuldu ve bu Genel Kuruldan onay aldı. Daha sonra, dün yine
itirazlar yapıldı, yine usul tartışması açıldı ve bu anlamda usul tartışması da
yapıldı. Kanunun tümü üzerindeki görüşmeler bitti, soru-cevap yapıldı,
bölümlerine geçilmesine karar verildi. Şimdi, bölümlerin üzerinden tartışmaya
devam edeceğiz. Burada Başkanı usule davet etmeye… Hangi maddeye dayanarak
davet ediyorsunuz Başkanı usule? Önündeki gündemi uygulamakla mükellef Meclisi
yöneten Başkan ve şu anki gündeminde bulunan tasarı dün tümü üzerinde
görüşmelerini bitirdiğimiz ve birinci bölüm üzerinde görüşmelerini yapacağımız
tasarıdır. Efendim, “Anayasa’yla alakalı kararlar okuyacağız…” Tartışmalarda
okuyun kararlarınızı. “Anayasa’ya aykırıdır…” Komisyon Anayasa’ya aykırı olan
bir metni iade eder. Ayrıca, bu, Başkanın usulüyle alakalı bir mesele de
değildir. Yani, burada, inanın şu an yeri olmamasına rağmen, Tüzük’te herhangi
bir dayanağı olmamasına rağmen bir tartışma açmak için sağ olsun Sayın Gök bir
çaba sarf ediyor. Ama, şunu ifade ettim: Bu Meclisin saygınlığına, Gazi
Meclisin ruhuna yakışan bir usul, yakışan bir tarz değildir, Meclisin
ciddiyetine yakışan bir şey değildir. Tabii ki muhalefet İç Tüzük gereği
haklarını kullanacaktır ama burada olmayanı, sırf “Bunu biraz daha uzatır
mıyız, nasıl uzatırız?” gibi bir çabanın içerisine girerek bir usul tartışması
açmaya çalışmak bize zaman kaybettirir, başka bir şey kazandırmaz. Bu açıdan
Başkanın tutumunun doğru olduğunu ifade ediyor, lehinde olacağımızı
takdirlerinize sunuyorum. 
Teşekkür
ediyorum. (AK PARTİ sıralarından alkışlar)
BAŞKAN
– Teşekkür ediyorum. 
Aleyhte
Sayın Gök, buyurun.
LEVENT
GÖK (Ankara) – Sayın Başkan, değerli milletvekilleri; temel kanun uygulaması
ilk defa 16/5/1996 tarihli Türkiye Büyük Millet Meclisi Kararı’yla bizim
kurallarımız arasına girmiştir. 20’nci Dönemde bu kural hiç uygulanmamıştır.
Daha sonra, 7/2/2001 tarihli, 713 sayılı Türkiye Büyük Millet Meclisi
Kararı’yla temel kanun olarak görüşülecek işlerin kapsamı genişletilmiş ve
Türkiye Büyük Millet Meclisi Genel Kurulunun üye tam sayısının beşte 3
çoğunluğunun oyuyla temel kanun olarak görüşülme kararı alınmıştır. 
Şimdi,
AKP Sözcüsü Sevgili Kardeşim Mehmet Muş bu konuları, bilmiyorum, biliyor mu ama
o tarihte temel kanun olarak uygulanmaya başlandığında, gariptir ki Anayasa
Mahkemesine bu konuyu Sayın Komisyon Başkanı Ahmet İyimaya’nın da içinde bulunduğu
bir milletvekili grubu götürmüştür ve Anayasa Mahkemesi tarafından iptal
edilmiştir. Sayın İyimaya da bu konuyu çok iyi bilecektir. 
Şimdi,
temel kanunun uygulanmasındaki amaç şudur değerli arkadaşlarım: Temel kanun
nedir, ona bakmak lazım. Temel kanun, Medeni Kanun –hepimizi ilgilendirir-
Ticaret Kanunu, Ceza Kanunu, Ceza Muhakemeleri Usulü Kanunu. Yani, bu büyük
kanunlar temel kanundur. Nitekim geçtiğimiz dönemde, 21’inci Dönemde 7 temel
kanun görüşülmüştür, 22’nci Dönemde 29, tüm madde sayısı 1.590’dır; 23’üncü
Dönemde 51 kanun, toplam madde sayısı 5.118; 24’üncü Dönemde 63, 2.846 madde
görüşülmüştür. Yani, temel kanun olabilmesi için hayatın her alanında, hepimizi
ilgilendiren kanun olması gerekir. Bir kere bu berraklığa ulaşmamız gerekiyor.
Bu nedenle, bu kanun o anlamda bir kanun değildir yani hayatın tüm alanını
düzenleyen bir kanun değildir değerli arkadaşlarım. Medeni Kanun’da, Ceza
Kanunu’nda yapılacak bir değişiklik hepimizi ilgilendirir. 
Bu
nedenle, buna itiraz ediyorum ve bu kanunun temel kanun olarak değil, normal,
diğer kanunlar gibi görüşülmesi gerektiği yönündeki görüşüşümü ifade ediyor,
hepinizi saygıyla selamlıyorum. (CHP sıralarından alkışlar)
BAŞKAN
– Teşekkür ediyorum.
Sayın
Baluken, buyurun.
İDRİS
BALUKEN (Diyarbakır) – Aleyhteydi…
BAŞKAN
– Aleyhte Sayın Erkan Akçay aldı.
İDRİS
BALUKEN (Diyarbakır) – Yani lehinizde mi olacağım?
BAŞKAN
– Bir kere de lehimizde konuş ya, ne var ya mübarek. Aziz mübarek günde, ne
olmuş?
İDRİS
BALUKEN (Diyarbakır) – Mümkün değil Başkan. 
BAŞKAN
– Buyurun.
İDRİS
BALUKEN (Diyarbakır) – Keşke, İç Tüzük ve Anayasa’ya uygun olarak Genel Kurulu
yönetseniz de biz de bir kez olsun lehinizde burada söz almış olsak.
Şimdi,
bir kere, Sayın Başkan, şunu yapmak zorundasınız: Görüşülen bir yasa
tasarısının ya da yasa teklifinin İç Tüzük’e veya Anayasa’ya uygunluğuyla
ilgili muhalefetten gelecek olan bütün itirazları işleme almak durumundasınız.
Siz uzun süredir şöyle bir şey yapıyorsunuz: Yani diyelim ki Anayasa’ya
aykırılık üzerinden bir usul tartışması açıldı, İç Tüzük’e aykırılık ya da
farklı hususlardan bir usul tartışmasının önüne geçmek için hemen onunla ilgili
kararınızı verip başka açıdan gelecek olan itirazların önünü kapatıyorsunuz.
Dün ben yoktum Genel Kurulda ancak sordum, CHP Grubu Anayasa’ya aykırılık üzerinden
bir itiraz yapmış ama temel kanun olarak görüşülmesi İç Tüzük’e aykırıysa siz
bunu dinlemek zorundasınız. Yani “Ben usul tartışmasını açtım, hadi bitti.
Ondan sonra sonuna kadar gideceğiz.” diyemezsiniz. Madde ya da yasa
görüşülürken, bölümler, maddeler görüşülürken de eğer başlangıçta
değerlendirmediğiniz itirazlarla ilgili birtakım hususlar tespit etmişsek yine
o itirazlarımızı yükseltiriz, yine siz uymazsanız yine usul tartışması açarız. 
Bakın,
bugünkü yönetiminizden bile nasıl davrandığınız ortaya çıkıyor. Ben burada üç
dakika konuşacağım. Usul tartışmasıyla ilgili burada bir yerleşmiş teamül var,
standart var, üç dakikalık, on dakika da olabilir ama yerleşmiş teamülleri
yerine getirmek durumundasınız. Yani yarın o zaman başka bir Meclis başkan vekili
çıkıp on dakika verirse ne olacak? Siz daha geçen, Meclis Başkanlığı
öncülüğünde toplanmadınız mı? Meclis başkan vekilleri olarak buradaki
çalışmaları bir standardizasyona kavuşturmak için kararlar almadınız mı? Niye
uymuyorsunuz? Yani buradaki bir dakikayı kısarak neyi amaçlıyorsunuz?
BAŞKAN
– Siz bir dakika daha konuşun Sayın Baluken.
İDRİS
BALUKEN (Devamla) – Yani, yoklama yapılıyor Sayın Başkan, yoklama yapılıyor,
ben ilk defa bugün gördüm, “Dört dakika ara.” diyorsunuz. 
(Mikrofon
otomatik cihaz tarafından kapatıldı) 
MEHMET
MUŞ (İstanbul) – Beş dakika da veriyor.
İDRİS
BALUKEN (Devamla) – Ya, şimdi ayıp denen bir şey var. O zaman bir başka Meclis
başkan vekili çıkar, “Ben yarım dakika sonra tekrar yoklama istiyorum.” der,
böyle bir şey olur mu? Bunlar olmasın diye -bizim bildiğimiz- Meclis Başkanı
Meclis başkan vekilleriyle birlikte bir toplantı yaptı, Genel Kuruldaki
uygulamanın standardizasyonu açısından belli bir tartışma yürütüldü. Hatta sırf
bu toplantıda karar almışsınız diye grup başkan vekillerinin söylediği sözler
için süre yetmemesine rağmen biz itiraz etmiyoruz. Bir karar almışsınız, o
kararı boşa çıkarmayalım, o iradeye saygı duyalım diye, doğru bulmasak bile en
azından oradaki kararın hayata geçmesi için katkı sağlamaya çalışıyoruz. Şimdi,
biz böyle yaparken siz yoklamada dört dakika, bilmem, usul tartışmasında iki
dakika; Anayasa’ya aykırılıkta usul tartışmasına evet ama İç Tüzük’te hayır,
bunları diyemezsiniz Sayın Başkan. O yüzden sizin lehinize olmam mümkün değil.
Umarım bir gün bizi şaşırtırsınız. Bir gün buraya tarafsız bir yönetim
sergilediğiniz için sizin lehinizde konuşmuş olarak çıkarız. 
Saygılar
sunarım. (HDP sıralarından alkışlar) 
BAŞKAN
– Ben İç Tüzük’ü doğru uyguluyorum Sayın Baluken. Siz takdir etseniz de
etmeseniz de İç Tüzük’e göre bu Meclisi yönetmeye çalışıyorum ama burada azami
iyi ilişkiler kurarak. Dün de yine Sayın Gök’le görüştük. Mesela, iki dakika
tamam, kendisi de öyle kabul etti. Bakın, burada Genel Kurulun karara bağladığı
bir konuyu usul tartışması yapıyoruz. Benim suçum belki bu usul tartışmasını
açtırmamaktı ama açtırdık, bu şekilde konuştuk, “Tamam, iki dakika.” da dedim
ben öncesinde. Bu noktada bir mutabakat olmasına rağmen kalkıp onu da
büyütüyorsanız takdir sizin. 
İDRİS
BALUKEN (Diyarbakır) – Temel kanun hangi koşullarda olur burada yazılı.
BAŞKAN
– Ama ben bu Genel Kurulu tamamen İç Tüzük’e uygun olarak yönetiyorum.
Kesinlikle tarafsızlığımdan da en ufak bir endişeniz olmasın. 
Sayın
Akçay, buyurun, aleyhte en son söz sizin.
ERKAN
AKÇAY (Manisa) – Sayın Başkan, değerli milletvekilleri; hepinizi saygıyla
selamlıyorum.
Şimdi,
bugün Plan ve Bütçe Komisyonu toplandı. 70’ten fazla maddeyi içeren bir torba
kanun tasarısının görüşmelerine başlandı, muhtemelen sayısı da artarak Genel
Kurula gelecek ve bu yoğun tartışmaları, yine torba kanun tasarısı görüşmeleri
sırasında da maalesef yaşayacağız. 
Tabii
işin özüne ve ruhuna baktığımızda, görüştüğümüz bu 400 sıra sayılı Kanun
Tasarısı’nı bir temel kanun olarak değerlendirmek mümkün değildir; bunu hiç
kimse iddia edemez fakat temel kanun olarak görüşülmesinin bir noktada
alışkanlık hâline getirilmesi yasama kalitesini düşürdüğü gibi Meclisin bu
çalışmalarını da âdeta bir prosedüre döndürüyor. 
Şimdi,
2577, 2797, 2802, 4954, 5235, 5271 gibi çeşitli kanunlarda çok önemli
düzenlemeler var. Bu kayyumluk düzenlemesinden, Hâkimler ve Savcılar Yüksek
Kurulu Yasası, Danıştay, Yargıtay kararları olmak üzere bunların hepsinin ayrı
ayrı ve İç Tüzük’te belirtildiği şekilde görüşülmesi ve tartışılması gerekir. O
nedenle İç Tüzük’teki bu hükümler de dikkate alınarak, eğer doğru bir yasama
yapacaksak ve bu yasama, kaliteli, etkili ve verimli bir yasama faaliyeti
olacaksa bu tasarıyı temel kanun olarak görüşmek mümkün değildir diye
düşünüyor, hepinize saygılar sunuyorum.
BAŞKAN
– Teşekkür ediyorum Sayın Akçay.
Sayın
milletvekilleri, Türkiye Büyük Millet Meclisi başkan vekilleri olarak 7 Nisan
2016 tarihinde almış olduğumuz mutabakat metninde de, Başkanlıkça
karşılanmayacak usul tartışması taleplerine baktığımızda aynen ifade şu: “İç Tüzük’te
açıkça düzenlenmiş veya teamülü yerleşmiş hususlar ile gündem dışına
çıkılmasını konu edinen veya Başkanın tutumuna ilişkin olmayan usul tartışması
talepleri Başkanlıkça karşılanmayacaktır.” diyor. Buna rağmen, konuşuldu, ben
ısrarını görünce Sayın Gök’ün, nezaketen de olsa, ortamın yumuşak bir şekilde
seyri noktasında “iki dakika” dedim hatta, birlikte verelim; yoksa üç dakika
olduğunu ben de biliyorum ve bu üç dakikanın da dışına çıkmamaya çalışıyoruz
ama buna rağmen bu problem oldu. 
Netice
itibarıyla görüşülmekte olan tasarı 22 Haziran 2016 tarihli 105’inci Birleşimde
grup önerisinin Genel Kurul tarafından kabul edilmesiyle İç Tüzük’ün 91’inci
maddesine göre temel kanun olarak görüşülmesi benimsenmiştir. Genel Kurul
kararına konu olmuş bir hususta oturumu yöneten Başkan olarak tasarıyı İç
Tüzük’ün 91’inci maddesindeki usulün dışında görüştürmem mümkün değildir. Kaldı
ki tutumum geçmiş Meclis uygulamalarına da uygundur. Başta belirttiğim tutumum
değişmemiştir. 
IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Danıştay Kanunu ile Bazı Kanunlarda Değişiklik
Yapılmasına Dair Kanun Tasarısı (1/726) ve Adalet Komisyonu Raporu (S. Sayısı:
400) (Devam)
BAŞKAN
- Şimdi, tasarının birinci bölümü üzerindeki görüşmelere geçiyoruz. 
Gruplar
adına ilk söz, Milliyetçi Hareket Partisi Grubu adına Afyonkarahisar
Milletvekili Mehmet Parsak’a aittir. 
Sayın
Parsak, buyurun. (MHP sıralarından alkışlar)
Süreniz
on dakikadır. 
MHP
GRUBU ADINA MEHMET PARSAK (Afyonkarahisar) – Aziz Türk milleti, saygıdeğer
milletvekilleri; 400 sıra sayılı Danıştay Kanunu ile Bazı Kanunlarda Değişiklik
Yapılmasına Dair Kanun Tasarısı’nın birinci bölümü üzerinde Milliyetçi Hareket
Partisi Grubu adına söz almış bulunuyorum. Bu vesileyle Gazi Meclisi ve sizleri
saygılarımla selamlıyorum. 
Açılmış
olan usul tartışması amacına ulaştı mı bilmiyorum ama oturum açıldığında 7 kişi
vardı, en azından şimdi 57 kişi oldu. Belki böyle bir faydası olduğunu da
kayıtlara geçmek gerekir. 
Saygıdeğer
milletvekilleri, iktidar, bu ve buna benzer düzenlemelerle kendi nefsini
kurtarma hayaliyle Türk milletinin kendisine belirli bir süre için verdiği
görevi âdeta kötüye kullanmakta, gerek iç politikada gerekse bugünlerde şahit
olduğumuz gibi dış politikada yalpalayan, dün söylediğini bugün inkâr eden,
dönme hızı düştükçe yalpalamaya ve durmaya yüz tutan siyasetiyle milletimiz
üzerinde ne yazık ki büyük hayal kırıklıkları oluşturmaktadır. 
Türk
milleti 7 Haziran seçimlerinde iktidara olan güvensizliğini net bir şekilde
ortaya koymuş ve iktidarı daha ölçülü hareket etmeye açıkça davet etmiştir
ancak bu mesajı ısrarla almayan iktidar, kendi hataları nedeniyle tırmanan
terör ve yine kendi bilinçli politikaları sonucunda istikrarını kaybeden
ekonomiyi işaret ederek yeniden iktidara gelmenin yollarını aramış, Türk
milleti de iktidara belki de son kez bir şans vermiştir. İktidar tarafından
eğitim alanında futbol takımlarında bile görülemeyecek sıklıkta
gerçekleştirilen sistem değişiklikleri, terörle mücadele konusundaki
"U" ve hatta "O" dönüşler, idare tarafından
gerçekleştirilen hukuksuz idari işlemleri ve bürokrat atamalarını geri çeviren
Danıştaya yapılan baskılar, Cumhurbaşkanına yapılan her türlü eleştirinin suç
ve hatta örgütlü suç kapsamında değerlendirilmesine yönelik yargı üzerinde
oynanan oyunlar, bir kişinin sözüyle bir günde değişen hükûmetler ve
başbakanlar ile neredeyse hiçbir ülke tarafından dikkate alınmayacak derecede
gelgitlerle dolu dış politika zannediyorum ki iktidarın içinde bulunduğu durumu
en açık şekilde ortaya koyan örneklerdir. İktidar ne yaparsa yapsın, kendisine
emanet edilen yönetim erkini kullanırken yaptığı hukuksuzlukların ve
yolsuzlukların hesabını bir gün mutlaka verecektir. Bundan kurtuluş olmadığı
unutulmamalıdır.
Saygıdeğer
milletvekilleri, iktidar yargıyı tahakküm altına almak için özellikle 12 Eylül
2010 referandumu aracılığıyla âdeta yargının çivisini çıkarmış ve tuzu
kokutmuştur. 2010 Anayasa değişikliğinin asıl amacının Anayasa Mahkemesi ve
HSYK'nın yapısıyla oynayarak yargıyı âdeta ele geçirmek olduğu bugün artık
herkes tarafından bilinmektedir.
Referandum
sürecinde dönemin Başbakanı Sayın Recep Tayyip Erdoğan'ın AKP grup
toplantısında ülkücü şehidimiz Mustafa Pehlivanoğlu'nun 12 Eylül cuntacıları
tarafından idam edilmeden hemen önce ailesine yazdığı mektubun son kısmında yer
alan "Şunu hiçbir zaman unutmayın ki Mustafalar ölür, Allah davası ölmez,
milliyetçilik yaşar." cümlesini sansürleyerek timsah gözyaşlarıyla
istismar etmesi, buna paralel bir diğerinin ise yeryüzündeki seçmenlerle
yetinmeyerek ölülerin bile "evet" oyu kullanması gerektiğini
söylemesi, referandum propaganda çalışmaları sırasında bir başka ülkü şehidimiz
Hüseyin Kurumahmutoğlu'nun annesinin platformların üzerine çıkarılarak istismar
edilmesi, iktidar yalakalarının ve iş birlikçi yapıların ise "yetmez ama
evet" sözleriyle yargıya yapılan bu ihanete ortak olması hafızalarımızdan
asla silinmeyecek tarihî gerçeklerdir. 2010 Anayasa değişikliklerinden hemen
sonra 18 Ekim 2010 tarihinde HSYK ve yönetim yapısı oluşurken anlaşılmıştır ki,
AKP deyim yerindeyse farkında olarak ya da olmayarak ava giderken avlanmış,
iktidar tarafından 9 Şubat 2011 tarihinde 6110 sayılı Kanun’la Danıştay ve
Yargıtay'ın üye sayılarının arttırılması yoluyla yapılan düzenleme de işi kurtarmaya
yetmemiştir.
İktidar,
yargı sistemi üzerinde yapmış olduğu bu oynamaların aslında kendi kuyusunu
kazmak olduğunu çok geç fark etmiştir. Süreç içerisinde ortaya çıkan 2012
yılındaki MİT krizi ve 2013 yılındaki 17-25 Aralık yolsuzluk ve rüşvet soruşturmasıyla
birlikte büyük yanlışın vahameti günden güne daha fazla anlaşılmıştır.
Özellikle 17-25 Aralıkla birlikte AKP, yaptığı yanlışı iliklerine kadar
hissedip paralel yapıyı bizzat kendisinin kurmuş olduğunu itiraf etmek
durumunda kalmış ve o andan itibaren AKP'nin kurmuş olduğu veya kurulmasına
fırsat verdiği paralel yapı, ülke gündemimizin en önemli meselelerinden biri
hâline gelmiştir.
12
Ekim 2014 tarihinde yapılan HSYK seçimlerinde ortaya çıkan ortak akılla yargı
krizi ve böylece devlet krizi çözülmeye çalışılmış ancak sorun hâlen tam
anlamıyla çözülememiştir.
Son
olarak 2 Aralık 2014 tarihinde çıkarılan 6572 sayılı Kanun’la iktidar
tarafından, Yargıtay ve Danıştay'ın daire ve üye sayıları bir kez daha
arttırılmıştır. Bugün, konuyla ilgili yapılan son değişikliğin üzerinden henüz
iki yıl bile geçmeden, mevcut kanun tasarısıyla Yargıtay ve Danıştayın üye ve
daire sayıları bu kez azaltılmak istenmektedir. Anlaşılan o ki iktidar, tabiri
caizse açık arttırma ihale usulüyle yüksek yargı üyelerini belirlemeye
çalışmakta, yeni sezona hazırlanan futbol takımı misali kadrosunu oluşturma
telaşına düşmektedir. Gelinen noktada iktidar, üvey kardeşi paralel yapıyı
işaret ederek insanlarımızı Erdoğan yargısına razı etmeye çalışmaktadır.
Sayın
milletvekilleri, sadece yargı sistemi içerisinde değil, devletin tüm
kademelerinde ve birimlerindeki bütün kirli yapılanmaların temizlenmesi ne
kadar gerekli ve önemli bir girişim ise bu müdahaleyi AKP'nin kendi çıkarları
doğrultusunda kullanması da bir o kadar sakıncalı ve tehlikelidir.
Diğer
yandan, devletin kendi bünyesine bulaşmış bir mikrobu veya bir virüsü
temizlemesi yani Türkiye Cumhuriyeti'nin devlet refleksi ile AKP'nin eski suç
ortağı ve üvey kardeşiyle hesaplaşması birbirine karıştırılmamalıdır.
Bu
yaklaşımdan hareketle yargının bağımsızlığını tehlikeye düşürecek her türlü
yapılanmaların temizlenmesine "evet", hukukun katledilmesine ve
AKP'nin yargı üzerindeki tahakkümünün artırılmasına ise "hayır"
dediğimiz bilinmelidir. Bir dönemin kahramanı ilan edilen, altlarına Başbakanlıktan
çıkma zırhlı Mercedeslerin tahsis edildiği sözde savcıların, gün geldiğinde,
devran döndüğünde sinsice yurt dışına kaçması, taraflı bir yargıya onu
oluşturan yapının dahi güvenemeyeceğinin en net örneğidir.
Saygıdeğer
milletvekilleri, adaletin güçlü nefesinden korkan Erdoğan ve iktidarın kendi
ihanetlerini örtmek için kullandıkları bu tür keyfî ve kısa vadeli sözde
çözümler, ileride yeterli çoğunluğu elde edecek her siyasi partinin çıkaracağı
kanunlarla yüksek yargının temel yapısını her seferinde yeniden belirlemeye
kalkışması gibi tehlikeli bir durumun da önünü açmakta, "Her iktidarın
kendi yargısını oluşturması haktır." gibi bir anlayışı sinsi bir şekilde
zihinlere yerleştirmektedir. Milliyetçi Hareket Partisi olarak, devlete sızan
kötü niyetli yapıların devletten uzaklaştırılmasının iktidarın âdeta bir sivil
darbeyle devlete doğrudan el koymasıyla değil, devletin kendi bağışıklık
sisteminin devreye sokulmasıyla mümkün olduğunu düşünüyoruz. Aslında burada
“Sebep olan sizsiniz, o zaman daha beter olun.” da denilebilir. Ancak, biz
Milliyetçi Hareket Partisi olarak sorumlu ve millî siyaset anlayışımızdan
dolayı asla “Beter olun.” demiyoruz, diyemiyoruz. Çünkü burada beter olan AKP
değil, ne yazık ki Türk yargısı, Türk adaleti, onun üzerinde Türk devletidir.
Nitekim, Sayın Genel Başkanımız bu tasarının sunulmasından henüz yirmi dört
saat geçmeden "Tasarının makul olan, doğru olan, gerekli olan yanlarını,
yönlerini destekliyoruz ama haksız, yanlış ya da ileriye dönük endişelere haklı
olarak bizi sevk eden durumlarıyla ilgili de bunun karşısında kararlıkla durup
buna muhalefet edeceğiz.” sözleriyle tavrımızı net bir şekilde ortaya
koymuştur.
Sayın
milletvekilleri, AKP sözcüleri tarafından devamlı olarak ifade edilen, AKP’li
hatipler tarafından da ifade edilen bir durum var, işte paralel yapı üzerinden
yürütülen bir algı... Nitekim Adalet Bakanı Sayın Bekir Bozdağ da 17-25 Aralık
sonrasında "Devlet şerik kabul etmez." demişti. Biz bu sözün tamamen
arkasındayız; devlet asla ama asla şerik kabul etmez. Fakat şunun hiç
unutulmaması lazım, bizim için de önemli olan tarafı orası: Devlete şerik hâle
getirilen bu yapılar ortaya çıkarıldığında ne yazık ki iktidarda olan gene
bugünkü iktidar partisiydi. Dolayısıyla bu noktadaki sorumluluğun bu çerçevede
her zaman iktidar partisinde olduğunun bilinmesi gerektiğini yeniden
hatırlatarak bu vesileyle Gazi Meclisi ve sizleri bir kere daha saygıyla
selamlıyorum. (MHP sıralarından alkışlar) 
BAŞKAN
– Teşekkür ediyorum.
MEHMET
MUŞ (İstanbul) – Sayın Başkan…
BAŞKAN
– Buyurun Sayın Muş.
MEHMET
MUŞ (İstanbul) – AK PARTİ milletten aldığı yetkiyle bugüne kadar ülkeyi
yönetmiştir. Buradan hatip şöyle bir ifade kullandı Erdoğan ve AK PARTİ’yi
kastederek: “Kendi ihanetlerini örtmek için…” Biz hiçbir zaman milletten
aldığımız emanete ihanet etmedik, ettirmedik de; ettirmediğimiz için bu millet
ülkeyi yönetme vazifesini bize vermiştir. Bunun altını özellikle çizmek
istiyorum ve kayıtlara geçmesini istiyorum.
BAŞKAN
– Teşekkür ediyorum.
Gruplar
adına ikinci söz, Hakların Demokratik Partisi Grubu adına Mardin Milletvekili
Erol Dora’ya aittir.
Buyurun
Sayın Dora. (HDP sıralarından alkışlar)
HDP
GRUBU ADINA EROL DORA (Mardin) – Sayın Başkan, değerli milletvekilleri; 400
sıra sayılı Danıştay Kanunu ve Bazı Kanunlarda Değişiklik Yapılmasına Dair
Kanun Tasarısı’nın birinci bölümü üzerinde Halkların Demokratik Partisi Grubu
adına söz almış bulunuyorum. Genel Kurulu saygıyla selamlıyorum.
Değerli
milletvekilleri, hukuk devleti ilkesinin vazgeçilmez olan unsurlarından
birincisi “Hukuk devletinde devletin, dolayısıyla yürütmenin bütün tasarrufları
hukuk denetimine tabidir.” düsturudur. Elbette devletin ve yürütmenin yani
hükûmetlerin nitelikli hukuki denetimleri yüksek yargı eliyle
gerçekleştirilebilmektedir. Bugün bulunduğumuz noktada Türkiye’de gerek
Sayıştay raporlarının etkin denetiminden uzak ve yüzeysel bir yapıda olması
gerekse Sayıştayın denetimine tabi olan bakanlık ve kurumların denetim
sürecinde ilgili harcamalara dair belgeleri sunma konusunda takındıkları
lakayıt tutum göz önüne alındığında Hükûmetin kamunun ekonomik birikimini ne
şekilde harcadığıyla ilgili etkin bir denetim yapılabildiğini maalesef
hiçbirimiz iddia edemeyiz. 
Diğer
taraftan, yüksek yargının diğer önemli bileşenleri olan Danıştay ve Yargıtaya
dair düzenlemeler içeren bu kanun tasarısında da açıkça görüldüğü gibi,
yürütmenin iş ve işlemlerinin etkin denetimi alabildiğine ortadan
kaldırılmaktadır. 
Değerli
milletvekilleri, tabii, gerek Danıştay gerekse Yargıtay üyeliklerine ilişkin
2011 ve 2014 yıllarında yine AKP Hükûmetince kapsamlı ve bir o kadar da çarpık
düzenlemeler gerçekleştirildi. Bu iki yüksek yargı organının üye sayıları
neredeyse 2 katına çıkarıldı. Ancak üye sayılarına ilişkin yapılan düzenlemeler
adaletin daha hızlı tecelli etmesi için yapılmadı, siyasi iktidarın bağımsız
olması gereken yargı organları üzerinde baskı gücü oluşturabilmesi maksadıyla
yapıldı. 
Değerli
milletvekilleri, tasarının ne hukuk devleti ilkeleriyle ne de Anayasa’nın
yüksek yargıyı düzenleyen maddeleriyle bağdaşmadığı gayet açıktır. AKP Hükûmeti
tarafından Yargıtay ve Danıştaya 2011 ve 2014’te yapılan müdahaleye
bakıldığında, her iki yüksek yargı organının üye ve daire sayıları artırılmışken
bu tasarıyla azaltılması yoluna gidilmektedir. Âdeta olağanüstü rejim
dönemlerinde devreye konulan örneklerle açıklanabilecek bir müdahale söz
konusudur. Zira, başkan, başkan vekili ve daire başkanları dışında tüm
üyeliklerin düşürülmesini başka türlü açıklamak mümkün değildir. 
Sayın Başkan, değerli milletvekilleri; tasarıyla Yargıtay
ve Danıştaya seçilecek yeni üyelerin görev sürelerinin on iki yılla
sınırlanmasıyla Anayasa’nın 139’uncu maddesinde yer alan hâkim teminatı
ilkesine açıkça aykırıdır. Mevcut durumda, yüksek yargı organı üyelerinin emekli olana kadar o makamda kalmalarının esprisi,
hâkimlik teminatıyla, yüksek yargı üyesi hâkimlerini, vereceği kararlardan
dolayı yürütmenin rahatsız olacağı endişesinden korumaktır. 
Bu
düzenlemeyle, âdeta bir darbeyle bir gecede yüksek yargı üyelikleri
lağvedilecektir. Yargı bağımsızlığına alenen müdahaleyi hedefleyen bu tasarıyla
yüksek yargı organı hâkimlerin özlük hakları da yine Anayasa’nın 13’üncü
maddesine aykırı bir biçimde ihlal edilmektedir. Yargıtay ve Danıştay üyesi
yargıçlarının bir bölümünün üyeliğinin devam edecek olması ise eşitlik ilkesine
açıkça aykırıdır. 
Değerli
milletvekilleri, AKP iktidarı on dört yıllık hükûmetleri süresince sözüm ona
“Yargıyı vesayetten kurtaracağız.” sloganıyla hem yargı kurumunun
güvenilirliğini alt seviyelere düşürmüş hem de yargı üzerinde kendi vesayetini
kurma ve güçlendirmenin çabası içerisinde olmuştur önce statükocu vesayete
savaş açtığını ilan ederek, sonra da paralel devlet vesayetine karşı savaş
açtığını ilan ederek; kısaca, hep birilerine karşı savaş açarak aslında savaş
açtığı odaklarla iş birliğini de güçlendirerek kendisini vesayetin en büyük
ortağı hâline getirmiştir. AKP Hükûmetinin bu anlayışı aslında kendinden önceki
hükûmet anlayışları gibi yargıya hâkim olmak ve yargıyı siyasal iktidarın baskı
aracı olarak kullanmaktan başka bir anlam ifade etmemektedir. 
Değerli
milletvekilleri, yargı bağımsızlığına müdahalenin son halkası niteliğindeki bu
tasarıyla, hâkimlik mesleğine girişte uygulanan yazılı sınavın yanı sıra
sürekli bir biçimde haksızlıkların, kayırmacı ve ötekileştirici yaklaşımların
bir aracı olarak kullanılagelen sözlü sınavın mesleğe kabuldeki oranının yüzde
40 olarak belirlenmesi denetimsiz ve subjektif yöntemlerle uygulanmaya devam
edeceğinin kanıtıdır. “Sınav esaslarının yönetmelikle belirleneceği”ne ilişkin
muğlak ifade ise yapılacak yeni haksızlıkların habercisidir. 
Değerli
milletvekilleri, tasarıyla, hukuk devletine ilişkin evrensel normlar hiçe
sayılırken mevcut darbe Anayasası’nda yer alan asgari hukuk ilkelerinin dahi
çok gerisine düşülmektedir. 
Tasarı,
siyasi iktidarın kendisine yakın görmediği ticari kurumlara da gözdağı içeren
düzenlemeler getirmektedir. 
Bildiğiniz
gibi, bir süredir “kayyum uygulaması” adı altında keyfî bir el koyma mekanizması
devreye sokulmuştur. Elbette kayyum uygulamalarında yürütülen keyfî tutumlar
hepimizin aşikârıdır. Bu tasarıyla kayyumların keyfî tutumlarına, şirketleri
zarara uğratan karar ve uygulamalarına karşı koruma zırhı getirilmektedir.
Halkın oylarıyla seçilmiş milletvekillerinin dokunulmazlıklarının Anayasa’ya
açıkça aykırı olarak kaldırılmasından sonra kolluk güçlerine getirilen koruma
zırhı, şimdi de iktidarın muhalefet üzerinde bir baskı aracına dönüşmüş olan
kayyumlara getirilmektedir. Bu şekilde getirilen koruma zırhı, kayyumların
iktidarın talimatlarına bağlı kalmasını garantiye almak maksadıyla
düşünülmüştür. Dolayısıyla, âdeta her alanda, kendisinden olmayan herkesi, her
kurumu tasfiye etmek yolunda alelacele kanunlar çıkarmaya çalışan bir Hükûmetle
karşı karşıyayız.
Değerli
milletvekilleri, bağımsız hâkimler olmadan hak ve özgürlüklerin doğru ve hukuka
uygun bir şekilde hayata geçirilmesi mümkün değildir. Yargı bağımsızlığı
hâkimlerin kişisel bir ayrıcalığı olmayıp, onların kişi hak ve özgürlüklerinin
koruyucusu olma görevlerini yerine getirmeleri için bir gerekliliktir. Gerek
Avrupa’da gerekse daha geniş uluslararası alanda yargı bağımsızlığına dair çok
sayıda belge ve birikim vardır. Yargı bağımsızlığına ilişkin standartları
belirlemek için sıfırdan yeni bir çalışmaya başlamak gereksizdir. Örneğin,
Venedik Komisyonunun yargı sisteminin bağımsızlığı, hâkimlerin bağımsızlığı
konusunda hazırladığı raporlara bakmak bile bizi aydınlatmaya yetecektir.
Sayın
Başkan, değerli milletvekilleri; bakınız, Venedik Komisyonu Raporu’nun sonuç
bölümünde yer alan maddelerinden sadece 1’inci ve 2’nci maddelerini okumak
istiyorum. 1’inci madde şöyle diyor: “Yargı bağımsızlığına ilişkin temel
ilkeler anayasalarda veya eş değer belgelerde düzenlenmelidir. Bu ilkeler arasında
yargının diğer devlet güçlerinden bağımsız olduğu, hâkimlerin yalnızca hukuka
tabi olduğu, hâkimlerin yalnızca farklı görevleri nedeniyle birbirlerinden
ayrıldıkları ve bunların yanı sıra tabii hâkim ilkesi ile hâkimlerin yerlerinin
değiştirilememesi ilkeleri de yer almalıdır.” 
Şimdi
sormak istiyorum: Bu tasarının ve bundan önceki 2011 ve 2014 düzenlemelerinin
Venedik Komisyonu’nun kabul ettiği ilkelerle bağdaşır bir yanı var mıdır?
Elbette yoktur. Komisyon Raporu’nun 2’nci maddesi de aynen şu şekildedir:
“Hâkimlerin mesleğe kabulleri ve kariyerlerine ilişkin tüm kararlar hukuk
çerçevesinde, liyakati gözeterek ve objektif kıstaslara dayalı olarak
alınmalıdır.” 
Değerli
milletvekilleri, şimdi, Türkiye’de hâkimlik sınavlarını dikkate alarak sormak
istiyorum: Evrensel zeminde önemli bir otorite olarak kabul edilen Venedik
Komisyonu’nun kabul ettiği mesleğe kabul şartlarıyla Türkiye’deki şartların
bağdaştığını iddia edebilir miyiz?
Değerli
milletvekilleri, buradan hareketle rahatlıkla ifade edebiliriz ki genel adalet
sisteminin fiilî işleyişi bakımından hukuk devleti olma gereğinin temel asli
şartı olan yargı bağımsızlığını yerine getirmeyen bir ülkenin anayasasında
sembolik olarak hukuk devleti olarak tanımlanması o ülkenin gerçek bir hukuk
devleti sayılması için asla yeterli değildir. 21’inci yüzyıl Türkiyesi gerek
hukukun üstünlüğü ilkesiyle gerek özgürlükçü demokrasisiyle ve gerekse
özgürlükçü laiklik ilkesiyle ve evrensel hukuk ilkelerinin bir savunucusu
olarak bölgesinde örnek, model bir ülke olmak durumundadır. Ancak bu ilkelerin
yaşamsal ve sürekli kılındığı bir Türkiye istikrarlı bir iç barışı
sağlayabilecek ve bölge barışına ciddi katkılar sunabilecektir. Bu bağlamda,
gerek birer yurttaş olarak gerekse halkın Parlamentodaki temsilcileri olarak hukukun
üstünlüğüne ve yargı bağımsızlığına inanan ve bunu uygulayan bir hukuk
mekanizmasını bir an önce devreye sokmak zorundayız diyorum, tekrar Genel
Kurulu saygıyla, sevgiyle selamlıyorum. (HDP sıralarından alkışlar) 
BAŞKAN
– Teşekkür ediyorum.
Gruplar
adına son söz, Cumhuriyet Halk Partisi Grubu adına İzmir Milletvekili Zekeriya
Temizel’e aittir.
Buyurun
Sayın Temizel. (CHP sıralarından alkışlar) 
CHP
GRUBU ADINA ZEKERİYA TEMİZEL (İzmir) – Teşekkür ederim Sayın Başkan.
Değerli
milletvekilleri, salonun heyecanı insana da geçiyor tabii, böyle bir konuşma
yaparken. O nedenle, sürçülisan eylersek kusura bakılmasın.
Değerli
milletvekilleri, 400 sıra sayılı Kanun’un geneli üzerinde dün yapılan
konuşmalarda bazı arkadaşlarımız bu düzenlemenin hukuk tarihine geçeceğini
söylediler. Doğru, gerçekten, bu görüştüğümüz yasa tasarısı hukuk tarihine
geçecek. Ama nasıl geçecek onu zaman gösterecek. Çünkü net bir şekilde burada
Anayasa'ya aykırı maddeler içerdiği söylenen bu yasayı ısrarla görüşmeyi
sürdürüyoruz.
Değerli
arkadaşlar, tasarının görüşmeleri sırasında ayrılık yaşamadığımız tek konu,
Türkiye Cumhuriyeti’nin kuvvetler ayrılığı sistemini benimseyen bir hukuk
devleti olduğu konusudur. Biz, kuvvetler ayrılığı ilkesini benimsemiş bir hukuk
devletiyiz. Kuvvetler ayrılığı, güçlerin kendi aralarında bir üstünlük savaşı
değildir, yani birisinin öbürünün üstünde olduğu anlamına asla gelmez.
Kuvvetler ayrılığı, görevlerin kullanılmasında medeni bir iş bölümünü ve iş
birliğini ifade eder. Kuvvetler ayrılığı böyle işlemezse zaten demokrasi diye
bir olay ortaya çıkmaz. Bu iş birliği içerisinde güçler birbirinin alanlarına
müdahale etmezler. Yani idare yasama organının yerine geçip kanun yapamaz,
yasama da yasalarla idareye bıraktığı işleri idare beceremedi diye köktenci bir
yaklaşımla yasa ile çözmeye kalkmaz. Üstünlük ancak anayasa ve kanunlardadır ve
hiçbir organ kaynağını anayasadan almayan bir devlet yetkisi kullanamaz.
Böylece devlet yönetiminde bir denge sistemi kurulur. Fren ve denge sistemi
kurulması, iktidarın tekelleşmesini, suistimal ya da keyfîliklerin önlenmesini,
böylece vatandaşların temel hak ve özgürlüklerinin güvence altına alınmasını
sağlar. Sistem budur, işletilmesi gereken de işte bu sistemdir. Bu sistem
işlemedi, kuvvetlerden birisi bazı güçler tarafından ele geçirildi diye bu
sistemi bozamazsınız, sorun çözeceğiz diye hukuk devletini katledemezsiniz;
sistemi, yine sistemin içerisine yerleşmiş bulunan kurumlarla çözmek
zorundasınız.
Değerli
arkadaşlar, sistem bozulursa kurulan sistem de bir süre sonra bozulmak zorunda
kalır ve bu kısır döngü kuvvetler ayrılığı ilkesine dayanan hukuk devletinin
sonu olur. Kuvvetler ayrılığı ilkesinin işleyebilmesi, kuvvetlerin
tarafsızlıklarının sağlanabilmesiyle mümkündür. 
Peki,
bu bağımsızlık, bu tarafsızlık nasıl sağlanır? Hepinizin bildiği gibi,
kurumların bağımsızlığının sağlanmasında çağdaş dünyanın demokratik ülkelerinin
benimsediği bazı ilkeler vardır. Bu, kurul üyelerinin atanma biçimlerinden, bu,
kurul üyelerinin geri alınamamasından, bu, kurul üyelerinin bir defa daha
görevlendirilmemesinden, mali özerkliklerinden, kısacası bu tür yerleşmiş olan
ilkelerle sağlanan bir bağımsızlıktır. Bu şekilde sağlanmış olan bir
bağımsızlık da kurumlar yeniden atanma beklentisine girmedikleri sürece, atanma
ve görevden alınamama güvencesiyle çalıştıklarında, kararları nedeniyle ikide
bir sorgulanamadıkları zaman bağımsızlıklarını korurlar ve sürdürürler.
İstenildiği zaman görevden alınan, kararları beğenilmediği zaman azledilen
görevlilerin bağımsız olmalarından da asla bahsedilemez. Görev süresiyle ilgili
sağlanan güvenceler, bağımsızlığı ve tarafsızlığı güçlendiren hususlardır.
İşte, bu nedenle Anayasa’nın 139’uncu maddesi “Hâkimler ve savcılar
azledilemez.” der. 
Değerli
milletvekilleri, şu anda yapmaya çalıştığınız yasa, sıraladığımız işte bu
ilkelere tamamen aykırıdır. Neden derseniz, Anayasa’ya göre Yargıtay ve
Danıştayın azledilmesi mümkün olmayan üyelerini, biz, bu kanunla toplu olarak
görevden alıyoruz, toplu olarak görevden alıyoruz. Yani azledemediğimiz,
azletmememiz gereken kurul mensuplarını toplu azle tabi tutuyoruz, toplu azil
yapıyoruz.
HAKAN
ÇAVUŞĞLU (Bursa) - Hâkimlikten azletmiyoruz. 
ZEKERİYA
TEMİZEL (Devamla) - Hâkimlikten değil, şu andaki görevlerinden azlediyorsunuz.
HAKAN
ÇAVUŞĞLU (Bursa) - Anayasa’daki teminat hâkimlikten…
ZEKERİYA
TEMİZEL (Devamla) - Görevlerinden azletmek demek hâkimden olması veya olmaması,
onların daha sonra dönüp de değişik hâkimliklerde kalması olanaklarını falan
değerlendirmez; siz onu oraya atadığınız zaman “65 yaşına kadar bu görevi sürdüreceksiniz.”
diyorsanız, onu oradan alıyorsanız bunun adı azildir. 
HAKAN
ÇAVUŞĞLU (Bursa) - Anayasa’da böyle bir hüküm yok ama. 
ZEKERİYA
TEMİZEL (Devamla) - Ama asıl söylemeye çalıştığım olay bu değil. 
Peki,
Yargıtay ve Danıştay üyeleri görevden alınamaz mı? Alınır. Yargıtay üyelerini
nasıl görevden alıyorsunuz? Hâkimler ve Savcılar Yüksek Kurulu aracılığıyla
alıyorsunuz. Hâkimler ve Savcılar Yüksek Kurulunun hâkimleri, daha doğrusu
Yargıtay üyelerini görevden alma işleminin adı nedir, nedir bu işlem değerli
arkadaşlar? Bu işlem idari işlemdir, idari işlem. Yani hâkimler… Siz yasayı
yapmışsınız, üyelerin niteliklerini belirlemişsiniz, sürelerini
belirlemişsiniz, sonra demişsiniz ki: “Haydi sayın kurul, buraya atama yap.” Bu
atama idari işlemdir, görevden alma da idari işlemdir. Şimdi siz Meclis olarak,
idari işlem olan bir konuyu yasa yaparak yerine getirmeye çalışıyorsunuz. Ne
yapıyorsunuz? İdarenin yerine geçiyorsunuz. Hani “kuvvetler ayrılığı” gereği
insanlar birbirlerinin yerlerine geçmezlerdi? İşte bu nedenle bu yaptığınız
işlem Anayasa’ya aykırıdır çünkü Meclis olarak idari işlem yapıyorsunuz.
Değerli
arkadaşlar, çok önemli bir konu daha var: Arkadaşlarımız değerlendirmeler
sırasında hiç değerlendirmediler. Yaptığınız işlem Anayasa’nın 36’ncı maddesine
de aykırıdır. Şimdiye kadar hiç 36’ncı maddeyi değerlendirmediniz. HSYK,
faaliyetine devam eden bir kurumda yasayla üyelik değiştiriyor, yasayla üyelik
değiştiriyor. Peki, üyelikten alınan bu insanlar kaybetmiş oldukları veya
kaybettiklerini düşündükleri haklarına karşı ne yapacaklar? Ne yapacaklar?
Gidip de Anayasa Mahkemesine başvurabilirler mi? Vuramazlar. Bireysel başvuru
hakkı burada işlemiyor. Peki, bu durum karşısında kanunun yürürlüğe girdiği
tarihte görev yapan başkan ve başkan yardımcısı gibi üyelerin dışında görevi
sona eren insanların görevle ilgili olarak kendilerine verilen güvenceyi nasıl
sağlayacaksınız? 
Anayasa’mızın
2’nci maddesi bizim bir hukuk devleti olduğumuzu tanımlamalarıyla beraber
söylüyor. Hukuk devletinde yasaların ilke olarak soyut, nesnel olması
gerektiğini hepiniz biliyorsunuz. Bir statüye atanmış olan kişilerin bu hukuki
statüde hiçbir değişiklik olmaksızın hukuk güvenliklerini ihlal edecek biçimde
yasama tasarrufunda bulunulması Anayasa’ya aykırıdır değerli arkadaşlar. Bunu
ben demiyorum, bunu bir Anayasa Mahkemesi kararına dayanarak söylüyorum. Bu
Meclis geçmişte çıkardığı bağımsız olarak kurulmuş olan BDDK’nın başkan
dışındaki üyelerini kanunla görevden aldı, kanunla görevden aldı. Anayasa
Mahkemesi işte bu kanun hükmünü iptal etti. Bu kanun hükmü Anayasa’nın 2006/49
sayılı Kararı’yla verildi, bu karala verildi. Bu koşullar altında net olarak
görüyorsunuz ki insanlara daha önceden verilmiş olan güvencelerinin yargı
güvencesinden mahrum bir şekilde ellerinden alınması Anayasa’ya aykırıdır,
Anayasa’nın 36’ncı maddesine aykırıdır. Peki, bu koşullar altında bu kanunu
niye çıkartıyorsunuz? Anayasa Mahkemesi bunu iptal edecek. Daha önce Sayın
Bakan dedi ki: “Bu görevden alınan insanların bütün mali hakları ve ödenekleri
devam edecek.” Etmiyor Sayın Bakan, etmiyor. Sizin gönderdiğiniz tasarıda bu
var. Görevden alınsalar bile, başka görevlere atansalar bile Yargıtay üyesi
olarak bütün tazminat ve haklarını almaya devam edecekler ama Komisyonda bu
kaldırıldı.
(Mikrofon
otomatik cihaz tarafından kapatıldı) 
ZEKERİYA
TEMİZEL (Devamla) - Buradan ortaya çıkan tazminatların ödenmesi buradaki milletvekillerinin
boynuna borçtur. Milyarlarca lira tazminat ödemek zorunda kalabilirsiniz.
Dolayısıyla, bu ülke ödeyecek tabii ki, bu millet ödeyecek ama bunun
sorumluluğunu bizler omzumuzda taşıyacağız. 
Bunu
yapamazsınız, Anayasa’ya aykırı bu düzenlemeyi kesin olarak sürdüremezsiniz. O
nedenle de kanun üzerinde yeniden çok ciddi bir çalışma yapmak gerekir. 
Sürenin
kısıtlı olması nedeniyle diğer argümanları sıralayamadım ama bütün bunlara
karşın hukukun bir gün, er geç herkese lazım olacağı gerçeğini tekrar ederek
hepinize saygılar sunuyorum. (CHP sıralarından alkışlar) 
BAŞKAN
– Teşekkürler Sayın Temizel.
Sayın
Gök, sisteme girmişsiniz.
Bir
dakika süreyle sistemi açıyorum, söz veriyorum.
Buyurun.

VI.- AÇIKLAMALAR (Devam)
25.- Ankara Milletvekili Levent Gök’ün, Diyarbakır
Lice’de güvenlik güçlerine bir saldırı yapıldığına ve Atatürk Havalimanı’nda
art arda patlamaların olduğuna dair haberler aldıklarına ve Hükûmetten bu
konuda bilgi vermesi gerektiğine ilişkin açıklaması
LEVENT
GÖK (Ankara) – Teşekkür ederim Sayın Başkan.
Sayın
Başkan, akşam saatlerinde Diyarbakır Lice’de güvenlik güçlerimize bir saldırı
yapıldığını ve bu saldırıda bazı ajansların 1, diğerlerinin 2 şehit haberi
verdiğini ve yaralılarımızın olduğunu öğrendik. Umarım bu konuda Hükûmet
aydınlatıcı bir bilgi verir. Bu anlatılanlar çerçevesinde, yazılanlar
çerçevesinde öncelikle şehitlerimize Allah’tan rahmet dilediğimi ve ulusumuza
başsağlığı dilediğimi ifade ediyorum.
Yine,
akşam saatlerinde Atatürk Havalimanı’nda art arda patlamaların olduğuna dair
haberler bir anda yoğunluk kazandı ve burada sıkıntılı bir durumun olduğu
anlaşılıyor, tam ayrıntılarını bilmemekle beraber. Eğer bu konuda da Sayın
Bakan bizlere bir bilgi verebilirse çok seviniriz.
Teşekkür
ederiz.
BAŞKAN
– Teşekkür ediyoruz.
Biz
de şehitlerimize Allah’tan rahmet diliyoruz, milletimizin başı sağ olsun. 
IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Danıştay Kanunu ile Bazı Kanunlarda Değişiklik
Yapılmasına Dair Kanun Tasarısı (1/726) ve Adalet Komisyonu Raporu (S. Sayısı:
400) (Devam)
BAŞKAN
- Şimdi, birinci bölüm üzerinde şahıslar adına ilk söz, Bursa Milletvekili
Hakan Çavuşoğlu’na ait. 
Buyurun
Sayın Çavuşoğlu. (AK PARTİ sıralarından alkışlar)
Süreniz
beş dakikadır.
HAKAN
ÇAVUŞOĞLU (Bursa) – Sayın Başkan, değerli milletvekilleri; 400 sıra sayılı
Kanun Tasarısı’nın birinci bölümü üzerinde şahsım adına söz aldım. Bu vesileyle
Genel Kurulu saygıyla selamlarım.
Sayın
milletvekilleri, bilindiği üzere yargı sistemimizde ilk derece mahkemelerince
verilen kararların temyiz mercisi Yargıtay ve Danıştaydır. Yargıtay ve Danıştay
temyiz mercisi olarak önüne gelen ilk derece mahkemesi kararlarını kanuna ve
hukuka uygunluk denetiminin yanı sıra, delil değerlendirmesine de tabi tutarak
incelemektedir. Özellikle delil değerlendirmesi Yargıtay ve Danıştayın içtihat
mahkemeleri olma özelliğine halel getirmekte, bu mahkemelerin iş yükünü
olabildiğine artırmakta ve davaların süresini uzatmaktadır. Hâlbuki dünyanın
birçok ülkesinde ilk derece mahkemesi kararlarının yüksek mahkemeye gitmeden
önce istinaf mahkemelerinde incelemesine imkân sağlayan sistem kurgulanmış,
böylelikle hem davaların kısa sürede neticelenmesi hem de yüksek yargı
mercilerinin bir içtihat mahkemesi olarak gerçek fonksiyonlarını yerine
getirmesi sağlanmıştır. Nitekim ülkemizde de istinaf mahkemeleri kurulmuş, bu
sistemin altyapısı hâkim, savcı ve personel sayısı tamamlanarak atamaları
gerçekleştirilmiştir. Nihayet 20 Temmuz 2016 tarihi itibarıyla bizde de istinaf
sisteminin uygulanmasına başlanacaktır. İstinaf sisteminin uygulanmaya
başlanmasıyla birlikte adli yargı ilk derece mahkemelerince verilen kararların
yüzde 90’ının, idari yargı ilk derece mahkemelerince verilen kararların ise
yüzde 80’inin istinaf mahkemelerinde kesinleşeceği öngörülmektedir. İşte bu
tasarıyla istinaf sisteminin devreye girmesi sonucunda ortaya çıkacak yeni
duruma ilişkin düzenlemeler gerçekleştirilmektedir. 
Sayın
milletvekilleri, istinaf mahkemelerinin devreye girmesiyle yüksek
mahkemelerdeki iş yükünün azalacağı nazara alınarak Yargıtayın 46 olan daire
sayısı 24’e, 516 olan üye sayısı ise 200’e düşürülmektedir. Yine, Danıştayın 17
olan daire sayısı 10’a, 195 olan üye sayısı da 90’a düşürülmüş olacaktır.
Yargıtay ve Danıştayın önünde bulunan davaların incelenmesi devam edeceğinden
üye sayısındaki bu azaltma üç yıl içerisinde kademeli olarak
gerçekleştirilecektir. 
Sayın
milletvekilleri, tasarının yürürlüğe girmesiyle birlikte yüksek mahkeme
üyelikleri sona erecek ve boşalan üyelikler için HSYK tarafından yeniden atama
yapılacaktır. Ayrıca, yüksek mahkeme üyelerinin görev süresi on iki yılla
sınırlandırılmakta olup bu on iki yılın sonunda aynı üyenin 2‘nci defa ataması
da yapılamayacaktır. Yüksek mahkeme üyeliklerinin on iki yılla sınırlandırılıp
belirli aralıklarla değişmesi, içtihatların yeni bir bakış açısıyla
değerlendirilmesine, sürekli gelişmesine ve toplumun ihtiyaçlarına daha fazla
cevap vermesine, üyelerin de kendilerini yenilemelerine ve geliştirmelerine
imkân sağlamış olacaktır. 
Yine,
görev süresi biten yüksek mahkeme üyeleri, ilk derece mahkemeleri veya istinaf
mahkemelerinde görevlendirilecek olup bilgi ve tecrübelerini istinaf ve ilk
derece yargı mercilerine aktarabileceklerdir. 
Sayın
milletvekilleri, tasarıyla Danıştayın temyiz merci olarak görev alanı, hukuka
ve kanunu uygunluk denetimiyle sınırlandırılmakta olup mahkemelerin, mahkemenin
daha doğrusu, zaman zaman yürütme organının yerine geçerek yerindelik denetimi
yapamayacağı sarih bir şekilde düzenlenmektedir. Böylece, öteden beri yargının
sorunlu alanını teşkil eden, kuvvetler ayrılığı ilkesini zedeleyen yerindelik
denetimi konusuna da neşter vurulmuş olmaktadır. 
Sayın
milletvekilleri, tasarıya ilişkin eleştirilerin odağını Anayasa’ya aykırılık
iddiası oluşturmaktadır. Bu eleştiriler haklı değildir. Zira Anayasa’nın
mahkemelerin bağımsızlığını düzenleyen 138’inci, “Hâkimlik ve savcılık
teminatı” başlıklı 139’uncu maddesi ile “Yargıtay” ve “Danıştay” başlıklı 154
ve 155’inci maddeleri incelendiğinde yüksek mahkeme üyeleri için diğer
hâkimlere tanınan teminatlara ilave teminat tanınmadığı gibi, üyelerin görev
sürelerinin on iki yılla sınırlandırılmasını, 2'nci defa atanamayacakları
hususunu ve aynı sınıf ve derecede bir başka mercide görevlendirilmelerini
yasaklayan hükümler içermediği görülecektir. 
Yine,
gerek kürsü hâkimleri gerekse yüksek mahkeme üyesi hâkimler arasında bir astlık
üstlük ilişkisi de bulunmadığı gibi, yüksek mahkeme üyelerine statüer bir
ayrıcalık da tanınmış değildir. Hâl böyle olunca Anayasa’ya aykırılık iddiaları
anayasal gerekçelerden yoksundur.
Bu
nedenlerle, müzakere ettiğimiz tasarının ülkemize, milletimize hayırlı olmasını
diliyorum, Genel Kurulu tekrardan saygıyla selamlıyorum. (AK PARTİ sıralarından
alkışlar)
BAŞKAN
– Teşekkür ediyorum. 
LEVENT
GÖK (Ankara) – Sayın Başkan...
BAŞKAN
– Buyurun Sayın Gök. 
LEVENT
GÖK (Ankara) – Bu az önce arz ettiğim konu sanırım sıkıntılı bir tabloyu ortaya
koyuyor. Sayın Bakan, bilemiyorum...
ADALET
BAKANI BEKİR BOZDAĞ (Yozgat) – Bilge vereceğim, bilgi gelsin. 
BAŞKAN
– Tamam, Sayın Bakan bilgi sordu, bilgi geldiğinde Sayın Bakana söz vereceğim
Sayın Gök. 
LEVENT
GÖK (Ankara) – Bu konuda epey bir yaralı olduğu ve ambulansların gönderildiğine
dair bilgiler geldi, o konudaki şüphelerimizi, tereddütlerimizi giderin lütfen.

BAŞKAN
– Bilgi talep etti, aldığı takdirde Genel Kurulla paylaşacaktır Sayın Bakan.
Şahıslar
adına ikinci ve son söz, İstanbul Milletvekili Filiz Kerestecioğlu Demir’e
aittir. 
Buyurun
Sayın Kerestecioğlu Demir. (HDP sıralarından alkışlar)
FİLİZ
KERESTECİOĞLU DEMİR (İstanbul) – Sayın Başkan, değerli milletvekilleri;
patlamalar, ölüm haberleri ve şiddetin bu denli olağanlaşması gerçekten hepimiz
için üzüntü verici. Her türlü şiddetin son bulması temennisiyle sözlerime
başlamak istiyorum.
Bugüne
kadar toplumları ilerleten ve yasal özgürlükleri genişleten, gelişkin, insan
haklarına saygılı yasal düzenlemeleri getiren muhalefet ve muhalif hareketler
olmuştur. O nedenle, muhalefet gerçekten iyi bir şeydir değerli
milletvekilleri. 
Bakın,
geçtiğimiz hafta, askere, Emniyet görevlilerine, koruculara hep beraber,
üstelik de Anayasa’ya aykırı bir biçimde, geriye yürür bir biçimde yasal
dokunulmazlıklar getirdiniz. Diğer yandan da milletvekillerinin
dokunulmazlığını yine hep birlikte kaldırdınız. Bu nedir biliyor musunuz?
Madımak katliamı sonrasında insanlar içeride cayır cayır yanarken “Çok şükür,
otel dışındaki halkımız bir zarar görmemiştir.” diyen Çillerler zamanına geri
dönmektir. Bu ortamda toplumu geliştirici, özgürleştirici bir yasa yapılması
asla mümkün değildir. O nedenle, istediğiniz kadar siz bunlara “reform” deyin,
ortada reform falan yoktur. 
Yasa
yapma tekniği ve hazırlık süreci açısından baktığımız zaman da yine korkunç bir
tahakküm ve demokratik olmayan bir işleyiş görüyoruz. Şu anda, örneğin Eğitim
Komisyonunda 105 maddelik bir yasa görüşülüyor. Şimdi, gerçekten sormak
istiyorum: Aceleniz nedir? Neye acele ediyorsunuz? Bizlerin, milletvekilleri olarak
bu denli torbalar içerisinde getirilmiş yasal değişiklikleri anlamaya, vâkıf
olmaya bu Mecliste olan vekiller olarak imkânımız dahi bulunmazken, gerçekten
son anda nelerin geleceğini öğrenirken, ki buna da demokrasi tabii ki
denemezken halkımızın anlaması, muhalefet etmesi, bu yasalara karşı çıkması,
eleştirmesi nasıl mümkün olacaktır?
Toplumun
hiçbir kesimine danışmadan aceleyle getirdiğiniz tüm bu yasalar hiçbir
vatandaşa da, yargı mensubuna da güven vermeyecektir ve bir kez daha yargının
yürütmenin tekeline alındığı ve bağımsız olmadığı tescillenecektir. İşte, bu
durum tıpkı geçen gün, maalesef, hunharca 4 eczacının katledilmesi gibi,
silahlı ve saldırgan, kendi adaletini yaratan bir toplum doğurur. Bunu
hiçbirimize yapmaya hakkınız yok. 
Bugün
Sivas katliamı davasını izledik. 1993’ten beri adalet arayan insanlar vardı,
yirmi üç yıldır adalet arıyorlardı. Siz yargı reformundan bahsediyorsunuz,
adalete erişimi sağlayın, daha gerilere gitmeye gerek yok. Bugün o davada ne
oldu, biliyor musunuz? Yirmi üç yıl sonra adalet arayan insanlar… Mahkeme
hâkimi okumaya başladı adresleri, yapılan tebligatları ve ortaya çıktı ki
sanıkları mağdurların ve mağdur avukatlarının evlerinde arıyorlar. Örneğin,
adreslerin bir tanesi Sayın CHP Milletvekili Şenal Sarıhan’ın adresi ve Şenal
Hanım itiraz etti: “Nasıl olur Sayın Hâkim? Bu, benim adresim. Sanığın benim
evimde ne işi var?” dedi. Yirmi üç yıl sonra, yanmış insanların yakınları
adalet ararken böyle bir -komedi diyemeyeceğim- acı, trajik olayı yaşıyoruz. 
Yani,
Hrant Dink’in yakınları adalete ulaştı mı? Madımak’ta yananların yakınları
adalete ulaştı mı? Roboski’de katledilen insanlar adalete ulaştı mı? Hiç kimse
bu ülkede adalete ulaşamazken ve bu, aslında, işte, reform yaparak gerçekten
bunu yapmak sizlerin elindeyken sadece yargıçları teminatsız, güvencesiz oradan
oraya oynatıyorsunuz ve cezasızlığa son vermek, hakikatlerle yüzleşmek yerine,
maalesef, bu Danıştay, Yargıtay oyunlarını bize oynatmaya çalışıyorsunuz.
Öncelikli olan ihtiyacımız, halkımızın da ihtiyacı, hepimizin de ihtiyacı
adalete erişimdir ve sağlıklı bir barış sürecidir.
Saygılar
sunarım. (HDP sıralarından alkışlar)
BAŞKAN
– Teşekkür ediyorum.
Sayın
milletvekilleri, Cumhuriyet Halk Partisi Grubunun İç Tüzük’ün 72’nci maddesi
uyarınca görüşmelerin devamı yolunda bir önergesi var, önergeyi okutup
oylayacağım.
Türkiye Büyük Millet Meclisi Başkanlığına
İç
Tüzük’ün 72’nci maddesi uyarınca görüşülmekte olan Danıştay Kanunu ile Bazı
Kanunlarda Değişiklik Yapılmasına Dair Kanun Tasarısı’nın birinci bölümü
üzerindeki görüşmelerin devam ettirilmesini arz ve talep ederiz.
 Ahmet Akın Akın
Üstündağ Namık Havutça
 Balıkesir Muğla Balıkesir
 Atila Sertel Musa
Çam Kazım Arslan
 İzmir İzmir Denizli
 Ömer Fethi Gürer
 Niğde
III.YOKLAMA
(CHP
sıralarından bir grup milletvekili ayağa kalktı)
LEVENT
GÖK (Ankara) - Yoklama talebimiz var efendim.
BAŞKAN
– Oylamadan önce yoklama talebi vardır ve önce talebi karşılayacağım.
Sayın
Gök, Sayın Atıcı, Sayın Gürer, Sayın Pekşen, Sayın Dudu, Sayın Gökdağ, Sayın
Özkoç, Sayın Sertel, Sayın Erkek, Sayın Tümer, Sayın Aydın, Sayın Doğan, Sayın
Özdiş, Sayın Arslan, Sayın Tüm, Sayın Çamak, Sayın Tuncer, Sayın Tanal, Sayın
Emre, Sayın Emir.
Yoklama
için üç dakika süre veriyorum ve süreyi başlatıyorum.
(Elektronik
cihazla yoklama yapıldı) 
BAŞKAN
– Toplantı yeter sayısı vardır. 
IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Danıştay Kanunu ile Bazı Kanunlarda Değişiklik
Yapılmasına Dair Kanun Tasarısı (1/726) ve Adalet Komisyonu Raporu (S. Sayısı:
400) (Devam)
BAŞKAN
- Cumhuriyet Halk Partisi Grubunun vermiş olduğu görüşmelere devam önergesini
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Şimdi,
sayın milletvekilleri, soru-cevap işlemi yapacağız. 
Yalnız,
yoklamaya girdiğimiz için daha önce istem sırasına giren sayın
milletvekillerinin tekrardan istemde bulunmaları gerekiyor. 
Ben
şu milletvekili isimlerini bir bilginize sunayım sırasıyla: Sayın Tanal, Sayın
Aydın, Sayın Tüm, Sayın Sertel, Sayın Gürer, Sayın Doğan, Sayın Özdiş, Sayın
Dudu, Sayın Arslan, Sayın Erdoğan, Sayın Kuyucuoğlu, Sayın Erdem, Sayın Özkan,
Sayın Doğan, Sayın Kerestecioğlu, Sayın Toğrul, Sayın Konca, Sayın Pekşen. 
On
beş dakikalık süremiz var soru-cevap için. Bunun yedi buçuk dakikasını soru
işlemi için kullanacağız, geri kalan yarı sürede de cevaplandırmak üzere Sayın
Bakana söz vereceğiz. 
İDRİS
BALUKEN (Diyarbakır) – İç Tüzük 60’a göre bir söz talebim olacak Başkanım. 
BAŞKAN
– Buyurun Sayın Baluken, 60’a göre bir dakika süreyle…
VI.- AÇIKLAMALAR (Devam)
26.- Diyarbakır Milletvekili İdris Baluken’in, Atatürk
Havalimanı’nda art arda patlamaların meydana geldiği haberlerine ve Hükümetin
bu konuda acilen Genel Kurulu ve kamuoyunu bilgilendirmesini talep ettiğine
ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan. 
Şu
anda basına düşen haberlere göre, İstanbul Atatürk Havalimanı’nda art arda
patlamaların meydana geldiği ve sonrasında da birçok yerden silah seslerinin
geldiğine dair haberleri üzüntüyle okumuş durumdayız. Her şeyden önce şunu
ifade edeyim: Her birimizin çalışma programı içerisinde bir günde defalarca
kullandığı bir havaalanına yönelik yapılan bu saldırıyı şiddetle kınıyoruz.
Onlarca yaralının olduğuna dair bilgiler dolaşıyor basında, medya
kuruluşlarında. Bu konuyla ilgili Hükûmetin acilen Genel Kurulu
bilgilendirmesini istiyoruz. Bu saldırılar yapılırken, Atatürk Havalimanı gibi
on binlerce insanın giriş çıkış yaptığı bir yerde bombalar patlarken bu ülkenin
Hükûmeti, İçişleri Bakanı, istihbarat teşkilatı, emniyeti ne yapıyor onu da
doğrusu merak ediyoruz. 
(Mikrofon
otomatik cihaz tarafından kapatıldı) 
İDRİS
BALUKEN (Diyarbakır) – Hükümetin acilen Genel Kurula ve kamuoyuna bilgilendirme
yapmasını talep ediyorum.
BAŞKAN
– Teşekkürler Sayın Baluken. 
Sağlıklı
bilgi aldığı anda Sayın Bakan Genel Kurulu bilgilendirecektir.
IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Danıştay Kanunu ile Bazı Kanunlarda Değişiklik Yapılmasına
Dair Kanun Tasarısı (1/726) ve Adalet Komisyonu Raporu (S. Sayısı: 400) (Devam)
BAŞKAN
– Sayın Tanal, buyurun.
MAHMUT
TANAL (İstanbul) – Teşekkür ederim Sayın Başkan.
Sayın
Bakan, siz dünkü konuşmanızda “Bu Yargıtay ve Danıştay üyelerinin süresi bittiği
hâlde özlük hakları aynen devam edecek.” şeklinde açıklamalarda bulundunuz,
tutanaklarda bu sabit. Ancak mevcut olan tasarının 1’inci maddesinin altıncı
fıkrasını aynen okuyorum: “Görevi sona eren üyelerin Danıştayla ilişkileri
kesilir. Ancak atamaları gerçekleşinceye kadar özlük hakları Danıştay
tarafından karşılanmaya devam eder.” Yani atama bittikten sonra ataması
yapılmayanların özlük hakları sona eriyor, özlük haklarından yararlanamıyor
yani bu açık ve net. Sizin söylemlerinizle buradaki tasarı bir çelişki. Bu bir
azil anlamına gelmiyor mu?
Soru
iki: Yeniden seçilmeyenler daha alt görevlere hangi hukuk anlayışı ve sistemi
içerisinde atanacaklar?
Bir
başka soru: Böyle bir düzenleme Anayasa’nın 139’uncu maddesinde tarif olunan
hâkimlik ve savcılık teminatına aykırı değil midir?
(Mikrofon
otomatik cihaz tarafından kapatıldı) 
BAŞKAN
– Sayın Aydın…
ERKAN
AYDIN (Bursa ) – Teşekkür ederim Sayın Başkan.
Öncelikle
Atatürk Havalimanı’nın Dış Hatlar Terminali’nde meydana gelen bu bombalı
patlamada umarım can kaybı fazla olmaz ve gerekli bilgiler gelir gelmez de
Genel Kurul bilgilendirilir.
Sayın
Bakan, adı sanı duyulmayan yüzlerce davada toplumsal ve siyasal aidiyetleri
nedeniyle yıllardan bu yana cezaevinde onlarca kişi yatıyor. Siz Yargıtayın
2014 yılı öncesinde siyasi kararlar aldığı yönünde endişeler taşıyorsunuz, bunu
paralel yapıyla ilişkilendiriyorsunuz. Madem öyle, bu çerçevede mahkûmiyetle
sonuçlanan ve Yargıtay eski 9. Ceza Dairesinin son yirmi, yirmi beş yılda
onadığı tüm dava dosyalarını yeniden ele almayı düşünüyor musunuz? Örneğin,
Mecliste grubu bulunan siyasi partilerin hukukçu temsilcilerinden bir komisyon
kurulmasına destek verir misiniz? 
BAŞKAN
– Sayın Tüm… 
MEHMET
TÜM (Balıkesir) – Teşekkür ederim Sayın Başkan. 
Ben
de İstanbul Atatürk Havalimanı’nda yaşanan terör olayını şiddetle, nefretle
kınıyorum. 
Alevilerle
ilgili nefret içeren söylemlere Millî Eğitim Bakanlığı da yaz seminerlerinde
öğretmenlere Nurettin Topçu adlı nefret dilli bir yazarın kitabını önererek
katıldı. Yıllardır AİHM kararlarına, Alevilerin haklı taleplerine kulak tıkayan
Millî Eğitim Bakanlığı, ayrımcı, ön yargıya dayanan bu söylemlere izin
vermekten geri kalmamaktadır. 
Hükümete
soruyorum: Alevilere karşı bu nefret içeren söylemlerden ne zaman vazgeçmeyi
düşünüyorsunuz? Nefret söylemi evrensel bir suçtur. Alevilere karşı evrensel
suç işlemeye devam edecek misiniz? Anayasa’mızda eşit yurttaşlık vardır. Siz
iktidar olarak Alevileri eşit yurttaş olarak görüyor musunuz? Görüyorsanız bunu
Nurettin Topçu’nun Alevilikle ilgili “çürümüş zihniyet” sözüyle açıklayabilir
misiniz? 
BAŞKAN
– Sayın Sertel… 
ATİLA
SERTEL (İzmir) – Sayın Başkan, teşekkür ediyorum. 
Ben
de terörü kınıyorum. 
Sayın
Bakan son dönemde herhangi bir cezaevini ziyaret etti mi, merak ettim. Yerinde
olsam sıklıkla cezaevlerini ziyaret ederim çünkü insanların hangi koşullarda
yaşadığını görmek ve Bakanlığa bağlı personelin hangi sıkıntılar içerisinde
olduğunu da bilmek Bakan olarak göreviniz diye düşünüyorum. 
Koğuşlar
hıncahınç dolu, insanlar çok kötü koşullarda eziyet çekerek cezaya
yatırılıyorlar. Daha önce de önermiştim, gelin, denetimli serbestliği iki yıla
çıkarın. Şimdilerde karşılıksız çekten de pek çok insan cezaevine girecek
aldığınız yeni kararla. Gelin bu denetimli serbestliği bir kez daha gözden
geçirin ve insanlarımızı topluma kazandırın diyorum. 
Teşekkür
ediyorum. 
BAŞKAN
– Sayın Gürer. 
ÖMER
FETHİ GÜRER (Niğde) – Teşekkürler Başkan. 
Ben
de terörü şiddetle öncelikle kınıyorum. 
5402
sayılı Denetimli Serbestlik Hizmetleri Kanunu gereğince Adalet Komisyonunun
bulunduğu yerlerde hükümlülere yardımcı olmak üzere koruma kurulları
oluşturulmuştu. Koruma kurullarının görevleri, ceza infaz kurumlarından
salıverilen hükümlülerin topluma uyumlarında yardımcı olmak ve yeniden suç
işlemelerini önlemek için çalışmalarda bulunmaktı. Uygulamanın pratikte başarı
oranı nedir? Bu bağlamda, salıverilen hükümlülerden son beş yılda tekrar suç
işleyen kişi sayısı kaçtır? Hükümlülerden cezaevlerinde meslek edinme ve meslek
eğitimi alanların sayısı kaçtır? Fiziki olarak hapishanelerimizin kaçının
koşulları bu eğitimlerin verilmesine olanaklıdır? Hükümlülerin de birtakım
kamusal hizmetlerde istihdam edilerek topluma kazandırılmaları, üretime
katılmaları yönünde bir çalışma yapılmakta mıdır?
Teşekkür
ederim.
BAŞKAN
– Sayın Doğan…
SELİNA
DOĞAN (İstanbul) – Sayın Bakan, İstanbul Milletvekili olarak ben de öncelikle
Atatürk Havalimanı’ndaki patlamayla ilgili detaylı bilgi talep ediyorum, çok
kaygılıyım.
Onun
dışında, Türkiye’de cezaevlerinde hâlen hükümlü olarak bulunan kimselerden Müslüman
olmayanların ibadet hakkı ve din görevlileriyle görüşmeleri konusunda vekil
olarak tarafıma iletilen, bazı problemler olduğu, bu konuda yeknesak bir
uygulama olmadığı, cezaevi müdürlerinin zaman zaman bireysel takdirlerine göre
keyfî hareket ettiklerine dair. Bu konudaki yasal mevzuat nasıldır? Genel
Kurulu bu konuda bilgilendirmenizi talep ediyorum.
Teşekkürler.
BAŞKAN
– Sayın Özdiş…
İBRAHİM
ÖZDİŞ (Adana) – Teşekkür ediyorum Sayın Başkan.
Ben
de öncelikle, terör nereden gelirse gelsin her türlü terörü kınıyorum. 
Sorum
Savunma Bakanımız Fikri Işık’a. Hem üniversite okuyup hem de görevine devam
ederken gazi olan bir astsubay gazilikten emekli olduktan sonra okulunu
bitirdiğinde yasal olarak intibak yapılamıyor. Bu mağduriyetin giderilmesi için
Bakanlığınızın ilgili kurumlar nezdinde herhangi bir çalışması var mı veya
olacak mı?
Teşekkür
ediyorum.
BAŞKAN
– Sayın Dudu…
MEVLÜT
DUDU (Hatay) – Teşekkür ederim Sayın Başkan.
Ben
de biraz önce İstanbul Atatürk Havalimanı’nda gerçekleştirilen terör
saldırısını kınıyorum. Bu İçişleri Bakanının görev süresi boyunca, Türkiye,
tarihinde görmediği şiddette, ağırlıkta terör saldırılarıyla karşı karşıya
kalmıştır. Bu nedenle özellikle İçişleri Bakanının ve tüm ilgililerin,
yetkililerin bir an önce istifa etmeleri gerekmektedir. Hepsini istifaya davet
ediyorum.
Sayın
Bakan, Hatay’da Türkiye’nin birçok yerinde olduğu gibi elektrik dağıtım işi
özelleştirilmiştir. Benim bildiğim kadarıyla daha iyi hizmettir özelleştirmenin
amaçlarından bir tanesi ancak ne yazık ki Hatay’ın hemen hemen tüm ilçelerinde
günlük 8-10 saat, hatta daha fazla süren elektrik kesintileri olmaktadır.
Bununla ilgili Hükûmetiniz bir önlem almayı veya sözleşmeleri feshetmeyi
düşünüyor mu?
BAŞKAN
– Son olarak Sayın Arslan…
KAZIM
ARSLAN (Denizli) - Adalet Bakanına soruyorum. Sayın Bakan, her yargı paketinde
yargı reformu yapılacak diye birçok değişiklikler yapıyorsunuz. Yapılan
değişiklikler yargıda hiçbir yenilik getiremiyor, verimliliği de artıramıyor.
Adliyeler iş yoğunluğu nedeniyle batma noktasına gelmiştir. Şimdi ise hiçbir
dayanağınız olmadığı, geçerli sebebiniz olmadığı hâlde Yargıtay ve Danıştaydaki
daire ve üye sayısının düşürülmesini düşünüyorsunuz ve bu kabul edildiğinde
yargıdaki bu yoğunluk nasıl giderilecektir? Yargı iyice batacak, içinden çıkılmaz
bir hâl alacaktır. Böyle tutarsız bir yapı içinde adaleti nasıl tecelli
ettireceksiniz, vatandaşa ne diyeceksiniz?
Teşekkür
ederim.
BAŞKAN
– Teşekkür ediyorum.
Şimdi,
soruları cevaplandırmak üzere Adalet Bakanı Sayın Bekir Bozdağ’a söz veriyorum.
Buyurun.
ADALET
BAKANI BEKİR BOZDAĞ (Yozgat) - Sayın Başkanım, saygıdeğer milletvekilleri;
öncelikle Atatürk Havalimanı Dış Hatları girişte meydana gelen terör saldırısı
hakkında Genel Kurulu bilgilendirmek istiyorum. Tabii, öncelikle bu menfur
terör saldırısını gerçekleştirenleri, gerçekleştirme talimatı verenleri,
hepiniz gibi, nefretle lanetlediğimi bir kez daha ifade etmek isterim. 
İçişleri
Bakanlığından aldığım bilgilere göre… Tabii, bu bilgiler daha sıcak bilgiler,
gelişmeler takip ediliyor. Benim vereceğim bilgiler ilk etapta ulaşan
bilgilerdir. Bu bilgilerde zaman içerisinde farklılaşmalar olabilecektir. Bana
verilen bilgeye göre Atatürk Havalimanı Dış Hatlar girişte bir terörist önce
Keleşle etrafı tarayıp sonra kendisini patlatmıştır ve ilk belirlemelere göre
yaklaşık 10 civarında şehidimiz var, 20 civarında da yaralı olduğu
söylenmektedir. Ancak bunların hepsi –demin de ifade ettim, bir kez daha
söylüyorum- tabii ilk bilgiler. Daha olay sıcak olduğu için, olay yerinde
bunlar teyit edilebilir veya aksi de çıkabilir. Onun için bu kayıtla bu
bilgileri paylaştığımı bir kez daha ifade etmek isterim çünkü teyitli bilgiler
değil. 
Ayrıca
havaalanı metro girişinde de bir patlama olduğuna dair haberler var. 
Diyarbakır
Lice’de 1 polisimiz şehit; 1 polis ve 7 de yaralı var. Lice’de arama
noktalarına saldırı yapıldı ve orada da 1 şehit, 3 yaralı var. 
Van-Başkale
yolunda da araç patlaması var ve bu patlama sonucunda da 2 asker, 2
vatandaşımız yaralı durumdadır. Bu terör saldırılarında şehadet mertebesine
eren şehitlerimize bir kez daha Allah’tan rahmet diliyorum, yaralılarımıza acil
şifalar diliyorum. 
Tabii,
Türkiye terörle uzun bir zamandır mücadele etmektedir, bu mücadele bu terör
saldırılarıyla sonlandırılabilecek bir mücadele değildir. Bu saldırılar sona
erene kadar, terör bitene kadar kararlı ve etkili bir şekilde Türkiye
Cumhuriyeti devletinin terörle mücadelesi devam edecektir. Ülkemizde bugüne
kadar hiçbir terör örgütü terör eylemleriyle bir netice elde edememiştir,
bundan sonra da herhangi bir netice elde edemeyecektir. 
Saldırıyı
gerçekleştiren teröristin üyesi olduğu terör örgütüne dair şu anda birtakım
veriler var ama henüz onlar netleşmediği için Genel Kurulla paylaşamıyorum
ancak netleştikten sonra bunlar zaten paylaşılacaktır. Ama bunun bir terör saldırısı
olduğu kesindir ve tahminî olarak şu andaki ilk bulgulara, verilere göre hangi
terör örgütü tarafından gerçekleştirildiği de bilinmektedir ancak bunun tabii,
teyide muhtaç yönü var, onlar teyit edildikten sonra kamuoyuyla da
paylaşılacaktır. 
Tabii,
Türkiye bir yandan terörle mücadelesini yaparken öte yandan da devletin
hizmetlerini sürdürmesi için de üzerine düşenleri yapacak, yasama organı
çalışacak, terör, devleti ve devletin işleyişini durduramayacaktır. Onlarla
mücadele yapanlar mücadelesini yapacak, milletimize ve devletimize başka
alanlarda hizmetini edenler de o vazifelerini devam ettirecektir, tıpkı bugün
Genel Kurulumuzun çalıştığı ve milletimize hizmet ettiği gibi. 
Ben
tekrar şehitlerimize Allah’tan rahmet, yaralılarımıza acil şifalar diliyorum.
Rabb’im bir daha böylesi acıları milletimize yaşatmasın temennisinde
bulunuyorum. 
Şimdi
sorulara izniniz olursa cevap vermek istiyorum. 
Sayın
Tanal özlük haklarıyla ilgili kanunda geçen bir ifadeyi okudu. Tabii, o ifade
Yargıtaydaki veya Danıştaydaki on iki yıllık görev süresi dolan bir kişinin ilk
derece mahkemelerine veya istinaf mahkemelerine ataması yapılana kadar geçen o
süredeki özlük haklarının kim tarafından ödeneceğini düzenliyor. Orada bir
boşluk olmaması için son görev yaptığı yerin bu özlük haklarını ödemesi hüküm
altına alınmaktadır. Geçici maddedeyse, şu anda görev yapanlardan görevi sona
erenlerle ilgili özlük haklarına ilişkin düzenleme var. Orada iki ayrı
düzenleme var. Birisi Danıştayla ilgili düzenleme biri Yargıtayla ilgili. Danıştayla
ilgili düzenlemede, Danıştayda, bir, Sayın Cumhurbaşkanı tarafından seçilen
dörtte 1’lik üye var, bir de HSYK tarafından seçilen üyeler var. HSYK
tarafından seçilen üyeler hâkim ve savcı oldukları için hâkim ve savcılık
teminatı gereği hâkim ve savcı olarak atanacaklardır. Bunların hepsi birinci
sınıf hâkimdir. Bizim mevzuatımıza göre, özlük hakları bakımından birinci sınıf
hakimler altı yıl görev yaptıkları zaman Yargıtay üyeleriyle aynı özlük haklara
sahiptir. Bunların hepsi de altı yıldan fazla birinci sınıf olarak hâkimlik
yaptıkları için ona dair ayrı bir düzenleme yapma gereği duyulmadı çünkü özlük
haklarında herhangi bir gerileme söz konusu değil ve Yargıtay üyelerinin sahip
olduğu hakları aynen almaya devam edeceklerdir. Cumhurbaşkanı tarafından
seçilenlere gelince. Tabii, onlar, bir süreyle kısıtlı olmadığı için üyelik,
geldikleri zaman hâkimlik, savcılık teminatını da doğal olarak kazandılar
Danıştay üyesi olarak. Şimdi bunlara iki alternatif sunuluyor. Bir: Eğer
isterlerse ilk derece mahkemelerinde veya istinafta hâkim olarak HSYK
tarafından görevlendirilebilecekler. Bu durumda görevlendirilenler, demin
dediğim gibi, aynı özlük hakları almaya devam edecektir ama hâkim olmak
istemedikleri takdirde bunlar Başbakanlığı bildirilecek. Bu durumda olanlar
kanunun geçici maddesinde açıkça ifade edildiği gibi bütün özlük haklarını
hâkimmiş gibi, üyeymiş gibi almaya devam edeceklerdir. Özlük hakları konusunda
herhangi bir kayıp söz konusu değildir. Belki açıkça yazıp bunlar
gösterilmediği için öyle bir algı çıkıyor ama uygulamayla beraber
değerlendirdiğimizde orada bir kayıp ve geriye gidiş yoktur. 
(Mikrofon
otomatik cihaz tarafından kapatıldı)
BAŞKAN
– Tamamlayınız Sayın Bakan, buyurun. 
ADALET
BAKANI BEKİR BOZDAĞ (Yozgat) – Tabii, pek çok soru var Sayın Başkanım. 
BAŞKAN
– Tamam, yazılı olarak…
ADALET
BAKANI BEKİR BOZDAĞ (Yozgat) – Belki hepsini cevaplamak çok zaman alacak ama…
BAŞKAN
– Zaman alacaklara yazılı cevap verin Sayın Bakanım. 
ADALET
BAKANI BEKİR BOZDAĞ (Yozgat) – Ben sadece bir tanesini söyleyeyim yani Sayın
Tanal’ın hiç olmazsa sorusunu tamamlayayım. 
Şimdi
“Yargıtay ve Danıştay üyeliğine yeniden seçilmeyenler bir alt göreve
atanmaktadır; bu doğru mu?” dedi. Tabii, bir alt göreve atama yok. Dün de ifade
ettim müzakereler sırasında, hâkimler arasında bir hiyerarşik yapı yok,
altlık-üstlük ilişkisi yok. Bir günlük hâkimle yirmi yıllık hâkim aynı
durumdadır, birbirine eşittir. Tabii, bilgi olarak, tecrübe olarak bir eşitlik
elbette söz konusu değil ama Anayasa ve yasalarımız önünde eşittir. Altlık-üstlük
ilişkisi olmadığı için bir alt görev olarak değerlendirilmesi söz konusu
değildir. Teminatın esası üyelik teminatı değil hâkimlik, savcılık teminatıdır.
Bu teminatın gereğine uygun olarak atama yapılacaktır.
Başkanım,
diğer sorulara da yazılı olarak cevap verelim.
Teşekkür
ediyorum. 
BAŞKAN
– Teşekkür ediyorum Sayın Bakan. 
XI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet Aydın’ın,
Başkanlık Divanı olarak terörü şiddetle ve nefretle kınadıklarına, şehitlere
Allah’tan rahmet, yaralılara acil şifalar dilediklerine ilişkin açıklaması 
BAŞKAN
– Tabii, biz de Türkiye Büyük Millet Meclisi Başkanlık Divanı olarak bir kez
daha terörü şiddetle ve nefretle kınıyoruz, lanetliyoruz. Tüm şehitlerimize
Allah’tan rahmet, yakınlarına başsağlığı diliyoruz; milletimizin başı sağ
olsun. Acı tablolar. 
Diliyoruz
ve umuyoruz, millet olarak topyekûn birlikte hareket etmek kaydıyla, inşallah,
terörün kökünü kazıyana kadar da kararlı bir şekilde mücadeleye devam
edilecektir.
Ben
bir kez daha şehitlerimize Allah’tan rahmet diliyorum, yaralılara da acil
şifalar diliyorum.
Sayın
Akçay, söz vereceğim. Sayın Gök de sisteme girmiş. 
Buyurun
Sayın Akçay.
VI.- AÇIKLAMALAR (Devam)
27.- Manisa Milletvekili Erkan Akçay’ın, Türkiye’nin
topyekûn saldırı altında olduğuna ve bu topyekûn saldırıya karşı yine millet
olarak, ülke olarak, Türkiye Cumhuriyeti olarak topyekûn bir mücadele verilmesi
gerektiğine ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Biz
de Milliyetçi Hareket Partisi Grubu olarak biraz önce İstanbul Atatürk
Havalimanı’nda meydana gelen terör saldırısında 10 vatandaşımızın hayatını
kaybettiğini, 20 civarında insanımızın da yaralı olduğunu öğrenmenin üzüntüsü
içerisindeyiz. 
Yalnız,
sabahtan beri, işte, Sayın Bakanın da ifade ettiği gibi, Diyarbakır Lice’de 2
polisimiz şehit, Van Başkale’de yaralılarımız var ve maalesef, her gün,
neredeyse her saat kapsamlı bir terör saldırısı altındayız. Türkiye bütünüyle,
topyekûn saldırı altındadır ve hedeftedir. Bu topyekûn saldırıya karşı yine
millet olarak, ülke olarak, Türkiye Cumhuriyeti olarak topyekûn bir mücadele
vermemiz gerekir. 
(Mikrofon
otomatik cihaz tarafından kapatıldı) 
BAŞKAN
– Tamamlayınız Sayın Akçay.
ERKAN
AKÇAY (Manisa) – Bu topyekûn mücadelenin kararlı, tutarlı, kapsamlı, gevşemeyen
bir politika hâlinde uygulanması gerekir. Mevcut Hükûmetin de öncelikle bu
hadiselere birinci derecede odaklanıp kendi siyasi çıkarına yönelik çalışmaları
bir tarafa bırakmasını ve milletin gündeminde olmayan başkanlıktı vesaireydi “Biz
bu yola baş koyduk.” söylemlerini terk etmelerini bekliyorum. Baş konulacak;
Başbakanın, Cumhurbaşkanının, Bakanlar Kurulunun ve hepimizin baş koymamız
gereken bir tek şey varsa Türkiye Cumhuriyeti’nin varlığı, milletin birliği,
vatanın bütünlüğüdür. Öncelikle bu konuda terör hedeflerini, içten ve dıştan
kaynaklanan bu hedefleri bertaraf etmek için millet olarak iktidarıyla
muhalefetiyle topyekûn bir mücadele içerisinde olmayı diliyor, saygılar
sunuyorum.
BAŞKAN
– Teşekkür ediyorum.
Sayın
Gök…
28.- Ankara Milletvekili Levent Gök’ün, Atatürk
Havalimanı’na yapılan saldırının Türkiye demokrasisine ve Türkiye'nin
bütünlüğüne, birliğine yapılmış bir saldırı olduğuna ve Cumhuriyet Halk Partisi
olarak bu saldırıyı yapanları lanetlediklerine ve hayatını kaybedenlere
Allah’tan rahmet dilediklerine ilişkin açıklaması
LEVENT
GÖK (Ankara) – Teşekkür ederim Sayın Başkan.
Sayın
Başkan, gerçekten üzücü haberler gelmeye devam ediyor. Sayın Bakanın verdiği
bilginin dışında da bize gayriresmî kanallardan değişik bilgiler geliyor ama
elbette Hükûmetin söylediklerine şu anda itibar etmek durumundayız.
Gerçekten
vahim bir tabloyla karşı karşıyayız. Türkiye'nin kalbine yapılan bir saldırı.
Türkiye demokrasisine ve tüm Türkiye'de yaşayan bütün yurttaşlarımıza ve
Türkiye'nin bütünlüğüne, birliğine yapılmış bir saldırıdır. Bu saldırıyı her
kim yaparsa yapsın lanetliyoruz Cumhuriyet Halk Partisi olarak. Ölen
yurttaşlarımıza ya da yabancı uyruklu kişiler varsa, bilemiyoruz şu anda ama
hepsine Allah’tan rahmet diliyoruz.
Tabii,
bu olay sıradan bir olay değil. Türkiye'nin en iyi korunan bir havalimanında
böylesine bir saldırının gerçekleşmesi ve terörün şehirlerin kalbine inmesi
gerçekten düşündürücü.
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Gök.
LEVENT
GÖK (Ankara) – Bu düşündürücü tablonun çok ciddi dersler çıkarılması gereken
sonuçları var. Nasıl oluyor da terör, bu denli iyi korunan bir havalimanına
kadar girebiliyor ve şu anda ifade edilen 10 ölünün olduğu bir saldırıda bu
kadar mağduriyete neden olabiliyor? Bu konu sanırım iktidarın da bugün
düşünmesi gereken bir değerlendirmedir.
Bu
teröre son verilmesi, terörün bir an önce ülke gündeminden çıkarılması
açısından Cumhuriyet Halk Partisi olarak Türkiye'nin moral değerleri üzerinde
üzerimize düşen her türlü katkıyı yapacağımızı tekrar ifade ediyor ve terörü
bir kez daha lanetliyoruz.
BAŞKAN
– Teşekkür ediyorum.
Sayın
Baluken, buyurun.
29.- Diyarbakır Milletvekili İdris Baluken’in, Atatürk
Havalimanı’na yapılan saldırının açık bir terör saldırısı olduğuna ve kınanması
gerektiğine, hayatını kaybedenlere Allah’tan rahmet, yaralılara acil şifalar
dilediğine ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan.
Tabii,
Sayın Bakanın verdiği bilgilerden sonra üzüntümüzün katlanarak arttığını ifade
etmemiz gerekiyor. Basına düşen haberlerde daha çok yaralıların olduğu bilgisi
vardı ancak bizim de İstanbul’da ulaştığımız arkadaşlarımızdan aldığımız
bilgiler ve Sayın Bakanın Genel Kurula yapmış olduğu bilgilendirme neticesinde
10 yurttaşımızın yaşamını yitirdiğini büyük bir üzüntüyle öğrenmiş durumdayız. 
Açık
bir terör saldırısıdır. Nereden gelirse gelsin, kim tarafından yapılırsa
yapılsın kınanması gereken çok vahim bir hadisedir. Bu kadar iyi korunan,
Türkiye’nin sözüm ona en fazla güvenli olması gereken, on binlerce insanın saat
başı sirküle olduğu bir havaalanında böylesi bir olayın yaşanmış olması…
(Mikrofon
otomatik cihaz tarafından kapatıldı) 
BAŞKAN
– Tamamlayın, buyurun.
İDRİS
BALUKEN (Diyarbakır) – …Türkiye’de 78 milyonun can güvenliğinin nasıl tehlikede
olduğunu da açık bir şekilde ortaya koymuştur. Vahim olan şudur: Yine, dış
istihbaratlardan, dış devletlerden bazı terör saldırılarının gelişeceğine dair
bilgiler de bugün yazılıp çizilmişti ancak buna rağmen, ülkenin kalbi sayılan
bir havaalanında bu tarz hadiseler yaşanıyorsa burada gerçekten çok vahim bir
durumla karşı karşıyayız demektir. 
Cenazeler
yerdeyken çok ağır siyasi değerlendirmeler yapmak ahlaki olmaz, o nedenle o
eleştiri haklarımızı da saklı tutarak yaşamını yitiren bütün yurttaşlara
Allah’tan rahmet, yaralılara acil şifalar, bütün halklarımıza da geçmiş olsun
dileklerimizi iletmek istiyorum.
BAŞKAN
– Teşekkürler.
Sayın
Muş, buyurun.
30.- İstanbul Milletvekili Mehmet Muş’un, AK PARTİ
Grubu olarak Atatürk Havalimanı’na yapılan terör saldırısını kınadıklarına ve
hayatını kaybedenlere Cenab-ı Hak’tan rahmet, yaralılara acil şifalar
dilediğine ilişkin açıklaması
MEHMET
MUŞ (İstanbul) – Sayın Başkan, ben de Atatürk Havalimanı’nda meydana gelen bu
menfur terör saldırısını AK PARTİ Grubu olarak kınadığımızı ifade etmek
istiyorum. Hayatını kaybeden vatandaşlarımıza Cenab-ı Hak’tan rahmet,
yaralılarımıza acil şifalar diliyorum. Milletimizin başı sağ olsun. 
Bu,
hiç şüphesiz, Türkiye’nin istikrarını hedef alan bir terör saldırısıdır.
Türkiye’yi zayıflatmaya, zayıf göstermeye, zayıf düşürmeye çalışan bir terör
hadisesidir ama unutulmamalıdır ki Türkiye büyük bir devlettir, hiçbir zaman
teröre, teröriste teslim olmaz, olmamıştır, olmayacaktır. Bu saldırılar terörle
mücadeledeki azim ve kararlılığımızı düşürmeyecek, tam tersine daha da
artıracaktır. Devletimiz hem teröristlerle hem de onlara yardım, yataklık
yapanlarla en etkin mücadeleyi sürdürecektir; şimdiye kadar sürdürmüştür,
bundan sonra da sürdürecektir.
(Mikrofon
otomatik cihaz tarafından kapatıldı)
BAŞKAN
– Tamamlayalım Sayın Muş.
MEHMET
MUŞ (İstanbul) – Tekrar, milletimizin başı sağ olsun diyorum.
Teşekkür
ediyorum.
BAŞKAN
– Teşekkür ediyorum.
IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Danıştay Kanunu ile Bazı Kanunlarda Değişiklik
Yapılmasına Dair Kanun Tasarısı (1/726) ve Adalet Komisyonu Raporu (S. Sayısı:
400) (Devam)
BAŞKAN
– Sayın milletvekilleri, madde üzerindeki önerge görüşmelerine geçiyoruz.
1’inci
madde üzerinde dört adet önerge vardır.
LEVENT
GÖK (Ankara) – Sayın Başkan, bizim önergemiz var, işleme niye konulmuyor acaba?
BAŞKAN
– Şimdi, Sayın Levent Gök, bir önergenizle ilgili bir açıklama yapacağım, daha
sonra kapalı oturum önergesiyle ilgili işlem yapacağız.
Şimdi,
Öztürk Yılmaz ve arkadaşlarının vermiş olduğu bir önerge var. 1’inci madde
üzerinde verilmiş olan önergelerin görüşülmesinden önce 2’nci madde üzerindeki
verilmiş önergelerin görüşmesine yönelik. Bunu işleme alamayacağıma ilişkin bir
açıklama yapayım.
LEVENT
GÖK (Ankara) – O, sonraki bir konu efendim.
BAŞKAN
- Sayın milletvekilleri, kanun tasarı ve tekliflerinin tümü ve maddeleri
üzerindeki görüşmeler, konuşmalar, soru-cevap işlemi, değişiklik önergesi
işlemleri tüm işlemlerin yanında oylamadan teşekkül etmektedir. Temel
kanunlarda ise madde yerine bölümler üzerinde konuşma yapılmaktadır. 83’üncü
maddede madde üzerinde konuşmadan söz edildiğinden, temel kanun yönteminde
uygulama imkânı bulunmamaktadır. Dolayısıyla Sayın Yılmaz ve arkadaşlarının
verdiği önergeyi işleme alamıyorum.
LEVENT
GÖK (Ankara) – Sayın Başkan…
BAŞKAN
- Ayrıca 83’üncü maddede madde üzerindeki konuşma ve görüşmelerden, madde
üzerindeki konuşmalardan, önergelerden bahsetmiyor ve bu tamamen temel kanun
değil de diğer kanun tasarı ve tekliflerde uygulanan bir hüküm olarak İç
Tüzük'te yer alıyor, ona iyice baktığınızda göreceksiniz. Dolayısıyla Öztürk
Yılmaz ve arkadaşlarının vermiş olduğu önergeyi işleme alamıyorum.
LEVENT
GÖK (Ankara) – Sayın Başkan, siz şimdi hangi maddenin önergelerine
başlayacaksınız?
BAŞKAN
– Şimdi, sizin kapalı oturumla ilgili 1’inci madde önergeleriniz, kapalı oturum
önergeniz var, onu işleme alacağım şimdi.
LEVENT
GÖK (Ankara) – Şimdi, Sayın Başkan, yani, bakın, benim iki ayrı önergem var…
BAŞKAN
– Evet. 
LEVENT
GÖK (Ankara) – Bir tanesi ayrı ama, şimdi İç Tüzük’ün 83’üncü maddesine göre
verdiğimiz konuda, siz zaten dediniz ki “Bölüm üzerindeki görüşmeler bitmiş,
maddeler üzerindeki görüşmelere geçiyoruz.” Yani şu anda…
BAŞKAN
– Madde üzerindeki önergeleri görüşeceğiz, bölümler olarak görüşeceğiz. 
Şimdi,
83’üncü maddede, Genel Kurulda bir maddenin diğerinden önce konuşulmasından,
madde üzerindeki konuşmalardan bahsediliyor, önergelerden değil.
LEVENT
GÖK (Ankara) – Sayın Başkan, anladım, peki, hangi maddenin önergelerine
başlayacaksınız siz?
BAŞKAN
– 1’inci maddenin.
LEVENT
GÖK (Ankara) – Evet.
BAŞKAN
– Ama 1’inci madde üzerindeki konuşmalara ilişkin olarak yer
değiştirebiliyorsunuz, o da Genel Kurulun işari oyuyla mümkün olabiliyor. 
LEVENT
GÖK (Ankara) – Sayın Başkan, yani…
BAŞKAN
– Şu anda, bunu… 
LEVENT
GÖK (Ankara) – Şimdi, bakın, bu, tabii, usul tartışması açmayı gerektiren bir
durum, tutumunuz…
BAŞKAN
– Bence de yok, burada usul çok açık, İç Tüzük çok açık Sayın Gök.
LEVENT
GÖK (Ankara) – Ama siz maddelere geçilmesini söylüyorsunuz… 
BAŞKAN
– Evet.
LEVENT
GÖK (Ankara) – …ondan sonra madde üzerine vermiş olduğumuz bu önergeyi işleme
koymayacağınızı söylüyorsunuz.
BAŞKAN
– Peki, madde üzerinde konuşmalar olabiliyor mu bunda? Olamıyor.
LEVENT
GÖK (Ankara) – Sayın Başkan, maddeler üzerinde önergeler…
BAŞKAN
– Sadece önerge görüşmeleri, önergeler verilebiliyor, dolayısıyla İç Tüzük’ün
83’üncü maddesinin lafzı da çok açık. Yani burada, “Genel Kurulda bir maddenin
diğerinden önce konuşulmasına.” diyor. Maddenin konuşulmasına ilişkin.
LEVENT
GÖK (Ankara) – Sayın Başkan, o madde de olabilir, önergeler de olabilir. Şimdi,
siz çok dar bir yoruma tabi tutuyorsunuz.
BAŞKAN
– Hayır, hayır.
Geçmişte
bu konular çok konuşulmuş, usul tartışması da var bu konuyla ilgili, usul
tartışmasında da karar verilmiş bunun temel kanunlarda uygulanmayacağı yolunda.
LEVENT
GÖK (Ankara) – Sayın Başkan, kapalı oturumla ilgili görüşümüzü yapın ama bu
konu görüşmeye muhtaç bir konu. Sizden rica ediyorum. Bakın, dün akşam bir noktaya
vardık belli bir konuda.
BAŞKAN
– Evet Sayın Gök.
LEVENT
GÖK (Ankara) – Yani ben haksız yere zamanı da almak istemem ama çok da haklı
olduğum bir talep karşısında geri adım atmak da istemem. 
ENGİN
ALTAY (İstanbul) – Oylayın, geçin…
LEVENT
GÖK (Ankara) – Bir şey yaparsınız -ne derler- yeni bir usul tartışması
açabilirsiniz, yani yine birbirimizi ikna edelim.
BAŞKAN
– İkna edelim. 
LEVENT
GÖK (Ankara) – Yani bir ara verirsiniz, onu da yapabiliriz. Yani bunu bir
görüşelim, siz bize örnekleri sunun, biz size örnekleri sunalım, bir noktaya
varalım. Şimdi, siz, dar bir şekilde yorumlayarak böyle bir tablo içerisinde
yürütemezsiniz bu işi. 
Yani
sizi arkadaşlar dün de yanılttılar, bugün de yanıltıyorlar. Arkadaşlar,
dikkatli olalım, burası hata yapılacak bir alan değil.
BAŞKAN
– Bakın, Sayın Gök, 23 Şubat 2015 tarihli 62’nci Birleşimde, aynı konu usul
tartışmasına konu olmuş, aynı maddeyle ilgili ve burada da aynı şekilde,
dediğim şekilde tutum açıklanmış, bir sıkıntı yok. Yani, burada 83’üncü
maddenin temel kanunlarda uygulanmayacağına dair usul tartışmaları da yapılmış,
bu konuda yerleşik içtihatlar da var. Dolayısıyla, istirham ediyorum.
İsterseniz usul tartışmasını da size göndereyim ben.
LEVENT
GÖK (Ankara) - Arkadaşlarımızın da görüşünü alalım ama bu benim sorunum değil
ki, herkesin sorunu. Yani, şimdi, böyle bir tablo…
BAŞKAN
- Tamam. İç Tüzük’ü uygulamaya çalışıyorum, yoksa sizin talebinizi karşılamamak
gibi benim bir…
LEVENT
GÖK (Ankara) - İyi de biz de uygulamaya çalışıyoruz ya, biz de okuduğumuzu uygulamaya
çalışıyoruz Sayın Başkan.
BAŞKAN
- Evet, ben de İç Tüzük’ü okuyorum: “Genel Kurulda bir maddenin diğerinden önce
konuşulmasına…” Yani madde üzerinde konuşma zaten olmuyor temel kanunda. 
LEVENT
GÖK (Ankara) - Peki, hangi madde üzerinde biz önerge konuşuyoruz Sayın Başkan?
BAŞKAN
- Nasıl?
LEVENT
GÖK (Ankara) - Yani, neyin üzerinde biz…
BAŞKAN
- Önergeleri konuşmuyoruz… Tamam, temel kanun olduğu için burada maddeyi
konuşmuyoruz, sadece önergeler görüşülecek.
LEVENT
GÖK (Ankara) - Yani, biz madde üzerine verdiğimiz yani konuştuğumuz…
BAŞKAN
- Ama temel kanun olmayan diğer tasarı, tekliflerde maddeler üzerinde tek tek
görüşmeler yapılmıyor mu gruplar adına, şahıslar adına? Onu kastediyor.
LEVENT
GÖK (Ankara) - Sayın Başkan, bizim verdiğimiz önergeler neye ilişkin yani?
Yani, biz, arkadaşlarımız oraya çıktığı zaman örneğin 1’inci maddedeyse neyin
üzerine konuşuyorlar?
BAŞKAN
- Ya, şimdi, Sayın Gök, zorlamaya gerek yok. Bu konuyla ilgili usul tartışması
açılmış, usul tartışmasının sonucunu size söylüyorum. Aynı konuyla ilgili
açmaya gerek yok. Kapalı oturum önergesini işleme alalım, diğerlerini de orada
görüşelim.
İDRİS
BALUKEN (Diyarbakır) - Sayın Başkan…
LEVENT
GÖK (Ankara) - Sayın Başkan, bu konuda birbirimizi lütfen ikna edelim. Ben ikna
olmuş değilim. Bakın, çok açık, ben de okuyorum. (AK PARTİ sıralarından
gürültüler)
BAŞKAN
- Yani, Sayın Gök, lütfen… Usul tartışmasının sonucunu da gösterelim size.
LEVENT
GÖK (Ankara) - Sayın Başkan, arkadaşlarımızı da dinleyelim. Ben yine görüşümde
ısrarlıyım. Bir noktaya varalım lütfen. 
İDRİS
BALUKEN (Diyarbakır) - Sayın Başkan…
BAŞKAN
- Şimdi, Sayın Gök, burada çok açık bir düzenleme var, İç Tüzük metni açık.
Kaldı ki hani “Yorum farkı.” deseniz de, bakın, bu konu daha önce çoğu kez
tartışılmış, yerleşik içtihatlar da var, usul tartışması da var bu konuyla
ilgili. Dolayısıyla burada bunu bu kadar uzatmaya gerek yok.
LEVENT
GÖK (Ankara) - Bir inceleyelim efendim, beraber bakalım tabloya yani benim
bildiğim öyle değil. 
BAŞKAN
- Size ben usul tartışmasını göndereyim.
LEVENT
GÖK (Ankara) - Yani, dün de ifade ettiniz, bana gösterdiniz kararları…
BAŞKAN
- Sayın Gök, lütfen, istirham ediyorum. 
Şimdi,
sizin…
LEVENT
GÖK (Ankara) - Ama olur mu öyle bir şey?
İDRİS
BALUKEN (Diyarbakır) - Sayın Başkan…
BAŞKAN
- Buyurun.
ERKAN
AKÇAY (Manisa) - Şimdi, Sayın Başkan, Cumhuriyet Halk Partisinin, Sayın Levent
Gök’ün bahsettiği önergeler bize gelmedi. Onları…
BAŞKAN
- Son anda verildiği içindir herhâlde, bilmiyorum. 
İDRİS
BALUKEN (Diyarbakır) - Sayın Başkan…
BAŞKAN
- Evet, buyurun.
İDRİS
BALUKEN (Diyarbakır) - Yani, aynı konuyla ilgili. Cumhuriyet Halk Partisinin
son 2 defadır vermiş olduğu önergelerin bir örneği bize gelmedi. Yani, bir
tutum belirleyeceğiz grubumuzla birlikte ama neyi görüşeceğimizi bilmediğimiz
için, hangi önergeyi oylayacağımızı bilmediğimiz için bu konuda herhangi bir
tutum geliştiremiyoruz. “Son dakika geldi.” diye bir gerekçe olamaz. Yani oraya
gelen her önergenin fotokopisinin bize ulaşması, bizim de değerlendirmemiz
lazım.
BAŞKAN
– Şimdi, son anda geldiği için…
İDRİS
BALUKEN (Diyarbakır) – Sayın Başkan, son anda geldiyse beş dakika ara
verirsiniz…
LEVENT
GÖK (Ankara) – On dakika önce verdim. 
BAŞKAN
– Yok, yeni geldi. 
İDRİS
BALUKEN (Diyarbakır) – …çoğaltılır, ondan sonra biz gerekli tartışmaları
yürütürüz, ona göre oturum devam eder. Yani, burada muhalefetin ya da grupların
bilgi edinme hakkıyla ilgili durumu göz önünde bulundurmak zorundasınız.
BAŞKAN
– Ama bu bilgiyi biz kaçırmadık sizden. Grup son anda verince ben ne yapayım?
Son anda verdi.
LEVENT
GÖK (Ankara) – Sayın Başkan, ben on dakika önce gönderdim.
İDRİS
BALUKEN (Diyarbakır) – Son anda verdiyse ara vermeniz lazım.
BAŞKAN
– Olur mu? O zaman son anda getirip verelim, her maddede ara verelim. Gruplar
da birbirine… 
İDRİS
BALUKEN (Diyarbakır) – Hayır, ben nasıl oylayacağım, nasıl tutum
belirleyeceğim? 
BAŞKAN
– Sayın Baluken, bu önergeler okutulup Genel Kurulun bilgisine sunulmuyor mu?
İDRİS
BALUKEN (Diyarbakır) – Evet.
BAŞKAN
– Sunulacak sizin bilginize.
İDRİS
BALUKEN (Diyarbakır) – Ama önceden bana gelmesi gerekiyor. 
BAŞKAN
– Bakın, okutulup…
İDRİS
BALUKEN (Diyarbakır) – Şu anda çok acil durumlar var, ben onunla ilgili bir
haberi takip ediyor olabilirim. Yazılı olarak bana getirmesi lazım.
BAŞKAN
– Bu önergeler okutuluyor, bir. 
İkincisi:
Önergeler üzerinde ya konuşmalar yapılıyor ya gerekçe okunuyor. Zaten sizin
bilginiz olmadan bu önergeleri bizim bir şekilde oylamamız mümkün değil.
İDRİS
BALUKEN (Diyarbakır) – Sayın Başkan, Kanunlardaki arkadaşlara sorun. Gelen her
önergeyi gruplara dağıtmak gibi bir yükümlülüğünüz var, yani benim ortaya
attığım iddiası değil. 
BAŞKAN
– Benim okutmak gibi bir yükümlülüğüm var ama gruplar da…
İDRİS
BALUKEN (Diyarbakır) – Hem iktidar partisine hem de muhalefet partilerine gelen
önergelerin bir nüshasını fotokopiyle birlikte bize ulaştırsınlar.
BAŞKAN
– O zaman bir zahmet biraz vaktinden evvel getirirseniz biz dağıtırız. 
LEVENT
GÖK (Ankara) – Ben tam vaktinde gönderdim.
BAŞKAN
– Tam vaktinde…
İDRİS
BALUKEN (Diyarbakır) – Sayın Başkan, bu önergelerle ilgili beş dakika ara vermenizi
ve bize önergelerin bir suretini göndermenizi talep ediyorum. (AK PARTİ
sıralarından gürültüler)
METİN
KÜLÜNK (İstanbul) – Ne arası ya? Araymış!
RECEP
ŞEKER (Karaman) – Ne arası ya?
BAŞKAN
– Şimdi, Sayın Baluken, zorlamayalım, önerge zaten okunacak. 
İDRİS
BALUKEN (Diyarbakır) – Fotokopileri istiyoruz.
BAŞKAN
– Ben Öztürk Yılmaz ve arkadaşlarının önergesinin de işleme alınmayacağını,
alınamayacağını daha önceki usul tartışmalarına, teamüllere ve İç Tüzük’ün
83’üncü maddesine dayanarak ifade ettim. Şimdi, yine gelen bir kapalı oturum
önergesi var, bunu okuyacağız. Okuyacağız, size…
LEVENT
GÖK (Ankara) – Sayın Başkan, o ayrı bir önerge.
İDRİS
BALUKEN (Diyarbakır) – Nüshasını, fotokopisini istiyoruz.
BAŞKAN
– Fotokopisini de arkadaşlar iletsin.
LEVENT
GÖK (Ankara) – Sayın Başkan, yanlış bir bilgilendirmede bulunmayalım. Ben
önergemi Sayın Bekir Bozdağ’ın konuşmasını tamamlamasına üç dakika kala
gönderdim. Ondan sonra grupların…
BAŞKAN
– Bana yeni ulaştı Sayın Gök, bilemiyorum yani arkadaşlara…
LEVENT
GÖK (Ankara) – Efendim, sizin orada arkadaki arkadaşların idaresi konusunda bir
sıkıntı varsa onu ben de bilemem. 
Şimdi,
ben tam on dakika önce gönderdim önergemi.
BAŞKAN
– Bakın, on dakikadır zaten konuşuyorsunuz Sayın Gök. On dakikadır konuşuyoruz,
karşılıklı konuşuyoruz. Böyle olmaz ki, böyle bir yöntem, böyle bir usul yok.
LEVENT
GÖK (Ankara) – Hayır ama siz diyorsunuz ki: “Son anda geldi.” Ben de onu ifade
ediyorum.
BAŞKAN
– Ama, soru cevaplanırken cevap bitene kadar gelmişse bu yine son anda değil
mi? Zaten cevaptan hemen sonra bu işleme girdik.
LEVENT
GÖK (Ankara) – Hayır, Başkanım, on dakika önce gönderdim. İnsaf, insaf!
BAŞKAN
– Peki, teşekkür ediyorum.
LEVENT
GÖK (Ankara) – Şimdi, bu konu bir vuzuha kavuşsun Sayın Başkan.
BAŞKAN
- Sayın milletvekilleri, şimdi tasarının 1’inci maddesi üzerinde verilen
önergelerin kapalı oturumda görüşülmesine dair İç Tüzük’ün 70’inci maddesine
göre verilmiş bir önerge vardır.
LEVENT
GÖK (Ankara) – Sayın Başkan, bu konu bir vuzuha kavuşmadı.
BAŞKAN
- Kapalı oturum istemine dair önergeyi okutuyorum:
VII.- BAŞKANLIĞIN GENEL KURULA SUNUŞLARI (Devam)
D) Önergeler (Devam)
2.- Ankara Milletvekili Levent Gök’ün, İç Tüzük’ün
70’inci maddesine göre 400 sıra sayılı Kanun Tasarısı’nın 1’inci maddesi
üzerindeki önergelerin görüşmelerinin kapalı oturumda yapılmasına ilişkin
ilişkin önergesi
Türkiye Büyük Millet Meclisi Başkanlığına
Görüşülmekte
olan Danıştay Kanunu ile Bazı Kanunlarda Değişiklik Yapılmasına Dair Kanun
Tasarısı’nın 1’inci maddesi üzerinde verilmiş olan önergelerin görüşmelerinin
İç Tüzük’ün 70’inci maddesi uyarınca kapalı oturumda yapılmasını arz ve teklif
ederim.
 Levent
Gök
 Ankara
 CHP
Grubu Başkan Vekili
BAŞKAN
– Sayın milletvekilleri, kapalı oturumda Genel Kurul salonunda bulunabilecek
sayın üyeler dışındaki dinleyicilerin ve görevlilerin dışarıya çıkmaları
gerekmektedir. Sayın idare amirlerinden salonun boşaltılmasını temin etmelerini
rica ediyorum. 
Yeminli
stenografların ve diğer yeminli görevlilerin salonda kalmalarını oylarınıza
sunuyorum: Kabul edenler... Kabul etmeyenler... Kabul edilmiştir. 
Şimdi
birleşime beş dakika ara veriyorum.
Kapanma Saati: 23.16
YEDİNCİ OTURUM
(Yedinci Oturum kapalıdır)
XII.- KAPALI OTURUMLAR
 YEDİNCİ OTURUM
 (Kapalıdır)
SEKİZİNCİ OTURUM
Açılma Saati: 23.53
BAŞKAN: Başkan Vekili Ahmet AYDIN
KÂTİP ÜYELER: Mücahit DURMUŞOĞLU (Osmaniye), Elif Doğan
TÜRKMEN (Adana)
------0------
BAŞKAN
– Sayın milletvekilleri, Türkiye Büyük Millet Meclisinin 108’inci Birleşiminin
Sekizinci Oturumunu açıyorum. 
IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Danıştay Kanunu ile Bazı Kanunlarda Değişiklik
Yapılmasına Dair Kanun Tasarısı (1/726) ve Adalet Komisyonu Raporu (S. Sayısı:
400) (Devam)
BAŞKAN
– 400
sıra sayılı Kanun Tasarısı’nın görüşmelerine devam ediyoruz.
Komisyon
ve Hükûmet yerinde.
Tasarının
1’inci maddesi üzerinde dört adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 400 sıra sayılı Kanun Tasarısı’nın çerçeve 1’inci maddesiyle 2575 sayılı
Danıştay Kanunu’nun 9’uncu maddesine eklenmesi öngörülen (4)’üncü ve(5)’inci
fıkralarda yer alan “Genel Kurulu” ibarelerinin “ilgili dairesi” şeklinde
değiştirilmesini arz ve teklif ederiz.
 Mehmet Muş  Markar
Eseyan İlyas Şeker
 İstanbul  İstanbul
 Kocaeli
 Mehmet Erdoğan  Abdulkadir
Yüksel  Ahmet Uzer
 Gaziantep Gaziantep Gaziantep
 Mücahit Durmuşoğlu
 Osmaniye
BAŞKAN
– Şimdi okutacağım üç önerge aynı mahiyette bulunduğundan önergeleri birlikte
işleme alacağım, talepleri hâlinde önerge sahiplerine ayrı ayrı söz vereceğim
veya gerekçelerini okutacağım.
Şimdi
aynı mahiyetteki önergeleri okutuyorum: 
Türkiye Büyük Millet Meclisi Başkanlığına
Görüşülmekte
olan 400 sıra sayılı Danıştay Kanunu ile Bazı Kanunlarda Değişiklik Yapılmasına
Dair Kanun Tasarısı’nın 1’inci maddesinin tasarı metninden çıkarılmasını arz ve
teklif ederiz.
 İsmail Faruk Aksu  Mustafa
Kalaycı  Ahmet Kenan Tanrıkulu
 İstanbul  Konya 
İzmir
 Mehmet Parsak  Kamil
Aydın Mehmet Günal
 Afyonkarahisar Erzurum Antalya
 Kadir Koçdemir
 Bursa 
BAŞKAN
– Aynı mahiyetteki diğer önergenin imza sahiplerini okutuyorum: 
Aynı
mahiyetteki diğer önergenin imza sahipleri: 
 Çağlar Demirel Dirayet
Taşdemir Filiz Kerestecioğlu Demir
 Diyarbakır Ağrı
 İstanbul
 Erol Dora Meral
Danış Beştaş Mithat Sancar
 Mardin Adana Mardin
Aynı
mahiyetteki diğer önergenin imza sahipleri: 
 Ömer Süha Aldan Cemal
Okan Yüksel Necati Yılmaz
 Muğla  Eskişehir Ankara
 Zeynel Emre Namık
Havutça Mehmet Gökdağ
 İstanbul Balıkesir Gaziantep
 Erdoğan Toprak Mahmut
Tanal
 İstanbul İstanbul
BAŞKAN
– Aynı mahiyetteki önergelere Komisyon katılıyor mu?
ADALET
KOMİSYONU BAŞKAN VEKİLİ HAKKI KÖYLÜ (Kastamonu) – Katılamıyoruz Sayın Başkan.
BAŞKAN
– Hükûmet katılıyor mu?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım.
BAŞKAN
– Aynı mahiyetteki önerge üzerinde ilk söz İstanbul Milletvekili Mahmut Tanal’a
aittir. (CHP sıralarından alkışlar)
Buyurun
Sayın Tanal, süreniz beş dakikadır.
MAHMUT
TANAL (İstanbul) – Sayın Başkan, değerli milletvekilleri; hepinizi saygıyla selamlıyorum.
Terörü
lanetliyorum. Terör insanlık suçudur. Tabii, bu terör nedeniyle hakkın
rahmetine kavuşan gerek sivil vatandaşlarımıza gerek kamu görevlilerine ve
yabancılara, hepsine Allah’tan rahmet diliyorum, yaralılara acil şifalar
diliyorum, ulusumuza sabırlar diliyorum.
Değerli
arkadaşlar, 400 sıra sayılı bu Danıştay ve Yargıtay Kanunu’ndaki
değişikliklerle ilgili 1’inci maddeye baktığımız zaman –tabii, ben Sayın Bakana
soruyu sordum ama Değerli Bakan burada yok, Adalet Bakanı; tabii, bu iş şu anki
Sayın Bakanın alanı değil ama Komisyon üyeleri veya başkanları bu konuda eğer
yardımcı olurlarsa, doyurucu cevap verirlerse iyi olur- 1’inci maddede “Görevi
sona eren üyelerin Danıştayla ilişkileri kesilir ancak atamaları
gerçekleşinceye kadar özlük hakları Danıştay tarafından karşılanmaya devam
olunur.” diyor. Şimdi, burada, bir: Bu üyeler şu anda lojmanda kalıyorlar.
Madem özlük hakları devam edecek, görevden ayırdığınız, komple görevi sona eren
gerek Danıştay gerek Yargıtay üyelerinin bu özlük hakkı değil midir? Özlük
hakkının kapsamındadır. Bu lojmanlardan yararlanamayacak. 
İki:
Bu mevcut olan Yargıtay ve Danıştay üyelerinin hepsinin görevi sona erdiği
zaman yeniden seçilemeyecek olanlara “Evet, özlük hakları devam eder.”
diyorsunuz ama bir sene sonra zam geldi maaşlarına, bu görevi sona eren
Danıştay ve Yargıtay üyeleri bu maaş zammından yine yararlanamayacak. Yani, o
açıdan, bu uygulama gerçekten nedir özlük hakları açısından? Özlük haklarını
vermiyor, tam karşılamıyor. Aslında, bu, yüksek yargıyı paketleme yasa
tasarısıdır, buna hani biz diyoruz Danıştay veya Yargıtay yasa tasarısı ama
yüksek yargıyı paketleme yasa tasarısıdır. Burada, bu tasarıyla birlikte nedir
şimdi… Zamanlama açısından 3 tane gerekçe ben size söyleyeceğim. Bir tanesi,
Bankacılık Düzenleme ve Denetleme Kurumuyla ilgili süresi dolmadığı hâlde
kanunla onların görevi sona erdirilmişti gene Mecliste. Anayasa Mahkemesine
gitti, iptal etti. Niçin? Süre dolmadan siz görevden alamazsınız. İkinci örnek:
Yine, aynı şekilde bir düzenleme vardı, bu da neydi? 15 Şubat 2014 tarihinde
6524 sayılı Kanunla Hâkimler ve Savcılar Yüksek Kurulunda görev yapan Genel
Sekreter, genel sekreter yardımcılarının buradaki görevleri süresi sona
ermediğinden dolayı kanunla değişiklik yapıldığı için Anayasa Mahkemesi yine
iptal etmişti. Üçüncüsü nerede? Üçüncüsü de âdeta sanki Türkiye’ye mesaj verir
bir vaziyette Macaristan’da yüksek yargıç süresi dolmadığı hâlde Türkiye’de
aynen benzer şekilde kanuni değişiklik yapılarak onun da görevi sona erdirildi,
sona erdirilince Macaristan yerel mahkemelerinde tabii ki açılan davalar
reddedildi ancak Avrupa İnsan Hakları Mahkemesine gidiyor, 20261/12 no.lu
Avrupa İnsan Hakları Mahkemesi Genel Kurul Kararı’yla burada Macaristan
tazminata mahkûm oluyor. Yani, bu 3 tane kararı süre yönünden söyleyeyim. 
Üçüncü
bir konu: Şimdi, yapılan kanunun ne amacı var, hizmetin gereklerine uygun mu
veya hizmetin hangi gerekleriyle buna ihtiyaç var? Veya Danıştay ve Yargıtay
üyelerinin görevinin sona ermesinin amacı ne, hangi kamu yararı var? Yani kamu
yararı gerektirecek ki böyle bir düzenleme olsun. Burada kamu yararı filan yok
değerli arkadaşlar. Burada siyasi gaye var, siyasi amaç var. Çünkü siyasi amaç
olduğu için bu düzenleme yapılıyor. Burada bir kamu yararı olacak ki bir kanuni
düzenleme yapılsın. İdari işlemin şekil, sebep, konu, amaçlarına baktığımız
zaman, amaç yönünde mevcut olan bu düzenleme gerçekten Anayasa hükümlerine
aykırı, buradaki tamamen bir temizlik operasyonu ve tamamen kuvvetler
ayrılığına aykırı, biat edecek olan bir yargı dizayn edilmeye çalışılıyor. Yani
aslında yargının bu düzenlenmesi siyasete, siyasi iktidara yol açma amacıyla
yapılıyor ki bu kabul edilebilir bir durum değil. 
Ben
ilerideki maddelerde tekrar yine söz alacağım. 
Teşekkürler
ediyorum. Saygı ve hürmetlerimi sunuyorum. Destek vermenizi istirham ediyorum.
(CHP sıralarından alkışlar)
BAŞKAN
– Teşekkür ediyorum. 
Aynı
mahiyetteki diğer önerge üzerinde Mardin Milletvekili Mithat Sancar
konuşacaktır. 
Buyurun
Sayın Sancar. (HDP sıralarından alkışlar)
MİTHAT
SANCAR (Mardin) – Sayın Başkan, değerli milletvekilleri; İstanbul’da bugün
yapılan vahşice terör saldırısını kınıyoruz. Hayatını kaybedenlere Allah’tan
rahmet, yaralılara acil şifalar diliyoruz. 
Danıştay
Kanunu ile Bazı Kanunlarda Değişiklik Yapılmasına Dair Kanun Tasarısı’nın
1’inci maddesine ilişkin önerge üzerine söz aldım. Biraz önce konuşan hatip
Sayın Tanal, burada aktarmak istediğimiz gerekçelerin bir kısmını gayet güzel,
derli toplu aktardı. Görev süresi dolmadan hâkimlerin görevine son verilmesi hâkimlik
teminatına aykırı bir düzenlemedir. Bunu dile getiren bütün itirazlara rağmen
maalesef, Komisyondan da aynı şekilde geçti. Şimdi, bu konuda pek çok düzenleme
var ama en başta Anayasa’nın hâkimlik teminatıyla ilgili 139’uncu maddesi, bu
düzenlemenin yapılmamasını gerektiriyor. Tersinden söyleyeyim, bu düzenleme en
başta 139’uncu maddeye aykırıdır. Bunun dışında, taraf olduğumuz pek çok
uluslararası belgeye de aykırıdır. Hâkimlerin Statüsü Hakkında Avrupa Şartı’nı
okursanız ve onunla ilgili geliştirilen içtihatları göz önünde bulundurursanız,
burada yapılan düzenlemenin bu şarta da aykırı olduğunu görürsünüz. Yine
Birleşmiş Milletler Yargı Bağımsızlığı Temel Prensipleri’ne de açıkça aykırılık
oluşturuyor bu düzenleme. Aynı şekilde, Venedik Komisyonunun da yargı
bağımsızlığına ilişkin düzenlemelerine açık aykırılık teşkil ediyor söz konusu
düzenleme. 
Anayasa’ya
bu kadar açık aykırı olduğunu sizlerin de bildiğini tahmin ettiğim böyle bir
düzenleme niye getirilir? Saydığım uluslararası metinlere aykırılığı açık olan
böyle bir düzenlemeden amaç ne olabilir? Amaç belli, amaç yargıyı yeniden
şekillendirmek ve bu şekillendirmeyi yaparken de kendine biat edecek bir yüksek
yargı oluşturmak. Hükûmetin buradaki asıl amacı, yargıyı bütünüyle biat edecek
bir organ hâline getirmektir. Yargı bağımsızlığıyla oynamak başka kurumlardaki
benzer güvencelerle oynamaktan çok daha vahimdir. Şüphesiz her alanda anayasal
ya da evrensel temel ilkelere aykırı düzenlemeler vahim sonuçlar doğurur ama
yargıyla oynadığınızda ortaya çıkabilecek sonuçlar çok daha ağır olabilir.
Çünkü yargı bağımsızlığı ve hâkim teminatı en başta toplumların barış içinde
yaşaması için düşünülmüş, geliştirilmiş ilkelerdir. İnsanlığın uzun
tecrübelerden süzerek çıkardığı ilkelerdir. Eğer yargıyı bağımsızlıktan
uzaklaştırırsanız, sadece siyasal alanda günlük ilişkilerde de barışı sağlama
imkânını dinamitlersiniz. Paralel yargılar oluşur ama kastettiğinizin de
ötesinde paralel yargılar oluşur, informel yargı organları türer; çeteler,
mafya örgütleri türer. Bütün bunlara bir yargı işlevi yüklemek için büyük bir
boşluk ortaya çıkar. Bu boşluğun yarattığı sarsıntıları, sıkıntıları Türkiye’de
de yaşadık, başka ülkelerde de çok vahim örnekleri var.
Dediğim
gibi, burada amaç, Danıştayı ve Yargıtayı iktidara biat edecek hâle
getirmektir. Aslında, 82 Anayasası’nı yapanlar kurumları sürekli işgal
edecekleri varsayımıyla hareket etmişlerdi ve buna göre düzenlemişlerdi. Ama,
iktidarın da çok zehirli bir tarafı vardır, elinizde sizin işinizi
kolaylaştıracak bir kurum varsa çoğunluğu elde ettiğinizde onu
değiştirmiyorsunuz, siz kullanmak istiyorsunuz eğer gerçekten demokrasiye
inancınız yoksa. Bu, YÖK’te böyleydi; bu, HSYK’da böyleydi; bu, başka
kurumlarda da aynısıdır. Yani, eğer siz kullanabilecekseniz, bunu kullanmak
için elinizden geleni yapıyorsunuz. Türkiye’deki devlet yönetme geleneği
maalesef böyledir ve bunu da AKP çok daha üst düzeylere taşıyarak
sürdürmektedir çünkü on dört yıldır iktidarda ve on dört yıldır Mecliste
çoğunluğu elinde bulunduruyor. 
Şuradan
tekrar uyarayım: Amacınız ne olursa olsun, burada asıl büyük zararı Türkiye’nin
toplumsal barışına, demokrasi ve hukuk devleti umuduna vuruyorsunuz. Danıştayı
ve Yargıtayı bu şekilde tasfiyelerle yeniden biçimlendirme çabası, ileride çok
daha ağır sonuçları olacak bir düzenlemedir. Bu konuda herkesi daha duyarlı
olmaya davet ediyorum. 
Teşekkürlerimi
sunuyorum. (HDP sıralarından alkışlar) 
BAŞKAN
– Teşekkür ediyorum. 
Aynı
mahiyetteki diğer önerge üzerinde Bursa Milletvekili Kadir Koçdemir
konuşacaktır. 
Sayın
Koçdemir, buyurun. (MHP sıralarından alkışlar) 
KADİR
KOÇDEMİR (Bursa) – Sayın Başkan, değerli milletvekilleri; Danıştay Kanunu ile
Bazı Kanunlarda Değişiklik Yapılmasına Dair Kanun Tasarısı’nda verilen
Milliyetçi Hareket Partisi önergesi üzerinde söz almış bulunuyorum. Sözlerimin
başında hepinizi saygıyla selamlıyorum. 
Yine,
bugün yaşadığımız elim terör olayını lanetliyor, hayatını kaybedenlere Cenab-ı
Allah’tan rahmet, yaralılara acil şifalar ve Türk milletine başsağlığı
diliyorum. 
Bu
değişikliğin benzerlerini yakın yıllarda yaşadık. Şöyle bir bakarsak: 2010
yılında dönemin Yargıtay Başkanı Hükûmetten 6 yeni daire ilave edilmesini
ister. Hükûmetten aldığı cevap: “Yeni daire ilave edilmesine gerek yok, hatta
sizdeki 250 üyeyi 150’ye indirmek gerekir.” şeklindedir. Ama ne olduysa 6110
sayılı Kanun’la 2011 yılında Yargıtaydaki üye sayısı 250’den 387’ye çıkarılır,
daha sonra 2014 yılında da 516’ya çıkarılır. Benzer şekilde Danıştay da bu
süreçlerden nasibini alır ve 2011 yılında 95 olan üye sayısı ilk önce 156’ya, 2014
yılında da 195’e çıkarılır. Şimdiyse, bu üyelerin yani Yargıtaydaki 516 üyenin
önce 300’e, üç yıl içinde de 200’e; Danıştaydaki 195 üyenin de önce 116’ya üç
yıl içinde de 90’a indirilmesi hedeflenmektedir. Gerekçeye baktığımızda,
istinaf mahkemelerinin kurulması söylenmektedir ama acele ve telaşa
baktığımızda, Türkiye’de herkesin ve yüksek sesli olmayan yerlerde Adalet ve
Kalkınma Partisi temsilcilerinin de söylediği gerekçe paralel devlet
yapılanmasının yüksek yargıdan uzaklaştırılmasıdır. 
Toplumu,
devleti vücuda benzeten teoriler vardır. “Teşbihte hata aranmaz.” denmiştir.
Doğrudur. Bu açıdan baktığımızda, yasama, yürütme erklerini vücudun şeker
dengesiyle ifade etmek mümkündür. Biliyorsunuz, vücutta pankreas, pankreasa
bağlı bez ve karaciğer tarafından vücudun enerji ihtiyacı ayarlanmaktadır. Eğer
vücutta şeker azsa karaciğer neyi buluyorsa ondan şeker yapmakta, eğer şeker
fazlaysa pankreas tarafından insülin salgılanarak şeker düşürülmektedir. Bunu
topluma uyguladığımızda da birlikte yaşamanın bu zamana kadarki birikimi,
tecrübesi, buna benzer mekanizmayı yürütme, yasama ve yargı erklerinin
birbirini dengelemesi yoluyla bulmuştur. Toplumun şekerin karşılığı olan
enerjisi, bir arada yaşatanı güvendir. İşte, toplumda güveni tesis etmenin yolu
da yargının bağımsızlığını tesis etmektir. Ciddi devletlerde burada bir
istikrar vardır. Mesela, Amerika’daki yüksek mahkeme yaklaşık bir buçuk asırdır
9 üye olan yapısını değiştirmemiştir. Bu yıl şubat ayında 1 üye vefat etti,
Senato “Biz onaylamayız.” dediği için Obama bunu sineye çekmek zorunda kaldı,
henüz oraya üye de atayamadı. Ama, Türkiye'de fiilî durumun yaratıldığı,
Cumhurbaşkanının “Anayasa buzdolabında.” dediği, Başbakanın “Anayasa ne
söylerse söylesin…” diye söze başladığı ve iktidar partisi milletvekillerinin
“Yasama da yargı da yürütme de bizde. Oğlan bizim, kız bizim. Biz bunları
yapmıyorsak bu topluma lütfediyoruz.” diye kibirlendiği bir ortamda bunu
yapıyoruz. 
Ben
şunu söylüyorum: Anayasa’ya aykırıdır. Eğer “Anayasa’ya aykırı değil.”
diyorsanız, gelin, bunun yürütme maddesini 1/1/2017 yapalım. Beş gün içinde
atanmayı bir ay içinde yapalım. Bu arada da Anayasa’ya aykırılık denetiminden
geçsin. Eğer bunda samimiysek bunu yapalım ve daha sonra, meşruiyeti tartışılan
yüksek yargıyla Türkiye yoluna devam etmek zorunda kalmasın, gelen başka
iktidarlar da rövanşist bir şekilde yine hızlı düzenlemeler yapmak zorunda
kalmasın. 
Hayatta
şöyle bir hakikat vardır…
(Mikrofon
otomatik cihaz tarafından kapatıldı) 
KADİR
KOÇDEMİR (Devamla) – İstikametiniz kadar hızınız da önemlidir. Yanlış
istikamete doğru hızla gidiyorsanız hedefinize varabilirsiniz ama hızınız
yanlış ise istikametiniz doğruysa bile varamazsınız.
Bu
açıdan tekrar değerlendirilmesini istirham ediyor, sabrınız için teşekkür
ediyor, saygılar sunuyorum. (MHP sıralarından alkışlar) 
BAŞKAN
– Teşekkür ediyorum. 
Şimdi
aynı mahiyetteki önergeleri oylarınıza sunuyorum: Kabul edenler... Kabul
etmeyenler... Aynı mahiyetteki önergeler kabul edilmemiştir. 
Şimdi
maddeye en aykırı önergeyi okutup işleme alacağım.
Türkiye Büyük Millet Meclisi Başkanlığına
Görüşülmekte
olan 400 sıra sayılı Kanun Tasarısı’nın çerçeve 1’inci maddesiyle 2575 sayılı
Danıştay Kanunu’nun 9’uncu maddesine eklenmesi öngörülen (4)’üncü ve (5)’inci
fıkralarda yer alan “Genel Kurulu” ibarelerinin “ilgili dairesi” şeklinde
değiştirilmesini arz ve teklif ederiz.
Mehmet
Muş (İstanbul) ve arkadaşları 
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ HAKKI KÖYLÜ (Kastamonu) – Takdire bırakıyoruz Sayın
Başkan.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılıyoruz Başkanım.
MEHMET
MUŞ (İstanbul) – Gerekçe…
BAŞKAN
– Gerekçeyi okutuyorum: 
Gerekçe:

6087
sayılı Hâkimler ve Savcılar Yüksek Kurulu Kanunu’na göre hâkim ve savcıları
atama ve nakletme, kurulun 1. Dairesinin görevi olması nazara alınarak bu
kanunla uyumlu olması için önergeyle, görev süresi biten Danıştay üyelerinin
idari yargıda bir göreve Hâkimler ve Savcılar Yüksek Kurulu Genel Kurulu yerine
ilgili daire tarafından atanmaları öngörülmektedir.
BAŞKAN
– Gerekçesini okuttuğum önergeyi oylarınıza sunuyorum: Kabul edenler... Kabul
etmeyenler... Önerge kabul edilmiştir. 
Kabul
edilen önerge doğrultusunda 1’inci maddeyi oylarınıza sunuyorum: Kabul
edenler... Kabul etmeyenler... 1’inci madde kabul edilmiştir. 
2’nci
madde üzerinde ikisi aynı mahiyette olmak üzere üç adet önerge vardır, ilk
okutacağım iki önerge aynı mahiyettedir.
Okutuyorum:

Türkiye Büyük Millet Meclisi Başkanlığına
Görüşülmekte
olan 400 sıra sayılı Danıştay Kanunu ile Bazı Kanunlarda Değişiklik Yapılmasına
Dair Kanun Tasarısı’nın 2’nci maddesinde yer alan “altı” ibaresinin “beş”
olarak değiştirilmesini arz ve teklif ederiz. 
İsmail Faruk Aksu  Mustafa
Kalaycı  Ahmet Kenan Tanrıkulu
 İstanbul  Konya 
İzmir
 Mehmet Parsak  Kamil
Aydın Mehmet Günal
 Afyonkarahisar Erzurum Antalya
Aynı
mahiyetteki diğer önergenin imza sahipleri:
Ömer Süha Aldan Cemal
Okan Yüksel  Necati Yılmaz
 Muğla Eskişehir
 Ankara
 Zeynel Emre Namık
Havutça  Mehmet Gökdağ
 İstanbul  Balıkesir Gaziantep
 Erdoğan Toprak Mahmut
Tanal
 İstanbul İstanbul
Türkiye Büyük Millet Meclisi Başkanlığına
Görüşülmekte
olan 400 sıra sayılı Danıştay Kanunu ile Bazı Kanunlarda Değişiklik Yapılmasına
Dair Kanun Tasarısı’nın 2’nci maddesinin aşağıdaki şekilde değiştirilmesini arz
ve teklif ederiz.
-MADDE
“2575 sayılı Kanunun 10. Maddesinin 2. Fıkrasında yer alan “dört” ibaresi
“sekiz” şeklinde değiştirilmiştir.”
 Çağlar Demirel Dirayet
Taşdemir Meral Danış Beştaş
 Diyarbakır Ağrı Adana
 Filiz Kerestecioğlu Demir Erol
Dora
 İstanbul Mardin
BAŞKAN
– Okunan son önergeye Komisyon katılıyor mu?
ADALET
KOMİSYONU BAŞKAN VEKİLİ HAKKI KÖYLÜ (Kastamonu) – Katılmıyoruz Sayın Başkan.
BAŞKAN
– Hükûmet katılıyor mu?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım.
BAŞKAN
– Önerge üzerinde söz isteyen, İstanbul Milletvekili Filiz Kerestecioğlu Demir.
Buyurun
Sayın Kerestecioğlu Demir. (HDP sıralarından alkışlar) 
FİLİZ
KERESTECİOĞLU DEMİR (İstanbul) – Teşekkürler Sayın Başkan.
Değerli
milletvekilleri, ölü sayısının da giderek arttığı bir anda, aslında, bu kadar
teknik bir şey konuşmak gerçekten zor ve üzüntü verici ama devam ettiğiniz için
mecburen konuşacağım.
Geçen
hafta Strazburg’da Avrupa Konseyi Parlamentosundaydık ve Avrupa Konseyinde
Türkiye Raporu bildiğiniz gibi kabul edildi. Konsey, Türkiye’yi başta yaşam
hakkı olmak üzere basın ve ifade özgürlüğünü korumaya sert bir ifadeyle
çağırdı. Tutuklamalar, akademisyenlere, gazetecilere baskılar,
dokunulmazlıkların kaldırılması, hukuksuz sokağa çıkma yasakları, güneydoğudaki
güvenlik operasyonlarıyla ilgili olarak hukukun egemenliğinin ve insan
haklarının erozyona uğradığı, kadınlar ve LGBTİ’ler üzerindeki baskılar, çocuk
istismarları, bunların hepsi net bir biçimde, üstelik sağ ve muhafazakâr
milletvekilleri tarafından dahi dile getirilerek ifade edildi. Bütün bu sayılan
ihlallerin Türkiye’deki demokratik kurumların işlemesine ve Türkiye’nin Avrupa
Konseyi nezdindeki zorunluluklara uyma yönündeki taahhütlerine tehdit
oluşturduğunun da altı çizildi. “Türkiye güvenlik ile özgürlük arasındaki
dengeyi iyi kurmalıdır.” denilerek Ankara’dan, terörle mücadeleyle ilgili yasal
mevzuatını AİHM içtihatları ışığında Avrupa normlarına uygun hâle getirmesi
talep edildi. Raporda şiddetin tırmanmasını önlemek amacıyla tüm taraflardan siyasi
yolla çözüm aramaları istendi ve barış görüşmelerinin 2015’te bitirilmesinden
duyulan üzüntü ifade edilerek özellikle şu günkü gündemimiz olan yargıya
ilişkin olarak da Cumhurbaşkanı Erdoğan’ın Anayasa Mahkemesi kararına saygı
duymayacağına ilişkin ifadeleri örnek gösterilerek Türk Ceza Kanunu’nun
Cumhurbaşkanına hakareti düzenleyen 299’uncu maddesinin ve yine TCK’nın
301’inci maddesinin kaldırılması talep edildi. Yargının yürütmenin kontrolüne
girdiği mesajı verildi. Aslında, bütün bu geri gidişlerin bir şekilde
başlangıcı olarak da 4 bakan ve Cumhurbaşkanı Erdoğan’ın oğlu hakkındaki 17-25
Aralık 2013 tarihli yolsuzluk iddiaları gösterildi. 110 bin “web” sitesinin ve
Twitter’ın yasaklanması, toplumun haber alma hakkının baskılanması, mülkiyet
hakkına aykırı biçimde medyalara el konulması da raporda yer alan konular
arasında bulunuyor.
Yani,
sayın milletvekilleri, yeni bir yasa, tasarı konuşuyoruz, gündeme getiriyoruz
ama aslında, Avrupa Konseyindeki Türkiye Raporu’ndan görüldüğü gibi, hukuk
devleti değiliz, bir demokrasi değiliz ve böyle gidersek gelecek nisan ayında
Avrupa Konseyi tarafından denetime, izlemeye tabi tutulacağız. Yani, Avrupa
Konseyi bize eskilerin yanına bir de yeni yükümlülükler getiriyor. Aslında
eskileri yapabilseydik gerçekten, bugün o farklı ülkelerle geliştiremediğimiz
ilişkileri belki Türkiye’de de barışı, demokrasiyi sağlayarak Avrupa Birliği
doğrultusunda ilerleyerek kaydetmiş olacaktır.
Yine,
Strazburg’daki bir gazetecinin sözleriyle bitirmek istiyorum: “Bu, ara
niteliğindeki bir rapor yani izleme raporu değil. Bu ara niteliğindeki rapor
eğer 2004 yılında Türkiye'nin önüne konan 12 ev ödevinin 3’ünü, 4’ünü dahi
yapmış olduğunu tespit edebilmiş olsaydı gelecek yılki Monitoring İzleme
Raporu’nun Türkiye’yi ‘Özel İzlenmeye Gerek Duyulmayan Devlet’ kategorisine
yollaması rüya olmazdı, tabii, Türkiye de 2004’te arkasına aldığı rüzgârı devam
ettirebilseydi.” Şöyle devam ediyor: “Oysa Sayın Cumhurbaşkanının o sevdiği
ifade tarzıyla söyleyelim: Nereden nereye.” 
Yani
bunu hak etmediğimizi ve gerçekten aslında farklı gelişmeleri
yaşayabileceğimizi, yargıda da başka alanlarda da gerçek reformları yerleştirip
demokrasiye ulaşabileceğimizi, barışa ulaşabileceğimizi, buna yeteneğimiz,
gücümüz olduğunu ve inancımız da olması gerektiğini bir kez daha ifade etmek
isterim. 
Saygılarımla.
(HDP sıralarından alkışlar)
BAŞKAN
– Önergeyi oylarınıza sunuyorum…
İDRİS
BALUKEN (Diyarbakır) – Karar yeter sayısı…
BAŞKAN
– Karar yeter sayısı arayacağım. 
Kabul
edenler… Kabul etmeyenler… 
Elektronik
oylamayla belirleyeceğiz. 
İki
dakika süre veriyorum. 
(Elektronik
cihazla oylama yapıldı) 
BAŞKAN
– Karar yeter sayısı vardır, önerge reddedilmiştir.
Şimdi,
aynı mahiyetteki önergeleri okutuyorum:
Türkiye Büyük Millet Meclisi Başkanlığına
400
sıra sayılı Danıştay Kanunu ile Bazı Kanunlarda Değişiklik Yapılmasına Dair
Kanun Tasarısı’nın 2’nci maddesinin aşağıdaki şekilde değiştirilmesini arz ve
teklif ederiz. 
“MADDE
2- 2575 sayılı Kanunun 10 uncu maddesinin ikinci fıkrasında yer alan ‘dört’
ibaresi ‘beş’ şeklinde değiştirilmiştir.” 
Mahmut Tanal
(İstanbul) ve arkadaşları
Aynı
mahiyetteki diğer önergenin imza sahipleri: 
Mustafa Kalaycı
(Konya) ve arkadaşları
BAŞKAN
– Aynı mahiyetteki önergelere Komisyon katılıyor mu?
ADALET
KOMİSYONU BAŞKAN VEKİLİ HAKKI KÖYLÜ (Kastamonu) – Katılmıyoruz Sayın Başkan.
BAŞKAN
– Hükûmet katılıyor mu?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım.
BAŞKAN
– Aynı mahiyetteki önerge üzerinde söz isteyen, Ankara Milletvekili Murat Emir.
Sayın
Emir, buyurun. (CHP sıralarından alkışlar)
MURAT
EMİR (Ankara) – Sayın Başkan, değerli milletvekilleri; Genel Kurulu saygıyla
selamlıyorum.
Yine
toplumsal bir terör olayıyla karşılaştık, yüreğimiz yandı, sarsıldık. Tabii, bu
olay karşısında herkesin, hangi siyasi partiden hangi düşünceden olduğuna
bakmaksızın büyük bir acı yaşadığını elbette biliyoruz, kimsenin acı
yarıştıracak durumu yok. Ancak bugün gelinen noktada sizlerin maceracı ve
mezhepçi dış politikanızın belirleyici olduğunu kabul etmek zorundasınız. Bunu
niye önemsiyoruz? Çünkü bu yasada da aynı aklı, aynı yaklaşımı ve aynı siyaset
yapma biçimini görüyoruz. 
Değerli
arkadaşlar, bakın, böylesine önemli bir yasa yapıyoruz, Yargıtay ve Danıştayı
neredeyse feshediyorsunuz ama bunu bir temel kanun olarak getiriyorsunuz. Niye?
Beşer dakika konuşulsun diye. Onar dakika konuşulsa ne olur? Bakın, Türkiye
yargısını başından sonuna tekrar dizayn etmeye çalışıyorsunuz. Biraz önce ifade
etmeye çalıştım; sorun kafanızın içinde, yasalarda değil. Bize göre saraydan
emir alan da, başka bir yerden emir alan da veya paralel yapıdan emir alan
hâkim de kabul edilemez. Ancak, bakın, dün de sorduk, Sayın Bakan bizim
sorularımızı pas geçti, on dakika anlattı, “Biz iyi biliyorduk Hoca Efendi’yi,
meğer kötüymüş, gördük, kararımızı, davranışımızı değiştirdik.” dedi. Hayır,
yetmez Sayın Bakan, böyle kurtulamazsınız çünkü siz orada aslında bir itirafta
da bulunuyorsunuz. Yani iyi bildiğiniz, paralel bildiğiniz, birlikte iş
yapacağınızı, ortaklaşacağınızı bildiğiniz insanları yüksek yargıya özene bezene,
Anayasa değişiklikleriyle yerleştirdiniz. Bu bir itiraf. Şimdi ne yapıyorsunuz?
“Ya, o zaman yanlış adamları yerleştirmişiz.” “E, ne yapalım?” “Hadi onları
feshedelim, ondan sonra biz gene kendi kafamıza göre birilerini yerleştiririz.”
Bakın, bu anlayıştan vazgeçin, yargıyla uğraşmaktan vazgeçin, yargıyı arka
bahçeniz yapma gayretinden vazgeçin, bu akıldan vazgeçin, bu dış politikanızdan
vazgeçin. Geçmeye çalışıyorsunuz, görüyoruz. Ve bu ülkede size yüzde 49,5
vatandaşımız niye oy verdiyse yani barışı, huzuru, demokrasiyi temin etmek için
bu gücünüzü kullanın. 
Bakın,
şu sürede hangi birinden bahsedeyim bilemiyorum. Anayasa’ya aykırılık… Her
yönüyle Anayasa’ya aykırı bir düzenleme yapıyorsunuz, adınız gibi biliyorsunuz.
“Hukuk devleti” ilkesini ihlal ettiniz, “hâkim teminatı”nı ihlal ettiniz,
Danıştay ve Yargıtayı feshediyorsunuz. “Niye yapıyorsunuz?” diyoruz, diyorsunuz
ki: “154, 155’te Danıştayın, Yargıtayın hâkimlerinin hâkim teminatı dışında bir
özlük hakları yok. Dolayısıyla, öderiz maaşını, istediğimiz mahkemeye
yollarız.” Bu, aslında, Anayasa’nın ruhuna aykırı, evrensel hukuk değerlerine
aykırı. 
Arkadaşlar,
Yargıtayı ve Danıştayı Danıştay, Yargıtay yapan nedir Allah aşkınıza? Yüksek
yargıçları olmadan o mahkemeleri yüksek mahkeme yapan nedir? Onları anayasal
kurum yapan nedir? Anayasa’yı açık seçik ihlal ediyorsunuz. Adınız gibi
biliyorsunuz, bildiğiniz için de beş gün içerisinde atama yapacaksınız. Bakın,
biz burada alelacele bu kanunu görüşüyoruz; bir yerlerde de birileri hangi
hâkimi atayacağını, hangisini atamayacağını tasarlıyor. Bu içinize sinebilir
mi, düşünebiliyor musunuz? Hatta medyaya yansıdı, MİT’ten dosyalar gidiyor
HSYK’ya. Ya, böyle bir hukuk düzeni kime hukuk dağıtacak Allah aşkınıza? Bunu
yapmayın, bu yargıyla böylesine oynamayın. Bakın, yarın bir başka Hükûmet
gelir, 276’yı bulur, aynı yoldan sizin atadığınız bütün yargıçları değiştirir.
Sizi bu yola iten nedir? Korkuyorsunuz. Arkada o kadar haksızlık, hukuksuzluk,
yolsuzluk bıraktınız ki kendinize dönük bir yüksek yargı yapamadan rahat
uyuyamayacağınızı siz de biliyorsunuz ama öyle yağma yok. Haberiniz olsun, bu
yolu açtıktan sonra, bundan sonra sizi kimse kurtaramaz. Kim hükûmet olursa
gelir, o özene bezene atadığınız yüksek yargıçları yine sizin böyle yaptığınız
gibi bir gece darbesiyle bir günde değiştiriverir. 
Değerli
arkadaşlar, bakınız, bu “sivil darbe” anlayışı, bu “biz yaparız” anlayışı, bu
“kendinden olmayan hiç kimseye demokrasi içerisinde yaşam hakkı tanımama”
anlayışı sizi çok tehlikeli bir noktaya getiriyor. Gelin, bundan vazgeçin.
Doğru dürüst bir Anayasa değişikliği yapalım. Herkes elini çeksin yargıdan.
Liyakate göre atamalar yapılsın, o yolları açalım ve sizin de, bizim de,
hepimizin de yargılanacağı adil mahkemeler ve adil yüksek yargı organlarını hep
beraber kuralım. Bunu bir fırsat olarak değerlendirin. Bunu bu kötü gidişe ve
sizin bu kaba, despotik anlayışınıza bir dur demek için kullanmanızı umuyorum. 
Genel
Kurulu saygıyla selamlıyorum. (CHP sıralarından alkışlar)
BAŞKAN
– Aynı mahiyetteki ikinci önerge üzerinde Konya Milletvekili Mustafa Kalaycı
konuşacaktır.
MEHMET
NACİ BOSTANCI (Amasya) – Sayın Başkan… 
BAŞKAN
– Bir saniye Sayın Kalaycı.
MEHMET
NACİ BOSTANCI (Amasya) – Sayın hatibin “kaba, despotik anlayışınız”, “sivil
darbe”, iktidar hukuk arasında kurduğu değerlendirmelerin hepsini reddediyoruz
ve hiçbirine katılmıyoruz. 
Kayıtlara
geçmesi için söyledim.
BAŞKAN
– Teşekkür ederim.
Aynı
mahiyetteki diğer önerge üzerinde Konya Milletvekili Sayın Kalaycı
konuşacaktır. 
Buyurun
efendim. (MHP sıralarından alkışlar)
MUSTAFA
KALAYCI (Konya) – Sayın Başkan, değerli milletvekilleri; hepinizi saygılarımla
selamlıyorum.
Tasarının
resmî gerekçesinde istinaf mahkemelerinin faaliyete geçmesi gösterilse de bu
düzenlemeyle yüksek yargıda paralel yapıyla ilişkili olduğu iddia edilen
isimlerin varlığına son verilmesinin hedeflendiği açıktır. 
Başta
Sayın Meclis Başkan Vekilimiz olmak üzere Adalet Bakanı, Adalet Komisyonu
Başkanı ve içinizde birçok arkadaşımız 2010 yılında da Meclisteydi. Bir soru
soracağım: 2010 Anayasa referandumuyla birlikte yargıda yapılan
değişikliklerden dolayı Adalet ve Kalkınma Partisi olarak memnun musunuz? 
Paralel
yapılanmanın baş sorumlusu AKP hükûmetleridir. Bu yapıyla on iki yıl boyunca
beraber yürüyen, yağan yağmurda beraber ıslanan siz değil miydiniz? Paralel
yapıyı Türkiye’nin ve Türk milletinin başına musallat eden sizsiniz. Başta
çözüm süreci olmak üzere ihanet projelerini birlikte yürüten sizsiniz.
Dolayısıyla, paralel yapının suç ortağı da sizsiniz. 
“Paralel
yapılanmayla ilgili olarak bizi kimse uyarmadı.” diyemezsiniz. Bu konuda daha
önce yaptığı tespitlerle, uyarılarla haklı çıkan kişi Milliyetçi Hareket
Partisi Genel Başkanı Devlet Bahçeli olmuştur. “Okyanus ötesi” kavramını
literatüre sokan MHP lideri Devlet Bahçeli’nin o dönem yaptığı açıklamaların
her kelimesi, her cümlesi tarihe geçecek içerik taşımakta olup bugünlerde haklı
çıkmasının nişanesi olmuştur. Milliyetçi Hareket Partisi lideri Sayın Devlet
Bahçeli’nin özellikle 31 Mart 2011 tarihinde Fethullah Gülen ve cemaatiyle
ilgili yaptığı uyarı ve tespitlere AKP yetkilileri çok şiddetli tepki
göstermişti. O dönemin Başbakanı, şimdiki Sayın Cumhurbaşkanı bakın ne demişti:
“MHP’nin bir defa Fethullah Hoca Efendi’ye saldırısı gerçekten bana göre ihanet
derecesindedir. Bu hiç ahlaki değil, çok çok çirkin bir şey. Yani Hoca Efendi
işi gücü bırakmış da Bahçeli'yle mi uğraşıyor? Bir defa, onun bulunduğu makam
böyle bir şeye müsaade etmez. Bu çok çirkin, çok ayıp bir şey. Ben bunu ihanet
derecesinde kınıyorum.” Bu sözler bir ibret vesikası olarak arşivlerde
kayıtlıdır. Milliyetçi Hareket Partisi Genel Başkanı Devlet Bahçeli’nin
açıklamalarından rahatsız olmak için Türk milletinin geleceğini düşünmemek
yeterli sebeptir. AKP de o dönem aynen bunu yapmıştır. MHP Lideri Devlet
Bahçeli her zaman olduğu gibi “Önce ülkem.” derken Sayın Cumhurbaşkanı şimdi
yaptığı gibi o günlerde de “Önce ben.” demiştir. 
Şu
an Hükûmet üyesi olan başka isimlerin de şiddetli tepkilerine şahit olduk.
“Türkiye’de vatanseverlik olarak görülmesi gerekirken ‘Efendim, bu faaliyetler
kapatılsın ya da bir süre bile olsa durdurulsun.’ demeyi gerçekten anlamak,
herhangi bir mantıklı açıklamasını yapmak mümkün değildir. Son derece talihsiz,
keşke öyle açıklama yapılmasaydı.” diyen Başbakan Yardımcısı Numan
Kurtulmuş’tur. “Bu, aynen 28 Şubat gibi, 12 Eylül öncesi gibi büyük bir
senaryodur. Cemaat dövülerek ve cemaat üzerinden başka bir algı oluşturularak
12 Haziran 2011 tarihinde yapılacak seçimlerde iktidarın rengini ve Türkiye'nin
değişim yönünü bir şekilde etkilemeye çalışmaktadır.” diyen Çalışma Bakanı
Süleyman Soylu’dur. “İnsan merkezli bir hizmeti esas alan insana ve insanlara
‘Siz görevlerinizi ve hizmetlerinizi durdurun.’ denir mi? Bir siyasi parti
genel başkanının bu kadar hassas ve bu kadar aleni bir konuyu görememesi, böyle
bir ferasetsizlik örneğini ortaya koyması doğrusu çok üzüntü verici bir
durumdur.” diyen Tarım Bakanı Faruk Çelik”tir. “Bu ayıp bir şey. Hayatı
millete, hatta insanlığa hizmetle geçmiş bir büyük zat için böyle bir şeyler
düşünmek, böyle bir şeyle suçlamada bulunmak son derece çirkin. Onun için
yapılan bu haksız saldırıyı şiddetle kınıyorum. Türk siyaset tarihine kara bir
leke olarak geçmiştir.” diyen Sağlık Bakanı Recep Akdağ’dır. AKP’nin başka
yetkilileri de benzer açıklamalarda bulunmuştur. Adalet Bakanı da boş
durmamıştır. Cemaatin bir etkinliğinde “Bu ateşi yakan, bu yolu açan, bu fikri
veren ve destek olan muhterem Fethullah Gülen Hoca Efendi’ye Antalya’dan gönül
dolusu sevgiler, saygılar gönderiyorum.” diyen Sayın Bekir Bozdağ’dır. Geçmişte
bu sözleri sarf edenlerin biraz utanma duyguları varsa toplum içine
çıkamamaları gerekmektedir. 
Bütün
bu olan bitenlerden sonra, Sayın Cumhurbaşkanı dâhil tüm AKP zihniyetinin,
öncelikle Milliyetçi Hareket Partisi Genel Başkanı Devlet Bahçeli’den ve Türk
milletinden özür dilemesi gerekmektedir. MHP Lideri Devlet Bahçeli’yi
anlamayan, anlamak istemeyenler bugüne kadar yaşattıklarıyla sanırım
anlamışlardır.
Teşekkür
ediyorum. (MHP sıralarından alkışlar)
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Önergeler kabul edilmemiştir. 
2’nci
maddeyi oylarınıza sunuyorum: Kabul edenler… Kabul etmeyenler… 2’nci madde
kabul edilmiştir.
İDRİS
BALUKEN (Diyarbakır) – Sayın Başkan…
BAŞKAN
– Buyurun Sayın Baluken.
Bir
dakika süreyle söz veriyorum.
VI.- AÇIKLAMALAR (Devam)
31.- Diyarbakır Milletvekili İdris Baluken’in, Atatürk
Havalimanı’nda gerçekleştirilen terör saldırısında hayatını kaybedenlerin
sayısının giderek arttığına ve bu kadar vahim bir tabloda teknik bir tartışma
yürütmenin siyaset kurumunun ve Meclis itibarı açısından değerlendirilmesi
gereken bir husus olduğuna ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan.
Atatürk
Havalimanı’ndaki patlamayla ilgili demin grubumuz bilgi istemişti ve Sayın
Adalet Bakanı bir canlı bomba saldırısının olduğunu ve 10 yurttaşımızın
yaşamını yitirdiğini ifade etmişti. Ancak, şu anda Genel Kurul çalışmalarında
olduğumuz için daha çok basın üzerinden ve telefon aracılığıyla ulaşabildiğimiz
arkadaşlardan bilgi alıyoruz. 
Son
edindiğimiz bilgilere göre, yaşamını yitiren yurttaşların sayısı 28 olarak
ifade ediliyor, yine, 60’ın üzerinde yaralı var. Sanırım, bazı resmî
açıklamalarda birden fazla canlı bombanın olduğuna dair bazı bilgiler
paylaşmışlar. Yani, bütün bu belirsizliklerle ilgili tabii ki Genel Kurulda
sayın Kabine üyelerinden bir yeni bilgilendirme isteme durumu ortaya çıkıyor. 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Baluken.
İDRİS
BALUKEN (Diyarbakır) – Aslına bakarsanız, tabii, böyle bir vahim terör
saldırısı sonrasında Meclisin kapanmamış olması, çalışmalarına devam ediyor
olması doğru olan tutumdu. Ancak, bu kadar vahim bir tablo önümüze gelince de
yani ortada bu kadar cenaze, bu kadar yaralılar varken de burada çok teknik bir
tartışma yürütmek de yani hem siyaset kurumunun itibarı hem Meclis itibarı
açısından değerlendirilmesi gereken bir husustur. 
Tekrar,
bu vesileyle, ben yaşamını yitiren yurttaşlarımıza Allah’tan rahmet, yaralılara
acil şifalar, bütün halkımıza da geçmiş olsun dileklerimi iletmek istiyorum.
BAŞKAN
– Teşekkür ediyorum.
Sayın
Gök, buyurun.
Size
de bir dakika süreyle söz veriyorum.
32.- Ankara Milletvekili Levent Gök’ün, Atatürk
Havalimanı’nda gerçekleştirilen terör saldırısında hayatını kaybedenlerin
sayısının giderek arttığına ve Hükûmetin gelinen aşama konusunda yeni bir
bilgilendirme yapmasına ihtiyaç olduğuna ilişkin açıklaması
LEVENT
GÖK (Ankara) – Bugün Türkiye açısından yine uzun bir gün ve gece olacak, o
anlaşılıyor. Yani, İstanbul’da gerçekleştirilen terör saldırısında hayatını
kaybeden yurttaşların sayısının giderek arttığına üzüntüyle ne yazık ki tanık
oluyoruz. Böyle bir tablo Türkiye'nin hak ettiği bir tablo değil. Böyle bir
tablo Türkiye'nin bütün dünyayla olan iletişimine, saygınlığına son derece gölge
düşürecek bir tablo. Bu tabloyu önlemek elbette Hükûmetin görevi. Gerçekten,
bugün, şu anda derin üzüntü içerisindeyiz. Elbette teröre karşı hep beraber,
moral değerler açısından beraber olacağız, birlik olacağız ama böyle iyi
korunan bir havalimanında ölü sayısının saatler içerisinde giderek artması ve
hâlen daha kesin sonucun verilememesi de ayrı bir olgu olarak ortada duruyor.
Bu tabloyu aşmamız gerekiyor Sayın Başkan. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen.
LEVENT
GÖK (Ankara) – Bu tablo şu anda, yarın ne olacağı konusunda, hepimizi endişeye
sevk eden bir rakamın ortaya çıkması konusunda gerçekten çok ciddi
tereddütlerimiz var. Böyle bir tablonun aşılabilmesi açısından da elbette hep
bizlere düşen duyarlılık içerisinde davranacağız ama Hükûmetin bu konuda, son
gelinen aşama konusunda yeni bir bilgilendirme yapma ihtiyacı bir kez daha
ortaya çıkıyor. Eğer Sayın Bakana ulaşan başkaca bilgiler varsa, onu da
Meclisimizle paylaşırsa onu da dinleme olanağına erişiriz.
Tekrar,
ölen herkese Allah’tan rahmet diliyorum.
BAŞKAN
– Teşekkür ediyorum.
Sayın
Bostancı, buyurun.
33.- Amasya Milletvekili Mehmet Naci Bostancı’nın,
Atatürk Havalimanı’nda gerçekleştirilen terör saldırısını şiddetle kınadığına
ve Meclisin çalışmalarını devam ettirmesinin aynı zamanda teröre karşı kendi
hayat rutinlerini sürdürmeleri istikametinde vatandaşlara bir mesaj olacağına
ilişkin açıklaması
MEHMET
NACİ BOSTANCI (Amasya) – Sayın Başkan, teşekkür ediyorum. 
İstanbul’daki
terör saldırısını şiddetle kınıyorum, telin ediyorum. Alçakça bir saldırı.
Türkiye Cumhuriyeti devleti ve milleti bu tür terör saldırılarının üstesinden
gelebilecek kararlılığa ve iradeye sahiptir. Hayatını kaybedenlere Allah’tan
rahmet diliyorum, yaralılara şifa diliyorum. 
Terör
karşısında toplumun yapması gereken kendi hayatını, rutini neyse onu
sürdürmesidir. Terörün kastı zaten, insanların hayatlarının akışını, rutinini
bozmak, korku ve endişe yaratmak, olağanın dışında bir hayat çizgisini
insanlara dayatmaktır, bunu kabul edemeyiz. 
Teröre
karşı devlet, Hükûmet, emniyet güçleri, hukuk, herkes; sağlık görevlileri,
bunlar görevlerini yapıyorlar. Vatandaşa düşen, insanlarımıza düşen de teröre
karşı direnişin bir yöntemi olarak mutlak surette…
(Mikrofon
otomatik cihaz tarafından kapatıldı) 
BAŞKAN
– Lütfen tamamlayın siz de.
MEHMET
NACİ BOSTANCI (Amasya) –…kendi hayatlarını, rutini neyse öylece sürdürmektir.
Meclisin de yapması gereken çalışmalarını sürdürmektir. Tabii ki acımız
büyüktür, teröre karşı buradaki ortak dayanışmayı ve duyarlılığı da görüyoruz
ve bundan da memnunuz. Çalışmaları devam ettirmek, Meclisin kendi gündemine
sahip çıkarak çalışmalarını devam ettirmesi aynı zamanda vatandaşlarımızın
teröre karşı kendi hayat rutinlerini sürdürmeleri istikametinde de onlara bir
mesaj olacaktır.
Saygılarımla,
teşekkürler.
BAŞKAN
– Teşekkür ediyorum.
IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Danıştay Kanunu ile Bazı Kanunlarda Değişiklik
Yapılmasına Dair Kanun Tasarısı (1/726) ve Adalet Komisyonu Raporu (S. Sayısı:
400) (Devam)
BAŞKAN
– Sayın milletvekilleri, 3’üncü madde üzerinde üç adet önerge vardır. Aynı
mahiyetteki bu önergeleri okutacağım ve birlikte işleme alacağım. Talepleri
hâlinde önerge sahiplerine söz vereceğim veya gerekçelerini okutacağım.
Şimdi,
aynı mahiyetteki önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 400 sıra sayılı Danıştay Kanunu ile Bazı Kanunlarda Değişiklik Yapılmasına
Dair Kanun Tasarısı’nın 3’üncü maddesinin tasarı metninden çıkarılmasını arz ve
teklif ederiz.
 İsmail Faruk Aksu  Mustafa
Kalaycı  Ahmet Kenan Tanrıkulu
 İstanbul  Konya 
İzmir
 Mehmet Parsak  Kamil
Aydın Mehmet Günal
 Afyonkarahisar Erzurum Antalya
 Kadir Koçdemir
 Bursa 
Aynı
mahiyetteki diğer önergenin imza sahipleri: 
 Çağlar Demirel Dirayet
Taşdemir Berdan Öztürk
 Diyarbakır Ağrı
 Ağrı
 Erol Dora Meral
Danış Beştaş 
 Mardin Adana 
Aynı
mahiyetteki diğer önergenin imza sahipleri: 
 Ömer Süha Aldan Cemal
Okan Yüksel Necati Yılmaz
 Muğla  Eskişehir Ankara
 Zeynel Emre Namık
Havutça Mehmet Gökdağ
 İstanbul Balıkesir Gaziantep
 Erdoğan Toprak Mahmut
Tanal
 İstanbul İstanbul
BAŞKAN
– Komisyon aynı mahiyetteki önergelere katılıyor mu?
ADALET
KOMİSYONU BAŞKAN VEKİLİ HAKKI KÖYLÜ (Kastamonu) – Katılmıyoruz Sayın Başkan.
BAŞKAN
– Hükûmet katılıyor mu?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım.
BAŞKAN
– Aynı mahiyetteki önergeler üzerinde ilk söz İstanbul Milletvekili Zeynel
Emre’ye aittir.
Buyurun
Sayın Emre. (CHP sıralarından alkışlar) 
ZEYNEL
EMRE (İstanbul) – Sayın Başkan, değerli milletvekilleri; hepinizi saygıyla
selamlarım.
Bugün
burada konuştuğumuz, yüksek yargıyı tamamen tasfiye eden yasa tasarısının bir
görünen gerekçesi var. Görünen gerekçesi, istinaf mahkemelerinin açılacak
olması nedeniyle yüksek yargıya mensup üyelerin boş yere koltuk işgal etmemesi.
Bir de görünmeyen, açıklanamayan, dile getirilemeyen, izah edilemeyen gerekçe
var, o da şu: Geçmişte, yakın zaman içerisinde, bugüne kadar yapmış olduğunuz
değişikliklerle birlikte yargının hedeflemediğiniz noktada, şu an çatıştığınız
grupların eline geçtiği düşüncesi ve bununla birlikte yargıyı tamamen ele
geçirme. 
Bu
yasa tasarısı AKP iktidarı döneminde yargıya ilişkin dördüncü önemli değişiklik
olarak değerlendirilebilir. Bunun ilk ayağı 12 Eylül 2010 referandumunda
Anayasa’nın 26 maddesinde değişiklik öngören referandum ve sonucu. Orada da
asıl amaç yargıyı ele geçirmekti. Hatta orada 26 maddeden ibaret ama ne sizin
ne Türkiye’nin gündeminde esas itibarıyla, işte diğer maddelerden biri vergi
borcu olanların yurt dışı çıkış yasaklarının kaldırılmasına yönelik madde.
Bunlar pragmatik bir şekilde, yasanın referandumdan geçmesi düşüncesiyle peşine
ilave edilen değişikliklerdi. 12 Eylül referandumuna giderken burada ilk
adımları atıldığı zaman AKP Grubunun grup toplantısında darbe mağduru
insanların acıları sömürülerek gözyaşları içerisinde başlayan bir süreçti,
sonunda ise balkon konuşmasında okyanus ötesine şükranlar sunularak tamamlandı.
Daha sonra iki değişiklik daha yapıldı Yargıtay ve Danıştay üyeliklerinin
sayısını artırmaya yönelik. O zamanki görünen gerekçe de iş yükünün fazlalığı
idi. Şimdi iş yükünün azlığı nedeniyle tüm üyelikler düşürülüyor, o zaman da
tam tersiydi. 
Değerli
milletvekilleri, dünyada acaba böyle bir örnek var mıdır diye baktığımızda yani
yüksek yargıyı tamamen ortadan kaldıran bir kanunla hepsinin işine son veren
bir düzenlemeye bizden başka imza atan ülke var mı dediğimizde, çok yakın zaman
içerisinde yok. En son 1942 Nazi Almanyası’nda, Hitler döneminde olmuş,
çıkarılan bir yasayla birlikte tüm yüksek yargıçların görevlerine son verilmiş.

Değerli
milletvekilleri, Washington merkezli Dünya Adalet Projesi’nin yargıya ilişkin
bir araştırmasında Türkiye 102 ülke arasında 80’inci sırada, 2014 yılında
59’uncu sıradayken şimdi 80’inci sıradayız; inanın, orada bizim üzerimizde yer
alan ülkeleri sıralasam tüm Meclis bu durumdan utanç duyar. Yine, Avrupa
Birliği 2015 İlerleme Raporu’nun yargı bağımsızlığı başlığı altında yapılan
tespitine göre Türkiye’de hâkim ve savcılara güçlü bir siyasi baskı
uygulanmakta. 
Bugün
burada görüşülen yasa tasarısının hukukun genel prensiplerine, Anayasa’ya,
hâkimlik teminatına aykırılık teşkil ettiğini hepimiz biliyoruz. Ben, bu konu o
kadar açık ki sizin bunu görmemenize imkân olmadığını düşünüyorum. O nedenle,
işin özüne ilişkin daha fazla noktaya temas etmeden son olarak tüm Türkiye’ye
şunu ifade etmek istiyorum: Önümüzdeki aylar belli ki sadece iklimsel açıdan
sıcak geçmeyecek, siyasi atmosfer de sıcak olacak. Böylesine önemli bir yasa
tasarısını bu denli büyük bir süratle yasalaştırma çabası manidardır. Belli ki
Yüksek Seçim Kurulunun tamamen yandaş hâle getirilme çabası ve bununla birlikte
siyasi partilerin kararlarını hukuka uygunluk açısından denetleyen Yargıtayın
ilgili dairesinin de bir an evvel yandaş hâle getirilmesiyle birlikte
diktatörlüğe giden yolların taşları da bir bir dizilmeye devam edecektir. 
Değerli
arkadaşlar, bu yasayla birlikte Yargıtay ve Danıştayın işte 517 olan Yargıtayın
üye sayısı 300’e düşecek, Yargıtayın da yine sayısı çok önemli bir oranda
azalacak. Geriye atanacak üyelerin tespiti nasıl olacak, kim bunu tespit
edecek; kimin gerçekten objektif karar verdiğini, kimin bir yerlerden talimatla
karar verdiğini kim tespit edecek? İstihbarat örgütlerinin verdiği raporlar
doğrultusunda olacak. Yani işin özü, bu yasanın çıkmasıyla birlikte hoşa
gidilmeyen, beğenilmeyen kararları veren hâkimler tamamen tasfiye olacak. 
Hepinize
saygılar sunarım. (CHP sıralarından alkışlar)
BAŞKAN
– Aynı mahiyetteki diğer önerge üzerinde söz isteyen Ağrı Milletvekili Berdan
Öztürk.
Buyurun
Sayın Öztürk. (HDP sıralarından alkışlar) 
BERDAN
ÖZTÜRK (Ağrı) – Sayın Başkan, değerli milletvekilleri; 400 sıra sayılı Danıştay
Kanunu ile Bazı Kanunlarda Değişiklik Yapılmasına Dair Kanun Tasarısı’nın
3’üncü maddesi üzerine grubum adına söz almış bulunmaktayım. Genel Kurulu
saygıyla selamlıyorum.
Öncelikle,
sonda söyleyeceğim sözü en başta belirteyim: Yapılması amaçlanan Anayasa
değişikliğinin Anayasa'ya aykırılık teşkil ediyor olması sebebiyle söz konusu
madde tasarıdan tamamıyla çıkartılmalıdır. Aslında sadece 3’üncü madde değil,
tasarının tamamı yargıyı araçsallaştırma ve "iktidarın sopası" olarak
kullanmak için hazırlanmış bir tasarı olarak önümüzde durmaktadır.
Önceki
değişikliklerin tamamına baktığımızda amaçlanmak istenen Danıştayda hakim güç
olma çabasıdır. AKP Hükûmeti kendisine yüklenen misyon gereği vesayet rejiminin
dayanaklarından olan yüksek yargı kurumlarında daha çağdaş, çoğulcu ve hukukun
üstünlüğü ilkesine bağlı olması gerekçeleriyle yüksek yargı organının üye ve
daire sayısını artırmışken şimdi aynı gerekçelerle bu sefer de azaltma çabaları
vardır. AKP Hükûmetinin, en çok eleştirdiği tek parti dönemini bu kadar taklit
etmesi, mevcut dönemin uygulamalarına bu kadar öykünüyor olması aynı zamanda en
büyük talihsizliğidirde. Cumhuriyetin ilk yıllarında kurucu gücün sopası olarak
işlev gören istiklal mahkemelerinin sözde modern versiyonlarını oluşturma
çabalarınız da sizleri kurtarmaya yetmeyecektir. İstiklal mahkemeleri nasıl ki
bütün muhalifleri etkisizleştiren, tasfiye eden ve bütün bir toplumu kanun
zoruyla yukarıdan aşağıya biçimlendirmeye çalışan devletin zor aygıtları olarak
bugün iktidarınız sayesinde yeniden güncellenmektedir.
Türkiye
Cumhuriyeti devleti, kuruluşundan beri yargı sistemini oturtamamış, herkese
adalet anlayışını bir türlü benimseyememiş, devletin bekası söz konusu olunca
demokratik parlamenter sistem darbeler yoluyla feshedilerek kendine göre bir
yargı sistemi oluşturma sıradan bir durum olarak topluma yedirilmiştir. Bütün
partilerin iktidara geldiklerinde yaptıkları ilk iş yargı sistemiyle oynamak
olmuştur. Objektif kriterlerin ortadan kaldırılıp subjektif kriterleri esas
alan ve aslında sivil darbe olarak da nitelenebilecek olan bu girişimler
neredeyse bu ülkenin kaderi hâline gelmiştir. 
Söz
konusu Kürtler olunca, söz konusu demokratlar, devrimciler, muhalifler olunca
özel mahkemeler devreye sokulmuş ve türlü türlü isimler verilerek yapılan
kötülükler perdelenmiştir. Adı ister istiklal mahkemeleri olsun ister Devlet
Güvenlik Mahkemesi olsun isterse özel yetkili mahkemeler olsun, hepsinin ortak
yanı ve amacı devletin bekası adına adaleti törpülemek ve muhalifleri tasfiye
etme amacı gütmüştür. İktidarların yargı eliyle kendilerine sağlamaya çalıştığı
bu devasa avantaj alanının yeniden ve yeniden bu denli deforme edilmesi boşuna
değildir: Kendilerini korumaya almak… Ama unutulan bir şey var: Toplumda en
büyük güveni eninde sonunda adil bir mahkemenin bulunabileceği inancı sağlar.
İktidarınız boyunca siz bu inancı dinamitlediniz. İktidarınız boyunca vesayetle
mücadele altında oynadığınız mağdur rolüyle yargıyı yamalı bir bohçaya çevirme
uğraşlarınız bugün de türlü adlarla kendini tekrar etmeye devam etmektedir.
Kendinize yeni “Üç Aliler” mahkemesi ya da divanı oluşturma çabalarınız,
yaşadığınız korkularla yakından ilgilidir. Yaptıklarınız, işlediğiniz suçlar,
kirli ittifaklarınız o kadar çok ki, daha dün yargıda kendi yaptığınız
değişikliklere bile güvenemez bir hâle dönüştürdünüz. O kadar çok batağın içine
batmışlığınızı yargıyı kendinize bağlayarak kurtulmaya çalışıyorsunuz. Yargıyı
iktidarınızın bir sopası hâline getirerek bütün bir toplumu zapturapt altına
almaya çalışıyorsunuz. Karşınızda size siyaseten muhalefet edecek
muhaliflerinizi yargı sopası eliyle tasfiye etmek, yandaşlarınıza peşkeş
çekeceğiniz ekonomik kaynakları sorunsuz, kılçıksız bir şekilde servis etmek
için yaptığınız bu hazırlık sizin de başınızı yiyecektir bilesiniz. Kant'ın
dediği gibi "Adalet dünyadan kalkarsa, insan hayatına değer verecek bir
şey kalmaz.”
Hepinizi
saygıyla selamlıyorum. (HDP sıralarından alkışlar)
BAŞKAN
– Aynı mahiyetteki diğer önerge üzerinde söz isteyen Bursa Milletvekili Kadir
Koçdemir.
Buyurun
Sayın Koçdemir. (MHP sıralarından alkışlar)
KADİR
KOÇDEMİR (Bursa) – Sayın Başkan, değerli milletvekilleri; hepinizi saygıyla
selamlıyorum.
Demin,
Adalet ve Kalkınma Partisi grup başkan vekilimizin terör olayıyla ilgili
“Rutinimize devam edelim, çalışmaya devam edelim.” teklifi, burada yapılanlara
baktığımızda bir ironi olsa gerek çünkü burada yapılan, İç Tüzük’ün emrettiği
hususlarda tahammül etme dışında kimse kimseyi dinlemiyor, çok ağır
değerlendirmeler bile dinlenmeden, sadece oylama yapılırken kapılar açılıp
içeri arkadaşlarımız geliyor, parmaklarını, kollarını kaldırıyor ve gidiyor.
Demin
bir biyolojik, toplumu benzetmeden bahsetmiştim. Başka bir şey aklıma geldi.
Size bir hastalıktan söz etmek istiyorum. Biliyorsunuz, vücutta hücreler
dokuları, dokular da organları oluştururlar. Bu hastalık bir hücre hastalığı.
Bu hastalıkta hücre kendisini dokuya, hâliyle, ait olduğu organa bağlı
hissetmez; o tanımlandığı konumu reddeder, bunun dışında çalışmaya başlar.
Yine, bu hastalıkta bu hücre fonksiyonunu kendisi tarif eder ve vücutta
kendisine ayrılan enerjiyle yetinmez, “Her şey benimdir.” der. Bu gelen
enerjiyi almak için yeri geldiğinde yeni kanallar açar, baypas eder ve olması
gerektiğinden daha fazla büyür ve vücutta alması gerektiğinden daha fazla
enerji ve gücü alır.
Yine
bu hücre, “anjiyogenik faktör” dediğimiz bir açılımla yeni damarlar yapıp
vücutta olduğu yeri, olduğu organı beğenmeyip başka yerlere de atıp kendisini
orada da yaşatmaya devam eder. Bu hastalığın adını zannediyorum biliyorsunuz,
Anadolu’da çoğu zaman telaffuz edildiğinde dahi bulaşır diye “kötü hastalık”
denir; evet, kanserden bahsediyorum.
Toplumu,
birlikte yaşamayı, devlet düzenini bir vücuda benzettiğimizde, bugün karşı
karşıya olduğumuz yasa teklifi bir metastaz hadisesidir. Çünkü bu ülkede bir
hücre kendi yetkisini, konumunu, yemin ettiği çerçeveyi beğenmeyip kendi
tanımını kendi yapıp fiilî duruma göre yetkiler kullanmak istemektedir ve
toplumun başka organ ve birimlere bırakılan hiçbir yerini bırakmayıp bütün her
tarafı kendi kontrolü ve şekillendirmesine tabi tutmak istemektedir. Bunu anlatmak
için “otoriter” kelimesi zayıf kalır; bu, totaliter bir anlayıştır: Toplumdaki
bütün hayat unsurlarının, toplumdaki bütün gelişme unsurlarının kendisine tabi
olması ve kendi kontrolünde olması.
Bu
hastalığı tekrar hatırlayalım: Metastazdan sonra bu hastalık vücudun bütün
fonksiyonlarını bozacak derecede diğer organlarının enerjisini, yetkisini alır
ve en nihayetinde bütün bünyeyi bitirir, öldürür. 
Arkadaşlar,
hakikaten yapılmak istenen amacı gerçekleştirmek için daha başka yollar vardır
ve demin dediğim gibi bu kadar hızlı, bu kadar yangından mal kaçırırmış gibi
bunu yapmak zorunda değiliz. Daha temmuz ayının sonunda istinaf mahkemeleri
yürürlüğe girecek ve şu anda yüksek mahkemelerde dünya kadar dosya birikmiş
vaziyette. Sizlere de milletvekili olarak bazı davaların en azından
çabuklaştırılması, sorulması için talepler geliyordur. Böyle bir ortamda beş
gün içinde siz nasıl bir değerlendirme yapacaksınız? Bu da metastazın bir
göstergesidir. Demek ki buradan bu beş günün çıkacağından emin vaziyette buraya
bu metni gönderenler çünkü burayı sadece bir tasdik yeri, buranın dışında
yazılan mektupların zarfını kapatma ve mühürleme yeri olarak görüyor. 
Bu
açıdan, tekrar düşünmesini istirham ediyor, hepinize saygılar sunuyorum. (MHP sıralarından alkışlar) 
BAŞKAN – Teşekkür ediyorum. 
III.- YOKLAMA
(CHP sıralarından bir grup milletvekili ayağa kalktı) 
LEVENT GÖK (Ankara) – Yoklama talebimiz var efendim. 
BAŞKAN – Evet, aynı mahiyetteki önergeleri oylamadan önce
bir yoklama talebi var. Öncelikle bu talebi karşılayacağım. 
Sayın Gök, Sayın Pekşen, Sayın Aldan, Sayın Sertel, Sayın
Özcan, Sayın Yıldız, Sayın Uslupehlivan, Sayın Çamak, Sayın Erkek, Sayın
Arslan, Sayın Tüm, Sayın Tüzün, Sayın Sarıhan, Sayın Demir, Sayın Gürer, Sayın
Özkoç, Sayın Tümer, Sayın Emir, Sayın Koç, Sayın Özkan. 
Yoklama için üç dakika süre veriyorum ve başlatıyorum. 
(Elektronik cihazla yoklama yapıldı) 
BAŞKAN
– Toplantı yeter sayısı vardır.
IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Danıştay Kanunu ile Bazı Kanunlarda Değişiklik
Yapılmasına Dair Kanun Tasarısı (1/726) ve Adalet Komisyonu Raporu (S. Sayısı:
400) (Devam)
BAŞKAN
- Aynı mahiyetteki önergeleri oylarınıza sunuyorum: Kabul edenler... Kabul
etmeyenler... Önergeler kabul edilmemiştir.
3’üncü
maddeyi oylarınıza sunuyorum: Kabul edenler... Kabul etmeyenler... 3’üncü madde
kabul edilmiştir.
XI.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Ahmet Aydın’ın,
Meclisin, normal işleyişinin dışına çıkmayarak ve tüm kurumlara örnek olarak
çalışmalarına devam edeceğine ilişkin açıklaması 
BAŞKAN
- Sayın milletvekilleri, az önceki talepler ve açıklamalar ışığında biz de bir
açıklama yapma gereği hissettik. 
Başkanlık
Divanı olarak, bu akşam sıralarında meydana gelen İstanbul Atatürk
Havalimanı’ndaki menfur terör saldırılarını bir kez daha şiddetle, nefretle
kınıyoruz. Yaşanan bu menfur bombalı saldırılarda hayatını kaybedenlere
Allah'tan rahmet diliyoruz, yaralılarımıza acil şifalar diliyoruz. 
Bu
tür terör eylemlerini yapanların başlıca amaçları, milletimizin moral ve
motivasyonunu bozmak, devlet kurumlarının sağlıklı işleyişini etkilemek,
toplumda kaos ve kargaşa oluşturmaktır. Yüce Meclisimiz, işleyişinde normalin
dışına çıkmayarak terörün bu amacını reddettiğini gösterecek ve bu tüm
kurumlara örnek olarak çalışmalarına devam edecektir. Gayretiniz, emeğiniz için
tüm milletvekillerine teşekkür ediyorum. (AK PARTİ sıralarından alkışlar) 
IX.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Danıştay Kanunu ile Bazı Kanunlarda Değişiklik
Yapılmasına Dair Kanun Tasarısı (1/726) ve Adalet Komisyonu Raporu (S. Sayısı:
400) (Devam)
BAŞKAN
– 4’üncü madde üzerinde üç adet önerge vardır, aynı mahiyetteki bu önergeleri
okutacağım ve birlikte işleme alacağım.
Şimdi
aynı mahiyetteki önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 400 sıra sayılı Danıştay Kanunu ile Bazı Kanunlarda Değişiklik Yapılmasına
Dair Kanun Tasarısı’nın 4’üncü maddesinin tasarı metninden çıkarılmasını arz ve
teklif ederiz. 
 İsmail Faruk Aksu Mustafa
Kalaycı Ahmet Kenan Tanrıkulu
 İstanbul Konya İzmir
 Mehmet Parsak  Kamil
Aydın Mehmet Günal
 Afyonkarahisar Erzurum Antalya
Aynı
mahiyetteki diğer önergenin imza sahipleri:
 Çağlar Demirel Filiz
Kerestecioğlu Demir Dirayet Taşdemir
 Diyarbakır İstanbul Ağrı
 Meral Danış Beştaş Mehmet
Emin Adıyaman Erol Dora
 Adana Iğdır Mardin
Aynı
mahiyetteki diğer önergenin imza sahipleri:
 Ömer Süha Aldan Cemal
Okan Yüksel  Necati Yılmaz
 Muğla Eskişehir Ankara
 Zeynel Emre Namık
Havutça Mehmet Gökdağ
 İstanbul Balıkesir Gaziantep
 Erdoğan Toprak Mahmut
Tanal Murat Emir
 İstanbul İstanbul Ankara
BAŞKAN – Komisyon aynı mahiyetteki önergelere katılıyor
mu?
ADALET KOMİSYONU SÖZCÜSÜ YILMAZ TUNÇ (Bartın) –
Katılmıyoruz Sayın Başkan.
BAŞKAN – Hükûmet?
ORMAN VE SU İŞLERİ BAKANI VEYSEL EROĞLU
(Afyonkarahisar) – Katılmıyoruz Başkanım.
BAŞKAN – Aynı mahiyetteki önergeler üzerinde ilk söz
Ankara Milletvekili Murat Emir’e aittir.
Buyurun Sayın Emir. (CHP sıralarından alkışlar) 
MURAT EMİR (Ankara) – Sayın Başkan, değerli
milletvekilleri; Genel Kurulu saygıyla selamlıyorum.
Tabii, böylesine acı bir olay yaşadığımız bugünde
Danıştayı, Yargıtayı ayrıntılarıyla konuşmak çok olanaklı değil çünkü hepimizin
yüreği yanıyor, buna şüphe yok.
Yalnız, değerli arkadaşlar, sizlerin bir öz eleştiri
yapma zamanınız geldi. Sadece terörden sonra “Millî birlik olalım. Bakın
Avrupalılar, Fransızlar ne güzel millî birlik oluyorlar, biz de sizden aynısını
bekliyoruz.” demekle olmaz. Öz eleştiri yapmanız gerekiyor, öz eleştiri son
derece önemli. Bu ülke böylesine kan gölü hâline sizin iktidarınız döneminde
getirildi ve sizin iktidarınızın katkılarıyla bu hâle geldi. Dışarıdan
Türkiye'ye terör ithal ettiniz. Defalarca bu kürsüden uyarılmış olmanıza
rağmen, işiniz olmadığı hâlde Orta Doğu’yla, Suriye’yle, Irak’la ve oraya
silahlar gönderecek kadar, oranın her türlü işine karışacak kadar dış politika
ürettiniz, maceracı davrandınız, her türlü cihadist, Selefi grupla iş birliği
yaptınız ve terör de geldi sizi buluyor ve bulmaya devam ediyor. Bu öz
eleştiriyi yapmadığınız sürece bugün “Üzgünüz.” söylemlerinizin hiç mi ama hiç
karşılığı yoktur. 
HALİS DALKILIÇ (İstanbul) – Çok ayıp, çok! Bu çok ayıp!
MURAT EMİR (Devamla) – Doğrusunu söylüyoruz, burada
gelip öz eleştiri yapacaksınız.
HALİS DALKILIÇ (İstanbul) – Terörün üzerinden siyaset
üretmeyin. Ayıp!
MURAT EMİR (Devamla) – Niye biliyor musunuz? Öz
eleştiri şu açıdan çok değerli… Çünkü aynı zamanda yargı konusunda da öz
eleştiri yapmıyorsunuz. 
MEHMET NACİ BOSTANCI (Amasya) – O zaman sen öz eleştiri
yap, çok kıymetliyse öz eleştiri yap. Başkasından istenmez öz eleştiri, kendin
yaparsın.
MURAT EMİR (Devamla) – Yaptığınız tek şey: “Biz
paraleli yerleştirdik, meğer bize karşı tavır aldılar, şimdi bize tavır
almayacak hâkimleri yerleştireceğiz.” diyorsunuz. Aynı kafayla aynı yola devam
ediyorsunuz. Bu yol yol değildir. Dış politikada dış ülkelerden özür
dileyeceksiniz, diz çökeceksiniz, Türkiye'de de “Yanılmışız.” diyeceksiniz;
olmaz öyle şey. Buraya geleceksiniz, öz eleştirinizi vereceksiniz. Öbür türlü,
göz yaşlarının hiçbir karşılığı olmadığını bilmelisiniz.
Değerli arkadaşlar, kanunun gerekçesine bakıyoruz,
istinaf mahkemeleri kuruluyormuş, o yüzden ihtiyaç azalıyormuş. Bir defa, bu
külliyen yanlış, külliyen yalan çünkü hiçbir dosya istinaf mahkemelerine
gitmiyor, istinaf mahkemeleri boş şu anda, kuruldu ama boş. Yani, Danıştayın,
Yargıtayın iş yükü aynen devam ediyor. O hâlde aceleniz ne? Bazen Komisyonda da
itiraf ettiniz, burada ettiniz, “Biz beğenmediğimiz birilerini temizleyeceğiz.”
dediniz. Biz de diyoruz ki: Biz onları beğenmiyoruz ama sizi de beğenmiyoruz,
artık elinizi bu yargıdan çekin. 
HALİS
DALKILIÇ (İstanbul) – Sizi de millet beğenmiyor, ne yapacağız şimdi?
MURAT
EMİR (Devamla) - Herkese ve her şeye hâkim olmaya çalışıyorsunuz, her şeyi
kontrol etmeye gayret ediyorsunuz. Kuvvetler ayrılığını bitirdiniz. 
Bakın,
sizin millî irade kavramınız son derece sığ. Buraya gelen -şimdi belki birazdan
yine gelecek grup başkan vekiliniz- hepinizin söylediği aynı şey; hiç yaratıcı
değilsiniz, itiraf etmeniz lazım. “Yüzde 49,5 aldık, halk bize rey verdi.”
Evet, halk size rey verdi ama halk size bu ülkeyi demokratikleştirin, barış
getirin diye verdi. Yoksa, siz bu ülkeyi kutuplaştırın diye vermedi ki, sivil
darbe yapın diye vermedi ki, Meclisteki Meclis çoğunluğunuzla anayasal
kurumları ortadan kaldırın diye vermedi ki, Anayasa’yı açık seçik ihlal edin
diye vermedi ki. 
Bakın,
Anayasa’yı ihlal edeceksiniz, siz de biliyorsunuz ve Anayasa Mahkemesi iptal
edene kadar da atamaları yapacaksınız. Aslında, yapılması gereken… Bu düzenleme
yok hükmündedir, açık seçik hukuka aykırıdır. Yaptığınız beş gün düzenlemesiyle
de olası iptal kararını etkisizleştirmeye dönük yani bir yargı kararını,
Anayasa Mahkemesi kararını etkisizleştirmeye dönük bir işlem yapıyorsunuz. Bu
nedenle de alınması gereken karar, burada bu kanun bu şekilde çıkarsa yok
hükmünde olması gerektiğidir ve Anayasa Mahkemesinden de böylesine teknik ve doğru
bir yargı beklediğimizi ifade etmeliyim. 
Değerli
arkadaşlar, hâkimlerin hâkimlik teminatını ortadan kaldırdınız. “On iki yıl
görev yapar.” diyorsunuz. Hâkimlik teminatını sadece parasıyla algılıyorsunuz.
Siz her şeyi parayla ölçüyorsunuz, bunu biliyoruz ama değerli arkadaşlar, bilin
ki hâkimlik teminatı sadece hâkimin aldığı ücretle ölçülemez. Hâkimlik
teminatını ortadan kaldırıyorsunuz, tabii hâkim ilkesini ihlal ediyorsunuz,
hukuku ayaklar altına alıyorsunuz. 
Sözlü
sınav getirdiniz. Hepimiz biliyoruz, Türkiye’de sözlü sınav demek torpil
demektir, iltimas demektir. Kişiyi alıyorsunuz, Adalet Akademisinde
yetiştiriyorsunuz, yazılı sınava sokuyorsunuz, tatmin olmuyorsunuz, bir de
sözlü sınava alıyorsunuz, üstelik de öyle bir oranda alıyorsunuz ki beğenmediğiniz
kişinin yargıç, savcı olma olanağı asla yok. Bu korku niye, bu çaba niye, bu
telaş niye değerli arkadaşlar?
Bakın,
siz bu yolları açtığınız sürece size rahat uyku yok, bir an evvel bu yanlış
yoldan dönün ve bu hukuku yaralayan, Türk demokrasisini yaralayacak olan ve
sizin bile alnınıza kara bir leke olarak kalacak olan bu düzenlemeden vazgeçin
diyorum.
Saygılar
sunuyorum.
MEHMET
MUŞ (İstanbul) – Sayın Başkan…
BAŞKAN
– Buyurun Sayın Muş.
MEHMET
MUŞ (İstanbul) – Hatip, bizim iktidarımız döneminde ülkenin kan gölüne
döndüğünü…
MURAT
EMİR (Ankara) – Dönmedi mi? Dönmediyse “Dönmedi.” desinler, bence de çıksınlar.
MEHMET
MUŞ (İstanbul) – …terörü ülkeye ithal ettiğimiz, terör örgütleriyle iş birliği
yaptığımız gibi asılsız iddialarda bulunmuştur. Bu açık bir sataşmadır, söz
istiyorum bundan dolayı.
BAŞKAN
– Buyurun, sataşmadan dolayı size iki dakika söz veriyorum. (AK PARTİ
sıralarından alkışlar)
Lütfen
yeni bir sataşmaya meydan vermeyelim.
V.- SATAŞMALARA İLİŞKİN KONUŞMALAR (Devam)
14.- İstanbul Milletvekili Mehmet Muş’un, Ankara
Milletvekili Murat Emir’in 400 sıra sayılı Kanun Tasarısı’nın 4’üncü maddesiyle
ilgili önerge üzerinde yaptığı konuşması sırasında Adalet ve Kalkınma Partisine
sataşması nedeniyle konuşması
MEHMET
MUŞ (İstanbul) – Sayın Başkan, değerli milletvekilleri; bugün bir yargı
paketini konuşuyoruz. Çok önce değil, bu Meclis çatısı altında bir araştırma
komisyonu kuruldu: Darbeleri Araştırma Komisyonu. O Darbeleri Araştırma
Komisyonu ne belirledi biliyor musunuz? Bakın, 1994, 1995 yılları döneminin
Adalet Bakanı Mehmet Moğultay, hâkim ve savcı alımları için yapılan bir sınavda
kazananların çoğunluğu imam-hatipli olduğu gerekçesiyle sınavı iptal ettirmiş,
Darbeleri Araştırma Komisyonu bunu tespit ediyor. İşte, buradan eleştiri
yapıyorken birilerinin şöyle geçmiş bir serencamına bakmak lazım. “Bu tasarı
yok hükmündedir.” diyor, “Bu tasarı yok hükmünde sayılmalıdır.” diyor.
Arkadaşlar,
dün de ifade ettim, 367 gibi bir garabet, ne kanunda ne Anayasa’da ne Meclis
hukukunda yazan bir şey, bu, ülkede hukuk diye dayatıldı, bunu unutmayalım.
MURAT
EMİR (Ankara) – Suimisal emsal olmaz Sayın Grup Başkan Vekili.
MEHMET
MUŞ (Devamla) – Bakın, 1962’den günümüze kadar 47 siyasi parti kapatılmış, bu
mudur arkadaşlar özlenen yargı sistemi? 
İDRİS
BALUKEN (Diyarbakır) – DTP’yi kim kapattı?
MEHMET
MUŞ (Devamla) – Bakın, yıl 1974, Bülent Ecevit rüzgârının estiği yıllar.
CHP’nin içinde ve dışında tartışmalar var, aşırı solun CHP’yi ablukaya aldığı
yıllar. Onları yönetmekte zaman zaman acze düşen Ecevit, bir gün ağzındaki
baklayı çıkarıveriyor ve söylediği eksiksiz şu: “Bizim yargımız devrimcilerin
elindedir, korkmayın.” 
Arkadaşlar,
yargı kimsenin elinde olmayacak, devrimcilerin elinde de olmayacak,
başkalarının elinde de olmayacak. 
MAHMUT
TOĞRUL (Gaziantep) – AKP’nin elinde olacak!
MEHMET
MUŞ (Devamla) – Yargı bağımsız olacak. 
ALİ
ŞEKER (İstanbul) – Bunu siz mi söylüyorsunuz!
MEHMET
MUŞ (Devamla) - Bir de bakın, az önce grup başkan vekili terörle alakalı bir
açıklama yaptı, dedi ki: “İstanbul’da yapılan saldırıyla alakalı durumumuzu
ortaya koyuyoruz.” Bir milletvekilinizin attığı “tweet” şudur: “Atatürk
Havalimanı’ndaki terör saldırısını ve iş birlikçileri AKP’yi kınıyorum.” 
MURAT
EMİR (Ankara) – Evet. 
MEHMET
MUŞ (Devamla) – Arkadaşlar, kusura bakmayın da bu hadsizliği yapamaz. (AK PARTİ
sıralarından alkışlar) Bu hadsizliği, kusura bakmasın, diyemez. 
(Mikrofon
otomatik cihaz tarafından kapatıldı) 
MURAT
EMİR (Ankara) – Vekillerinin “tweet”lerine bak ondan sonra konuş. Vekillerinin “tweet”ini
oku. (AK PARTİ ve CHP sıralarından karşılıklı laf atmalar) 
BAŞKAN
– Sayın milletvekilleri, lütfen… 
MEHMET
MUŞ (Devamla) – Eğer bunu açarsanız çok farklı yönlere gidebilir. Hadsizliktir
bu. Böyle şey olur mu ya? (AK PARTİ sıralarından alkışlar)
BAŞKAN
– Sayın Muş, buyurun yerinize. Teşekkür ediyoruz. 
LEVENT
GÖK (Ankara) – Sayın Başkan… 
BAŞKAN
– Buyurun Sayın Gök. 
LEVENT
GÖK (Ankara) – Sayın Başkan… (AK PARTİ ve CHP sıralarından karşılıklı laf
atmalar) 
BAŞKAN
– Sayın Özkan, Grup Başkan Vekiliniz söz aldı. 
Buyurun
Sayın Gök. 
LEVENT
GÖK (Ankara) – Biraz sakinleştirirseniz toplantıyı… 
BAŞKAN
– Kendi grubunuzu susturursanız…
LEVENT
GÖK (Ankara) – Oradan da geliyor. 
BAŞKAN
– Sayın milletvekilleri, lütfen… 
Buyurun
Sayın Gök. 
VI.- AÇIKLAMALAR (Devam)
34.- Ankara Milletvekili Levent Gök’ün, Cumhuriyet Halk
Partisinin teröre karşı olan durumunun çok net olduğuna ve hiçbir
milletvekilinin teröre prim verdirecek anlayışlar içerisinde olmaması
gerektiğine ilişkin açıklaması
LEVENT
GÖK (Ankara) – Sayın Başkan, muhalefetin en önemli icraatı denetimdir.
Muhalefet, gerektiği zaman sert söylemlerde bulunacaktır, iktidar da bundan
derslerini alacaktır. Bu nedenle, az önce AKP Grup Başkan Vekilinin … (AK PARTİ
ve CHP sıralarından karşılıklı laf atmalar)
BAŞKAN
– Bir saniye Sayın Gök. 
Sayın
milletvekilleri, bunun karşılıklı sataşmaların ne size ne grubunuza ne bu
millete ne de bu Meclise faydası yok. 
Grup
Başkan Vekiliniz konuşuyor Sayın Özkan, istirham ediyorum. 
Buyurun
Sayın Gök. 
LEVENT
GÖK (Ankara) – Arkadaşlar, lütfen… 
…Grubumuzu
itham eden sözleri karşısında bir değerlendirme yapma ihtiyacı ortaya
çıkmıştır. 
Cumhuriyet
Halk Partisinin teröre karşı olan durumu çok nettir. Ben, bir sataşma nedeniyle
söz almak istemiyorum şu anda ama bugün, çok soğukkanlı olmamız gereken bir
gün. 
MEHMET
MUŞ (İstanbul) – Doğru. 
LEVENT
GÖK (Ankara) - Terörün yaratacağı moral değerler konusunda AKP Grubundan da
kimi milletvekillerinin, Genel Başkanımızın dün yaptığı konuşmadan sonra “Bu
patlamanın olması acaba tesadüf mü?” diyen “tweet”leri karşısında sayın AKP
grup başkan vekilinin de gerekli hassasiyeti göstermesini isterim. Ben o
“tweet”i hiç ciddiye almadım, almak dahi istemem. Gün o gün değildir. Gün,
sayısını daha şu anda bilemediğimiz hayatını kaybeden yurttaşlarımız
karşısında, Emniyet güçlerimiz karşısında toplumumuzu toparlama dönemidir
değerli arkadaşlar. Bazen sorumluluk hissedeceğiz, bazen birbirimizi böyle
sıcak anlarda, yakıcı anlarda hiç olmazsa bir araya getirecek söylemlerde
bulunacağız ama Cumhuriyet Halk Partisi iktidarda değil, Emniyeti bizden değil,
valisi bizden değil; AKP’den bir milletvekilinin attığı “tweet”te sanki bu işi
Kılıçdaroğlu yapmış gibi bir “tweet” atıyor. Bu ne kadar yanlıştır değerli
arkadaşlarım. Bunlardan özenle kaçınalım değerli arkadaşlar, bunlar iyi bir yol
değil. Bunlar bizi doğru yola götürmez Sayın Başkan. Benim şu anda yüreğim
yanıyor. O ölen insanlar karşısında bir muhalefet partisi milletvekili olarak
elbette isyan ediyoruz, elbette yönetenlerin sorumlu olduğu noktalar var ama
bir yandan da terörün yaratmak istediği moral değerleri çökertme konusunda da
bir dik duruş sergiliyoruz. Terörü lanetliyoruz. İstanbul’daki terörü kim
yapmışsa, kim gerçekleştirmişse, hangi örgüt gerçekleştirmişse, adını daha şu
anda bilmiyoruz ama hadi PKK diyelim, hadi IŞİD diyelim, hadi DHKP-C diyelim,
kim eline silah almış, bombayı patlatmış, insanları öldürmüşse hepsini
lanetliyoruz. Bu lanetlediğimiz ortamda da teröre prim verdirecek anlayışlar
içerisinde de hiçbir iktidar partisi milletvekili olmamalıdır Sayın Başkan. Bu
duyarlılığı bugün sergilemek durumundayız ve ben bu tartışmanın bu şekilde
cereyan etmesi gerektiğini düşünüyorum. 
Cumhuriyet
Halk Partisi olarak bugün olağanüstü bir dikkat ve sorumlulukla İstanbul’daki
hadiseyi takip ettiğimizi, bununla ilgili değerlendirmelerimizi daha ayrıntılı
bilgiler geldikten sonra da yapacağımızı ifade ediyorum.
Teşekkür
ederim.
BAŞKAN
- Teşekkür ediyorum.
Sayın
Bostancı…
35.- Amasya Milletvekili Mehmet Naci Bostancı’nın,
terör hadiselerinin doğrudan millete yönelik eylemler olduğuna ve bir terör
olayı yaşandığında milletin beklediği ortak tavrı göstermenin herkesin boynunun
borcu olduğuna ilişkin açıklaması
MEHMET
NACİ BOSTANCI (Amasya) - Sayın Başkan, İstanbul’da yaşanan olay ve daha önceki
terör hadiseleri, şu gruba bu gruba değil, doğrudan bütün milletimize yönelik
eylemlerdir. Müesses yapıya, sisteme, düzene, meşruiyete yönelik suikastlardır.
Partisi ne olursa olsun herkesin teröre karşı ortak bir tavır sergilemesi,
milletimizle dayanışma içinde bulunması hem ahlaki bir ödevdir hem de teröre
karşı meşruiyeti temsil etme çerçevesinde bir görevdir. 
İstanbul’da
yaşanan bugünkü terör hadisesinin ardından Parlamentoda da böyle bir ortak
tavrın olduğunu görüyoruz. Bu, mutlak suretle milletimizin beklediği ve
özlediği bir tavırdır. Bundan sonra da terör yaşandığında bu ortak tavrı,
milletimizin beklediği tavrı göstermek herkesin boynunun borcudur. Şu veya bu
mecrada her kim, partisi ne olursa olsun bu ortak tavra halel getirecek,
buradan siyasi bir çıkar devşirme niyetini ima edecek herhangi bir beyan,
değerlendirme yapar ise bu, milletimize karşı herhâlde açıkça bir bühtan, ortak
dayanışmaya yönelik bir gölgeleme girişimi, esasen beklenen, ümit edilen o
siyasal çıkarı da hiçbir şekilde o kişiye, onun tahayyülüne sağlamayacak bir
tavırdır. Bu çerçevede AK PARTİ’nin bu meseleye bakışını arz etmek için söz
aldım.
Teşekkür
ediyorum. (AK PARTİ sıralarından alkışlar) 
BAŞKAN
– Teşekkür ediyorum.
ERKAN
AKÇAY (Manisa) – Sayın Başkan…
BAŞKAN
- Sayın Akçay…
36.- Manisa Milletvekili Erkan Akçay’ın, İstanbul Milletvekili
Mehmet Muş’un sataşma nedeniyle yaptığı konuşmasındaki bazı ifadelerine ilişkin
açıklaması
ERKAN
AKÇAY (Manisa) – Sayın Başkan, biraz evvel kürsüde konuşan Sayın Mehmet Muş,
1995 yılında Adalet Bakanı olan Moğultay’a atfen sarf ettiği sözü “Yani
imam-hatiplileri mi işe alacağım?” şeklinde aktardı.
MEHMET
MUŞ (İstanbul) – Sayın Akçay, o başka bir şey.
ERKAN
AKÇAY (Manisa) – Zannederim bir yanlış anlama var. O sözün doğrusu, o zamanın
Adalet Bakanı Mehmet Moğultay’ın sözleri “Ben CHP’lileri işe almayacağım da
MHP’lileri mi alacağım?” şeklindedir. Bunu tutanaklara girmesi bakımından ifade
ediyorum. Neden bunu söyleme ihtiyacı duyduk? Çünkü bu, siyasi literatüre
girmiş bir deyime dönüştü. Artık malum bir siyasi söz olduğu için ben o
bakımdan onu ifade etme gereği duydum.
MEHMET
MUŞ (İstanbul) – Sayın Akçay, bu sınavın iptal edilmesi, bu aynı değil, farklı
bir konu bu. 
BAŞKAN
– Teşekkür ediyorum Sayın Akçay.
Sayın
Baluken…
37.- Diyarbakır Milletvekili İdris Baluken’in, dünyanın
en iyi korunan havaalanlarından birinde yapılan bu saldırıyla ilgili
sorumluluğu taşıyan Hükûmet ya da bir parti grubuyla asla ortak bir tavır
içinde olamayacaklarına ve Hükûmetin bu konuda Genel Kurulu ve kamuoyunu doğru
bir şekilde bilgilendirmesi gerektiğine ilişkin açıklaması
İDRİS
BALUKEN (Diyarbakır) – Teşekkür ediyorum.
Sayın
Başkan, tabii, İstanbul’da yaşanan vahşet tablosu ve bu vahim olayla ilgili
düşüncelerimizi Halkların Demokratik Partisi olarak başından beri ifade ettik.
Cenazeler yerdeyken, yaralılar henüz hastanede gerekli tıbbi müdahalelere
kavuşmamışken siyasi eleştiri hakkımızın saklı olduğunu ve bununla ilgili
değerlendirmelerimizi de dediğim bu hassasiyetler ortadan kalktıktan sonra
ortaya koyacağımızı ifade ettik. 
Şimdi,
bizim yapmış olduğumuz bu kınama ve ortaya koymuş olduğumuz bu siyasi tavrın,
AKP grup başkan vekili tarafından AKP’yle ortak bir tavır şeklinde
değerlendirilmesini asla doğru bulmuyoruz, böyle bir yaklaşım söz konusu bile
olamaz. Biz, Hükûmetin, İçişleri Bakanlığının, Emniyetin, istihbaratın...
Dünyanın sözde en iyi korunan havaalanlarından birisinde yapılan bu saldırıyla
ilgili sorumluluğunu taşıyan bir Hükûmetle ya da bir parti grubuyla asla bir
ortak tavır içerisinde olmayız, bunun olması bile düşünülemez zaten. Ancak bu
saat itibarıyla bile, bakın, hâlâ sağlıklı bilgilere sahip değiliz. Demin ben
güncellenen bilgiler ışığında Hükûmetten Parlamentoya bir an önce bir
bilgilendirme yapılmasını talep ettim ama aradan yarım saati aşkın bir süre
geçti biz hâlâ Genel Kurul olarak bu konuda bilgilendirilmiş değiliz. Sayın
Bakanın Genel Kurula yaptığı son açıklamadaki 10 yurttaşın yaşamını yitirdiği
bilgisi, anladığımız kadarıyla eskimiş bir bilgidir. Bir canlı bombanın
patlamasıyla ilgili verdiği bilgi, şu anda geçerliliğini yitirmiş bir bilgidir.
Dolayısıyla, şu anda yapılması gereken en önemli husus, Hükûmetin bu konuda
Genel Kurulu ve kamuoyunu doğru bir şekilde bilgilendirmesidir. 
Diğer
taraftan Sayın Başkan...
(Mikrofon
otomatik cihaz tarafından kapatıldı) 
İDRİS
BALUKEN (Diyarbakır) – Toparlıyorum hemen. 
BAŞKAN
– Toparlayalım. 
İDRİS
BALUKEN (Diyarbakır) – Yani ben, patlamadan sonra Meclisin işleyişine devam
etmesinin doğru olduğunu ancak ortaya çıkan vahşet tablosundan sonra da hiçbir
şey olmamış gibi burada teknik tartışmalar yürütmenin de etik olmadığını ifade
ettim; hâlâ aynı düşüncedeyim. Siz, İç Tüzük’te Meclis işleyişiyle ilgili orada
herhâlde bir vurgu yaptınız ama İç Tüzük’te aslında mevcut işleyiş, rutin
işleyiş bellidir. Salı, çarşamba, perşembe günleri 15.00 ile 19.00 arasında Genel
Kurulun toplanacağı söylenir. Buraya şu anda, bu saat itibarıyla getirilen grup
önerisi AKP Grubunun iradesiyle kabul edilen bir öneridir. Böyle cenazelerin
orta yerde olduğu…
BAŞKAN
– Genel Kurulun iradesiyle…
İDRİS
BALUKEN (Diyarbakır) – Sayın Başkan, cenazelerin orta yerde olduğu, yaralıların
bu şekilde vahim bir yardım ihtiyacı içerisinde olduğu bir dönemde grup
iradesinin de farklı şekilde şekillenmesi gerektiği kanaatindeyim.
BAŞKAN
– Teşekkür ediyorum. 
XI.- OTURUM BAŞKANLARININ KONUŞMALARI (Devam)
3.- Oturum Başkanı TBMM Başkan Vekili Ahmet Aydın’ın,
teröre karşı herkesin birlik olunması ve terörün amacına hizmet edecek her
türlü davranıştan kaçınmak gerektiğine ilişkin açıklaması
BAŞKAN
- Sayın milletvekilleri, bir defa, teröre karşı hepimizin birlik olma günüdür,
gün bugündür. Bu bakımdan, terörün amacına hizmet eden söz ve davranışlardan
hepimizin kaçınması lazım. Azami hassasiyeti bu millet bizden bekliyor. Terörün
amacı ne bir grup ne bir kişi ne bir zümre, bütün bir millettir. Kaos ve kargaşa
çıkarmak istiyor, moral ve motivasyonumuzu bozmak istiyor. Teröre karşı çok
daha güçlü bir şekilde bir birliktelik sağlamak zorundayız, milletin bizden
beklediği bu. Dolayısıyla, biz bu azami hassasiyetle birlikte gündemimizi de
icra etmek durumundayız. Terörün amacına hizmet edecek her türlü davranıştan da
kaçınmak zorundayız. 
Tekrar,
hassasiyetiniz için çok çok teşekkür ediyorum. 
MEHMET
NACİ BOSTANCI (Amasya) – Sayın Başkan, bana bir dakika söz verir misiniz. 
ENGİN
ALTAY (İstanbul) – Forum mu yapıyoruz burada, ne yapıyoruz Allah aşkına!
BAŞKAN
– Buyurun Sayın Bostancı.
VI.- AÇIKLAMALAR (Devam)
38.- Amasya Milletvekili Mehmet Naci Bostancı’nın,
Diyarbakır Milletvekili İdris Baluken’in yaptığı açıklamasındaki bazı
ifadelerine ilişkin açıklaması
MEHMET
NACİ BOSTANCI (Amasya) – Sayın Başkan, Sayın Baluken benim konuşmamdan sonra
söz alıp “HDP ile AK PARTİ arasında sanki ortak bir mutabakat varmış gibi
konuşan AK PARTİ grup başkan vekili…” şeklinde başlayan bir tiratta bulundu.
Benim bahsettiğim husus, teröre karşı ortak bir tutumdur. Bunu da milletin
beklediğini ifade ettim ben. Siyasi eleştiri elbette yapılabilir. Ben, ucuz,
polemikçi, “Buradan acaba ben nasıl siyasal çıkar sağlarım?” şeklindeki
kurnazca aklı eleştirdim ve bunun üzerine bir alınganlık gösterdi Sayın
Baluken. Niye gösterdi anlamadım. Esasen, teröre ilişkin, bunun arka planına
dair tartışmalar tabii ki yapılabilir. Ha, bugün günü değildir bunun. Benim
yaptığım -o ucuz, polemikçi- eleştiri üzerine alınmasını milletimizin takdirine
arz ediyorum.
Saygılarımla.
BAŞKAN
– Teşekkür ediyorum.
Sayın
milletvekilleri, bakın, acımız, üzüntümüz büyük ama moralimizi yüksek seviyede
tutmamız lazım, bugün birlik olmayacağız da ne zaman birlik olacak bu Meclis,
ne zaman bir arada hareket edeceğiz? (AK PARTİ sıralarından alkışlar) Bu teröre
karşı, ne olursunuz, bu polemiklere çok fazla girmeyelim. 
NURETTİN
DEMİR (Muğla) – İstihbarat nerede, İçişleri Bakanı nerede?
BAŞKAN
– Bu teröre karşı hepimiz aynı mücadeleyi, ortak mücadeleyi, ortak kararlılığı
vermek zorundayız. Dolayısıyla, burada bütün iktidarıyla muhalefetiyle tüm
milletvekillerine teşekkür ediyorum bu azami hassasiyeti gösterdikleri için.
Bugün Meclis hem çalışmalarını sürdürerek, moralini, motivasyonunu bu milletin
moralini güçlü tutmak şartıyla hem de teröre karşı ortak duruşunu sergileyerek
aslında devletin tüm kurumlarına da örneklik teşkil ediyor, bundan dolayı da
ben tüm milletvekillerini tebrik ediyorum, teşekkür ediyorum.
İDRİS
BALUKEN (Diyarbakır) – Sayın Başkan, o zaman yerimden bir açıklama…
BAŞKAN
– Yalnız bunu sürdürmeyelim, size de bir dakika süre vereyim, lütfen bu
polemikleri sürdürmeyelim.
Buyurun.
39.- Diyarbakır Milletvekili İdris Baluken’in, Amasya
Milletvekili Mehmet Naci Bostancı’nın yaptığı açıklamasındaki bazı ifadelerine
ilişkin açıklaması
İDRİS
BALUKEN (Diyarbakır) – Sayın Başkan, ben Sayın Bostancı’nın ucuz, polemikçi
değerlendirmelerinden alınganlık göstererek yorum yapmış falan değilim. Yani
öyle bir değerlendirmesini de doğrusu çok büyük bir talihsizlik olarak
değerlendiriyorum çünkü başından beri konuyla ilgili siyasi değerlendirmelere
yaralı ve cenazelerin durumuyla ilgili hassasiyetimizden dolayı girmediğimi de
özellikle ifade ettim. 
Benim
söylediğim husus şudur: Daha sonra şiddetli bir şekilde değerlendireceğimiz
iktidar partisinin sorumluluğuyla ilgili bir durum ortadayken burada yapmış
olduğu ortak tavırla ilgili tespite HDP Grubunun katılmadığını söyledim. Diğer
muhalefet partileri için herhangi bir şey söyleyecek durumda değilim. Ancak biz
terör olayını kınıyoruz, yaşanan bu vahşet tablosunu kınıyoruz. Bu yaptığımız
kınama, AKP Grubuyla ya da Hükûmetle ortak tavır gibi algılanmamalıdır. Bununla
ilgili değerlendirmelerimizi saklı tuttuğumuzu…
(Mikrofon
otomatik cihaz tarafından kapatıldı) 
BAŞKAN
– Teröre karşı ortak tavır olarak bence algılandı bu. Bunun için çok alınganlık
da göstermeye gerek yok.
IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Danıştay Kanunu ile Bazı Kanunlarda Değişiklik
Yapılmasına Dair Kanun Tasarısı (1/726) ve Adalet Komisyonu Raporu (S. Sayısı:
400) (Devam)
BAŞKAN
– Sayın milletvekilleri, 4’üncü madde üzerindeki önergelere devam ediyoruz.
Aynı
mahiyetteki diğer önerge üzerinde söz isteyen Iğdır Milletvekili Mehmet Emin
Adıyaman. 
Buyurun
Sayın Adıyaman. (HDP sıralarından alkışlar)
MEHMET
EMİN ADIYAMAN (Iğdır) – Teşekkür ederim Sayın Başkan.
Değerli
milletvekilleri, Danıştay Kanunu ile Bazı Kanunlarda Değişiklik Yapılmasına
Dair Kanun Tasarısı hakkında söz almış bulunmaktayım. Hepinizi saygıyla
selamlıyorum.
Değerli
milletvekilleri, bu kanunun Anayasa’ya aykırı olduğuna ilişkin, özellikle
kanunun aleyhine söz alan ve kanunun hukuk devleti ve demokratik hukuk düzenini
altüst eden bir kanun olduğuna, Anayasa’ya, tabii hâkimlik ilkesine aykırı
olduğuna ilişkin tüm görüşlere katılıyorum. Bu konuda hukukçu arkadaşlarımız
yeteri kadar değerlendirmeler yaptılar ama esasen üzerinde durulması gereken
şey, bu kanunun asıl amacı, bu kanunla istenilen, hedeflenen şey yani kanunun
getirilmesinde aslında iktidar partisinin hep bahsettiği üst akıl, bu kanundaki
üst aklın ne olduğunu aslında tartışmak gerekiyor. 
Değerli
arkadaşlar, biliyorsunuz, bir devletin hukuk devleti olabilmesinin temel koşulu
hiç şüphesiz güçler ayrılığı ilkesi ama bu güçler ayrılığı ilkesi içerisinde,
hiç şüphesiz, yasama ve yargının bir şekilde, özellikle bugün yaşadığımız
koşullarda olduğu gibi çoğunluğun var olduğu ve çoğunluğu elinde bulunduran
iktidar partisinin yürütme ile yargıyı, yürütme ile yasamayı bir elde toplaması
mümkün. Ama her zaman yargının bağımsız olma şartı çok önemlidir. İşte tam da
bu noktada, AKP iktidara geldiği günden bu tarafa devletin temel kurumlarında
ciddi bir değişiklik sürecini yaşattı. Bu üst aklı ya da gizli aklı
bürokraside, sermayede, basında, üniversitelerde idari tasarruflarla bir
şekilde hayata geçirdi. Ama, hiç şüphesiz bunu hayata geçirirken her seferinde
bu asıl amacını ve gizli aklı bir şekilde başka şeylerle örtmeye, gizlemeye
çalıştı. Yani, devlet kurumlarında, bürokraside her seferinde ötekileştirilen,
düşman ilan edilen bir grup yaratıldı. 
Aslında,
yargıda da bu süreç şüphesiz yaşandı. Ama, bu süreci yaşatırken aslında şu anda
varılmak istenen şey belki sivil darbe diye izah ettiğimiz 7 Hazirandan bugüne
kadar peyderpey hayata geçirilen… Bu “7 Haziran seçimlerinden sonra halk kaosu
seçti.” diyen mevcut şu andaki iktidar 1 Kasımdan sonra maalesef ülkede kaostan
da öte felaketi yaşatır durumda. İşte, tam da bu zihniyetin son darbesi belki
yargıda üst yargıyı ele geçirme hedefine yöneliktir. Ama, şunu özetçe
söyleyeyim: Bu yasa Anayasa Mahkemesinden dönmek durumundadır, dönecektir,
örnekleri vardır geçmişte; HSYK’ya ilişkin, HSYK’nın mevcut yasasının
değiştirilmesine ilişkin Anayasa Mahkemesinin aldığı karar geriye doğru
yürümüştür. Yine, daha beş gün önce Macaristan Hükûmetine karşı tıpkı
Türkiye’de şu anda mevcut önümüze gelen yasanın bir benzeri olan yüksek mahkeme
başkanını görevden alan, 71 yaşı aşağı çekerek ve mahkemenin ismini de
değiştirerek yüksek mahkeme başkanını görevden alması sorununa ilişkin Avrupa
İnsan Hakları Mahkemesi verdiği kararın geriye yürüyebileceğine vurgu
yapmıştır. Türkiye’de de bunun örnekleri vardır. Dolayısıyla, AKP’nin asıl
burada bu yasayla amaçladığı şey son olarak üst yargıyı da ele geçirip ve
kendisini denetleyen, kendi tasarrufları önünde engel teşkil eden yargıyı da
hizaya getirmek tıpkı diğer kamu kurumlarında olduğu gibi, hatta talimata gerek
olmadan bizatihi AKP adına düşünebilecek bir yargı sistemini bu ülkede hayata
geçirmektir. Bu zihniyet özünde selefi hukuku inşa etmektir. Başka bunun bir
izah tarzı yoktur diyorum. 
Saygıyla
selamlıyorum hepinizi. (HDP sıralarından alkışlar) 
BAŞKAN
–Teşekkür ediyorum. 
Aynı
mahiyetteki diğer önerge üzerinde Afyonkarahisar Milletvekili Mehmet Parsak… 
Buyurun
Sayın Parsak. (MHP sıralarından alkışlar) 
MEHMET
PARSAK (Afyonkarahisar) – Aziz Türk milleti, saygıdeğer milletvekilleri;
sözlerimin başında hepinizi saygıyla selamlıyorum. 
Bu
4’üncü maddeyle ilgili grubumuz tarafından verilen değişiklik önergesi hakkında
söz aldım ama bununla ilgili teknik açıklamalarımızı daha sonraki maddelerde
gene paylaşacağız. Son birkaç saattir yaşamış olduğumuz olaydan dolayı hem
Genel Kurula hem de ayrı ayrı tüm milletvekillerimize hâkim olan psikolojik
durumun sebepleriyle ilgili düşüncelerimi sizlerle paylaşmak istiyorum. 
Hakikaten
şu anda bilebildiğimiz kadarıyla ve sayısının asla artmasını istemediğimiz
çerçevede 28 vatandaşımız vefat etti. Hepsine Allah’tan rahmet diliyorum. 60
civarında vatandaşımız da yaralı ve önümüzdeki saatlerde, hatta önümüzdeki
günlerde bu yaralılarda da ölü sayısının artması aylardır karşılaştığımız
durumlar itibarıyla bir rutine döndü. Temennimiz, niyazımız odur ki bu
vatandaşlarımızdan hiçbirini kaybetmeyelim ama bu vesileyle de bazı
duygularımızı ve düşüncelerimizi de paylaşmak durumdayız. 
Saygıdeğer
milletvekilleri, bin yıldır egemenliğimiz altında bulunan Anadolu coğrafyasında
yaşıyoruz ve bu coğrafya üzerinde hâkim olan Türk devletini, Türkiye
Cumhuriyeti devletini yönetmek gerçekten güçtür çünkü bu coğrafya hâkim olduğu
jeostratejik konum itibarıyla bu tarz eylemleri kaçınılmaz kılmaya ne yazık ki
devam etmektedir. Aynı coğrafyayı buradan bir 5 bin kilometre kuzeye
taşıdığınızda ülkemizde yaşadığımız sıkıntıların, sorunların belki hiçbirini
yaşamayacağımız bir gerçektir. Dolayısıyla ülkemizi yönetirken bu temel
gerçekliğin farkında olarak yönetmek gerekir. Bu da bir millî politikayı
kaçınılmaz kılar hem iç siyasette hem de dış siyasette. Son günlerde
yaşadığımız gelişmeleri bile sırf nazara aldığımızda ne yazık ki
politikalarımızın pek de böyle olmadığını görüyoruz. İşte bir olay meydana
geldi. Sayın Adalet Bakanı Hükûmeti temsilen burada olması itibarıyla ve
kendisinden Hükûmetle alakalı bu çerçevede bir bilgilendirme talep edildiği
için Genel Kurulda, bir şerh de düşerek, “Şimdi elde edebildiğimiz veriler
itibarıyla…” demek suretiyle 1 canlı bomba üzerinden ve 10 vatandaşımızın
öldüğünü söyleyebilmişti. Ama bir iki saatlik süre içerisinde İstanbul
Valisinden 3 canlı bomba ve en az 28 vefat haberi olduğunu öğrendik. Patlamanın
olduğu bölge MİT’in ilgili birimine 500 metre mesafede. Burada bir güvenlik
zafiyeti olduğu o yönüyle aşikâr. Amerikan Devleti’nin patlamadan gene kısa bir
süre önce vatandaşlarını İstanbul’a gitmemek noktasında uyarmış olduğunu da
gene tespit edebilmiştik, şu bir saattir olan gelişmeleri de tespit edemiyoruz
çünkü Genel Kurul da dâhil şu anda İnternet erişimimiz dahi sınırlandı. Sosyal
medyaya ulaşamamak, oradan bilgi alamamak bir tarafa şu anda en temel bilgi
alma kaynağımız olan İnternet’e de şu Genel Kurulda ne yazık ki erişemiyoruz.
Yaşadığımız gelişmeyi değerlendirdiğimizde, Amerika’nın da bu noktada
vatandaşlarına ikazını nazara aldığımız vakit özellikle iki gündür Rusya’yla
yaşanan gelişmelerden kaynaklı olarak bu işin arkasında da bir Amerikan parmağı
olduğunu sezinlemek çok da güç değil. Ama bunları sağlıklı bir şekilde
değerlendiremiyoruz çünkü bu noktada ciddi politik yanlışlarımız var. Evet,
Sayın Meclis Başkan Vekili Meclis adına “Bugün birlikte olmayacağız, ne zaman?”
dedi. Doğrudur. Bugün birlikte olacağız, acıları paylaşırken birlikte olacağız
ama sorumlulukları paylaşmak durumunda değiliz. On dört yıldır ülkeyi
yönetmekte olan bir hükûmetler silsilesi var, AKP iktidarı tarafından
yönetiliyoruz. Ve biz sıklıkla “Bu acıları paylaşıyoruz, birlik, beraberlik
içinde olacağız.” diyoruz ama bir gün sonra da bunu unutuyoruz. Bunun bir
sarsılma anı, bir kendimize gelme anı, bir “Yeter artık!” deme anı gelmeyecek
mi? Evet, biz biriz, beraberiz, bundan da Milliyetçi Hareket Partisi olarak
Türk milletinin menfaatleri noktasında, Türk devletinin bekası noktasında asla
taviz vermeyeceğiz ama sorumlulukların da farkında olacağız. Dolayısıyla, bu
sorumluluklar üzerinde sizleri hem vicdan noktasında hem akıl noktasında bir
muhasebeye davet ediyor, hepinizi bir kere daha saygılarımla selamlıyorum. (MHP
sıralarından alkışlar)
BAŞKAN
– Teşekkür ediyorum. 
Yalnız,
Sayın Parsak, iletişimin kesilmesi, İnternet’in kesilmesi kapalı oturuma
geçildiği anda oldu, ondan sonra tekrar geldi. 
MEHMET
PARSAK (Afyonkarahisar) – Bazıları hâlâ ulaşamıyor. 
MAHMUT
TOĞRUL (Gaziantep) – Şu anda yine çekmiyor Başkan!
BAŞKAN
– Sıkıntılı olabilir. Yani, kapalı oturuma geçildiği için oldu. 
Bilgiyi
vereyim diye ifade ettim. 
Teşekkür
ediyorum.
Aynı
mahiyetteki önergeleri oylarınıza sunuyorum: Kabul edenler… 
ERKAN
AKÇAY (Manisa) – Karar yeter sayısı…
BAŞKAN
– Kabul etmeyenler… Önergeler kabul edilmemiştir. 
4’üncü
maddeyi oylarınıza sunuyorum: Kabul edenler… Kabul etmeyenler… 
ERKAN
AKÇAY (Manisa) – “Karar yeter sayısı” diyoruz Sayın Başkan. 
MEHMET
PARSAK (Afyonkarahisar) – Karar yeter sayısı!
BAŞKAN
– Karar yeter sayısı arıyorum. 
Kabul
edenler 4’üncü maddeyi… Kabul etmeyenler… Karar yeter sayısı vardır, 4’üncü
madde kabul edilmiştir. 
Şimdi
5’inci madde üzerinde üç adet önerge vardır. Aynı mahiyetteki bu önergeleri
okutacağım ve birlikte işleme alacağım. 
Şimdi
aynı mahiyetteki önergeleri okutuyorum: 
Türkiye Büyük Millet Meclisi Başkanlığına
Görüşülmekte
olan 400 sıra sayılı Danıştay Kanunu ile Bazı Kanunlarda Değişiklik Yapılmasına
Dair Kanun Tasarısı’nın 5’inci maddesinin tasarı metninden çıkarılmasını arz ve
teklif ederiz. 
 İsmail Faruk Aksu  Mustafa
Kalaycı  Ahmet Kenan Tanrıkulu
 İstanbul  Konya
 İzmir
 Mehmet Parsak  Erkan
Akçay  Kamil Aydın
 Afyonkarahisar  Manisa
 Erzurum
 Mehmet Günal  Ahmet
Selim Yurdakul 
 Antalya  Antalya
Aynı
mahiyetteki diğer önergenin imza sahiplerini okuyorum: 
 Çağlar Demirel  Filiz
Kerestecioğlu Demir  Diyaret Taşdemir
 Diyarbakır  İstanbul
 Ağrı
 Besime Konca  Erol
Dora  Meral Danış Beştaş
 Siirt  Mardin
 Adana
Aynı
mahiyetteki diğer önergenin imza sahiplerini okuyorum:
 Ömer Suha Aldan Cemal
Okan Yüksel Necati Yılmaz
 Muğla Eskişehir Ankara
 Namık Havutça Mehmet
Gökdağ Haluk Pekşen
 Balıkesir Gaziantep Trabzon
 Zeynel Emre Erdoğan
Toprak Mahmut Tanal
 İstanbul İstanbul İstanbul
BAŞKAN
– Komisyon aynı mahiyetteki önergelere katılıyor mu?
ADALET
KOMİSYONU SÖZCÜSÜ YILMAZ TUNÇ (Bartın) – Katılmıyoruz Sayın Başkanım.
BAŞKAN
– Hükûmet?
ADALET
BAKANI BEKİR BOZDAĞ (Yozgat) – Katılmıyoruz Başkanım.
BAŞKAN
– Aynı mahiyetteki ilk önerge üzerinde Trabzon Milletvekili Haluk Pekşen
konuşacaktır.
Buyurun
Sayın Pekşen. (CHP sıralarından alkışlar) 
HALUK
PEKŞEN (Trabzon) – Sayın Başkan, saygıdeğer milletvekilleri; evet, bu gece
ülkemiz çok alçakça bir terör saldırısıyla daha karşı karşıya. Elbette, Türkiye
gibi çok güçlü bir ülkenin teröre, eli kanlı teröre boyun eğeceği, ondan
korkacağı, yılacağı asla söz konusu olamaz. Türkiye’nin, bu Gazi Meclisin
yenmediği hiç kimse kalmadı, terörü de yenecektir, bundan yana hiç tereddüdümüz
yok. Bu dik duruşunu Türkiye sergilemeye devam edecektir, terörün hakkından
gelecektir. 
Ancak
sayın milletvekilleri, sosyologların tipik bir örneğiyle birazcık hepimizin
vicdanına seslenmek istiyorum. Sabahleyin işinize giderken bir göl kenarından
geçtiğinizde gölde boğulmakta olan bir çocuğu gördüğünüzde üzerinizdeki kılık
kıyafete bakmazsınız. Camiye yetişecekseniz, cenazeye gidecekseniz, düğüne
gidecekseniz, hatta hayati tehlikeniz olan bir ameliyata bile yetişecekseniz
bunların tamamını unutursunuz. O çocuğu kurtarmak için her türlü fedakârlığı
yaparsınız, hiçbir tereddüdünüz yoktur. Zaten doğal olan, olması gereken,
insani olan da bu değil midir? Ne fark var? Aynı durumda. Şu anda ülkemizde
gencecik fidan gibi insanlar alçakça saldırılarla öldürülüyorlar. Ankara’da,
Meclisimizin şurada 500 metre yakınında, Türkiye'nin herhangi bir yerinde masum
insanlar eli kanlı katiller tarafından katlediliyorlar ve biz hiçbir şey
yapmıyoruz. Hangisi doğru? Göldeki çocuğu kurtarmak için yaptığınız mücadeleyle
burada kayıtsız kalmamızın hangisi mantıklı? Bu Gazi Meclis niçin bunlara
kayıtsız kalıyor? Bence bunu hep beraber düşünmeliyiz. Bu Parlamentonun terörün
çözümünü Hükûmete teslim etmemesi gerekiyor. Bu konuda başarılı olamadıklarını
gördük ama başarılı olacak bir Türkiye Cumhuriyeti devleti, Gazi Meclisi var ve
bu Gazi Meclis bu terörün hakkından gelmelidir.
Saygıdeğer
milletvekilleri, Türkiye’de yargıya ilişkin bir düzenleme yapılıyor. Buraya çok
sayıda hatip çıktı ve herkes aynı şeyleri söyledi; bu yasal düzenlemenin
Anayasa’ya aykırı olduğunu, temel insan haklarına aykırı olduğunu, insan
hakları evrensel sözleşmelerine, Bangalor Etiği İlkeleri’ne, Venedik
Sözleşmesi’ne, vesaire vesaire. Bütün bunları acaba Adalet Bakanlığı, Hükûmet
bilmiyor mu? Pekâlâ biliyor. En ince detayına kadar herkes her şeyi biliyor.
Burada yapmak istediğiniz, yargı içerisindeki kümelenmiş olan bir yapıyı
yargının dışına itmekse, ki bunu söylüyorsunuz, evet, bu yapılması gereken bir
şeydir ama onları bölge adliye mahkemelerine vesaireye göndermek değildir.
Yargıç suç işlemişse onunla ilgili gereği yapılır. Yapmadınız, hâlâ
yapmıyorsunuz.
Kozmik
Oda’ya giren yargıç statüsüyle, o cübbeyi sırtına geçirmiş olan, o cübbeyi
eline geçirmiş olan hâlâ Yargıtay üyesi olarak devam ediyor. Onunla ilgili
herhangi bir hukuksal süreç, bir soruşturma süreci hâlâ ortaya çıkmış değil. 9.
Ceza Dairesi yargıçlarıyla ilgili hiçbir işlem yapmadınız. Ben soruyorum:
Kozmik Oda, Kozmik Oda bilgileri ne ilgilendiriyordu o cemaat üyelerini, niye
ilgilendiriyordu onları? Hiç mi bizi ilgilendirmiyor? Hiç mi bu ülkenin
bekasını ilgilendirmiyor? O hâlde yargıyı ele geçirdiğinizde ortaya çıkacak
olan sonucu söyleyeyim ben size: Bu ülke, adil yargılanmaya ilişkin yaftalanmış
bir ülke olur. Yargıçları yaftaladınız. Gönderilenler kim olursa olsun, ne
olursa olsun toplumda lekelenmiştir, onlar cemaatçidir. Kalanlar, ne olursa
olsun, onlar da lekelenmiştir, onlar da iktidarcıdır. Doğal olarak, Yargıtayı
bu yasal düzenleme kapsamı içerisinde Danıştayla birlikte artık belli bir
kategoriye soktunuz. Gidenler cemaatçi, kalanlar iktidarın emir kullarıdır.
Böyle mi? Ama böyle değil, böyle olmamasını istiyoruz. Ama, toplumsal algı,
tıpkı Avrupa İnsan Hakları Mahkemesinin söylediği gibi, bu yönde oluşmuşsa
artık insan hakları ihlali tartışması söz konusu değildir. Açık bir insan
hakları ihlalini konuşuyoruz ve bir orta oyunu oynar gibi görmezlikten gelerek
konuşuyoruz. 
Hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkür ediyorum. 
Şimdi,
son gelişmeler ışığında Adalet Bakanımız Sayın Bekir Bozdağ söz istiyorlar.
Buyurun
Sayın Bozdağ. 
VI.- AÇIKLAMALAR (Devam)
40.- Adalet Bakanı Bekir Bozdağ’ın, İstanbul Atatürk
Havalimanı’nda gerçekleştirilen terör saldırısının milletin birliğine,
barışına, huzur ve güvenliğine yönelik olduğuna ve buna karşı herkesin aynı
duyarlılıkta tavır koymasının memnuniyet verici olduğuna ve olayla ilgili
kendilerine son ulaşan bilgilere ilişkin açıklaması
ADALET
BAKANI BEKİR BOZDAĞ (Yozgat) – Sayın Başkanım, saygıdeğer milletvekilleri; bir
kez daha İstanbul Atatürk Havalimanı’nda meydana gelen menfur terör saldırısını
şiddetle lanetliyoruz, kınıyoruz. Hayatını kaybedenlere Allah’tan rahmet,
yaralılara acil şifalar diliyoruz. 
Herkes
ifade etti, bir kez de ben ifade etmek isterim ki bu saldırı milletimizin
birliğine, kardeşliğine, barışına, dirliğine, esenliğine yönelik, ülkemizin
huzur ve güvenliğine yönelik bir terör saldırısıdır. Buna karşı herkesin aynı
duyarlılıkta tavır koymasının milletimiz, ülkemiz, Parlamentomuz adına da
memnuniyet verici olduğunu ifade etmek isterim. Şu anda bütün güvenlik
birimleri, devletimizin bütün yetkilileri konuyu yakından takip etmekte,
değerlendirmektedirler.
Tabii,
bilgiler henüz taze, bütün verilere bu kısa süre içerisinde kesin şekilde
ulaşma imkânı yok. Çünkü pek çok yaralı var, hayatını kaybedenler var; bunların
kimlik tespiti, delillerin toplanması, diğer hususlar takdir edersiniz ki belli
bir zaman alacaktır. Şu ana kadar bize ulaşan yeni durum, tabii bu da teyide
muhtaç ama ham bilgi diyelim, şöyle bir gerçekleşme aktarıldı: 3 teröristin
olduğu ifade ediliyor. Teröristlerden 2’si dış hatlar gidiş noktasına geliyor
ve oradan yolcuların geçtiği yere doğru ateş ediyor biri. Ateş etme esnasında
orada bulunan herkes tabii tedbiren yere yatıyor. O kargaşa sırasında
teröristlerden biri içeri giriyor ve oradan koşup alt kat geliş bölümüne doğru
hareket ediyor. Orada bir çatışma çıkıyor. Polisin yaptığı atış sonucu
yaralanan teröristin elindeki silah düşüyor. Tabii, herkes silah sesi nedeniyle
etrafa dağılıyor, o sırada terörist kendini patlatıyor yani ölmeden önce
kendisini patlattığı anlaşılıyor. Tabii, bu arada yukarıda ilk başta ateş eden
terörist daha önce kendini patlatıyor, o aşağı kaçarken o da orada patlatıyor.
3’üncü bir teröristin de dışarıda beklediği tahmin ediliyor. İnsanlar dışarı
can havliyle kaçarken -onların ölümü belki hesaplandı- artık o sırada dışarıda
patlama oluyor. Şu ana kadar elde edilen bilgilere göre, bana en son ulaşan
rakama göre 31 civarında ölü var. Bunların kimlikleri henüz tespit edilmiş
değil. Türk vatandaşı, yabancı uyruklu insanlar olabilir. Bunlar tespit
edilince açıklanacaktır. Şu ana kadar Adli Tıp Kurumuna gelmiş ceset sayısı 24.
Diğerleri hastanelerde, 7’si, onlar henüz gelmiş değil. Adli Tıp Kurumunda da
diğer incelemeler devam ediyor. Yaralı sayısı da 147 olarak bana intikal etti.
Tabii, bütün incelemeler devam ediyor. Bu incelemeler sonucunda daha kesin
bilgilere dayalı açıklama yapma imkânı olacaktır. Terör eylemini gerçekleştiren
terör örgütüne ilişkin de şu anda birtakım bulgular, emareler var ancak onunla
ilgili de tabii bütün bunlar katiyet kazandıktan sonra bir değerlendirme
yapılacaktır. Meclisimizin saygıdeğer milletvekillerine bu menfur terör
saldırısı hakkında şu ana kadar bize intikal edilen bilgileri bu şekilde
aktarmış olayım. 
Tabii,
inşallah, dediğim gibi bundan sonraki süreçte böyle hadiselerin olmaması için
devletimizin bütün güvenlik birimlerinin, istihbarat birimlerinin üzerine düşen
vazifeleri büyük bir titizlikle yerine getireceğinden kimsenin şüphesi
olmamalıdır. Türkiye, terörle etkin ve kararlı bir biçimde mücadele ederken
tabii, terör örgütleri, teröristler, onları kullananlar da eylemler yapmak için
arayış içerisinde ama bugüne kadar terör örgütlerine büyük darbeler vurulmuştur.
Buna rağmen tabii, terör eylemleri olabilmektedir. Bu eylemlerin tamamını sona
erdirene kadar, terör bitene kadar, ülkemizin ve insanımızın huzur ve güvenliği
tesis edilene kadar bu mücadele kararlı bir şekilde devam edecektir.
Ben
tekrar milletimizin başı sağ olsun diyorum, ölenlerin yakınlarına ve aziz
milletimize başsağlığı, yaralılara acil şifalar diliyorum. 
Saygılar
sunuyorum.
BAŞKAN
– Teşekkür ediyorum Sayın Bakan.
Biz
de bir kez daha ölenlere Allah’tan rahmet diliyoruz, milletimizin başı sağ
olsun diyoruz.
IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Danıştay Kanunu ile Bazı Kanunlarda Değişiklik
Yapılmasına Dair Kanun Tasarısı (1/726) ve Adalet Komisyonu Raporu (S. Sayısı:
400) (Devam)
BAŞKAN
– Evet, 5’nci madde üzerindeki önergelere devam ediyoruz.
Aynı
mahiyetteki diğer önerge üzerinde söz isteyen Siirt Milletvekili Besime Konca.
Buyurun
Sayın Konca. (HDP sıralarından alkışlar)
BESİME
KONCA (Siirt) – Sayın Başkan, değerli milletvekilleri; konuşmama başlamadan
önce İstanbul’daki saldırıya dair Cumhurbaşkanının yaptığı açıklamadaki bir
cümleye dikkat çekmek istiyorum. Sayın Cumhurbaşkanı yaşanan saldırıya ilişkin
açıklama yaparken şöyle bir cümle kuruyor: “Bu, dünyanın herhangi bir yerinde
olabilirdi.” tarzında bir değerlendirme yapıyor. Bundan açığa çıkan sonuç,
“Buna alışacağız. Bu her yerde oluyor, bizde de yaşandı.” gibi bir yaklaşımla
bu tür saldırılarla yaşamaya alıştıran bir yaklaşım olduğunu düşünüyorum. Çok daha
duyarlı, çok daha sorumluluğunu gören ve bunun hesabını veren bir yaklaşım
olması gerekirken meşrulaştıran bir cümle olduğunu belirtmek istiyorum. 
MEHMET
UĞUR DİLİPAK (Kahramanmaraş) – Keskelalaka!
İLKNUR
İNCEÖZ (Aksaray) – Nasıl okumuşsun ama nasıl okumuşsun o cümleyi!
BESİME
KONCA (Devamla) – Şimdi, yıllardır AKP yasa değişiklikleri yaparken, özellikle
adalete dair, hukuka dair düzenlemeler yaparken bunların hiçbirinin aslında
demokratikleştirmek, hak, hukuk, adaleti sağlamak olmadığı çok açıktır. Ben
bunları tek tek bazı örnekler vererek somutlaştıracağım. 
Bütün
bu düzenlemelerin, aslında, iktidar olarak işlediği suçları, günahları ve
yaşadıkları, yaptıkları haksızlıkları, hukuksuzlukları örtbas etmek için
olduğunu tekrar tekrar biliyoruz. 
Şimdi
ben somut örnek vereceğim. Özellikle, yasa çıkarıyoruz, buna “adalette reform”
diyoruz fakat Mardin’de gözaltına alınan genç kadına cinsel işkence ve fiziki
işkence yaparak “Size 1990’larda tecavüz edildiği gibi tecavüz edeceğiz.” diyen
bir adalet anlayışınız söz konusudur.
ADALET
BAKANI BEKİR BOZDAĞ (Yozgat) – Yalan söyleme, yalan söyleme! Yalan söyleme,
iftira etme! Yalan söylüyorsun, iftira atıyorsun!
İDRİS
BALUKEN (Diyarbakır) – Sayın Bakan, ayıp ya!
MAHMUT
TOĞRUL (Gaziantep) – Ayıp değil mi Sayın Bakan? Ne yalan söylüyor ya! Çık cevap
ver!
İDRİS
BALUKEN (Diyarbakır) – Sayın Bakan, cevap verirsiniz yerinizden.
BESİME
KONCA (Devamla) – Yine, Ceylânpınar’da cezaevinde olan, insan haklarına ve
basına mektup gönderen MD adındaki kadının gözaltına alındıktan sonra
Ceylânpınar’da, emniyete götürülmeden önce emniyet görevlilerinin, korucuların
gözü önünde yine her türlü cinsel istismar ve işkence yaptıklarını…
İLKNUR
İNCEÖZ (Aksaray) – Terör örgütünün yaptığı cinsel istismarı mı anlatıyorsun
acaba? Oradaki vatandaşa yapılanları anlatıyorsun herhâlde!
BESİME
KONCA (Devamla) – Yine, “Hacı Lokman Birlik’e yapılanı aslında buna da yapmak
gerekir.” diyen bir anlayışla hukukun oluşturulamayacağı, yine Guantanamo
cezaevlerini aratmayacak…
GÖKCEN
ÖZDOĞAN ENÇ (Antalya) – Kandil’i anlatsana sen! Kandil’deki tacizleri
anlatsana! 13-14 yaşındaki çocuklara yapılan tacizi anlatsana sen! Allah Allah,
Türk askerini suçluyorsun!
BESİME
KONCA (Devamla) – …yine Şakran Aliağa Cezaevinde her türlü çıplak arama, her
türlü işkence, soyarak, tek tek cezaevinin avlusuna dizen bir anlayışla hukuk
oluşturamayacağınız açık açık ortadadır.
MEHMET
UĞUR DİLİPAK (Kahramanmaraş) – Kandil’i bir kınasana, bir kına!
GÖKCEN
ÖZDOĞAN ENÇ (Antalya) – Kandil’i anlat, Kandil’i! 
BESİME
KONCA (Devamla) – Yine, cezaevlerinde çocuklara tecavüz, taciz, işkencelerin
olduğunu biliyoruz. 
GÖKCEN
ÖZDOĞAN ENÇ (Antalya) – Tecavüz ettiğiniz çocukları anlatsana!
FİLİZ
KERESTECİOĞLU DEMİR (İstanbul) – Sayın Başkan, duyuyor musunuz acaba?
MAHMUT
TOĞRUL (Gaziantep) – Kulağınızı tıkıyorsunuz herhâlde Sayın Başkan!
BAŞKAN
– Sayın milletvekilleri, müdahale etmeyelim.
BESİME
KONCA (Devamla) – Yine, birçok kere Adalet Bakanıyla görüşüldüğü hâlde, iki
kolu olmadığı hâlde Engin Aktaş; Adli Tıp, raporunda “Cezaevinde kalamaz.” dediği
hâlde dört yıldır cezaevinde tutulup, birçok cezaevine sürgün edilip, tek
kişilik hücrede tutulduğu Adalet Bakanına çok kere sorulduğu hâlde çözüm
getirilemeyen bir adalet anlayışınız var. 
Yine,
İlhan Çomak -en uzun tutukluluk süresi beş yıldır- yirmi bir yıldır yargılanan
İlhan Çomak var, yirmi bir yıl, tutukludur daha ve mahkeme karar vermemiştir
yirmi bir yıldır. Adalet anlayışınız budur. Bakanlık bunu cevaplayabilir, bunu
da bilebilir. İlhan Çomak -uzun tutukluluk beş yıldır- yirmi bir yıldır cezaevindedir.
Bunlar sizin cevaplamanız gereken sorulardır. Adalet anlayışınızı böyle
geliştiriyorsunuz.
Yine,
sizden olmayan hiçbirinin, bu iktidardan olmayan hiçbirinin söz söyleme,
eleştiri yapma, değerlendirme hakkının olmadığı tarzındaki zihniyetiniz her yerde
somut ifadesini buluyor. 
GÖKCEN
ÖZDOĞAN ENÇ (Antalya) – Bak, ne güzel konuşuyorsun işte!
BESİME
KONCA (Devamla) – DBP Eruh Belediye Eş Başkanı bir Twitter paylaşımından dolayı
bir yıldır ev hapsindedir. 
İLYAS
ŞEKER (Kocaeli) – Teröre destek vermeyeceksiniz! Terörü desteklemeyecekler!
MEHMET
UĞUR DİLİPAK (Kahramanmaraş) – Türkiye partisi olun!
BESİME
KONCA (Devamla) – İkinci Eş Başkan Eda Kilis’in yaptığı bir basın
açıklamasından dolayı dava açılmıştır, “örgüte propaganda” adı altında dava
açılmıştır ve tehlikeli görüldüğü için bugün görevinden alınmıştır. 
GÖKCEN
ÖZDOĞAN ENÇ (Antalya) – Şırnak’ta belediyenin deposunda roketatar bulundu. Ne
diyorsun sen ya, ne diyorsun! Roketatar var depoda, Şırnak Belediyesinin
deposunda; sen ne diyorsun!
BESİME
KONCA (Devamla) – Geriye kalanlara ya kayyum atıyorsunuz…
İLYAS
ŞEKER (Kocaeli) – Teröre destek vermeyecekler!
MEHMET
UĞUR DİLİPAK (Kahramanmaraş) – Belediyecilik yapsın bunlar!
BESİME
KONCA (Devamla) – …atamadıklarınıza başka türlü bu tasfiyeciliği, bu katliamları,
bu teşhirleri, bu işkenceleri dayatıyorsunuz. 
İLYAS
ŞEKER (Kocaeli) – Teröre destek vermeyecekler, siz de onlara destek
vermeyeceksiniz. 
BESİME
KONCA (Devamla) – Hangi anlayışı geliştirirseniz geliştirin, söylediğim gibi,
yirmi bir yıl, yirmi bir yıl İlhan Çomak’ı yargılamak, bir değerlendirme yapmak
sizin haddiniz değil. (AK PARTİ sıralarından gürültüler)
(Mikrofon otomatik cihaz tarafından kapatıldı) 
GÖKCEN ÖZDOĞAN ENÇ (Antalya) – Sen Kandil’den
talimatını al, hadi!
BESİME KONCA (Devamla) – Başka gerekçeler aramak sizin
haddiniz değil; sizin adaletsizliğinizdir, sizin vicdansızlığınızdır, sizin
hukuksuzluğunuzdur. (HDP sıralarından alkışlar) 
İLKNUR İNCEÖZ (Aksaray) – Sayın Başkan…
BAŞKAN – Sayın İnceöz…
İLKNUR İNCEÖZ (Aksaray) – Sayın Başkan, az evvelki
hatip konuşması içerisinde Hükûmetimize ve terörle mücadelede oradaki
askerlerin mücadelesine gölge düşürücü, ilzam edici ithamlarda bulunmuştur. Bu
konuda cevap verme zorunluluğu… 69’a göre sataşmadan söz talep ediyorum. 
BAŞKAN – İki dakika süre veriyorum, lütfen yeni bir
sataşmaya meydan vermeyelim. 
Buyurun. (AK PARTİ sıralarından alkışlar)
V.- SATAŞMALARA İLİŞKİN KONUŞMALAR (Devam)
15.- Aksaray Milletvekili İlknur İnceöz’ün, Siirt
Milletvekili Besime Konca’nın 400 sıra sayılı Kanun Tasarısı’nın 5’inci
maddesiyle ilgili önerge üzerinde yaptığı konuşması sırasında Adalet ve
Kalkınma Partisine sataşması nedeniyle konuşması
İLKNUR İNCEÖZ (Aksaray) – Sayın Başkan, değerli
milletvekilleri; öncelikle “Yazıklar olsun!” diyorum. Milletin kürsüsüne çıkacaksınız;
milletin diliyle konuşmanız gerekirken, milletin sözcülüğünü yapmanız
gerekirken ve terör örgütüne burada lanet okumanız gerekirken, kınamanız
gerekirken, ne yazık ki bu dilden, bu hâlden, bu lisandan çok uzak bir şekilde
terör örgütünün yaptıklarını da görmezden geleceksiniz, terör örgütünün bu
kürsüde sözcülüğünü yapacaksınız. Esas milletin kürsüsünden millet adına değil,
terör örgütünün sözcülüğünü yapmak haddiniz değildir diyorum. (AK PARTİ
sıralarından alkışlar) 
İDRİS BALUKEN (Diyarbakır) – Ne alakası var ya! Somut
olaylar söylüyor.
İLKNUR İNCEÖZ (Devamla) – Burada terör örgütüne söz
söyleyemeyenlerin, tüm terörle mücadelede terör örgütlerine karşı her şekilde
lanet okuyan, kınayan Sayın Cumhurbaşkanımıza laf etmesi, açıklamalarına başka
anlamlar yüklemesi hiç de haddi değildir diyorum. 
MAHMUT TOĞRUL (Gaziantep) – Cumhurbaşkanı demiş onu.
İLKNUR İNCEÖZ (Devamla) – Buradan da ikinci bir
şekilde, bu konudaki haddi bilmek gerekir milletin adamına söz söylerken.
Bunun dışında, özellikle, bu zihniyeti, hakikaten
sakıncalı bu zihniyeti, ülkemizin ve milletimizin geleceği konusu böyle bir
akşamda bu kürsüde dile getirilirken, bu Parlamentoda bu kadar birlik ve
beraberlikten bahsettiğimiz bu günde ülkemiz adına da endişe verici açıklamalar
olarak değerlendiriyorum, sizi milletimize, milletimizin vicdanına havale
ediyorum. Terörle mücadeledeki kararlılığımız da orada canını, gövdesini,
vatandaşımızın, bölge insanımızın hayatına siper eden askerimize, bu hadsiz
açıklamaları da olsa olsa terör örgütünün faaliyetlerini açıklamaktan, terör
örgütünün o bölgedeki kadınlarımıza, kızlarımıza Kandil’de yaptığı
uygulamalarla beraber olsa olsa…
GÖKCEN
ÖZDOĞAN ENÇ (Antalya) – Tecavüz Başkan, tecavüz.
İLKNUR
İNCEÖZ (Devamla) - …sadece terör örgütünün açıklamaları olarak herhâlde burada
göstermek istemiştir diyor, tekrar, bu açıklamaları topyekûn reddettiğimizi
kamuoyunun ve milletimizin takdirlerine bırakıyorum. (AK PARTİ sıralarından
alkışlar)
İDRİS
BALUKEN (Diyarbakır) – Sayın Başkan…
BAŞKAN
– Buyurun Sayın Baluken.
İDRİS
BALUKEN (Diyarbakır) – Sayın milletvekilimiz cezaevlerinde yaşanan yanlış
uygulamalarla ilgili, adalet mekanizmasıyla ilgili ortada duran somut birtakım
hadiselerle ilgili Genel Kurulda bir konuşma yaptı. 
MEHMET
UĞUR DİLİPAK (Kahramanmaraş) – Onlara değinmedi ki.
BESİME
KONCA (Siirt) – Nasıl değinmedim?
İLKNUR
İNCEÖZ (Aksaray) – Diğerlerine değinmedi mi?
İDRİS
BALUKEN (Diyarbakır) – Bunun üzerinden yola çıkarak, terör örgütü sözcülüğü
yaptığı iddiasını ortaya atmaktan başlayarak konuşmanın tamamını bir sataşmayla
sayın grup başkan vekili sürdürmüştür.
GÖKCEN
ÖZDOĞAN ENÇ (Antalya) – Kandil’e sataştı.
MUSTAFA
ELİTAŞ (Kayseri) – Kime sataştı?
MEHMET
UĞUR DİLİPAK (Kahramanmaraş) – Kandil’e sataştı.
İDRİS
BALUKEN (Diyarbakır) – Yapılması gereken şey… 
MEHMET
UĞUR DİLİPAK (Kahramanmaraş) – Kandil’e sataştı kardeşim.
BAŞKAN
– Sayın milletvekilleri, bir saniye…
İDRİS
BALUKEN (Diyarbakır) – Yahu “Terör örgütü sözcülüğü yapıyor.” diyor, Türkçe de
anlamıyorsunuz!
MEHMET
UĞUR DİLİPAK (Kahramanmaraş) – Kandil’e sataştı, sana mı sataştı? 
BAŞKAN
– Bir saniye sayın milletvekilleri…
MUSTAFA
ELİTAŞ (Kayseri) – Terör örgütü sözcülüğü yapanlara söylüyor.
İDRİS
BALUKEN (Diyarbakır) – Sayın Başkan…
BAŞKAN
– Dinliyorum ben sizi. 
MEHMET
UĞUR DİLİPAK (Kahramanmaraş) – Sen Kandil misin?
ÇAĞLAR
DEMİREL (Diyarbakır) – Buna karar verecek siz değilsiniz, bir dinleyin ilk
önce.
İDRİS
BALUKEN (Diyarbakır) – Terör örgütünün sözcülüğünü yapmakla grubumuzu suçladı.
Yani, ben mi anlatamıyorum, arkadaşlar mı anlamıyor.
MEHMET
UĞUR DİLİPAK (Kahramanmaraş) – Çık, Kandil’i kına o zaman.
İDRİS
BALUKEN (Diyarbakır) – Bununla ilgili sataşmadan söz alacağız ancak deminden
beri ifade etmiş olduğumuz hassasiyetlere denk düşmeyen bir konuşma olduğunu
ifade etmek istiyorum.
MEHMET
UĞUR DİLİPAK (Kahramanmaraş) – Yüreğiniz varsa Kandil’i kınayın.
İDRİS
BALUKEN (Diyarbakır) – Yani, grubumuza da sataşmadan söz hakkını talep
ediyorum.
BAŞKAN
– Besime Hanım’a iki dakika süre veriyorum.
Buyurun.
Lütfen,
bu saatte bu acının üzerine hepimizin dilimize çok özenli bir şekilde dikkat
etmesi lazım. 
16.- Siirt Milletvekili Besime Konca’nın, Aksaray
Milletvekili İlknur İnceöz’ün sataşma nedeniyle yaptığı konuşması sırasında
şahsına sataşması nedeniyle konuşması
BESİME
KONCA (Siirt) – İlhan Çomak’ta yirmi bir yıldan bahsettim, bu bir.
İkincisi,
“M.D.” denilen kadın tutukludur ve sizin o görevli olan idarenin aracılığıyla
İnsan Hakları Kurumuna faksla durumunu bildirmiştir. Farklı bir durum olsaydı
sizin o yirmi dört saat takip ettiğiniz, her türlü yasağı uyguladığınız cezaevinden
o mektup çıkmazdı.
Üçüncüsü,
Şakran Cezaevinde yaşananlar… Otuz gün insanlar açlık grevinde kalarak bu
insanlık dışı durumları ailelerine, kamuoyuna anlatmak için otuz gün açlık
grevinde kaldılar ve bu benim söyleyeceğim bir şey değil, somut durumlardır.
Eğer zorunuza gidiyorsa, eğer bunların çok kötü şeyler olduğunu düşünüyorsanız
lütfen adaleti sağlayın, lütfen vicdana gelin, lütfen demokrasiyi o zaman
geliştirin. Bunlar somut şeylerdir. 
Siz
Pozantı’yı unuttunuz mu? Pozantı’da yaşandı, dışarıda, okullarda yaşanıyorsa
cezaevlerinde çok daha farklı şeylerin, o tecrit olan koşullarda çok daha fazla
şeylerin yaşandığını bilmeniz gerekir. Denetiminizdeki kurumlarda tecavüzler,
tacizler, her türlü şey yaşanıyorsa cezaevlerinde de çok fazlasıyla yaşandığını,
tarihsel örneklerinin geçmişte de somut olduğunu ve isim söyleyerek, isim
vererek belirttim. Bunu da bilmeniz gerekiyor, anlamanız gerekiyor. 
GÖKCEN
ÖZDOĞAN ENÇ (Antalya) – Doğru söylemiyorsun. 
BESİME
KONCA (Devamla) - Eğer Cumhurbaşkanına dair sözlerim sizi rahatsız ettiyse,
Cumhurbaşkanının cümlesidir, diyorum ki: Bu, normalleştiren bir durumdur, kaygı
vericidir.
MEHMET
UĞUR DİLİPAK (Kahramanmaraş) – Kelalaka ve keskelalaka vardır, biliyor musun
sen!
BESİME
KONCA (Devamla) - Bunu söyledim, başka bir durum da söylememişim. (HDP
sıralarından alkışlar) 
İLKNUR
İNCEÖZ (Aksaray) – Sayın Başkan…
BAŞKAN
– Sayın Cumhurbaşkanı terörle ortak mücadele edilmesi gerektiğini anlatan bir
konuşma yaptı, ben de baktım buradan. Bunu bu şekilde algılamak, bu şekilde
söylemek doğru değil. 
Bakın,
şu an, şu zaman hepimizin teröre karşı ortak hareket etmesi gereken bir zaman,
sadece Türkiye’de değil, dünyada terörün son bulması adına bütün dünyanın ortak
hareket etmesini gerektiren bir açıklama, hepimizin katıldığı bir açıklama. 
MAHMUT
TOĞRUL (Gaziantep) – Olur mu ya! Sorumluluğunuz yok mu?
FİLİZ
KERESTECİOĞLU DEMİR (İstanbul) – Bütün dünyada bakanlar istifa ediyor. 
IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Danıştay Kanunu ile Bazı Kanunlarda Değişiklik
Yapılmasına Dair Kanun Tasarısı (1/726) ve Adalet Komisyonu Raporu (S. Sayısı:
400) (Devam)
BAŞKAN
- Aynı mahiyetteki diğer önerge üzerinde Manisa Milletvekili Sayın Erkan Akçay
konuşacaktır. 
Buyurun
Sayın Akçay. (MHP sıralarından alkışlar) 
ERKAN
AKÇAY (Manisa) – Sayın Başkan, değerli milletvekilleri; 5’inci madde üzerindeki
önergemiz üzerine söz aldım. Hepinizi saygıyla selamlıyorum. 
Tabii,
şu saate kadar maalesef dakika dakika terör saldırılarının bilançosunu
öğrenmekle ve merak etmekle meşgulüz ve şu saate kadar Sayın Bakanın verdiği
rakamları dikkate aldığımızda, Diyarbakır-Lice’de, Van-Başkale’deki
saldırılarla birlikte bütün şehitlerimize Allah’tan rahmet, yaralılarımıza da
acil şifalar diliyor ve bu terör saldırılarını da en şiddetli şekilde
lanetliyorum. Elbette, Türkiye, Türk milleti, Türkiye Cumhuriyeti bu terör
belasıyla mutlaka ve mutlaka mücadele edecek ve eninde sonunda bu terörü
sonlandıracaktır. Temennimiz, dileğimiz ve talebimiz odur ki, bu saldırıların
artık bir an evvel sona erdirilmesi, teröristlerin bertaraf edilmesi ve artık
canımızın yanmamasıdır.
Bazen
“Acaba bu saldırılar sonunda verdiğimiz kayıplar neticesinde kamuoyu ve millet
alışmaya mı başladı?” diye soranlar ve söyleyenler oluyor. Asla. Ben
milletimizin sessiz bir sabırla beklediği kanaatindeyim. Tevekkülün dışında ve
ötesindedir bu. Çünkü bu hadiseler kanıksanacak gibi değil. Ve bugün burada bu
terör hadiselerine ilişkin yapılan konuşmaları da ben sağlıklı buluyorum. Yani
genelde iktidar ve muhalefet sözcüleri tarafından bu konuda değerlendirmeler,
tepkiler makul ve mantıklı bir düzeyde dile getirildi. Fakat özellikle bu
sosyal medyaya hemen atılan -işte, “tweet” deniliyor- “tweet”lerin veya verilen
mesajların da aynı ölçüde sağlıklı olmadığı kanaatindeyim değerli arkadaşlar.
Bu konuda özellikle siyasilerin ve milletvekillerinin bilhassa dikkatli olması
gerekiyor.
Şimdi,
örnek vermek istiyorum, çünkü bu, zihniyeti de yansıtıyor aynı zamanda. Bir
iktidar milletvekili arkadaşımız şöyle bir “tweet” atıyor, yani bu olay meydana
geldiği dakikalarda. Ee, birazcık sabret kardeşim, bir öğrenelim. Biz işte
Milliyetçi Hareket Partisi Grubu olarak merak ediyoruz. Kendi kaynaklarımızdan
bilgi edinmeye çalıştığımız gibi elbette devletin ve Sayın Bakanın vereceği
bilgileri esas almamız gerekir öncelikle hiç heyecana ve vehme kapılmadan.
Şimdi,
bu arkadaşımız aynen şöyle demiş: “Atatürk Havalimanı’mızda iki adet patlama
meydana gelmiş. Diplomatik olarak aldığımız her galibiyetten sonra bir olay.
Yılmayacağız.” diyor. Sanki futbol maçı analizi yapıyor. Kınıyorum böyle bir
mesajı. 
Şimdi,
bu sözler fevkalade şuursuz, partizanca…
ZEKİ
AYGÜN (Kocaeli) – Bir de şu CHP’nin attıklarını kınasanıza!
ERKAN
AKÇAY (Devamla) – Kardeşim, ben bu mesajı kınıyorum, onu da sen kına. 
ZEKİ
AYGÜN (Kocaeli) – Yazık ya!
ERKAN
AKÇAY (Devamla) – Sana yazık ya! 
Şunun
verdiği şeye bak, dinlemeye tahammül edemiyorsun işte, işine gelmiyor. 
Şimdi,
bu sözler fevkalade şuursuz, partizanca… 
ZEKİ
AYGÜN (Kocaeli) – Hayır, hayır, ben kınamanıza katılıyorum da…
ERKAN
AKÇAY (Devamla) – Lütfen, istirham ediyorum.
EMİN
HALUK AYHAN (Denizli) – Ayıp ya!
ERKAN
AKÇAY (Devamla) – …her olayı, Türkiye Cumhuriyeti’ne, devlete, millete ve
ülkeye saldırı olduğu perspektifinden değil de fanatik partizan gözüyle, kendi
partisine, kendi partisinin iktidarına yönelmiş bir saldırı olarak
değerlendiriyor ve son derece mantıksız bir yaklaşım. Aynı mantıksız
yaklaşımla, tam zıddından birisi de şöyle atsa ne kadar saçma olur,
mantıksızlığın sonu yok ya! “AKP’nin diplomatik hezimetini gözlerden saklamak
için bu saldırı yapıldı.” derse, bu mantıklı, doğru, makul olur mu? Olmaz,
ikisi de aynı ölçüde saçmadır. 
Geçtiğimiz
günlerde bir sayın bakan da Marmaray Projesi nedeniyle terör olayları oluyor
mealinde birtakım açıklamalar yapıyor.
Şimdi,
bunlar yanlış ve sakat görüşlerdir, bunların mutlaka düzeltilmesi gerekir.
Elbette, bu ülkemize, milletimize yapılan bu topyekûn saldırıya karşı yine
topyekûn…
(Mikrofon
otomatik cihaz tarafından kapatıldı) 
ERKAN
AKÇAY (Devamla) – …iktidarıyla muhalefetiyle, her kesimiyle birlikte mücadele
edeceğiz, fakat unutmayalım ki devleti yönetenlerin sorumluluğu çok daha
fazladır, çünkü bu konularda emir ve talimatları verecek, politikaları
uygulayacak, istihbaratı yapacak, güvenliği sağlayacak devlettir ve devleti de
yöneten Hükûmettir. Bizim muhalefet olarak üzerimize düşen, öncelikle bu konuda
Hükûmeti teşvik etmek, desteklemek, cesaretlendirmektir. Bu politikaların da
-çok özür diliyorum Sayın Başkan, sözlerimi de uzattığımın farkındayım ancak-
kararlı, tutarlı bir şekilde topyekûn devam etmesi dileğiyle hepinizi saygıyla
selamlıyorum. (MHP sıralarından alkışlar)
BAŞKAN
- Teşekkür ediyoruz.
EMİN
HALUK AYHAN (Denizli) - Var mı şunda yanlış bir şey ya?
III.-
YOKLAMA
(CHP sıralarından bir
grup milletvekili ayağa kalktı)
LEVENT GÖK (Ankara) –
Yoklama talebimiz var.
BAŞKAN
- Aynı mahiyetteki önergeleri oylarınıza sunmadan önce bir yoklama talebi var,
önce bu talebi karşılayacağım. 
NURETTİN
YAŞAR (Malatya) - Kalk! Kalk!
ENGİN
ÖZKOÇ (Sakarya) - Sana mı soracağız kalkacağımızı!
NURETTİN
YAŞAR (Malatya) - Otur!
ENGİN
ÖZKOÇ (Sakarya) - Konuşma lan! Terbiyesiz adama bak!
BAŞKAN
- Sayın Gök, Sayın Emir, Sayın Tanal, Sayın Arslan, Sayın Özcan, Sayın Doğan,
Sayın Yıldız, Sayın Durmaz, Sayın Demirtaş, Sayın Gökdağ…
(Malatya
Milletvekili Nurettin Yaşar ile Sakarya Milletvekili Engin Özkoç arasında
karşılıklı laf atmalar, gürültüler) 
BAŞKAN
- Sayın milletvekilleri, istirham ediyorum, lütfen…
…Sayın
Uslupehlivan, Sayın Erkek, Sayın Emre, Sayın İrgil, Sayın Sarıhan, Sayın Demir,
Sayın Tüm, Sayın Tanal, Sayın Özkan, Sayın Aldan. 
Evet,
yoklamayı başlatıyorum sayın milletvekilleri, yoklama için iki dakika süre
veriyorum ve yoklamayı başlatıyorum. 
(Elektronik
cihazla yoklamaya başlandı)
(Malatya
Milletvekili Nurettin Yaşar ile Sakarya Milletvekili Engin Özkoç arasında
karşılıklı laf atmalar) 
BAŞKAN
- Sayın milletvekilleri, yoklama işlemini başlattım. (AK PARTİ ve CHP sıraları
arasında karşılıklı laf atmalar, gürültüler) Sayın milletvekilleri, lütfen…
(Yoklamaya
devam edildi)
BAŞKAN
– Toplantı yeter sayısı vardır.
IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Danıştay Kanunu ile Bazı Kanunlarda Değişiklik
Yapılmasına Dair Kanun Tasarısı (1/726) ve Adalet Komisyonu Raporu (S. Sayısı:
400) (Devam)
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Önergeler kabul edilmemiştir. 
5’inci
maddeyi oylarınıza sunuyorum: Kabul edenler… Kabul etmeyenler… 5’inci madde
kabul edilmiştir. 
6’ncı
madde üzerinde üç adet önerge vardır, önergeleri okutuyorum: 
Türkiye Büyük Millet Meclisi Başkanlığına
Görüşülmekte
olan 400 sıra sayılı Danıştay Kanunu ile Bazı Kanunlarda Değişiklik Yapılmasına
Dair Kanun Tasarısı’nın 6’ncı maddesinde yer alan “bir hukuk kuralının”
ibaresinin “hukuk kurallarının” olarak değiştirilmesini arz ve teklif ederiz. 
İsmail Faruk Aksu Mustafa
Kalaycı Ahmet Kenan Tanrıkulu
 İstanbul Konya İzmir
 Mehmet Parsak Mehmet
Günal  Deniz Depboylu
 Afyonkarahisar Antalya Aydın
 Kamil Aydın
 Erzurum
Türkiye Büyük Millet Meclisi Başkanlığına
400
sıra sayılı Danıştay Kanunu ile Bazı Kanunlarda Değişiklik Yapılmasına Dair
Kanun Tasarısı’nın 6’ncı maddesinin aşağıdaki şekilde değiştirilmesini arz ve
teklif ederiz. 
 Ömer Süha Aldan Cemal
Okan Yüksel Necati Yılmaz
 Muğla Eskişehir Ankara
 Zeynel Emre Haluk
Pekşen Namık Havutça
 İstanbul Trabzon Balıkesir
 Erdoğan Toprak Mahmut
Tanal Mehmet Gökdağ
 İstanbul İstanbul Gaziantep

“Madde
6- 2575 sayılı Kanunun 23 üncü maddesinin birinci fıkrasının (a) bendine
aşağıdaki cümle eklenmiştir. 
‘Danıştayın
temyiz mercii olarak görevi, bir hukuk kuralının uygulanmaması veya yanlış
uygulanması şeklinde ortaya çıkan hukuka aykırılıkların denetimini yapmaktır.’”
BAŞKAN
– Şimdi maddeye en aykırı önergeyi okutup işleme alacağım. 
Türkiye Büyük Millet Meclisi Başkanlığına
Görüşülmekte
olan 400 sıra sayılı Danıştay Kanunu ile Bazı Kanunlarda Değişiklik Yapılmasına
Dair Kanun Tasarısı’nın 6’ncı maddesinin aşağıdaki şekilde değiştirilmesini arz
ve teklif ederiz.
“MADDE
- 6
2575
sayılı Kanunun 23. Maddesinin 1. Fıkrasının “a” bendine aşağıdaki cümle
eklenmiştir.
‘Danıştay
temyiz merci olarak görevi, bir hukuk kuralının uygulanmaması veya yanlış
uygulanması şeklinde ortaya çıkan hukuka aykırılıkların denetimini yapmakla ve
gerekli olduğu hâllerde önüne gelen dosyanın esasına girmekle sınırlıdır.”
 Çağlar Demirel Filiz
Kerestecioğlu Demir Dirayet Taşdemir
 Diyarbakır İstanbul Ağrı
 Meral Danış Beştaş Erol
Dora Ayhan Bilgen
 Adana Mardin Kars
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ MURAT GÖKTÜRK (Nevşehir) – Katılmıyoruz Sayın Başkanım.
BAŞKAN
– Hükûmet katılıyor mu?
ADALET
BAKANI BEKİR BOZDAĞ (Yozgat) – Katılmıyoruz Başkanım.
BAŞKAN
– Önerge üzerinde söz isteyen Kars Milletvekili Ayhan Bilgen.
Buyurun
Sayın Bilgen. (HDP sıralarından alkışlar)
AYHAN
BİLGEN (Kars) – Sayın Başkan, değerli milletvekilleri; elbette bir terör
eylemini, en azından psikolojik propaganda hâkimiyetine girmemek açısından, gündemi
oraya endekslemek doğru değil ama 30 civarında insanın hayatını kaybettiği bir
olay karşısında hiçbir şey olmamış gibi yargıyla ilgili bir tartışmayı
yürütmeyi de doğrusu ben içime sindiremiyorum. Bu çatı bunu tartışmayacak da,
bu çatı bununla ilgili özel bir tartışma yapmayacak da neresi yapacak? Yarın bu
konuyla ilgili bir araştırma önergesi geldiğinde İstanbul’daki saldırının
araştırılmasıyla ilgili komisyon kurulmasını destekleyecek misiniz, var mısınız
araştırmaya? Kim tarafından yapılmışsa araştıralım, hangi örgüt tarafından
yapılmışsa araştıralım, var mısınız?
Değerli
arkadaşlar, bir şehirde, bir ülkede güvenliği sağlamanın birinci şartı, terör
tanımını net yapmaktır, sulandırmamaktır. Şimdi, düşünün ki İstanbul’daki bu
patlamayı yapanlar da terörist, bir gazeteyle dayanışma için bir saat yayın
yönetmenliği nöbetine giden de terörist değil mi? (AK PARTİ sıralarından
gürültüler)
GÖKCEN
ÖZDOĞAN ENÇ (Antalya) – Ne dayanışması ne gazetesi ya, PKK’nın yayın organı.
BAŞKAN
– Sayın milletvekilleri, istirham ediyorum, müdahale etmeyiniz. 
AYHAN
BİLGEN (Devamla) - Üniversite açan da terörist, yurt açan da terörist, burada
patlamayı yapan da terörist, değil mi? 
CİHAN
PEKTAŞ (Gümüşhane) – Sen de, sen de. 
AYHAN
BİLGEN (Devamla) - Siz böyle mi inanıyorsunuz buna? Eğer terörün tanımı
konusunda netleşmeye cesaretiniz, yüreğiniz varsa bu kanunları değiştirirsiniz.
Avrupa Birliği istediği için değil, kendi halkınıza saygı duyduğunuz için
değiştirirsiniz. Dünyanın hiçbir yerinde kör şiddetle başka faaliyetleri aynı
çuvala koyup ele almazlar ama bununla ilgili bir şüpheniz, bir tereddüdünüz
yoksa ben size çok kestirme bir yol söyleyeyim. Bakın, mülteci kamplarıyla
ilgili giriş yasağı olan dünyada başka hiçbir ülke yok. Birleşmiş Milletler
temsilcileri mülteci kamplarına giremiyorlar…
ÖZNUR
ÇALIK (Malatya) – Kim demiş giremiyor ya? Biz beraber gittik. 
AYHAN
BİLGEN (Devamla) - İnsan hakları örgütleri giremiyorlar, siz milletvekili
olarak oraya giremiyorsunuz, bunun farkında mısınız?
ÖZNUR
ÇALIK (Malatya) – Yalan söylüyorsun! Biz beraber gittik, Birleşmiş Milletler
Genel Sekreter yardımcılarıyla beraber gittik. 
AYHAN
BİLGEN (Devamla) - Giremiyorsunuz ama sizin giremediğiniz kamplarla ilgili… (AK
PARTİ sıralarından gürültüler) Sizin giremediğiniz kamplarda ben gözlerimle
gördüm. 
İLKNUR
İNCEÖZ (Aksaray) – Niye bağırarak konuşuyorsun? Sakin ol, sakin!
BAŞKAN
– Sayın milletvekilleri…
AYHAN
BİLGEN (Devamla) - Osmaniye’deki kampta kamuflaj imal ediliyor. Kamuflajı niye
imal ediyorsunuz kampta, neden?
İLYAS
ŞEKER (Kocaeli) – Ne bağırıyorsun? Derdin ne? Niye bağırıyorsun gecenin bu
vaktinde?
AYHAN
BİLGEN (Devamla) - Neden bir mülteci kampında…
İLKNUR
İNCEÖZ (Aksaray) – Niye bağırarak konuşuyorsun, neden?
AYHAN
BİLGEN (Devamla) - Arkadaşlarınız sussun ki ben düzgün konuşayım. Siz
konuşmazsanız, siz sessiz olursanız ben sakin konuşurum.
HALİS
DALKILIÇ (İstanbul) – Bağırma, provoke ediyorsun! Bağırıyorsun, provoke
ediyorsun! Sakin konuş.
AYHAN
BİLGEN (Devamla) - Ama benim sözümü kesmeyeceksiniz, sakince dinleyeceksiniz.
İLYAS
ŞEKER (Kocaeli) – Sana yakışmıyor, yakışmıyor!
AYHAN
BİLGEN (Devamla) - Sakince dinleyin o zaman, soruma cevap verin, benden sonra
biriniz çıkın, cevap verin.
ÖZNUR
ÇALIK (Malatya) – Yalan söylüyorsunuz! Birleşmiş Milletler Örgütü kamplara
girdi.
AYHAN
BİLGEN (Devamla) - Biz geçen hafta Mülteci Komisyonuyla Osmaniye’deki kampa
gittik. Küçük atölyeler vardı, bu atölyelerde insanlar el emeğiyle bir şeyler
üretiyorlar. (AK PARTİ sıralarından gürültüler) Dinleyin o zaman, sözümü
kesmeyin! Dinleyin o zaman, bağırmamı istemiyorsanız dinleyin! 
Gittik
bu kampa. Değerli arkadaşlar, bu kampta atölyeler kurulmuş, küçük atölyeler, el
emeğiyle insanlar bir şeyler üretecekler ve satacaklar. Ne dikiliyor biliyor
musunuz dikiş atölyesinde Sayın Bakan? Kamuflaj dikiliyor. Bir mülteci
kampında, sivillerin, kadınların, çocukların kaldığı bir mülteci kampında
kamuflaj niye üretilir? Spor olsun diye mi, zevk olsun diye mi, moda mı,
estetik mi? Var mı bunun cevabı? (AK PARTİ sıralarından “Saçmalıyorsun.” sesi)
Gayet sakin konuşuyorum, ne saçmalaması? Sosyal medyada fotoğraflarını
paylaştım. Ben çektim, diğer üyeler de geldiler gördüler. Benim saçmalayıp
saçmalamadığımı bırakın da çıkın biriniz izah edin, deyin ki: “Mülteci kampında
kamuflajı…”
METİN
KÜLÜNK (İstanbul) – Senden mi izin alacaklar?
AYHAN
BİLGEN (Devamla) - Tabii, siz üretebilirsiniz, gayet tabii.
BAŞKAN
– Sayın milletvekilleri, istirham ediyorum. 
AYHAN
BİLGEN (Devamla) - Siz üretebilirsiniz tabii. 
METİN
KÜLÜNK (İstanbul) – Senden mi izin alacaklar?
AYHAN
BİLGEN (Devamla) - Benden izin almayacaksınız değerli arkadaşlar.
BAŞKAN
– Lütfen… Lütfen sessizlik. 
AYHAN
BİLGEN (Devamla) – O zaman, sadece kınama yaparak siyasetin sorumluluktan
kurtulacağını sanmayın çünkü girdiğiniz ilişkilerin sonucunu yaşıyoruz sadece.
NİHAT
ÖZTÜRK (Muğla) – Sen kendi ilişkine bak!
AYHAN
BİLGEN (Devamla) - Bugünkü İstanbul’daki patlama bugüne kadarki ilişkilerin
sonucudur.
NİHAT
ÖZTÜRK (Muğla) – Sen kendine bak! Sen kendi ilişkine bak, kendi ilişkine!
AYHAN
BİLGEN (Devamla) - Eğer siz Suruç’la ilgili araştırmayı ciddi yapsaydınız belki
Ankara’da patlama olmazdı. Ankara’daki patlama üzerinden bir ciddi soruşturma
yapsaydınız belki bugün İstanbul’daki patlama olmazdı. Ama bu ülke bugün bir
hedef ülke hâline gelmişse, terörün bu kadar hedefi hâline gelmişse bunda
idarenin hiçbir sorumluluğu yok mu, ihmal yok mu, kusur yok mu? 
HÜSEYİN
BÜRGE (İstanbul) – Ayhan, PKK neresinde bu işin?
AYHAN
BİLGEN (Devamla) - Siz kırk günlük özel güvenliklerle mi havaalanının
güvenliğini sağlayacaksınız, bu mu? Yani, ortada ciddi bir zafiyet olduğunu
kabul etmiyorsunuz, ihmal kabul etmiyorsunuz, o zaman bunun sorumluluğunu,
hesabını kimden soracağız? 
GÖKCEN
ÖZDOĞAN ENÇ (Antalya) – Tabii, ülkemizde vatan hainleri olunca böyle oluyor!
ZEKİ
AYGÜN (Kocaeli) – Bak, “PKK neresinde bu işin?” diyor, soruyor arkadaşım.
AYHAN
BİLGEN (Devamla) - Vallahi araştırırız, burada bir komisyon kurarız. Bakın, çok
açık söylüyorum komisyon kuralım kim bunun neresindeyse ortaya çıksın. Siz var
mısınız buna? Burada bana laf atacağınıza bu kamuflajla ilgili çıkın da bir
cevap verin. Kampta kamuflaj üretiliyor diyorum, siz bana laf atıyorsunuz.
Herkesi
saygıyla selamlıyorum. (HDP sıralarından alkışlar, AK PARTİ sıralarından
gürültüler) 
İDRİS
BALUKEN (Diyarbakır) – Karar yeter sayısı istiyorum Sayın Başkan.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir, karar yeter sayısı vardır. 
Diğer
önergeyi okutuyorum:
Türkiye
Büyük Millet Meclisi Başkanlığına
400
sıra sayılı Danıştay Kanunu ile Bazı Kanunlarda Değişiklik Yapılmasına Dair
Kanun Tasarısı’nın 6’ncı maddesinin aşağıdaki şekilde değiştirilmesini arz ve
teklif ederiz. 
Haluk Pekşen
(Trabzon) ve arkadaşları
“Madde
6- 2575 sayılı Kanunun 23 üncü maddesinin birinci fıkrasının (a) bendine
aşağıdaki cümle eklenmiştir. 
‘Danıştayın
temyiz mercii olarak görevi, bir hukuk kuralının uygulanmaması veya yanlış
uygulanması şeklinde ortaya çıkan hukuka aykırılıkların denetimini yapmaktır.’”
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ MURAT GÖKTÜRK (Nevşehir) – Katılmıyoruz Başkanım.
BAŞKAN
– Hükûmet?
ADALET
BAKANI BEKİR BOZDAĞ (Yozgat) – Katılmıyoruz Başkanım.
BAŞKAN
– Önerge üzerinde söz isteyen Trabzon Milletvekili Haluk Pekşen.
Buyurun
Sayın Pekşen. (CHP sıralarından alkışlar)
HALUK
PEKŞEN (Trabzon) – Sayın Başkan, saygıdeğer milletvekilleri; şu hâle bakın ki
kendi hukukunu koruyamayan bir yargı Türkiye’de yurttaşın hukukunu koruyacak.
Anayasa’ya aykırı bir düzenlemenin muhatabı olan yargı kendi hukukunu korumak
için hiçbir şey yapmadı, yapamadı da, yapmıyor da. Kendi hukukunu koruyamayan
bir yargının yurttaşın hukukunu nasıl koruyacağını ben doğrusu merak ediyorum. 
Sayın
milletvekilleri, Sayın Yargıtay Başkanının 5 Temmuz 2015 tarihindeki bir
açıklamasını sizinle paylaşmak istiyorum. Diyor ki Yargıtay Başkanı: “İradesini
teslim edenlerin yargı içinde blok hâlinde hareket ettiği malumdur. Belli
mahfillerden alınan kararları yargıya dayatanlar adaleti sağlayamazlar.” Çok
doğru. Peki, siz ne iş yapıyorsunuz, siz kimsiniz? Madem böyle bir durum var,
siz Yargıtay Başkanıysanız niye bununla ilgili gereğini yapmadınız? Blok oy
kullananlar varsa, o zaman hani o sabahtan beri bahsettiğiniz yargıcın
bağımsızlığı, tarafsızlığı ilkelerini siz bilmiyor musunuz, niye bunlarla
ilgili gereğini yapmadınız? Şimdi hangi gerekçeyle orada oturuyorsunuz? Peki,
bir başka şey soralım: Madem bu mahfillerden emir alınıyor siz emir almıyor
musunuz? Siz kendi durumunuzu nasıl izah edeceksiniz?
Devam
edelim, bir de meşhur Yargıtay Savcısı var. Biliyorsunuz Balyoz davasını Ceza
Genel Kuruluna taşıttıramadığımız Sayın Savcı var. O da şöyle diyor, diyor ki:
“Efendim, kimseye rahatsızlık vermeden -kendisinden sonra gelen savcıya-
görevinizi yapacağınıza inanıyorum.” Savcıların görevi zaten bu, iktidarla
ilgili kimseye rahatsızlık vermemektir. 8,5 milyon insanı on yılda
sorguladılar. O on yılda sorgulanan 8,5 milyon insanın yalnızca 10,57’si
hakkında mahkûmiyet kararı verildi. 
Arkadaşlar,
siyasi iktidarınızın gücü müthiş olabilir ama bir basit örnek, Kore, ortadan
ikiye böldük, güney ve kuzey. İki Kore arasındaki fark inanılmaz, bir tarafta
dünyanın uygar bir ülkesi, en gelişmiş ekonomilerinden birisi, dünyanın en
saygın ülkelerinden birisi. Öbür tarafta, dünyanın büyük endişe duyduğu,
kimsenin selam vermek bile istemediği, kaygıyla, panikle söz ettiği bir ülke.
İkisi arasındaki temel fark, adalet; birisi hukuk devleti, öbürü bir siyasi
parti devleti. Şimdi, Türkiye’ye geldiğimizde ortaya konulan fotoğrafa bir
bakın, ne Yargıtay ne Danıştay bunların her ikisinde de görev yapan yargıçların
hiçbirisi toplumun bundan sonraki adalet beklentilerine cevap veremez çünkü
hiçbir yargıç hiç kimsenin olmadığı kadar geleceğini planlama hakkına artık
sahip değildir. Herkes, her yurttaş bir ülkede kendisinin nasıl bir yasayla
yaşayacağını bilme hakkına sahiptir, doğal olarak geleceğini planlama hakkına
sahiptir. Hepimiz geleceğimizi planlayabiliriz çünkü bizi yöneten yasalara, o
yasaları düzenleyen anayasal düzene inanırız ve yaşamımızı ona göre planlarız.
Ama, siz, geleceğinizi nasıl isterseniz isteyin, planlayın, bugünkü gibi,
siyasi parti devleti sizin geleceğinize müdahale eder, sizin geleceğinizi
karartabilir. Böylesi bir devlet hukuk devleti olmaz. Böylesi bir devlete
dünyanın hiçbir yerinden yatırım gelmez, itibar gelmez, böylesi bir devlet
saygınlığını koruyamaz. Bugün gelinen nokta burasıdır. Eğer bunu cemaat
kaygısıyla yapıyorsanız yapmayın. Ama cemaatin Türkiye’de hukuk sisteminin
içerisinden, bürokrasiden, polisten, kolluktan ayıklanması gerekiyor mu? Evet,
ayıklanmalı. On altı yıldır bunun mücadelesini veren bir hukukçuyum. Daha
hiçbiriniz ortada yokken “telekulak” diye uydurdukları polisi ele geçirme
senaryosunda ben yine o cemaatle mücadele eden hukukçulardan birisiydim. Balyoz
davasıyla da mücadele ettim, Ergenekon’la da mücadele ettim, bütün cemaat
davalarının hepsiyle mücadele ediyordum. Yalnızdık, birkaç kişiydik. Bugün siz
onlarla mücadele edemiyorsunuz. Niçin? Çünkü siz de farkındasınız ki sizin
gördüğünüz yalnızca “ıceberg”in suyun üstündeki yüzüdür. Onlarla mücadele böyle
olmaz, yargıyı parti devletine çevirerek olmaz. 
Hepinizi
saygıyla selamlıyorum. (CHP sıralarından alkışlar)
MEHMET
MUŞ (İstanbul) – Sayın Başkan, bizim ülkeyi bir siyasi parti devletine
dönüştürdüğümüzden, yargıyı siyasallaştırdığımızdan bahsetti; parti grubumuza
sataşması vardır. 69’uncu madde gereği sataşmaya cevap vermek için söz
istiyorum. 
ERKAN
AKÇAY (Manisa) – Az bile söyledi. 
BAŞKAN
– Buyurun, iki dakika süre veriyorum. (AK PARTİ sıralarından alkışlar)
Lütfen
yeni bir sataşmaya meydan vermeyelim. 
V.- SATAŞMALARA İLİŞKİN KONUŞMALAR (Devam)
17.- İstanbul Milletvekili Mehmet Muş’un, Trabzon
Milletvekili Haluk Pekşen’in 400 sıra sayılı Kanun Tasarısı’nın 6’ncı
maddesiyle ilgili önerge üzerinde yaptığı konuşması sırasında Adalet ve
Kalkınma Partisine sataşması nedeniyle konuşması
MEHMET
MUŞ (İstanbul) – Sayın Başkan, değerli milletvekilleri; hepimizin ortak arzusu
yargının mutlak anlamda bağımsızlığını temin etmektir. Yargı herkesin ihtiyaç
duyacağı, herkesin sığınacağı limandır ve AK PARTİ olarak yargı bağımsızlığı
noktasında yargıya bakışımız da hep bu olmuştur. Siyasallaştırma gibi bir
düşüncemiz asla ve kata olmamıştır. 
Fakat
yargının nerelerden geldiğini şöyle birkaç örnekle hatırlamamız lazım. Çok
değil… Değerli arkadaşlar, bakın, çok doğru, yargıç talimatla iş yapmaz. Şu
fotoğrafa bakın, bu fotoğraf 28 Şubat sürecinden. O dönem burada oturan kim
biliyor musunuz, bakın, şu? Yargıtay Cumhuriyet Başsavcısı Vural Savaş. Ne için
gitti buraya biliyor musunuz? Talimat almak için gitti, “Nasıl karar vereyim, ne
yapayım, hangi davaları açayım?” diye talimat almak üzere gitti o salona.
Bakın, yargının durumu buydu. (CHP sıralarından gürültüler)
MAHMUT
TOĞRUL (Gaziantep) – Oraya gitmesin, çay toplamaya gitsin!
MEHMET
MUŞ (Devamla) – Peki, ne diyor biliyor musunuz? Bakın, yargı ne durumdaydı?
Vural Savaş aynen şu ifadeyi kullanıyor, diyor ki: “Yüzde 99 oy alsanız yine
kapatırım.” Heyhat, sen layüsel misin? Nasıl bir yargıçsın? Nasıl bir yargı
sistemi bu? “Yüzde 99 oy alsanız yine kapatırım.” 
Değerli
milletvekilleri, yargı nasıl kullanılmış biliyor musunuz? İnsanların siyasi
hayatlarını bitirmek, onları siyasetin dışına itmek için bir sopa olarak
kullanılmış. Ne diyor biliyor musun? Bakın, Hürriyet, “Tayyip’i bitirdi.”
Yargı, Tayyip’i bitirmek için bir sopa olarak kullanılmış.
MUHARREM
ERKEK (Çanakkale) – Siz insanların hayatını bitirdiniz, hayatını, Ergenokon’la,
Balyoz’la!
MEHMET
MUŞ (Devamla) – Şimdi, bu yargı sistemi var, bir taraftan, bugün yargının
siyasallaştığından bahsetmek hiç doğru bir şey değildir, bu kabul edilemez ve
AK PARTİ tarafından kabul edeceğimiz bir şey değildir.
Saygılar
sunuyorum. (AK PARTİ sıralarından alkışlar)
MUHARREM
ERKEK (Çanakkale) – Kumpas kurdunuz insanlara, kumpas!
IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Danıştay Kanunu ile Bazı Kanunlarda Değişiklik
Yapılmasına Dair Kanun Tasarısı (1/726) ve Adalet Komisyonu Raporu (S. Sayısı:
400) (Devam)
BAŞKAN
– Haluk Pekşen ve arkadaşlarının önergesini oylarınıza sunuyorum: Kabul
edenler… Kabul etmeyenler… Kabul edilmemiştir.
HALUK
PEKŞEN (Trabzon) – Sayın Başkan…
BAŞKAN
– Buyurun Sayın Pekşen.
HALUK
PEKŞEN (Trabzon) – Başkanım, 28 Şubat sürecine ilişkin değerlendirmesi hem
partimizle hem de benim değerlendirmelerimle örtüşen bir değerlendirme
değildir.
MEHMET
MUŞ (İstanbul) – Ne alakası var? CHP’yle ne alakası var?
İLKNUR
İNCEÖZ (Aksaray) – Hiçbir alakası yok.
HALUK
PEKŞEN (Trabzon) – 28 Şubatta ne CHP iktidarda ne de benim yaptığım
açıklamalarla bir bağlantısı var.
İLKNUR
İNCEÖZ (Aksaray) – Hiçbir şekilde sataşma yok. Niye üzerine alınıyorsun?
MEHMET
MUŞ (İstanbul) – CHP’yi kastetmedim. Bu brifingi CHP mi verdi?
HALUK
PEKŞEN (Trabzon) – Onun için, iki dakika sataşma sebebiyle söz istiyorum.
BAŞKAN
– Şimdi ne parti ismi kullandı ne parti ilzam etti ne de sizi…
HALUK
PEKŞEN (Trabzon) – Bana cevap vermesi nedeniyle söz istedim Başkanım.
MEHMET
MUŞ (İstanbul) – Burada ben yargıyı değerlendirdim.
BAŞKAN
– Hayır, hayır, Sayın Pekşen, lütfen… Burada bir sataşma yok. Zaten, meramınız
da tutanaklara geçti. Olsaydı verecektim, gerçekten verecektim ama yoktu yani.
Şahsınızı ve partinizi ilzam etmedi.
İLKNUR
İNCEÖZ (Aksaray) – Siz “Yargı siyasallaşıyor, Türkiye siyasallaşıyor.” dediniz,
buna cevap verdi.
LEVENT
GÖK (Ankara) – Sayın Başkan…
BAŞKAN
– Buyurun.
LEVENT
GÖK (Ankara) – Haluk Bey yerinden bir açıklama yapsın.
BAŞKAN
– Tamam, yerinden ben bir dakika süre vereyim.
Buyurun
Sayın Pekşen.
VI.- AÇIKLAMALAR (Devam)
41.- Trabzon Milletvekili Haluk Pekşen’in, İstanbul
Milletvekili Mehmet Muş’un sataşma nedeniyle yaptığı konuşmasındaki bazı
ifadelerine ilişkin açıklaması
HALUK
PEKŞEN (Trabzon) – Sayın Başkan, saygıdeğer milletvekilleri; 28 Şubat, 1971
Mart, 12 Eylül, 27 Nisan her neyse… Bir hukuk adamının bütün bu hukuksuzlukları
görmezden gelmesi asla mümkün olamaz. Ben ömrüm boyunca hukuk adına hiçbir
yerden, hiçbir şeyden ödün vermedim. Hayatımın her döneminde Cumhuriyet Halk
Partili olarak, Cumhuriyet Halk Partisinin onurlu bir bireyi olarak hukuk
dışında da hiçbir şeye tevessül etmedim, boyun eğmedim, ödün de vermedim.
Çok
teşekkür ediyorum. (CHP sıralarından alkışlar)
BAŞKAN
– Teşekkür ediyoruz.
IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Danıştay Kanunu ile Bazı Kanunlarda Değişiklik
Yapılmasına Dair Kanun Tasarısı (1/726) ve Adalet Komisyonu Raporu (S. Sayısı:
400) (Devam)
BAŞKAN
- Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 400 sıra sayılı Danıştay Kanunu ile Bazı Kanunlarda Değişiklik Yapılmasına
Dair Kanun Tasarısı’nın 6’ncı maddesinde yer alan “bir hukuk kuralının”
ibaresinin “hukuk kurallarının” olarak değiştirilmesini arz ve teklif ederiz.
Deniz Depboylu
(Aydın) ve arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ MURAT GÖKTÜRK (Nevşehir) – Katılmıyoruz Başkanım.
BAŞKAN
– Hükûmet?
ADALET
BAKANI BEKİR BOZDAĞ (Yozgat) – Katılmıyoruz Başkanım.
BAŞKAN
– Önerge üzerinde söz isteyen Aydın Milletvekili Deniz Depboylu.
Buyurun
Sayın Depboylu. (MHP sıralarından alkışlar)
DENİZ
DEPBOYLU (Aydın) – Sayın Başkan, değerli milletvekilleri; bugün burada 400 sıra
sayılı Danıştay Kanunu’yla ilgili olarak 6’ncı maddede verdiğimiz önerge
üzerine söz almış bulunmaktayım. Öncelikle sizleri saygıyla selamlıyorum ancak
şunu da dile getirmeliyim ki şu anda yaşadığımız acı, bugün yaşadığımız üzücü
olay şu anda konuşacağımız teknik konuyu ve bu konuyla ilgili söyleyeceğimiz
her sözü kifayetsiz bırakıyor. Öyle bir gece yaşadık ki bu gece bize acı verdi
ama bizden daha fazla ateşin düştüğü evlere, ocaklara zarar verdi. Bugün acısı
aziz Türk milletinin çok büyük, bizlerin de tabii ki büyük -böyle olduğuna
inanıyorum- ama bazı şeyleri de dikkate almamız gerekiyor, bazı şeyleri belki
şu anda sorgulamak çok da uygun gelmiyor, bazı şeyleri bir kenara bırakıyoruz.
Ancak şunu da unutmamalıyız ki -hiçbirimiz unutmamalıyız, sizler de
unutmamalısınız- şu ana kadar yapılan hatalar, sürdürülen süreçler, her türlü
konuda ihmaller, kusurlar hafızamızda saklı tutulmakta ve yeri, günü geldiği
zaman bunlar tekrar masaya yatırılmakta olacak, bunu da bilginize sunmak
istiyorum.
Terör,
bir ülkeye, bir millete zarar vermenin yanı sıra, sadece fiziksel zarar değil,
can kaybı değil, korku kültürü yaratma, ülkenin psikolojisini bozma, toplumu
kilitleyip psikolojik olarak çökertme üzerine yapılan bir eylem. Ancak bu eylem
sonucunda bizim verdiğimiz tepkiler milletimizin bundan sonraki süreçte
yaşayacağı psikoloji için de çok önemli. Bugün herkes mesaj atıyor, hepimiz
mesaj attık. Vali mesaj yolluyor veya çıkıyor konuşuyor, diyor ki: “Terörü
kınıyoruz, lanetliyoruz.” Vali çıkıyor bunu söylüyor, milletvekili mesaj atıyor
“Kınıyoruz.”, bakanlar çıkıyor “Lanetliyoruz, kınıyoruz.” Peki, millet ne
yapıyor biliyor musunuz? Artık bıktı, artık kınayanları kınıyor çünkü kınamak
artık hiçbir işe yaramıyor. Eğer bu terör bitecekse bizim vatanımızın ve
milletimizin güvenliği sağlanacaksa bu sadece kınayarak değil bir şeyler
yaparak, yaptığı işi düzgün yaparak ve milletin huzurunu, güven ortamını tekrar
sağlayarak mümkün. Şu ana kadar, belki şunu, bunu şu anda masaya yatırmıyoruz
ama ihmal ve kusuru olanlar kimlerse Hükûmet bunları ortaya çıkarıp veya
bunların bir şekilde kabullenmesi gereken yerleri, noktaları varsa kabullenip
gereğini yapmak zorunda. Ve yine bundan sonra alınacak olan tedbirlerde neler
yapılması gerekiyorsa bunları da en iyi şekilde, ihmalsiz, kusursuz yapmak
durumunda.
Ne
yazık ki Milliyetçi Hareket Partisinin bugüne kadar burada söylediği, sarf
ettiği sözler, size gösterdiği, gelecekte yaşayacağımıza dair size ışık tuttuğu
noktalar hep yaşandı. Liderimiz Sayın Devlet Bahçeli’nin öngördüğü her şey
çıktı. Keşke çıkmasaydı. Keşke bizler yanılsaydık da sizler bugüne kadar
yürüttüğünüz politikayla terörün de önüne geçseydiniz, adaleti de en iyi şekilde
sağlasaydınız, dış politikada da iç politikada da iyi olsaydık, her şey
mükemmel olsaydı ama ne yazık ki böyle olmadı. Bugün de geldiğimiz nokta bunu
göstermekte. Ama bundan sonrası çok önemli. Bundan sonra, sadece her şeyi
tekelinize alarak başaramayacağınızı görmeniz gerekiyor. Yargıyı tekelinize
alarak başaramazsınız. Yürütme, yasama her şey sizin tekelinizdeyken bu iş
iyiye gitmiyor. Bu noktada, bizlerden gelen önerileri de dikkate alarak, bundan
sonraki süreçte önceden düştüğünüz hataları tekrar etmeyerek, hani bazı
süreçleri buzluğa kaldırmıştınız ya, onların da fişini çekerek, teröristle
masaya oturmanın hiçbir anlamının olmadığını, bunun daha çok zarar verdiğini
kabullenerek bundan sonraki terörle mücadelenizde daha istikrarlı gitmenizi
diliyoruz, iç politikada da dış politikada da. Ve bu konuda Milliyetçi Hareket
Partisi olarak, teröre karşı verdiğiniz her mücadelede aldığınız doğru
kararlara her zaman destekçi olduğumuzu hatırlatıyor, sizleri saygıyla
selamlıyorum. (MHP sıralarından alkışlar) 
BAŞKAN
– Teşekkür ediyoruz.
Şimdi,
önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
6’ncı
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir. 
Birleşime
kırk dakika ara veriyorum.
Hayırlı
sahurlar.
Kapanma Saati: 02.38
DOKUZUNCU OTURUM
Açılma Saati: 03.32
BAŞKAN: Başkan Vekili Ahmet AYDIN
KÂTİP ÜYELER: Mücahit DURMUŞOĞLU (Osmaniye), Elif Doğan
TÜRKMEN (Adana)
------0------
BAŞKAN
– Sayın milletvekilleri, Türkiye Büyük Millet Meclisinin 108’inci Birleşiminin
Dokuzuncu Oturumunu açıyorum. 
400
sıra sayılı Kanun Tasarısı’nın görüşmelerine devam ediyoruz. 
Komisyon
ve Hükûmet yerinde. 
7’nci
maddede kalmıştık. 
7’nci
madde üzerinde üç adet önerge vardır, aynı mahiyetteki bu önergeleri okutacağım
ve birlikte işleme alacağım. 
Şimdi
aynı mahiyetteki önergeleri okutuyorum. 
Türkiye Büyük Millet Meclisi Başkanlığına
Görüşülmekte
olan 400 sıra sayılı Danıştay Kanunu ile Bazı Kanunlarda Değişiklik Yapılmasına
Dair Kanun Tasarısı’nın 7'nci maddesinin tasarı metninden çıkarılmasını arz ve
teklif ederiz.
 İsmail Faruk Aksu  Mustafa
Kalaycı  Ahmet Kenan Tanrıkulu
 İstanbul  Konya
 İzmir
 Mehmet Parsak  Mehmet
Necmettin Ahrazoğlu Kamil Aydın 
 Afyonkarahisar Hatay Erzurum
 Mehmet Günal
 Antalya
Aynı
mahiyetteki diğer önergenin imza sahiplerini okuyorum: 
 Çağlar Demirel  Filiz
Kerestecioğlu Demir  Diyaret Taşdemir
 Diyarbakır  İstanbul
 Ağrı
 Berdan Öztürk  Erol
Dora  Meral Danış Beştaş
 Ağrı Mardin
 Adana
Aynı
mahiyetteki diğer önergenin imza sahiplerini okuyorum: 
 Ömer Süha Aldan Cemal
Okan Yüksel Necati Yılmaz
 Muğla Eskişehir Ankara
 Namık Havutça Mehmet
Gökdağ Zeynel Emre
 Balıkesir Gaziantep İstanbul
 Erdoğan Toprak Mahmut
Tanal Ünal Demirtaş
 İstanbul İstanbul Zonguldak
BAŞKAN
– Komisyon aynı mahiyetteki önergelere katılıyor mu? 
ADALET
KOMİSYONU SÖZCÜSÜ HİLMİ BİLGİN (Sivas) – Katılmıyoruz Başkanım. 
BAŞKAN
– Hükûmet?
ADALET
BAKANI BEKİR BOZDAĞ (Yozgat) – Katılmıyoruz Başkanım.
BAŞKAN
– Aynı mahiyetteki ilk önerge üzerinde söz isteyen Zonguldak Milletvekili Ünal
Demirtaş. 
Buyurun
Sayın Demirtaş. (CHP sıralarından alkışlar) 
ÜNAL
DEMİRTAŞ (Zonguldak) – Sayın Başkan, değerli milletvekilleri; hepinizi saygıyla
selamlıyorum. 
İstanbul’da
terör saldırısında yaşamını yitiren vatandaşlarımıza Allah’tan rahmet
diliyorum, yakınlarına başsağlığı diliyorum, yaralılara da acil şifalar
diliyorum. Tüm milletimizin başı sağ olsun. 
“Geçmişte
yargıya güven yüzde 70 idi şimdi yüzde 30’lara düştü.” Kim bunu söyleyen?
Yargıtay Başkanı İsmail Cirit. “Yargıya güven yüzde 70’lerden yüzde 30’lara
düştü. Bu manzarayı bizler ortaya çıkardık. Yargının sopa gibi kullanıldığı,
belli amaçlara alet edildiği doksan üç yıllık cumhuriyette bir başka dönem
yok.” Bunu söyleyen kim? HSYK Başkan Vekili Mehmet Yılmaz. “Adil yargılamayı
sağlayan bir yargı sistemi şart. Her ilde adalet sarayımız var ama adalete
güven yok. Önemli olan vicdani reflekslerin harekete geçtiği bir adaleti tesis
etmek.” Bunu söyleyen kim? Anayasa Mahkemesi eski Başkanı Haşim Kılıç.
“Yargının güvencesi çoğunluk iktidarınca örselendi. Bu alışkanlık sürerse
korkarım hiçbirimiz sığınacak liman bulamayacağız. Elli yıldan bu yana yargıya
bu denli el atıldığı bir dönemi yaşamadık. Çok yazık ve çok acı. Bugünler eski
bir yargıç olarak benim için yas ve utanç günleridir. Ülkem, ülkemdeki hukuk
fakülteleri, hukukçular, özellikle de TBMM’deki hukukçular ve öğrencilerim
adına bu denli utandığımı hiçbir zaman anımsamıyorum. Yasama organı dilerim
hastalığa çare bulur, tabuta son çiviyi çakmaz.” Peki bunu söyleyen kim? Eski
Yargıtay Başkanı Sami Selçuk. 
Değerli
Bakan, adliye koridorlarında da konuşulanlar bundan farklı değil. Yargıçlar,
savcılar, avukatlar kendini güvende hissetmiyorlar, korkuyorlar, vatandaşlar
ise kendilerini hiç güvende hissetmiyorlar ve korkuyorlar.
Bakın
“Yüzde 49 oy aldık.” diye övünüyorsunuz, iki lafınızın birisi bu. Size oy
verenlerin yüzde 20’si dahi sizin yargınıza güvenmiyor ancak yüzde 30’u
güveniyor. Yargıcın, savcının korktuğu, vatandaşın güvenmediği bir yargıdan
adalet çıkmaz.
Sayın
Adalet Bakanı, bakın yargının bile kendini güvende hissetmediği, yargıcın,
savcının, avukatın, vatandaşın korktuğu, güvenilmeyen bir yargının olduğu bir
ülkede Adalet Bakanlığı yapıyorsunuz. Eğer yargının bu noktada olduğu güzel
ülkemiz demokrasinin işlediği bir hukuk devleti olsaydı siz bir dakika bile o
koltukta oturamazdınız, istifa etmek zorunda kalırdınız. 
Değerli
AKP milletvekilleri, yargıya olan güvenin yerlerde süründüğü başka bir ülke
yok. Partinizin adında “adalet” var ama Türkiye’de adalet yok. Yargıyı siz bu
hâle getirdiniz. Böyle bir Türkiye sizin eseriniz. Bu eserle de ne kadar
övünürseniz o kadar azdır diyorum. 
Şimdi
değerli milletvekilleri, diyorsunuz ki “Yargıda çok önemli yapısal değişim ve
dönüşümler yapıyoruz.” Bu yasayla neyi hedefliyorsunuz? İşte, orası bir soru
işareti. Acaba bu değişikliklerle yargıya olan güven yüzde 90’lara mı çıkacak,
yoksa yargıya olan güven sıfırlanacak mı? Ben bu yasalarla Türkiye’de adalete
ve yargıya olan güvenin tamamen sıfırlanacağını düşünüyorum. 
Değerli
milletvekilleri, çünkü bu yasayla amacınız adalete ve yargıya olan güveni
sağlamak değil, amacınız, kendinize tamamen bağlı, sözünüzden çıkmayan, bir
dediğinizi iki etmeyen, tamamen emrinizde olan, çay toplamaya giderken
yanınızda çanta taşır gibi taşıyacağınız bir yargı.
Değerli
milletvekilleri, “Yargıda paralel yapı var, paralel yapıyı tasfiye ediyoruz.”
diyorsunuz. Paralel yapıyı anladık, onları tasfiye ediyorsunuz. Peki, paralel
yapıyı yargıda tasfiye ediyorsunuz da yerine kimi getiriyorsunuz? Yerine, hukuka
bağlı, bağımsız ve tarafsız yargıçları mı getireceksiniz? Elbette ki hayır. Tam
tersine, saraya bağlı, saraydan ve sizden yana saf tutacak bir yargıyı getirmek
istiyorsunuz. Bakın, bu yargıya da ben bir isim koydum: Çember yapı. Paralel
yapıyı gönderiyorsunuz, yerine çember yapıyı getiriyorsunuz. Ha Yargıtay
imamına bağlı bir paralel yapı, ha onun yerine getireceğiniz saraya bağlı
çember yapı. Al birini, vur ötekine. 
ORHAN
DELİGÖZ (Erzurum) – Ne alakası var ya! Biri Cumhurbaşkanı, biri terör örgütü.
Ne alakası var!
ÜNAL
DEMİRTAŞ (Devamla) – Tamamen siyasallaşmış, tamamen saraya bağlı bir yargıdan
adalet çıkmaz. Paralel yapıdan da çıkmaz, çember yapıdan da çıkmaz.
(Mikrofon
otomatik cihaz tarafından kapatıldı) 
ÜNAL
DEMİRTAŞ (Devamla) – Adalet istiyorsanız, her şeyden önce siyaseti yargıdan
çıkarmanız gerekir, bağımsız ve tarafsız bir yargı oluşturmanız gerekir.
Yargının tarafsız ve bağımsız olmadığı, saraya bağlı olduğu bir ülkede adalet
olmaz, demokrasi ise hiç olmaz. 
Hepinize
en içten sevgi ve saygılarımı sunuyorum. (CHP sıralarından alkışlar)
BAŞKAN
– Aynı mahiyetteki diğer önerge üzerinde söz isteyen Ağrı Milletvekili Berdan
Öztürk. 
Buyurun
Sayın Öztürk. (HDP sıralarından alkışlar) 
BERDAN
ÖZTÜRK (Ağrı) – Sayın Başkan, değerli milletvekilleri; Danıştay Kanunu ile Bazı
Kanunlarda Değişiklik Yapılmasına Dair Kanun Tasarısı’nın 7’nci maddesinde
verdiğimiz önerge üzerine grubum adına söz almış bulunmaktayım. Hepinizi
saygıyla selamlıyorum.
Değişiklik
önergemizde belirtildiği üzere, izlenen yöntemin hukuksuzluğuyla birlikte
zamansal olarak da dava daire sayısının azaltılması yoluna gidilmesini uygun
bulmuyoruz. Uygun bulmuyoruz çünkü yapılan değişiklikler yargı bağımsızlığını
sağlamaya ve adil yargılamaya dönük değişiklikler değildir. Hükûmetin
ihtiyacına binaen ortaya çıkan ve yargıyı tamamen kendi denetimine almaya
çalışan bir zihniyetin ürünüdür. 
İstinaf
mahkemelerinin uygulama ve işleyişi tecrübe edilmeden işbu değişikliğe
gidilmesi usul ekonomisi açısından da uygun değildir çünkü Türkiye'de zaten
yeterince uzun ve oldukça ağır işleyen yargı sürecini daha da uzatacak, adil
yargılamaya ilişkin sorunları daha çok arttıracaktır.
Sayın
Başkan, değerli milletvekilleri; Avrupa İnsan Hakları Sözleşmesi’nin 6’ncı
Protokolü’nde davaların makul sürede bitirilmesi gerektiği belirtilmiştir.
Makul sürede bitirilmesi için öngörülen bu çözümün yeni çözümsüzlüklere kapı
aralayacağı aşikârdır. Bu kürsüden iddia ediyoruz ki, istinaf mahkemeleriyle
davaların daha da uzayacağı ve adaletin her zamanki gibi geç geleceğini belirtiyoruz.
Amacın hasıl olması için soruna neşter vurulurken ihtiyacımız olan asli
nedenlerin tartışılması ve ona göre çözümlerin üretilmesi gerekmektedir.
İktidara
göre, söz konusu mahkemeler, ilk derece mahkemeleri ile Yargıtay arasında
filtre görevi görecek ve yargının ağır aksak işleyen yönüne derman olacakmış
gibi sunulan bu mahkemelerin bizatihi sorunun kaynağı hâline geleceğini
şimdiden öngörebiliyoruz. Çünkü Türkiye'deki hukuk sisteminin yapısal sorunları
mevcuttur. Bu yapısal sorunlara çözüm bulunmadıkça da bu tür sıkıntılarla
karşılaşmaya devam edeceğiz. Adalet her zaman gecikecek ve geciken adaletin de
adalet olmayacağını hepinizin takdirine sunuyorum.
Türkiye'de
hukuk sistemimizin sadece temel üç tane problemini sizlerle paylaşmak
istiyorum. Bunlardan en önemlisi yargının bağımsızlığıdır. Bir ülkede yargı
bağımsız değilse o ülkenin demokratik bir ülke, hukukun üstünlüğüne inanan bir
ülke olduğunu iddia edemeyiz.
Temel
sorunlardan biri de adil yargılamadır ve yargılamanın kalitesidir. Bir de buna
dibe vuran hukuk eğitimini ekleyebiliriz. Biz bu sorunlara çözüm bulmadıkça
Danıştay, Yargıtay dairelerindeki üye sayılarının azaltılması, çoğaltılmasıyla
adil bir yargı sistemini getirmemiz mümkün olmayacaktır. 
Sayın
Başkan, değerli milletvekilleri; uzun süren tutukluluk süreleri, iyi hâl
indirimlerinin subjektif kriterlere dayanması ve özellikle kolluk güçlerinin ve
devlet görevlilerinin cezasızlık zırhıyla korunduğu bir ülkede hiç kimse
kendini güvende hissetmeyecektir.
İslami
literatürü kendine rehber edindiğini iddia eden bir partiye, aynı literatürün
içinden şunu söylemek istiyorum: “Bir saat veya bir gün adaletle hükmetmek, bir
sene veya altmış sene nafile ibadetten hayırlıdır.” El Acluni’nin Keşfü’l Hafa
eserinden alınmıştır bu ve ayrıca gene bu konuşmaya dair Ebu Davut’tan da bir
alıntı yapmak istiyorum. “En faziletli cihat, zalim bir idarecinin yanında ona
adaleti söylemektir.” Evet, adalet, herkes için adalet. Fikri, siyasi
düşüncesi, ideolojisi ne olursa olsun yarın öbür gün bir suç işlendiği zaman
herkesin bağımsız yargı önünde hesap verebileceği bir adalet sistemi, bir yargı
sistemi… Bu getirilen düzenlemeyle bu sisteme bırakın ulaşmayı, bırakın bu
sistemi taahhüt etmeyi; otoriter bir yapının, otoriter bir anlayışın egemenliği
altına girecek bir yargı sistemiyle karşı karşıya kalırız ve hepimizin
-sizlerin de tabii ki- yarın öbür gün adil yargılanma ihtiyacı doğabilir. Bu
yüzden bu yasa tasarının Anayasa’ya aykırı olduğunu bir kez daha belirtiyor, bu
hatadan bir an önce dönülmesini temenni ediyoruz.
Hepinizi
saygıyla selamlıyorum. (HDP sıralarından alkışlar)
BAŞKAN
– Aynı mahiyetteki son önerge üzerinde söz isteyen Hatay Milletvekili Mehmet
Necmettin Ahrazoğlu.
Buyurun
Sayın Ahrazoğlu. (MHP sıralarından alkışlar)
MEHMET
NECMETTİN AHRAZOĞLU (Hatay) – Sayın Başkan, değerli milletvekilleri; 400 sıra
sayılı Danıştay Kanunu ile Bazı Kanunlarda Değişiklik Yapılmasına Dair Kanun
Tasarısı’nın 7’nci maddesi hakkındaki Milliyetçi Hareket Partisi Grubu önergesi
üzerinde söz almış bulunuyorum. Yüce Meclisi saygıyla selamlıyorum. 
Değerli
milletvekilleri, bugün, İstanbul’da Atatürk Havalimanı’nda yaşanan olaylarda ve
Diyarbakır’da yaşanan olaylarda hayatını kaybeden vatandaşlarımıza Allah’tan
rahmet diliyorum, yaralılara acil şifalar diliyorum. 
Değerli
milletvekilleri, “Terör Türkiye’nin kaderi olmamalıdır. Terör insanlık suçu.”
diye her görüş mensubu insan teröre lanet etmektedir. Bu bana çok doğru
gelmiyor, burada ben bunu samimi olarak da söylüyorum, samimi bulmuyorum. Çünkü
teröre göz yumanlar teröristler kadar suçlu değil midir? Teröriste imkân
tanıyanlar teröristler kadar suçlu değil midir? Teröristi maşa olarak
kullananlara ne diyeceğiz? Terörden beslenenlere, teröre önayak olanlara ne
diyeceğiz? 2002’yi milat sayarak, ondan önceki dönemi karalayarak bugünlere, on
dört yılda geldiğimiz neticeye, geldiğimiz duruma ne diyeceğiz? AKP sıfırdan
aldığı terörü bugün on dört yılda neredeyse zirveye çıkarmıştır ancak her şehit
töreninde ahlar vahlar çekilmektedir. Acaba şehit merasimlerine katıldığımızda
onların ailelerinin yüzlerine rahatlıkla bakabiliyor muyuz? Onların çektiği
ıstırapları hissedebiliyor muyuz? Ondan sonra da gelip terörü burada
lanetlemeye kalkıyoruz. 
Değerli
milletvekilleri, Milliyetçi Hareket Partisi olarak yıllardır size söylenen, on
dört yıldır izah edilen terörle müzakere değil, terörle mücadele edindi.
Teröristlere göz yummayın. Taş atan çocukları bugün taş atıyor diyerek affeder,
göz yumarsanız, “Yarın dağa çıktığında silah sıkar.” denildiğinde bunları kabul
edecektiniz, bu öngörüleri kabul edecektiniz. Bugün gelinen durumda muhakkak ki
sizin suçunuz, vebaliniz vardır, bunu kabul etmek mecburiyetindesiniz.
BOP’a
Eş Başkanlık yaparken, milleti 36 etnisiteye bölerken, Alevi-Sünni ayrımı
yaparken, “Bunlara çözüm üretirim.” derken, çözüm sürecinde Kürt
vatandaşlarımızı sanki ayrı bir unsur gibi değerlendirerek “Kürtlerin
problemini çözeceğiz.” derken Kürt’ü teröristle eş duruma getirdiğinizi hiç
anlamadınız mı? Siz yanlış yaptınız, hâlâ daha yanlışa devam ediyorsunuz. Akıl
adamlardan, satılmış kalemlerden ders alacağınıza, Milliyetçi Hareket
Partisinin Genel Başkanının size söylediği sözleri dinleseydiniz, tavsiyelerine
uysaydınız bugün bu durumlara gelmeyecektik. (AK PARTİ sıralarından gülüşmeler)
Oslo, çadır kentleri, Kobani geçişleri, İmralı, Kandil görüşmeleri ne amaçlarla
yapıldı? Bombalar döşenirken, silahlar yığılırken üç maymunu oynamak neydi?
İşte
bugün, her gün, her gün, şu mübarek ramazan ayında şehitler geldiğinde burada
taziye mesajları yayınlıyoruz. Ancak sözümün başında da ifade ettiğim gibi, ben
burada samimiyet arıyorum, biz teröre mahkûm olmamalıyız, Türk milleti olarak
terörün üstesinden gelmeliyiz. Ortak fikir üretmeliyiz. Ancak, terörle müzakere
ederek değil, terörün maddi, manevi ve finans kaynaklarını kurutarak bunu
yapmalıyız diyor, hepinize saygılar sunuyorum. (MHP sıralarından alkışlar) 
III.- YOKLAMA
(CHP sıralarından bir grup milletvekili ayağa kalktı) 
LEVENT GÖK (Ankara) – Yoklama talebimiz var efendim. 
BAŞKAN – Aynı mahiyetteki önergeleri oylamadan önce
yoklama talebi var. Şimdi bu talebi karşılayacağım. 
Sayın Gök, Sayın Aldan, Sayın Havutça, Sayın Erkek, Sayın
Atıcı, Sayın Aydın, Sayın Karadeniz, Sayın Pekşen, Sayın Akın, Sayın
Uslupehlivan, Sayın Yiğit, Sayın Arık, Sayın Özcan, Sayın Tüzün, Sayın
Adıgüzel, Sayın Emre, Sayın Demirtaş, Sayın Gökdağ, Sayın Arslan, Sayın Yıldız.

Yoklama için üç dakika süre veriyorum. 
(Elektronik cihazla yoklama yapıldı) 
BAŞKAN
– Toplantı yetersayısı vardır.
IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Danıştay Kanunu ile Bazı Kanunlarda Değişiklik
Yapılmasına Dair Kanun Tasarısı (1/726) ve Adalet Komisyonu Raporu (S. Sayısı:
400) (Devam)
BAŞKAN
- Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Önergeler kabul edilmemiştir.
7’nci
maddeyi oylarınıza sunuyorum. Kabul edenler… Kabul etmeyenler…7’nci madde kabul
edilmiştir. 
ERKAN
AKÇAY (Manisa) – Sayın Başkan… 
BAŞKAN
- 8’inci madde üzerinde üç adet önerge vardır.
ERKAN
AKÇAY (Manisa) – Sayın Başkan…
BAŞKAN
- Aynı mahiyetteki bu önergeleri okutacağım ve birlikte işleme alacağım. 
İDRİS
BALUKEN (Diyarbakır) – Sayın Başkan… 
BAŞKAN
- Şimdi, aynı mahiyetteki önergeleri okutuyorum.
ERKAN
AKÇAY (Manisa) – Sayın Başkan, istirham ederim ya!
BAŞKAN
– Bir saniye, bir saniye…
Özür
diliyorum, göremedim. 
ERKAN
AKÇAY (Manisa) – Bir dakikalık yerimden söz istiyorum. 
BAŞKAN
– Tamam, söz vereyim. 
Sayın
Akçay, sistemi açalım; yoklama talebi olunca herhâlde kayboldu, kusura
bakmayın. 
Buyurun.
VI.- AÇIKLAMALAR (Devam)
42.- Manisa Milletvekili Erkan Akçay’ın, Genel Kurulun
sabah saatlerine kadar çalışma anlayışına ve böyle bir yasama çalışması
olamayacağına ilişkin açıklaması
ERKAN
AKÇAY (Manisa) – Sayın Başkan, şu anda sabah saatin dördü. Bu nasıl bir çalışma
anlayışıdır ki ve nasıl bir dayatmadır ki hangi saate kadar çalışacağız? Bu
gayriinsani ve dayatmacı bir durumdur. 
METİN
AKGÜN (Tekirdağ) – 48 saat, 50 saat, 100 saat!
ERKAN
AKÇAY (Manisa) – Sizin ne görüşüldüğünden haberiniz bile yok. 
MEHMET
PARSAK (Afyonkarahisar) – Dışarıya çıkıp oylamadan oylamaya buraya
geliyorsunuz. 
ERKAN
AKÇAY (Manisa) – Oylamadan oylamaya salona giriyorsunuz.
BAŞKAN
– Sayın milletvekilleri, lütfen…
ERKAN
AKÇAY (Manisa) – Burada sizin haklarınız da dile getiriliyor. Kendi hakkının
farkında olmayan, durumunun farkında olmayan ve buna tepki duymaya çalışılan
garip bir durum. 
Bunu
öğrenmek istiyoruz Sayın Başkan. Saat 14.00’te Genel Kurul tekrar toplanacak ve
bu tasarının çarşamba, perşembe ve cuma günleri de görüşülmesinin devam
etmesinin kararı alındı, şu an itibarıyla 7-8 maddesi de geçti. Toplam 36
madde. Normal çalışma şartlarında muhalefet olarak İç Tüzük’ten kaynaklanan…
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen. 
ERKAN
AKÇAY (Manisa) – …bütün haklarımızı kullansak bile, öyle tahmin ediyorum ki bu
tasarı en geç cuma günü, cuma akşamı tamamlanır. Yani, bu anlayış ne adına
yapılıyor? Bunu kabul etmek mümkün değil. Meclisi yöneten Meclis Başkan Vekili
olarak böyle bir çalışma anlayışına fırsat vermemeniz gerekir. O bakımdan, bu
konuyu da gruplar olarak ve Meclis Başkanlığı olarak da değerlendirmemizde
fayda var. Yani, böyle bir yasama çalışması olamaz. Geçmişte de oldu fakat buna
gerek yok. Ne adına oluyor? Yani, bir şeylere baş koyduk derken kula kulluk mu
yapılıyor?
BAŞKAN
– Teşekkür ediyorum Sayın Akçay.
Sayın
Akçay, tabii, biz Meclis Başkanlık Divanı olarak daha önceden Genel Kurulun
onayına sunulan gündemi uygulamakla mükellefiz. Salı günü, ne zaman biteceği
daha önceki Genel Kurulun onayından geçmiş olan mevcut grup önerisinde
bellidir. Dolayısıyla, bizim yapacağımız bir şey yok. Biz bu gündemi
uygulamakla yükümlüyüz.
Teşekkür
ediyorum hassasiyetiniz için de. 
ERKAN
AKÇAY (Manisa) – Ama, bendeki hassasiyet sizde yok Sayın Başkan, Hükûmette yok,
iktidar grubunda yok. 
IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Danıştay Kanunu ile Bazı Kanunlarda Değişiklik
Yapılmasına Dair Kanun Tasarısı (1/726) ve Adalet Komisyonu Raporu (S. Sayısı:
400) (Devam)
BAŞKAN
– 8’inci madde üzerindeki aynı mahiyetteki üç önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 400 sıra sayılı Danıştay Kanunu ile Bazı Kanunlarda Değişiklik Yapılmasına
Dair Kanun Tasarısı’nın 8’inci maddesinin tasarı metninden çıkarılmasını arz ve
teklif ederiz.
 İsmail Faruk Aksu Mustafa
Kalaycı Ahmet Kenan Tanrıkulu
 İstanbul Konya İzmir
 Mehmet Parsak  Kamil
Aydın Mehmet Günal
 Afyonkarahisar Erzurum Antalya
 Arzu Erdem Ruhi
Ersoy
 İstanbul Osmaniye
Aynı
mahiyetteki diğer önergenin imza sahiplerini okuyorum:
 Çağlar Demirel Filiz
Kerestecioğlu Demir Dirayet Taşdemir
 Diyarbakır İstanbul Ağrı
 Meral Danış Beştaş Erol
Dora  Burcu Çelik Özkan
 Adana Mardin 
Muş
Aynı
mahiyetteki diğer önergenin imza sahipleri:
 Ömer Süha Aldan Cemal
Okan Yüksel Necati Yılmaz
 Muğla Eskişehir Ankara
 Zeynel Emre Namık
Havutça Şenal Sarıhan
 İstanbul Balıkesir Ankara
 Mehmet Gökdağ Erdoğan
Toprak Mahmut Tanal
 Gaziantep İstanbul İstanbul
BAŞKAN
– Komisyon önergelere katılıyor mu?
ADALET
KOMİSYONU SÖZCÜSÜ HİLMİ BİLGİN (Sivas) – Katılmıyoruz Başkanım.
BAŞKAN
– Hükûmet katılıyor mu?
ADALET
BAKANI BEKİR BOZDAĞ (Yozgat) – Katılmıyoruz Başkanım.
BAŞKAN
– Aynı mahiyetteki ilk önerge üzerinde söz isteyen, Ankara Milletvekili Şenal
Sarıhan.
Buyurun
Sayın Sarıhan. (CHP sıralarından alkışlar) 
ŞENAL
SARIHAN (Ankara) – Değerli Başkan, değerli kâtip üyesi arkadaşlarım, değerli
yazman arkadaşlar ve sevgili milletvekili arkadaşlarım; bugün aslında bu yasa
üzerinde uzunca konuştuk. Söylenilenleri yineleyerek hareket etmek yerine size
dün ve bugünden birkaç fotoğraf sunmak istiyorum. Benim basılı bir fotoğrafım
yok, tanımlamaya çalışacağım.
Dün,
yani birkaç saat önce herhâlde -dün çok yakında kaldı- Sivas katliamı diye
andığımız davanın duruşmasındaydık. 2 Temmuz 1993 tarihinde gerçekleşmiş olan
bir katliamın duruşmasındaydık, yirmi üç yıl sonra. Bu duruşma salonunda,
kaybettiğimiz 35 insanın ailesi tam tamına hazırdı. Yirmi üç yıldır oradalar,
yirmi üç yıldır geliyorlar, yirmi üç yıldır acılarının karşılık bulmasını
hukuktan bekliyorlar. Sonra, bu akşam, daha doğrusu dün akşam, arkadaşım Necati
Yılmaz’la birlikte bir parktaki panele katıldık. O panelde, yaşadıklarımızı
anlattık 2 avukat olarak. Yanımızda biri daha vardı, bir avukat, eşini 10
Ekimde yitirmiş olan bir avukat, 10 Ekim katliamında yitirmiş olan bir avukat.
Sonra, bugün burada, tam o panelden döndüğümüz anda diğer kötü haberi, acı
haberi aldık. Yeniden, şu ana kadar sayıları herhâlde 35’e ulaşmış olan
insanlar yaşamlarını yitirdiler. Sonra buradan baş sağlığı diledi birçok
arkadaşımız, konuşanlar; “Acımız büyük.” dediler, “Bu acıyla baş edeceğiz.”
dedik, dediniz. Arkadaşlar, bu acıyla acıların gerçek sahipleri zor baş
ediyorlar. Onların acıları aradan yıllar geçse de gitmiyor çünkü ateş düştüğü
yeri yakıyor. Ateşin düştüğü yeri o köz hâline getirmek, en azından ona çare
bulmak esas olarak bizim görevimiz. Tabii, bizden de önce ya da bizimle
birlikte yargının görevi. Hangi yargının görevi? Bağımsız davranabilecek bir yargının
görevi; kendisini herhangi bir yanda hissetmeyecek, sadece gerçeğin, doğrunun,
hukukun ve bütün bunların bir üst adı olan insan haklarının yanında hissedecek
bir yargının görevi.
Şimdi biz ya da siz ya da hepimiz bir paralel yargı
tehlikesinden kurtulmak için -ki vardı böyle bir tehlike de elbette- yasalarda
değişiklikler yapıyoruz ama yasalarda değişiklikler yaparken, bizim en önemli
kaynağımız olan hukuka sarılmak, hukuktan yola çıkmak yerine kendimize başka
çareler üretmeye, kendi ideolojimize, kendi anlayışımıza uygun bir yasal alan,
bir yargı alanı yaratmaya çalışıyoruz.
Bu Komisyona konuk olarak girdim, Komisyon üyesi
değilim. Oradaki arkadaşlarımızın neler söyledikleri hâlen kulaklarımda,
buradaki Sayın Bakanın da, Komisyon üyelerinin de mutlaka kulaklarında. Dedik
ki: Bugün yargı yoğun iş yükü altındadır. Yeni mahkemelerin kurulmuş olması, bu
yargıçların sayısını sadece bu gerekçeyle azaltmanız hâlinde önce Anayasa’ya
aykırı bir işlem yapacaksınız, sonra hayata aykırı bir işlem yapacaksınız. Bunu
yapmayınız, bu yasa değişikliğine gereksinim yoktur. Onun yerine, varsa hukuka
aykırı davranan yargıçlar, bunlarla ilgili disiplin yollarını işletiniz.
Onların meslekleriyle aralarındaki sorunu disiplin yoluyla çözünüz; varsa
problemleri, cezalandırınız. 
Sevgili
arkadaşlar, size anımsatıyorum, yirmi üç yıldır süren davada yakalanamayan
sanıkların, biliyor musunuz, bugün, benim büromda arandıkları bilgisini mahkeme
tutanaklarından okudum. Hangi yargıçlar, ne yapıyorlar, nasıl gerçeği bulmak
için çalışıyorlar? Şenal Sarıhan’ın kapatılmış hukuk bürosunda yirmi üç yıl
önce Almanya’ya, Arabistan’a Avusturya’ya gitmiş olan sanıkları arayarak mı? 
Sevgili
arkadaşlar, biz adalet istiyorsak burada adalet kurarken adil olmak zorundayız.
Teşekkür
ederim. (CHP ve HDP sıralarından alkışlar) 
BAŞKAN
– Aynı mahiyetteki diğer önerge üzerinde söz isteyen, Muş Milletvekili Burcu
Çelik Özkan.
Buyurun
Sayın Çelik Özkan. (HDP sıralarından alkışlar) 
BURCU
ÇELİK ÖZKAN (Muş) – Sayın Başkan, değerli milletvekilleri; Danıştay Kanunu ile
Bazı Kanunlarda Değişiklik Yapılmasına Dair Kanun Tasarısı’nın 8’inci maddesi
üzerine grubum adına söz almış bulunmaktayım.
Elbette
madde üzerinde konuşmalarım olacak, değerlendirmelerim olacak ama bizler,
Halkların Demokratik Partisi olarak Sayın Adalet Bakanımız Bekir Bozdağ’a
ulaşmakta çok zorluk çektiğimizden -kendisi telefonlarımıza çıkmaktan hoşnut
olmasa gerek- görüşme taleplerimizi gerekçesiz, Parlamento çatısı altındaki
çalışmalara asla uygun olmayan şekilde cevapsız bırakmasından kaynaklı olarak
kendisine birkaç sorumuz olacak. Daha sonra madde üzerinde değerlendirmelere
geçeceğiz. 
AYTUĞ
ATICI (Mersin) – Şu anda da ulaşamıyorsunuz, şu anda da kapalı, ulaşılamıyor
Sayın Bakana.
BURCU
ÇELİK ÖZKAN (Devamla) – Sayın Bakan, aslında size hitap ediyorum şu aşamada. 
AYTUĞ
ATICI (Mersin) – Aradığınız kişi şu anda meşgul.
BURCU
ÇELİK ÖZKAN (Devamla) – Cezaevlerinde sistematik olarak artan…
Sayın
Bakan, lütfen, çok rica ediyorum… 
İLKNUR
İNCEÖZ (Aksaray) – Konuşuyor yani, böyle bir üslup var mı ya?
BURCU
ÇELİK ÖZKAN (Devamla) – Sistematik olarak artan insan hakları ihlallerinden
bugüne kadar haberdar mısınız, bir.
İkincisi,
biz, Cezaevi Komisyonu olarak yaptığımız ziyaretlerde hem idare hem de oradaki
bütün çalışanlar bir gizli genelgeden bahsediyor. Gizli genelge cezaevi
müdürlerine, idarelerine ulaştıktan sonra Türkiye’deki tüm cezaevlerinde hak
ihlalleri sistematik olarak artmaya devam etti ve -bugün burada asla
yetiştiremem beş dakika içerisinde- yaşanan ağır insan hakları ihlalleri
yaşanmaya başladı. Sayın Bakanın bugün burada Parlamento çatısı altındaki
değerli arkadaşlarıma ve kamuoyuna bu gizli genelgenin ne olduğunu,
muhteviyatının ne olduğunu, neyi amaçladığını mutlaka ve mutlaka açıklaması
gerektiğini düşünüyorum ve bu anlamda beklenti içerisinde olduğumu tekrardan
belirtmek isterim.
HARUN
KARACA (İstanbul) – Bir genelge olduğunu biliyorsanız siz açıklayın o zaman. 
BURCU
ÇELİK ÖZKAN (Devamla) - Şimdi, yasaya dönelim.
Biz,
burada AB uyum süreci çerçevesinde birçok tasarı üzerinde konuşmalar yaptık.
Gerçekten, tasarı üzerindeki alt komisyon çalışmalarına artık değinmek
istemiyoruz çünkü neden? Her tasarı alt komisyon çalışmalarında aynı süreçten
geçti. Ne oldu? Sağlıklı bir alt komisyon çalışması asla yürütülmedi. Normal
şartlar altında hukuk devletinin -eğer bizler bir hukuk devleti içerisinde
yaşıyorsak- yasa yapma sürecinden asla bu tasarılar geçmedi. Bağımsız
heyetlerden, STK’lardan görüşler alınmadı. Bir gece, iki gece içerisinde
hızlıca hazırlanmış maddeler Genel Kurula geldi. Eminim ki iktidar partisindeki
değerli arkadaşlarımın bile içeriğine, muhteviyatına ne yazık ki vâkıf
olmadıkları tasarılar buradan apar topar geçmeye devam ediyor.
Tasarının
8’inci maddesi bize neyi söylüyor arkadaşlar? Devlete hâkim olan siyasal
anlayışın devletin denetleyici gücü olan yargıda etkili olma çabasını anlatıyor
aslında. Hukuku tarafsız, bağımsız ve etkin kılmak yerine iktidarın sopası
hâline getirme çabasıdır 8’inci madde. “Şayet hukuka aykırı şekilde emir ve
talimatlara karar veren bir hâkim varsa disiplin kuralları işletilmeli ve
meslekten uzaklaştırılmalıdır.” diyor.
Şimdi,
bütün arkadaşlarımız Danıştayda bölümlerin azaltılmasına, hâkim sayılarının
azaltılmasına değindi. Fakat, yine, Sayın Bakan bu tasarıya ilişkin basında
şöyle bir açıklama yaptı: “Ayıklama operasyonu” dedi bu tasarı için. Peki,
neyi, nereden ayıklıyoruz arkadaşlar? Eğer AKP bir zamanlar dost olduğu, kol
kola gezdiği paralel yapıdan -siz adını böyle koydunuz- cemaatten bir şekilde
mağdur olmuşsa, ben bir hukukçu olarak hem de hayatın doğal akışına göre bunu
değerlendirip tartışabiliriz fakat o cemaatten, o operasyonlardan, o paralel
yapıdan sadece sizler değil arkadaşlar, bugün, hâlâ dosyaları derdest olan,
hâlâ onlarca yılla yargılanan insanlarımız var ve o zamanlarda oluşturulan
soruşturma dosyalarından kaynaklı, hâlen cezaevlerinde tutsak olan insanlarımız
var. 
Aslında
çok değinmek istedim ama zamanım yetmedi. 
KCK,
sadece bunlardan bir tanesidir. KCK için Sayın Başbakan ve Sayın Cumhurbaşkanı
o dönemde “Bir kumpas.” dedi “Asla yakışmıyor.” dedi fakat KCK davası hâlen
derdesttir ve hâlen bütün çalışma arkadaşlarımız, bütün yöneticilerimiz için
aynen o dosyalarla bağlantılı olarak hâlen yıllarca ceza istendiğini
hatırlatmak isterim ve herkesi adalete çağırmaktan asla vazgeçmeyeceğiz. 
Herkese
başarılar. 
Tekrardan
iyi geceler. (HDP sıralarından alkışlar) 
BAŞKAN
– Aynı mahiyetteki son önerge üzerinde söz isteyen İstanbul Milletvekili Arzu
Erdem. 
Buyurun
Sayın Erdem. 
ARZU
ERDEM (İstanbul) – Teşekkür ederim Sayın Başkan. 
Değerli
milletvekilleri, Danıştay Kanunu ile Bazı Kanunlarda Değişiklik Yapılmasına
Dair Kanun Tasarısı’nın 8’inci maddesi üzerine Milliyetçi Hareket Partisi Grubu
adına söz almış bulunmaktayım. Genel Kurulu saygılarımla selamlıyorum.
Değerli
milletvekilleri, görüşmekte olduğumuz yasa, Yargıtay ve Danıştaydaki dosyaların
ve iş yükünün artması sebebiyle yoğun çalışan hâkimlerin hata yapmasının önüne
geçilmesini, dolayısıyla toplumda adalete olan güvenin zafiyete uğramaması
gerekçelerini içermektedir. Ancak Milliyetçi Hareket Partisi olarak bizler, söz
konusu tasarının adaletin hızlı, güvenilir ve adil bir şekilde uygulanması
hususunda katkı sağlayacak yapıda olmadığı kanaatindeyiz. Yapılan düzenlemeler
Anayasa’nın yargıyı ve yüksek yargıyı düzenleyen hükümlerine aykırıdır ve objektiflikten
oldukça uzaktır. Tasarının gerekçesinde bölge adliye ve idare mahkemelerinin 20
Temmuz 2016 tarihinde faaliyete geçmesiyle Yargıtay ve Danıştayın iş yükünün
azalacağı belirtilmiştir. Bunun sonucunda Yargıtay ve Danıştayın daire ve üye
sayılarında yeniden düzenlemeye gidileceği ifade edilmektedir. Yargıtay ve
Danıştayın teşkilat yapısında birtakım düzenlemeler yapılarak daire ve üye
sayısının azaltılacağı vurgulanmaktadır. İş yükünün azaldığı gerekçesiyle her
ne kadar daire sayıları ve üye sayısı azaltılsa da Yargıtay ve Danıştay üye
sayılarının neye göre belirlendiği hususunda herhangi bir netlik
bulunmamaktadır. Böylesine önemli bir konuda netlik bulunmaması oldukça
manidardır ve açıklanmaya muhtaçtır.
Değerli
milletvekilleri, 2014 yılında Yargıtay ve Danıştayın iş yükünün fazlalığı
gerekçesiyle yapılan düzenlemelerle daire ve personel sayısı artırılmıştır.
Ancak aradan iki yıl gibi kısa bir süre geçmesine rağmen bu kez iş yükünde
azalma gerekçesiyle daireler kapatılmakta ve üye sayıları düşürülmektedir.
Millî birlik ve bütünlüğümüz ile millî devletimiz 78 milyon vatandaşımızı
adalet paydasında kucaklamakla yükümlüdür. Adalet ise temel hak ve
özgürlüklerin güvencesi ve devletin temelidir. Bu sebeplerle yargının
insanların tereddütsüz güvenebileceği yapıda olması gerekmektedir. Tasarının
kanunlaşmasıyla, Yargıtay ve Danıştaydaki tüm üyelerin görevlerine son
verilecek ve yerlerine beş gün içerisinde yeni üyeler atanacaktır. Yargıtay ve
Danıştay üyelerinin üyeliklerine son verilmesi ve tasarıda belirtilen sürede
yerlerine yeni üyelerin atanması yargıya yapılacak açık bir müdahalenin
göstergesidir.
AKP
iktidarları döneminde sıklıkla yargı organlarına kanuni düzenlemeler
yapılmıştır ve bu şekilde bir müdahale gerçekleşmiştir. Bu müdahalelerin
özellikle son zamanlarda sık sık yapılması yargının siyasallaşmasına neden
olmaktadır. Bu tür müdahaleler yargıya olan güvenin zarar görmesine yol
açmaktadır.
Yine,
kanunun yürürlüğe girmesiyle, hâkim ve savcı adaylarına meslek öncesi eğitim
sonunda yapılan yazılı sınava ilave sözlü sınav yapılacağı öngörülmektedir.
Yapılması hedeflenen bu mülakatların, birçok alanda olduğu gibi yargı alanında
da keyfî uygulamaların önünü açacağı yine görülmektedir. 
Değerli
milletvekilleri, bu düzenlemeler Anayasa’nın yüksek yargıyı düzenleyen
maddelerine aykırıdır. Yargıtay ve Danıştaydaki bu düzenlemeye iş yükü
açısından bakıldığında, bekleyen dosyalara ek olarak gelecek dosyaların da
dâhil edilmesiyle düşürülen kişi sayısı yetersiz olabilecektir; bu da neye
dayanarak yapıldığı, hangi esaslar ve durumlar göz önünde bulundurulduğu
bilinmeyen bu sayısal hesaplamalarda tekrar bir düzenleme yapılabileceğini
göstermektedir.
Görüldüğü
gibi, bu kanun tasarısının amacı, siyasi iradenin yargı üzerinde bir hâkimiyet
alanı oluşturma çabasıdır. Bu endişeler hem aziz milletimiz tarafından
taşınmaktadır, hem de biz, Milliyetçi Hareket Partisi tarafından taşınmaktadır.

Bu
ve buna benzer düzenlemeler, kendi görüşünden olmayan herkesi görevinden alma,
kendi görüşünden olan herkesi görevlendirme eğiliminin yolunu açacaktır ki
sözlü mülakat da bunun en önemli göstergesidir. Böylelikle, mülkün temeli olan
adalete bir darbe daha vurulacaktır. 
Bu
konuyla ilgili düzenlemelerin dikkatle gözden geçirilmesi gerektiğini tekrar
vurgulayarak saygılarımı sunuyorum. (MHP sıralarından alkışlar)
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Kabul edilmemiştir.
8’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
9’uncu
madde üzerinde üç önerge vardır. 
Aynı
mahiyetteki bu önergeleri okutacağım ve birlikte işleme alacağım.
Şimdi
önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 400 sıra sayılı Danıştay Kanunu ile Bazı Kanunlarda Değişiklik Yapılmasına
Dair Kanun Tasarısı’nın 9’uncu maddesinin tasarı metninden çıkarılmasını arz ve
teklif ederiz.
 İsmail
Faruk Aksu Mustafa Kalaycı Ahmet Kenan
Tanrıkulu
 İstanbul Konya İzmir
 Mehmet
Parsak Erkan Akçay Kamil Aydın
 Afyonkarahisar Manisa Erzurum
 Mehmet Günal
 Antalya
Aynı
mahiyetteki diğer önergenin imza sahipleri:
 Çağlar
Demirel Filiz Kerestecioğlu Demir Dirayet Taşdemir
 Diyarbakır İstanbul Ağrı
 Meral Danış
Beştaş Ayhan Bilgen Erol Dora
 Adana Kars Mardin
Aynı
mahiyetteki diğer önergenin imza sahiplerini okuyorum:
 Ömer Süha
Aldan Cemal Okan Yüksel Necati Yılmaz
 Muğla Eskişehir Ankara
 Zeynel
Emre Namık Havutça Mehmet Gökdağ
 İstanbul Balıkesir Gaziantep
 Erdoğan
Toprak Mahmut Tanal
 İstanbul İstanbul
BAŞKAN
- Komisyon aynı mahiyetteki önergelere katılıyor mu?
ADALET
KOMİSYONU SÖZCÜSÜ HİLMİ BİLGİN (Sivas) – Katılmıyoruz Sayın Başkanım.
BAŞKAN
– Hükûmet katılıyor mu?
ADALET
BAKANI BEKİR BOZDAĞ (Yozgat) – Katılmıyoruz Başkanım.
BAŞKAN
– Aynı mahiyetteki ilk önerge üzerinde söz isteyen, Ankara Milletvekili Necati
Yılmaz. 
Buyurun
Sayın Yılmaz. (CHP sıralarından alkışlar)
NECATİ
YILMAZ (Ankara) - Sayın Başkan, Sayın Divan, sayın milletvekilleri; öncelikle
ben de bugün yaşadığımız büyük acı üzerine konuşmak istiyorum.
Terör
alçak yüzünü, kahpe yüzünü, sinsi yüzünü İstanbul’da bir kez daha ortaya
koymuştur, göstermiştir. Biz Türkiye olarak bu acıları hak etmediğimizi
düşünüyorum ve bu acıları bize yaşatanları da Türkiye'nin hak etmediğini
düşünüyorum. Bu vesileyle, bu acıyı paylaştığımızı, ortak paylaşımımız olduğunu
söylüyorum. Ülkemiz için başsağlığı ve sabır diliyorum.
Sevgili
arkadaşlar, bugün burada hukuki anlamda bir garabetin, siyasi anlamda bir akıl
almazlığın, yönetim anlamında bir fütursuzluğun üzerinde somutlaştığı bir
yasayı konuşuyoruz. Gerçekten de burada ortaya koyduğunuz çalışma biçimi ve
disiplini de aslına bakarsanız, bu yasayla amaçlamak istediğiniz şeyleri net
bir şekilde ortaya koyuyor. “Yüzde 50 oyu aldık, o hâlde her şeye biz karar
veririz.” anlayışı on üç yıllık yönetim anlayışınızın tamamına hâkim olduğu
gibi bugün burada sürdürdüğümüz çalışmaya da hâkim durumdadır. Gerçekten de
çoğunluğun gücüne yaslanarak, çoğunluk üzerinden haklılığı ve doğruluğu elde
ettiğinizi düşünerek bir çalışma sürecini gerçekleştiriyorsunuz. Bu çalışma
anlayışınız sadece buraya değil ülkenin yönetimine, komisyonların yönetimine,
sizin var olduğunuz her alana hâkim durumdadır. Komisyonumuz da bundan farklı
geçmemiştir. Aslına bakarsanız böyle bir çalışma anlayışından Türkiye bir fayda
görmemiştir. On dört yıl sonra üzerinde en fazla konuştuğunuz, en ciddi
iddiaları ortaya koyduğunuz yargı alanında düştüğünüz durum ortadadır. Anayasa
değişikliğinden başlayarak yapmış olduğunuz çalışmaların her birinin çok büyük
yanlışlıklar olduğunu ve büyük maliyetlerle, bedellerle topluma döndüğünü hep
beraber gördük, yaşadık. Şimdi, bunu bir kez daha tekrar etmek niyetindesiniz
ama yine yanlış yoldasınız, yine Bağdat’a varmadan dönmek durumundasınız. 
Sevgili
arkadaşlar, sözlerimin başında şunu söylemek isterim: Devlet, devlet aklıyla
yönetilir, ortak akılla yönetilir; devlet, gelgit akılla yönetilmez. İsrail
örneğinde, Rusya örneğinde olduğu gibi sürekli yapıp bozarak bu ülkeyi
yönetemezsiniz. Bu ülkenin halkına, devletine, ülkesine bu denli büyük
maliyetler ödetemezsiniz. Buna hakkınız olmadığı kanaatindeyim. 
Sevgili
arkadaşlar, daha sonra üzerinde konuşmaya devam edeceğiz. Yaptığınız değişiklik
açık bir Anayasa ihlalidir, Anayasa değişikliğiyle dahi yapamayacağınız,
demokratik devleti, hukuk devletini yok eden, örseleyen bir düzenlemedir. Bu
konuda Anayasa değişiklik teklifi dahi veremezsiniz. Bunu yasayla aşmanız
mümkün değil. Yaptığınız bu düzenleme, açıkça Anayasa’yı dolanmaktır ve açıkça
yok hükmünde bir düzenlemedir. Bunun altını çizmem gerekiyor. 
Sevgili
arkadaşlar, AKP Hükûmeti 2002’de neyi eleştirdiyse, en büyük maliyetleri,
onları bize yeni baştan yaşatıyor. Sizler, eleştirdiğiniz şeylere dönüştünüz.
Şimdi, her defasında, grup başkan vekilinizin çıkıp “Geçmişte de böyleydi.”
demesiyle bu durumdan kurtulamazsınız. Siz, eleştirdiğiniz şey oldunuz. Siz,
yanlışların tarifi oldunuz. Siz, Türkiye'nin yaşadığı sıkıntıların derinleştiği
yerde duruyorsunuz. 
Komisyon
toplantılarında Sayın Komisyon Başkanı da söyledi, “Türkiye, yargı içerisinde,
yakın değilse de çok büyük bir tehlikeyle karşı karşıya.” dedi. Bu tabloyu siz
yarattınız ve şimdi attığınız adımlarla daha büyük sorunları yaratmaya
talipsiniz. Ancak, şu kadarını söyleyeyim: Bu ülkeyi on dört yıl yönetmek
kimseye nasip olmadı. Sizler bu süreyi kullandınız ama doğru kullanamadınız.
Gönül ister ki bu sürenin sonrasında olumlu şekilde anılasınız ama hiç öyle bir
görüntünüz yok. Ortaya çıkan tablo, sizleri bu dönemden kendinizi ayıklayarak,
uzak tutarak anlatacağınız bir yere doğru taşıyor. Dolayısıyla, sizleri yeni
baştan, şu andan başlayarak ortak akla, müzakereye, beraber konuşmaya,
sorunları beraber sahiplenmeye davet ediyorum. Siz, böylelikle geçmişe ilişkin
ciddi bir eleştiri yapabilirsiniz, değilse bundan sonra yapılacak eleştirilerin
tek muhatabı on dört yıl sonra AKP Hükûmeti olacaktır. Sizi buradan bir kez
daha uyarıyorum, sonuçta şunu söylüyorum: Bağdat’a varmadan geri dönün.
Genel
Kurulu saygıyla selamlıyorum. (CHP sıralarından alkışlar)
BAŞKAN
– Aynı mahiyetteki diğer önerge üzerinde söz isteyen Kars Milletvekili Ayhan
Bilgen.
Buyurun
Sayın Bilgen. (HDP sıralarından alkışlar)
AYHAN
BİLGEN (Kars) – Sayın Başkan, değerli milletvekilleri; öncelikle dün
gerçekleşen, akşam gerçekleşen saldırıyla ilgili yapılan açıklamaya dikkatinizi
çekmek istiyorum. Güvenlik zafiyeti olmadığı yönünde bir açıklama yapılıyor. 
Şimdi,
üç tane net soru var: Güvenlik zafiyeti olsaydı ne olurdu? Bir eylemde kaç kişi
ölürse güvenlik zafiyeti sayacağız? Ve bu durum güvenlik zafiyeti değilse başka
hangi kavramlarla, hangi kelimelerle bu kadar kaybı izah edeceğiz? Tabii, bu
açıklama Başbakana ait ama daha ilginç başka bir açıklamayı da İngilizce
anonsunda Türk Hava Yolları yapıyor ve “terör” ifadesini kullanmıyor değerli
milletvekilleri, “hadise” diyor Türk Hava Yolları. Şimdi, buna terör demeyecekseniz
o zaman terör ne? Biraz sonra bu maddeyle ilgili aslında terörden neyi
kastettiğinizi, neye terör dediğinizi açacağım. Ama Türk Hava Yollarının
“terör” demek yerine “hadise” kelimesini kullanması son derece anlaşılır çünkü
bu çatı altında bazı milletvekillerinin de Twitter’da yazdıkları mesajda bir
türlü dilleri, parmakları “IŞİD” demeye varmıyor, varamıyor.
Değerli
milletvekilleri, aslında, şu anda yaptığımız iş, burada görüşülen kanun tam da
galiba terörle mücadele kapsamında bir iş. Şimdi, çok net başka sorular
soracağım. Eğer bir terör örgütü Yargıtayı, Danıştayı ele geçirmişse yani bu
iki kurumun bütün üyelerini görevden almayı gerektirecek ölçüde iki üst yargı
organında bir terör örgütü örgütlenmişse herhâlde elinizde ciddi bir istihbarat,
bilgi olması lazım. Kaç üye bu terör örgütünün acaba kontrolünde, emrinde?
Şimdiye kadar ne tür terör faaliyetleri yaptılar? Bu üyeleri kim atadı, bilerek
mi atadı? Atadığı zaman da bu üyeler terörist miydi yoksa orada üye olduktan
sonra mı terör örgütüne katıldılar? Şimdi, bu soruları cevaplamadan böyle bir
düzenlemeyi buradan geçirmenin hiçbir izahı olamaz. Ama eğer bu terör
kapsamında bir iş değilse yani Yargıtay ve Danıştay terör örgütü tarafından ele
geçirilmediği hâlde başka bir şey yapılıyorsa bunun benzer başka örnekleri var,
kötü örnekler. Daha önce de söyledim, ben hep Demokrat Parti döneminden
örnekler veriyorum çünkü sonu acı ve kötü bitti, Türkiye siyasi hayatına kara
bir leke gibi düştü. 1954’te, 1956’da ve 1958’de yargıda ciddi bir inisiyatif
ele almak için özellikle CHP’ye yakın, o dönem CHP’ye yakın yargıçları, üst
düzey yargı mensuplarını görevden almak için Demokrat Parti çeşitli girişimler
geliştiriyor, başarılı olamıyor ama sonunda, 1961’de tersi oluyor. Yani iki
yanlıştan bir doğru olmuyor değerli milletvekilleri. 
Eğer
bir ülkede Genelkurmay Başkanı, kuvvet komutanları, Millî Güvenlik Kurulu
sekreteri terör örgütü üyesi olmaktan yıllarca tutuklu yargılanmışlarsa, en üst
düzey yargı organlarının üyeleri fiilen terör örgütü üyesi olarak kabul ediliyor
ve bu iki kurumun bütün üyeleri azledilerek yeniden inşa etme yoluna
gidiliyorsa siz bu devletin adını nasıl tarif edersiniz? Yani yargısı terörün
kontrolünde, güvenlik birimleri en üst mercide terörün kontrolünde, hatta hatta
belki de şimdi bu yasaya itiraz edenler de muhtemelen terörün kontrolünde.
Şimdi, neredeyse sizin dışınızda herkes, bütün birimler, bütün kurumlar, bütün
merciler terörün kontrolüne girmiş. Şimdi bu tablodan bu mantıkla çıkmanın, bu
mantıkla kurtulmanın asla imkânı yok. 
Değerli
milletvekilleri, çok açık, çok net biçimde Türkiye'nin bir yargı reformuna
ihtiyacı var. Yargıya güveni sağlayacak, vicdanı, adaleti hâkim kılacak ciddi
bir yargı reformuna ihtiyaç var. Ama, yargı reformu yapmak yerine, en başta da
HSYK’nın yapısını değiştirecek bir yargı reformu yapmak yerine sadece
kurumlarda kontrolü sağlamayı tercih ediyoruz.
Bir
güzel duvar yazısı var, bunu ifade ederek bitireyim: 
“Madde
1 – Patron haklıdır. 
Madde
2 – Patronun haksız olduğu durumlarda 1’inci madde geçerlidir.” 
Yargıtay
ve Danıştayın üyelerini azaltırken de patron haklıydı, şimdi üyelerin sayısını
değiştirirken de yine madde 1 geçerli, patron haklı. Ama, ortada bir
tutarsızlık var, bir yaman çelişki var.
Herkesi
saygıyla selamlıyorum. (HDP sıralarından alkışlar) 
BAŞKAN
– Aynı mahiyetteki 3’üncü ve son önerge üzerinde söz isteyen Muğla Milletvekili
Mehmet Erdoğan.
Buyurun
Sayın Erdoğan. (MHP sıralarından alkışlar) 
MEHMET
ERDOĞAN (Muğla) – Sayın Başkan, değerli milletvekilleri; 9’uncu maddede vermiş
olduğumuz önerge hakkında Milliyetçi Hareket Partisi Grubu adına söz almış
bulunmaktayım. Bu vesileyle yüce heyetinizi saygıyla selamlıyorum.
Tabii
ki bugün hep dikkatler İstanbul’a çevrildi ama sadece İstanbul’da değil Van’da,
Lice’de ve Atatürk Havalimanı’nda devletimize, milletimize karşı çok vahim
saldırılarla karşı karşıyayız. Tabii “Bunlar niye oluyor?” dediğimizde, aslında
cevap çok basit: “Bilmiyoruz.” diyor sorduğumuz her soruya. Sayın Bakana,
biliyorsunuz, ben bu kanunun tümü üzerindeki görüşmeler sırasında bir soru
sordum: Bu kanunu buraya getirmenizin sebebi nedir? “Paralel yapıyla mücadele.”
E, pekâlâ, bu kanunu getirdiniz ve beş gün içerisinde bu kanuna göre yüksek
yargıyı yukarıdan aşağıya yeniden dizayn edeceksiniz. Niye bu sayıları böyle
belirlediniz? Kaç tane burada paralelci terörist hâkim var? Bunların sayısını
sorduk, Sayın Bakan dedi ki: “Bilmiyoruz.” Bu hâkimlerin, savcıların kaç
tanesini siz aldınız: “Onu da bilmiyoruz.” E, bilmediğiniz işe göre,
bilmediğiniz olayların sonucuna göre nasıl işlem yapacaksınız ve bilmediğiniz
bir işe göre yaptığınız icraat nasıl doğru olacak? Yani buna siz nasıl
inanıyorsunuz Sayın Bakan, öncelikle bunu bir izah edin.
Şimdi,
bir başka konu arkadaşlar; işte, İstanbul’daki eylemi kim yaptı?
“Araştıracağız, öğreneceğiz, bilmiyoruz.” E, bu silahlar buraya kadar nasıl
geldi? “Bilmiyoruz.” Arkadaşlar, hepsini bal gibi biliyorsunuz. Bu IŞİD’in
Türkiye üzerinden o Avrupa’dan gelen militanlarının başlangıçta Suriye’ye
giderken sesinizi çıkartmadığınızı hepiniz bal gibi biliyorsunuz. Şimdi,
Amerikan istihbaratı bugün bakın Twitter’dan bir şey paylaşmış “Ramazanda eylem
yapmak üzere Türkiye’ye 35 IŞİD militanı geldi.” diyor. E, bunu Amerika
biliyorsa Türkiye’dekini siz nasıl bilmiyorsunuz? Yani orada bir şey var. Ya
bilmiyorsanız burada bir ihmal var ya bilmiyorsanız o zaman sizin kurumlarınız
çalışmıyor, sizin MİT’iniz çalışmıyor, Emniyetiniz çalışmıyor, istihbaratınız
çalışmıyor. 
ABDULHAMİT
GÜL (Gaziantep) – Emniyetiniz diyorsun, emniyetimiz hepimizin emniyeti. Sizin,
bizim emniyet olur mu ya! Emniyetiniz dediğiniz zaman Türkiye Cumhuriyeti’nin
Emniyeti. 
MEHMET
ERDOĞAN (Devamla) – Efendim, buraya görevlileri atarken sırf bizden olsun diye
liyakati bir kenara bırakırsanız, ehliyeti bir kenara bırakırsanız, olması
gerekenleri bir kenara bırakırsanız daha buna benzer çok olayı hep birlikte
yaşarız. 
Bakın,
Türkiye’de artık insanlar sokağa çıktığında sabah... İşte bu ülkede bir vali
bile dedi ki: “Ben sabah evden çıkarken abdest alıp çıkıyorum, çoluğumla
çocuğumla helalleşip çıkıyorum çünkü akşama ne olacağını ben de bilmiyorum.”
Ülkenin geldiği durumu tarif etmek bakımından, şu anda görevde bulunan bir
valinizin söylediği bu laf bile başlı başına bir olaydır, yeterlidir
arkadaşlar. 
Şimdi,
siz bu paralel yapının hâkimleri buraya girerken bu işin neresindeydiniz, bir
de Allah rızası için bunu söyleyiverin bu millete. 
ERKAN
AKÇAY (Manisa) – Tam göbeğinde, tam içinde.
MEHMET
ERDOĞAN (Devamla) – Neresindeydiniz bu işin? Yani o gün sadece paralelci olduğu
için o hâkimleri oraya aldınız. Başka hiçbir özellikleri yoktu o insanların
mesleğe alınırken ve o zaman da iktidarda siz vardınız. Şimdi, yaptığınız
yanlışı düzeltmek için başka bir yanlış yapıyorsunuz. Bir yanlış, artı, bir
yanlış, artı, bir yanlış, eşittir, bir doğru yapmaz arkadaşlar. Bundan sonra
yapacağınız bir başka yanlış da, bir yanlış, artı, bir yanlış, artı bir yanlış,
gene bir doğru etmez. Bunun için, bu işi, bu yanlış kanunu bir kenara
bırakacaksınız, oturacağız hep birlikte, bu devletin bekası için gerekli olan
doğru yargıyı hep birlikte inşa edeceğiz. Yanlışta ısrarın size bir faydası
olmaz, Türk milletine bir faydası olmaz, devletimize faydası olmaz. Bu kadar
yanlışta ısrar ederseniz, bu yanlışları yapanları yani bu görevlerde ihmali
olanları sorgulayıp onları doğru hâkimlerin önüne koyamadığınız müddetçe bugün
yaşadığımız olayların tekrarını hep birlikte çok yaşarız, hepimizin canı yanar.
Bugün yüzlerce eve ateş düştü. 
Buna
benzer olaylarla karşılaşmamak için aklınızı başınıza alın, bu işi buradan
geriye çekin, masayı doğru kurun ve doğru bir iş yapalım.
Bu
duygularla yüce heyetinizi saygıyla selamlıyorum. (MHP sıralarından alkışlar)
BAŞKAN
– Teşekkür ediyoruz.
MEHMET
MUŞ (İstanbul) – Sayın Başkan…
BAŞKAN
– Buyurun Sayın Muş.
MEHMET
MUŞ (İstanbul) – IŞİD militanlarının, gelenlerin Türkiye’den girmesine göz
yumduğumuzu, bunların Türkiye üzerinden başka yerlere geçmesine müsaade
ettiğimizi hatip ifade etti. Bu açık bir sataşmadır grubumuza. Bundan dolayı
söz istiyorum. 
LEVENT
GÖK (Ankara) – Bunu herkes söylüyor. Bunu Amerika söylüyor, Avrupa Birliği
söylüyor, herkes söylüyor bunu.
BAŞKAN
– Buyurun. (AK PARTİ sıralarından alkışlar)
İki
dakika süre veriyorum. 
Lütfen
sabahın bu saatlerinde polemikleri artırmayalım. 
V.- SATAŞMALARA İLİŞKİN KONUŞMALAR (Devam)
18.- İstanbul Milletvekili Mehmet Muş’un, Muğla
Milletvekili Mehmet Erdoğan’ın 400 sıra sayılı Kanun Tasarısı’nın 9’uncu
maddesiyle ilgili önerge üzerinde yaptığı konuşması sırasında Adalet ve
Kalkınma Partisine sataşması nedeniyle konuşması
MEHMET
MUŞ (İstanbul) – Sayın Başkan, değerli milletvekilleri; terör örgütleri
arasında fark olmaz. PKK nasıl eli kanlı bebek katili bir terör örgütüyse IŞİD
de aynı derecede, aynı şekilde bir terör örgütüdür, DHKP-C de aynı şekilde bir
terör örgütüdür. Terör örgütleri arasında bir fark olmaz, olamaz. Bir kere bir
şey iddia ettiğiniz zaman bunu ispatlamakla mükellefsiniz. “Efendim, her şeye
göz yumdunuz da geldi geçtiler…” Neye dayanarak bunu söylüyorsunuz? 
MUHARREM
ERKEK (Çanakkale) – Bütün dünya biliyor, bütün dünya.
MEHMET
MUŞ (Devamla) - Hangi deliliniz var? 
ERKAN
AKÇAY (Manisa) – Delilden bol bir şey yok ya, delilden bol bir şey yok. 
MEHMET
MUŞ (Devamla) - Hangi belgeye dayandırıyorsunuz bunu? Yok bir şey elinizde,
konuşuyorsunuz. 
İDRİS
BALUKEN (Diyarbakır) – Daha üç saat önce bomba patlamış ya.
ERKAN
AKÇAY (Manisa) – Yanımızda valizlerle belge mi taşıyacağız Genel Kurulda?
MEHMET
MUŞ (Devamla) - Şimdi, bakın, ne oldu değerli milletvekilleri? 2013 yılında,
IŞİD, Bakanlar Kurulu kararıyla terör örgütü listesine alındı. 40 bin kişinin
Türkiye’ye giriş yasağı var, 40 bin kişi. 
MEHMET
ERDOĞAN (Muğla) – Ne zaman, ne zaman?
MEHMET
MUŞ (Devamla) - 4 bin kişi sınır dışı edilmiş. Paris saldırısını düzenleyen
terörist sınır dışı ediliyor, Belçika’ya gönderiliyor, Belçika bunu serbest
bırakıyor. Biliyorsunuz, Avrupa’da büyük bir sansasyon oluşmuştu. Türkiye
Cumhuriyeti devleti birimleri, istihbaratı bu noktada en üst düzeyde mücadele
etmektedir…
AYHAN
BİLGEN (Kars) – Türkiye vatandaşı kaç kişi var yargılanmış IŞİD’den? Kaç
Türkiye vatandaşı yargılandı şimdiye kadar IŞİD’den?
MEHMET
MUŞ (Devamla) – …ve bizim için hiçbir terör örgütünün arasında fark olmadığı
gibi hiçbir teröristin arasında da fark yoktur, olamaz ve bu terör belası
Türkiye'nin uzun yıllardan beri mücadele ettiği bir beladır. Son dönemlerde
terörle mücadeledeki kararlılığımız, bakın, artarak devam edecektir.
Şenyayla’da ne kadar terör unsuru varsa, Lice’nin, Kulp’un kırsalında
uyuşturucu hammaddesi ekip buradan kaynak sağlamaya çalışan terör örgütünün ve
buradaki yapılanmalarının tamamı tahrip ediliyor, yok ediliyor, ortadan
kaldırılıyor ve hareket alanı bitirilecek ve Türkiye'nin gündeminden terör
örgütü ve örgütleri çıkarılacaktır. 
Genel
Kurulu saygıyla selamlıyorum. (AK PARTİ sıralarından alkışlar)
İDRİS
BALUKEN (Diyarbakır) – Ya, 35 cenaze var yerde; ayıp, ayıp!
BAŞKAN
– Buyurun Sayın Akçay.
ERKAN
AKÇAY (Manisa) – Hatip, Sayın Erdoğan’ın görüşlerini de saptırmak suretiyle
sataşmada bulunmuştur.
BAŞKAN
– Peki, buyurun Sayın Erdoğan.
İki
dakika size de süre veriyorum. 
Lütfen
yeni bir sataşmaya mahal vermeyelim. 
Buyurun.

19.- Muğla Milletvekili Mehmet Erdoğan’ın, İstanbul
Milletvekili Mehmet Muş’un sataşma nedeniyle yaptığı konuşması sırasında
şahsına sataşması nedeniyle konuşması
MEHMET
ERDOĞAN (Muğla) – Sayın Başkan, değerli milletvekilleri, yüce heyetinizi tekrar
saygıyla selamlıyorum. Bugün Twitter’da Ömerli’de bu militanların görüntülerini
paylaştılar. Gene, “Suriye’deki muhalifleri eğitiyoruz.” diye Amerika’yla
birlikte yaptığınız eğit-donat projesi içerisinde ne kadar IŞİD militanının
eğitildiğini bilen yok. [AK PARTİ sıralarından alkışlar(!)]
MEHMET
MUŞ (İstanbul) – Nerede eğitiliyor?
MEHMET
ERDOĞAN (Devamla) – Ayrıca, bir dakika arkadaşlar, bir dakika sakin olun.
29
Ekimde, şimdi terör örgütü dediğiniz PYD’ye peşmergeyi siz geçirdiniz. 
ERKAN
AKÇAY (Manisa) – Urfa’dan, Türkiye sınırlarından alıp bıraktılar.
HASAN
BASRİ KURT (Samsun) – PYD ile peşmerge aynı mı? 
MEHMET
ERDOĞAN (Devamla) – PYD’ye destek vermek için geçirdiniz arkadaşlar. 
HASAN
BASRİ KURT (Samsun) – Aynı şey mi onlar?
MEHMET
ERDOĞAN (Devamla) – Yani, niye aynı değil? Ne için geldi oraya? 
HASAN
BASRİ KURT (Samsun) – Onu söyle, aynı mı?
MEHMET
ERDOĞAN (Devamla) – Efendim, bugün o terörle mücadele kapsamında uyuşturucu
tarlasını yaktığınız PKK’lılar dün orada yok muydu? Dün onları niye yakmadınız?

MEHMET
MUŞ (İstanbul) – Şenyayla ne zamandır var orada?
ERKAN
AKÇAY (Manisa) – Ya, siz PKK’yla bile iş birliği yaptınız ya!
MEHMET
ERDOĞAN (Devamla) – Bugün mü keşfettiniz onları? Çözüm ortaklığı yaparken onlar
orada yok muydu? 
MEHMET
MUŞ (İstanbul) – Geç bunları ya!
MEHMET
ERDOĞAN (Devamla) – Bunları geçin arkadaşlar. Yine, dün PKK’lılar oralarda
cirit atıp o el yapımı bombaları oralara yerleştirirken operasyon yapmayan siz
değil misiniz? Şimdi, çıkmışsınız “İster PKK olsun, ister PYD olsun, ister
DHKP-C olsun; hepsi terör örgütüdür.” Elbette ki bunun hepsi terör örgütüdür
ama bu konuda dün yaptığınızla bugün yaptığınız birbirinin devamı olacak. Dün
başka şey, bugün başka şey yapamazsınız. Sizin kendi milletvekiliniz televizyonda
çıktı, ne dedi? “Ben YPG militanının cenazesine gittiğimde YPG terör örgütü
değildi.” dedi, ona da mı yalan diyeceksiniz artık? Bırakın bu işleri. 
Hadi,
hepinizi saygıyla selamlıyorum. (MHP sıralarından alkışlar)
IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Danıştay Kanunu ile Bazı Kanunlarda Değişiklik
Yapılmasına Dair Kanun Tasarısı (1/726) ve Adalet Komisyonu Raporu (S. Sayısı:
400) (Devam)
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Önergeler kabul edilmemiştir.
9’uncu
maddeyi oylarınıza sunuyorum: Kabul edenler… Kabul etmeyenler… 9’uncu madde
kabul edilmiştir.
Birleşime
beş dakika ara veriyorum. 
Kapanma Saati: 04.36
ONUNCU OTURUM
Açılma Saati: 04.40
BAŞKAN: Başkan Vekili Ahmet AYDIN
KÂTİP ÜYELER: Mücahit DURMUŞOĞLU (Osmaniye), Elif Doğan
TÜRKMEN (Adana)
------0------
BAŞKAN
– Sayın milletvekilleri, Türkiye Büyük Millet Meclisinin 108’inci Birleşiminin
Onuncu Oturumunu açıyorum. 
400
sıra sayılı Kanun Tasarısı’nın görüşmelerine devam ediyoruz. 
Komisyon
burada.
Hükûmet
burada.
Şimdi
10’uncu madde üzerinde üç adet önerge vardır, önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 400 sıra sayılı Danıştay Kanunu ile Bazı Kanunlarda Değişiklik Yapılmasına
Dair Kanun Tasarısı’nın 10’uncu maddesinde yer alan "İtiraz üzerine
verilen kararlar kesin olup, bu kararlar aleyhine başka bir yargı merciine
başvurulamaz" cümlesinin tasarı metninden çıkarılmasını arz ve teklif
ederiz.
 İsmail Faruk Aksu  Mustafa
Kalaycı  Ahmet Kenan Tanrıkulu
 İstanbul  Konya
 İzmir
 Mehmet Parsak  Kamil
Aydın Mehmet Günal
 Afyonkarahisar Erzurum Antalya
 Erkan Akçay Arzu
Erdem
 Manisa İstanbul
Türkiye Büyük Millet Meclisi Başkanlığına
400
sıra sayılı Danıştay Kanunu ile Bazı Kanunlarda Değişiklik Yapılmasına Dair
Kanun Tasarısı’nın 10’uncu maddesinin aşağıdaki şekilde değiştirilmesini arz ve
teklif ederiz.
 Ömer Süha Aldan Cemal
Okan Yüksel Necati Yılmaz
 Muğla Eskişehir Ankara
 Zeynel Emre Namık
Havutça Mehmet Gökdağ
 İstanbul Balıkesir Gaziantep
 Erdoğan Toprak Mahmut
Tanal Engin Özkoç
 İstanbul İstanbul Sakarya

"MADDE
10- 2575 sayılı Kanunun 52/A maddesinin Anayasa Mahkemesince iptal edilen
ikinci fıkrası aşağıdaki şekilde yeniden düzenlenmiştir.
'2.
Başkanlık Kurulunun kararlarına karşı ilgililerce Başkanlar Kuruluna yedi gün
içinde itiraz edilebilir. Başkanlar Kurulu, Başkanlık Kurulu kararlarını aynen
onaylayabileceği gibi değiştirerek de onaylayabilir. İtiraz üzerine verilen
kararlara karşı yargı yolu açıktır."
BAŞKAN
– Şimdi maddeye en aykırı önergeyi okutup işleme alacağım.
Türkiye Büyük Millet Meclisi Başkanlığına
Görüşülmekte
olan 400 sıra sayılı Danıştay Kanunu ile Bazı Kanunlarda Değişiklik Yapılmasına
Dair Kanun Tasarısı’nın 10’uncu maddesinin tasarıdan çıkartılmasını arz ve
teklif ederiz. 
 Çağlar Demirel  Filiz
Kerestecioğlu Demir  Dirayet Taşdemir
 Diyarbakır  İstanbul
 Ağrı
 Meral Danış Beştaş Erol
Dora  Bedia Özgökçe Ertan
 Adana Mardin
 Van
BAŞKAN
– Komisyon önergeye katılıyor mu? 
ADALET
KOMİSYONU SÖZCÜSÜ HİLMİ BİLGİN (Sivas) – Katılmıyoruz Başkanım. 
BAŞKAN
– Hükûmet?
ADALET
BAKANI BEKİR BOZDAĞ (Yozgat) – Katılmıyoruz Başkanım.
BAŞKAN
– Önerge üzerinde söz isteyen Van Milletvekili Bedia Özgökçe Ertan. 
Buyurun
Sayın Özgökçe Ertan. (HDP sıralarından alkışlar)
BEDİA
ÖZGÖKÇE ERTAN (Van) – Teşekkür ediyorum.
Sayın
Başkan, değerli milletvekilleri; İstanbul Atatürk Havalimanı’ndaki saldırı
doğrudan sivilleri hedef alan, insanlığa karşı işlenmiş bir suçtur. Evet,
içimiz acıyor gerçekten, aylardır bu ülkede bombalar patlıyor ve Hükûmet sadece
ne yazık ki kınıyor ve lanetliyor, başka bir şey yapamıyor. Oysa Hükûmet,
öncelikle sorumluluk alarak bu konunun üzerinde durduğunu, gerçekten terörle
mücadele ettiğini kamuoyuna göstermelidir aynı zamanda, kamuoyu ciddi anlamda
bu adımları görmek istiyor.
Olayın
aydınlanması için derhâl adım atmalı. Örneğin, Adalet Bakanı hâlâ neden
oturuyor burada ben gerçekten anlamış değilim. Yani şu ana kadar yerinden
kalkıp bir zahmet olay yerine kadar gitmeliydi. Örneğin, deliller
değerlendiriliyor mu? (AK PARTİ sıralarından “Başbakan olay yerinde.” sesleri)
BEDİA
ÖZGÖKÇE ERTAN (Devamla) – Evet, Başbakan olay yerinde olabilir, Hükûmet de
orada olabilir ama…
İLKNUR
İNCEÖZ (Aksaray) – Takip et, takip et. 
SALİH
CORA (Trabzon) – Bakanlar orada, vali orada. 
İLKNUR
İNCEÖZ (Aksaray) – Kendi kendini az evvel söylediğinle yalanladın.
BEDİA
ÖZGÖKÇE ERTAN (Devamla) – Adalet Bakanı üzerine düşen görevleri yerine yine
getirmeyecek, yine bu olay da aydınlanmayacak, yine deliller toplanmayacak,
yine gizlilik kararları verilecek ve yargı nasıl bir aşamaya gelecek hepimiz
yine izleyeceğiz, ne yazık ki sadece izleyeceğiz. Bu saate kadar başından beri
Anayasa’ya nasıl aykırı olduğunu anlattığımız, defalarca eleştirdiğimiz,
herkesin de malumu olan ısrarla, saray talimatı diye bu saate kadar ısrarla
geçirmeye çalıştığınız bir yasayı anlamaya çalışıyoruz gerçekten de.
İLKNUR
İNCEÖZ (Aksaray) – Söyleyecek sözünüzün olmadığı yerde saray talimatı var,
köşeye sıkıştığınız yerde hemen kullanırsınız. 
BEDİA
ÖZGÖKÇE ERTAN (Devamla) – Evet, söyleyecek çok sözümüz var, söyleyecek
sözlerimiz var, zaten söylüyoruz. 
İLKNUR
İNCEÖZ (Aksaray) – Yazık, yazık, yazık, çok yazık!
BEDİA
ÖZGÖKÇE ERTAN (Devamla) – Siz gerektiğinde bütün mevzuatı bir kenara bırakmayı
bilenlersiniz yani bunu açıklamayın bize. Gerektiğinde bütün mevzuatı bir
kenara bırakanlar elbette burada İç Tüzük’ü de bir kenara bırakıp bu olayın bir
an önce aydınlatılması için harekete geçerdi, sorumluluk alırdı. Ha, hiçbir şey
yapamıyorsa başka ülkelerdeki onurlu insanlar gibi, onurlu temsilciler gibi
istifa ederdi. Yani bu ülkede Hükûmetin istifa etmesi için daha kaç bomba
patlaması gerekiyor? Daha kaç canın yanması gerekiyor? Daha kaç insanın ölmesi
gerekiyor? 
İLYAS
ŞEKER (Kocaeli) – Önergen neydi, önergen?
AHMET
SAMİ CEYLAN (Çorum) – Karıştırdın, karıştırdın, İç Tüzük’le ne alakası var ya. 
BAŞKAN
– Sayın milletvekilleri, lütfen müdahale etmeyelim, lütfen. 
BEDİA
ÖZGÖKÇE ERTAN (Devamla) - Mevzuattan bahsediyorum, İç Tüzük de bir mevzuat
olduğu için… Siz, şimdi yine İç Tüzük’ü bahane ederek “İç Tüzük’e uygun
davranıyoruz.” savunması yapacaksınız, onun için söyledim, İç Tüzük de bir
mevzuattır Sayın Milletvekili, hatırlatmak istedim. 
Şimdi,
bu konudaki 10’uncu maddeye dair görüşlerimi paylaşmak gerekirse, başından da
belirtmiştim zaten, geneli üzerindeki tartışmalarda… Yedi günlük bir itiraz
süresi öngörülüyor Danıştay Başkanlık Kurulu kararlarına karşı. Ancak, bu,
Anayasa’nın 125’inci maddesine açıkça aykırıdır çünkü idarenin her türlü eylem
ve işlemlerine karşı yargı yolu açıktır. Bu konuyla ilgili bir düzenleme daha
şubat ayında Anayasa Mahkemesi tarafından iptal edilmişti. Yine madde, Avrupa
İnsan Hakları Sözleşmesi’nin 13’üncü maddesine de aykırıdır ve Türkiye hakkında
AİHM, tam 4 kere bu yargı yolu denetimi eksikliği sebebiyle Türkiye aleyhine
karar verdi. Şimdi, Anayasa Mahkemesinin açıkça vermiş olduğu bir karar
karşısında yine benzer bir düzenlemeyi tasarı olarak önümüze getiriyorsanız
bunun altında başka şeyler aramak gerekiyor. Çünkü, Anayasa Mahkemesi kararları
bir, kesindir; iki, bağlayıcıdır. İşte, aramızda hukukçu milletvekilleri var
elbette, kesin olması, başka bir merciye başvurulamaması ve bir konudaki
uyuşmazlık konusunda en üst merci tarafından karar verilmesi anlamına geliyor.
Bağlayıcılığı ise bu konuda bütün yasama, yürütme, yargı organlarının,
idarenin, gerçek ve tüzel kişilerin bununla bağlı olması anlamına geliyor.
Şimdi siz böyle bir tasarı getirerek bir anlamda Anayasa Mahkemesini de
işlevsiz kılmayı hedefliyorsunuz anlaşılan, bunun dışında biz başka bir ihtimal
düşünemiyoruz. Bütün derdiniz burada saraydan gelen talimatı uygulayıp…
ZEHRA
TAŞKESENLİOĞLU (Erzurum) – Kandil’den aldığınız talimatı…
BEDİA
ÖZGÖKÇE ERTAN (Devamla) -…bu tasarıyı bir an önce çıkarmak, başka açıklaması
yok. 
HASAN
BASRİ KURT (Samsun) – Komisyondan geldi bunlar ya, saraydan gelmedi. 
BEDİA
ÖZGÖKÇE ERTAN (Devamla) - Bu tasarı Anayasa Mahkemesinin önüne gittiğinde
sadece iptal kararı değil, yokluk hükmü mutlak suretle tartışılmalı, yoksa AKP
Hükûmeti yarın öbür gün bu sefer de Anayasa Mahkemesini lağveden başka bir
düzenlemeyle karşımıza çıkacak ve hukuku, âdeta yerle yeksan edecek. (HDP
sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
400
sıra sayılı Danıştay Kanunu ile Bazı Kanunlarda Değişiklik Yapılmasına Dair
Kanun Tasarısı’nın 10’uncu maddesinin aşağıdaki şekilde değiştirilmesini arz ve
teklif ederiz.
Engin Özkoç
(Sakarya) ve arkadaşları
"MADDE
10- 2575 sayılı Kanunun 52/A maddesinin Anayasa Mahkemesince iptal edilen
ikinci fıkrası aşağıdaki şekilde yeniden düzenlenmiştir.
2.
Başkanlık Kurulunun kararlarına karşı ilgililerce Başkanlar Kuruluna yedi gün
içinde itiraz edilebilir. Başkanlar Kurulu, Başkanlık Kurulu kararlarını aynen
onaylayabileceği gibi değiştirerek de onaylayabilir. İtiraz üzerine verilen
kararlara karşı yargı yolu açıktır."
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ HİLMİ BİLGİN (Sivas) - Katılmıyoruz Başkanım.
BAŞKAN
– Hükûmet?
ADALET
BAKANI BEKİR BOZDAĞ (Yozgat) – Katılmıyoruz Başkanım.
BAŞKAN
– Önerge üzerinde söz isteyen, Sakarya Milletvekili Engin Özkoç.
Buyurun
Sayın Özkoç. (CHP sıralarından alkışlar) 
ENGİN
ÖZKOÇ (Sakarya) – Sayın Başkan, değerli milletvekilleri; hepinizi saygıyla,
sevgiyle selamlıyorum. 
Değerli
arkadaşlar, dün akşamüstü şehit düşen ve bugün kaç kişi olduklarını
bilmediğimiz bütün şehitlerimize rahmet diliyoruz. Ancak, Cumhuriyet Halk
Partisinin Güvenlik ve İstihbarat Komisyonunun Grup Sözcüsü olarak Türkiye
Büyük Millet Meclisinde şunu ifade etmek istiyorum: Bu bir istihbarat açığıdır.
Bu, emniyetin suistimalidir.
Değerli
arkadaşlar, güvenlik ve istihbaratla ilgili az önce grup başkan vekiliniz bir
şey söyledi. Aslında ben, Türkiye Büyük Millet Meclisindeki milletvekillerine
bu saatte, saat sabahın dördünde birçok şeyi anlatsam da konu tam olarak
anlaşılmayacak. Asıl seslenmem gereken Türkiye Cumhuriyeti’nde yaşayan tüm
vatandaşlarımız. Türkiye Cumhuriyeti’nde yaşayan vatandaşlarımız şu anda
kendileriyle ilgili birilerinin ölüp ölmediğini bilmiyorlar ama burada
milletvekillerimiz istediği gibi gülümseyerek, sabahın saat dördünde ne olduğu
belli olmayan bir yasayı tartışmakla meşguller. 
Değerli
arkadaşlar, az önce grup başkan vekiliniz “40 bin IŞİD militanı -DEAŞ da
demedi- Türkiye’ye girmiştir.” dedi. Bu, aslında CIA’nin raporudur. 
MEHMET
MUŞ (İstanbul) – Sayın Özkoç, giriş yasağı var. 
AHMET
SAMİ CEYLAN (Çorum) – “Giriş yasağı var.” dedi. 
İLKNUR
İNCEÖZ (Aksaray) – Çarpıtma, çarpıtma!
ENGİN
ÖZKOÇ (Devamla) – CIA’nin raporudur. CIA, Türkiye’ye 40 bin IŞİD militanının da
girdiğini onaylıyor. (AK PARTİ sıralarından gürültüler) 
Değerli
arkadaşlar, ben konuşayım, sonra gelirsiniz. 
70
ilde IŞİD militanlarının örgütlendiğini bizim emniyet birimlerimiz söylüyor. 
MEHMET
UĞUR DİLİPAK (Kahramanmaraş) - Yalan söylüyorsunuz, yalan!
ENGİN
ÖZKOÇ (Devamla) – Bizim emniyet birimlerimiz söylüyor, eğer yalan söylüyorsa
bizim emniyet birimlerimiz söylüyor. 
Bu
kadar IŞİD militanının Türkiye’de örgütlü olması ve elini kolunu sallayarak
Kalaşnikoflarla en çok korunan havaalanına girmesinin tek bir nedeni var;
İstihbarat Teşkilatına her türlü yetkiyi verdiniz, İstihbarat Teşkilatının
başındakini tamamen Başbakana ve Cumhurbaşkanına bağladınız, onun
yargılanmasının önündeki her türlü engelleri kaldırdınız, İstihbarat
Teşkilatını denetlenemez bir noktaya getirdiniz. 
Bugün,
Güvenlik ve İstihbarat Komisyonu bir denetleme komisyonu değildir. Sizin 2014
yılında Beşir Atalay’ın ifade ettiği gibi “Güvenlik ve İstihbarat Komisyonu bir
denetleme komisyonu olacaktır.” sözü askıda kalmıştır. Şu anda Güvenlik ve
İstihbarat Komisyonuna gelen herkes, başta Sayın Numan Kurtulmuş olmak üzere
“Gerçekten Güvenlik ve İstihbarat Komisyonunda bilgi veremeyiz.” diyorlar. Bir
tek nedeni var, gizli yönetmelikle devlet sırrını genişlettiniz ve devlet
sırrının niteliğini genişlettiğiniz için istihbaratla ilgili halka bilgi
vermesi gereken, halkın vekillerine bilgi vermesi gereken İstihbarat
Teşkilatının görevlileri, “Biz bu madde dururken size bilgi veremeyiz.”
diyorlar. Tam da böyle bir noktada İstihbarat Teşkilatı Türkiye’ye giren IŞİD
militanlarını, Türkiye’ye giren PKK militanlarını… Bombaları patlatan
militanların hiçbir tanesinde görevlerini yerine getirmiyorlar. Görevlerini
yerine getirmedikleri için bugün 36 vatandaşımız öldü. Biz Güvenlik ve
İstihbarat Komisyonunun üyeleri, Tuncay Özkan, Engin Özkoç, Hilmi Yarayıcı,
Barış Yarkadaş, söylüyoruz ve millete sesleniyoruz: Türk milleti adına Güvenlik
ve İstihbarat Komisyonunu denetlemesi gereken komisyon güdük bir komisyondur.
Görevi yaptırılmamaktadır. Bunun için Danıştaya müracaat ettik. Buradan
sesleniyorum: “Biz yüzde 50 oy aldık.” diyerek her türlü hakkı kendisinde gören
iktidar, ölümleri gösterdiğimizde “Yüzde 50 oy aldık.” diyor, bombaları
gösterdiğimizde “Yüzde 50 oy aldık.” diyor, insanların katledilişini
gösterdiğimizde “Yüzde 50 oy aldık.” diyor. 
Değerli
Türkiye Cumhuriyeti’nin vatandaşları, bütün bu 750 şehidimize ve ölen
insanlarımıza karşı bu iktidar için gereğini yapın ve bu iktidarı düşürmenin
düğmesine basın. Ancak o zaman şehit cenazeleri gelmez. Onlar, PKK’yla ve
IŞİD’le kol koladırlar. 
Saygılar
sunuyorum. (CHP sıralarından alkışlar)
MEHMET
MUŞ (İstanbul) – Sayın Başkan, ben konuşmamda Türkiye’ye 40 bin kişinin giriş
yasağı olduğunu söyledim, bunlar farklı terör örgütü üyesi olabilirler, 4 bin
kişi de Türkiye’den iade edildi, bunlar da IŞİD’e üye olabilir, farklı terör
örgütü üyesi olabilir. 40 bin kişi de farklı sebeplerden dolayı iade edildi,
bunu düzelteyim.
Bir
ikincisi: AK PARTİ’nin duruşu bellidir, terör örgütlerine karşı kararlı
mücadelesi ortadadır ve AK PARTİ terörle mücadelede -az önce de ifade ettiğim
gibi- terör örgütü ayırt etmeksizin PKK’sı da, IŞİD’i de, DHKP-C’si de veya
diğer terör örgütlerine karşı hiçbir ayrım gözetmeksizin hepsine karşı kararlı
mücadelemiz devam edecektir, geçmişte de devam etmiştir.
BAŞKAN
– Evet, teşekkür ediyorum.
İLKNUR
İNCEÖZ (Aksaray) – Kendi ülkesini terör örgütüyle yan yana göstermek isteyen
başka bir anlayış olamaz Parlamentoda. 
ENGİN
ÖZKOÇ (Sakarya) – Sayın Başkanım, bir şey ifade edebilir miyim?
BAŞKAN
– Sayın Özkoç.
ENGİN
ÖZKOÇ (Sakarya) – Sayın Başkan, buradan ifade ediyorum ki, sayın grup başkan
vekilinin söyledikleri doğru değildir. 
İLYAS
ŞEKER (Kocaeli) – Seninki mi doğru peki?
ENGİN
ÖZKOÇ (Sakarya) – Sayın grup başkan vekillerinin söyledikleri içerisinde “Biz
terörle mücadele ediyoruz.” ifadeleri tamamen halkı yanıltıcı bir ifadedir. 
AHMET
GÜNDOĞDU (Ankara) – Böyle bir usul yok!
ENGİN
ÖZKOÇ (Sakarya) – Bugün terör varsa, eğer bugün bombalar patlıyorsa, “barış
süreci” denilen süreç içerisinde göz yumulan nedenlerden dolayı çocuklarımız
ölüyordur. Bir tek sorumlusu vardır; AKP’dir. 
BAŞKAN
– Takdir kamuoyunundur.
Buyurun
Sayın Bakan, söz istediniz galiba. 
VI.- AÇIKLAMALAR (Devam)
43.- Adalet Bakanı Bekir Bozdağ’ın, Türkiye Cumhuriyeti
devletinin dünyada DEAŞ’ı terör örgütü ilan eden ilk ülkeler arasında yer
aldığına, DEAŞ’la en etkili mücadele eden devlet olduğuna ve DEAŞ terör
örgütüne Türkiye Cumhuriyeti devletinin onayıyla herhangi bir şekilde terörist
aktarımı yapılmadığına ilişkin açıklaması
ADALET
BAKANI BEKİR BOZDAĞ (Yozgat) – Sayın Başkanım, değerli milletvekilleri; devam
eden tartışmalar nedeniyle kısa bir açıklama yapma ihtiyacı duydum. 
DEAŞ
bir terör örgütüdür. 
İLKNUR
İNCEÖZ (Aksaray) – Tartışmasız hem de. 
ADALET
BAKANI BEKİR BOZDAĞ (Yozgat) – Türkiye Cumhuriyeti devleti, daha Türkiye’de çok
az kişinin ismini duyduğu bir dönemde, dünyada ilk defa DEAŞ’ı terör örgütü
ilan eden ülkeler arasında yer almıştır. O günden bugüne kadar da DEAŞ terör
örgütüyle etkili ve kararlı bir biçimde mücadele edilmektedir. Şu ana kadar,
DEAŞ terör örgütüne mensup olduğu iddiası ve eylem yaptığı iddiasıyla gözaltına
alınan 2.617 kişi olmuştur, tutuklama kararı verilen 1.117 kişi olmuştur,
tutuklama yerine adli kontrol kararı verilen de 557 kişidir ve mahkûm olmuş da
500 civarında yaklaşık DEAŞ terör örgütünden terörist vardır. Türkiye
Cumhuriyeti devleti, DEAŞ terör örgütüyle sadece soruşturma, kovuşturma, adli
yönden değil, güvenlik boyutlarıyla da mücadele etmektedir. Çok yakın zamanda,
hem Genelkurmay Başkanımız hem de İçişleri Bakanımız bu konuda açıklamalar
yapmıştır. Bugüne kadar etkisiz hâle getirilen DEAŞ mensuplarına ilişkin
rakamlar vermişlerdir. En son açıklanan bir rakamda 1.300 civarında DEAŞ’lı
teröristin etkisiz hâle getirildiği ifade edilmiştir. 
Tabii,
onun dışında, Suriye’nin içine doğru da DEAŞ terör örgütüne karşı fırtına
obüsleriyle atışlar yapılmaktadır ve orada da pek çok terör örgütü üyesi
etkisiz hâle getirilmiştir. Öte yandan Irak’ta da hakeza aynı şey söz
konusudur. “Bugün terör örgütü DEAŞ’la en etkili mücadele eden ülke
hangisidir?” derseniz, çok tereddütsüz söylüyorum, Türkiye Cumhuriyeti
devletidir. DEAŞ terör örgütü, uluslararası proje bir terör örgütüdür. 2013’e
gelinceye kadar böyle bir örgütün ismini Türkiye’de, dünyada da pek kimse
duymadı. Ama bir baktınız, birden bire, yerden fırlar gibi bir örgüt çıktı
ortaya, terör örgütü. Dünyanın şu anda 145 ayrı ülkesinden dili farklı, kültürü
farklı, eğitimi farklı, rengi farklı bu kadar insan ölmeye, öldürülmeye ikna
edilerek Suriye’ye veya Irak’a gönderilmeye çalışılıyor. Şimdi, iki yıllık, üç
yıllık mazisi olan bir terör örgütü dünyanın 145 ülkesinin dilini bilen,
oralardaki insanları bulan, ikna eden, ölmeye öldürmeye getiren bir
organizasyonu, Allah için, yapabilir mi? Yani bunu yapabilme kabiliyeti var mı?
Çok net, bu bir proje örgüt, uluslararası proje. 
İki
tane temel hedefi var. Bir tanesi, İslamofobi’yanın çoğalmasını sağlamak,
insanların İslam’dan ve Müslümanlardan nefret etmesini, hatta Müslümanların da
soğumasını sağlayıp uzaklaştırmak. Bir diğeri ise, bölgede siyasal birtakım
projeleri hayata geçirmek için organize edilmiş bir yapı. Bu hedefler
gerçekleştiği zaman “IŞİD” denen, “DEAŞ” denen terör örgütü kaybolup gidecektir
çünkü hesapla birileri tarafından kurulduğu çok açık. 
Türkiye’ye
karşı da bu örgüt üzerinden büyük iftiralar yapılıyor. Bir yandan paralel
devlet yapılanması, Suriye’deki Türkmenlere meşru muhalefete yapılan
uluslararası toplumun da kabul ettiği destekleri DEAŞ terör örgütüne
yapılıyormuş gibi gösterme gayretleri; öte yandan, PKK terör örgütü ve ona
muzahir çevrelerin, uluslararası bütün planlarda, bütün örgütlerde, bütün yerlerde
“Türkiye, DEAŞ terör örgütüne yardım yapıyor.” haberleri, açıklamaları,
izahları, öte yandan da başka başka çevrelerce, Türkiye DEAŞ terör örgütüyle bu
kadar mücadele ederken böylesi bir kampanya da yürütüyor. Yani, şimdi, DEAŞ
terör örgütü Türkiye’nin dört bir yanında bu ülkenin içinde eylem yaparken bu
ülkenin Hükûmeti DEAŞ terör örgütüne destek verebilir mi Allah aşkına? Bunun
birisinin düşünebilmesi -Türkiye Cumhuriyeti’nin Hükûmeti bugün AK PARTİ, yarın
başkası olabilir- herhangi bir cumhuriyet Hükûmetine itham edilmesi kabul
edilebilir bir şey değildir.
BAŞKAN
– Teşekkür ediyoruz Sayın Bakanım.
ADALET
BAKANI BEKİR BOZDAĞ (Yozgat) – Bitiriyorum, son şeyi söylüyorum.
Öte
yandan, Türkiye’ye girme yasağı konulanlar var, on binlerle ifade ediliyor. Biz
uluslararası topluma hep şunu söyledik: “Sizin ülkelerinizden Türkiye üzerinden
DEAŞ terör örgütüne katılmak üzere gelenler varsa bize isimlerini verin, biz
gereğini yapalım.” İsimler verildi, gerekleri yapıldı; Türkiye’nin içerisine
girmeleri engellendi. Türkiye’nin içerisine, herhangi bir şekilde meşru
yollardan geliyor çünkü vize alıyor veya vize serbestisi var, seyahat hürriyeti
kapsamında geliyor. Bunlarla ilgili sizin elinizde herhangi bir istihbarat yok,
herhangi bir veri yok. Veri elimizde olduğu zaman Türkiye’de yakaladıklarımızın
hepsini ilgili ülkelere gönderdik. Türkiye’nin üzerinden, Türkiye Cumhuriyeti
devletinin onayıyla herhangi bir şekilde DEAŞ terör örgütüne terörist aktarımı
yapılmamıştır. Bunu iddia edenler Türkiye’ye, Türkiye’nin Hükûmetine, AK
PARTİ’ye büyük bir iftira etmektedirler. Bunu da buradan açıkça ifade etmek
isterim.
Öte
yandan, tabii, terör eylemlerini önlemek için istihbaratın, herkesin üzerine
düşeni yaptığını söylemek lazım.
AYTUĞ
ATICI (Mersin) – “Öfkeli genç” diyen kimdi acaba?
ADALET
BAKANI BEKİR BOZDAĞ (Yozgat) – Amerika’da İkiz Kuleler oldu, Amerika’nın
istihbaratı yok muydu? Niye önleyemediler? İşte, Brüksel’de oldu, Paris’te
oldu, başka başka yerlerde de terör eylemleri oluyor. 
İDRİS
BALUKEN (Diyarbakır) – İstifa ettiler.
ADALET
BAKANI BEKİR BOZDAĞ (Yozgat) – Terör eylemlerine karşı Hükûmet, güvenlik
güçleri aldığı tedbirlerden ne kadarını engellediğini her zaman kamuoyuyla
paylaşmıyor çünkü bunun psikolojik etkileri var. “Şu kadar eylemi önledik, şunu
yaptık, bunu yaptık.” diye her gün açıklama yapıldığında kamuoyu tedirgin olur
ama bilmemiz lazım ki güvenlik güçlerimiz, istihbarat örgütlerimiz bu konuda
gerçekten başarılı bir çalışma yürütmektedir. Kamuoyunun bilgisine ulaşmadan
pek çok felaket, pek çok eylem ve bu eylemi gerçekleştirecek teröristler
yakalanmakta ve bunlar önlenmektedir. Zaman zaman da önlenemeyen, tespit
edilemeyen oluyor. Diyelim ki bir bilgi geliyor, bir yerde eylem olacak ama
nokta, adres, dakika; onu sizin o kadar alanın içerisinde nerede olduğunu hemen
tespit edip bulabilme imkânınız bazen oluyor, bazen olmuyor. Burada bu konuda
güvenlik güçlerinin iyi niyetli, samimi çalışmadığını söylemek gerçekten
yanlışlık olur, bir haksızlık olur. Bunu ifade etmek istedim.
Teşekkür
ediyorum.
BAŞKAN
– Teşekkür ediyorum.
LEVENT
GÖK (Ankara) – Sayın Başkan…
BAŞKAN
– Sayın Gök…
İDRİS
BALUKEN (Diyarbakır) – Sayın Başkan…
BAŞKAN
– Vereceğim, vereceğim.
Buyurun
Sayın Gök.
44.- Ankara Milletvekili Levent Gök’ün, Adalet Bakanı
Bekir Bozdağ’ın yaptığı açıklamasındaki bazı ifadelerine ilişkin açıklaması
LEVENT
GÖK (Ankara) – Sayın Başkan, Sayın Bakanın IŞİD’le ilgili açıklamalarını
dikkatlice dinlemeye çalıştık. Sayın Bakan IŞİD’le ilgili olayın özellikle
dışarıdaki konumuna dikkat çekmeye çalıştı. 
Sayın
Bakan, dışarıdan çok bir de Türkiye’nin içine bakın, çok da uzaklara gitmeyin.
ADALET
BAKANI BEKİR BOZDAĞ (Yozgat) – İçindekini de söyledim, dinlemediniz siz. 
LEVENT
GÖK (Ankara) – Ankara’nın pek çok semtinde taksi dolmuş IŞİD’e katılanların
olduğundan haberdar değil misiniz? Yani Ankara’nın ben size semt isimlerini de
veririm, ilçe isimlerini de veririm. 
ADALET
BAKANI BEKİR BOZDAĞ (Yozgat) – Sayın Gök, kaç kişinin gözaltına alındığını
söyledim. 
LEVENT
GÖK (Ankara) – Bu tablo içerisinde hâlen IŞİD’e katılanların yoğunluğunun Türk
vatandaşları olduğundan haberdar değil misiniz? 
ADALET
BAKANI BEKİR BOZDAĞ (Yozgat) – Hayır, öyle değil. Öyle değil.
LEVENT
GÖK (Ankara) – Yani bu konuda ben Mecliste bizzat yaptığım bir basın
toplantısında bir ferdin ailesinden 25 kişinin IŞİD’e katıldığını ifade ettim,
Emniyetten bir tek kişi gelip bana “Ya, bu nasıl oluyor?” demedi. Siz
dışarıdaki tabloyu önlemeye çalışın ama Türkiye’den IŞİD’e katılanlara da bir
ayrıca bakın, esas vahim tehlike de burada bence. 
ADALET
BAKANI BEKİR BOZDAĞ (Yozgat) – 2.617 kişi, 2.617 kişi gözaltına alındı. 
MEHMET
ERDOĞAN (Muğla) – 40 bin kişinin geldiğinden bahsediliyor ya.
LEVENT
GÖK (Ankara) – Bu boyutu görmezden gelerek sadece “Dışarıdan gelenleri önlemeye
çalışıyoruz, onlara tedbir alıyoruz.” derseniz yanlış yaparsınız. Çünkü
Türkiye'de IŞİD’e katılan büyük bir potansiyel de var, maalesef var.
ADALET
BAKANI BEKİR BOZDAĞ (Yozgat) – Onların da üzerine gidiliyor, onların da üzerine
gidiliyor. Demin açıkladım.
NURETTİN
DEMİR (Muğla) – Adını verdik, adresini verdik, gitmediniz, yakalamadınız. 
ADALET
BAKANI BEKİR BOZDAĞ (Yozgat) – Tam 2.617 kişi gözaltına alınmıştır. 
LEVENT
GÖK (Ankara) – Ben size isterseniz telefon numarası da veririm, isimleri de
veririm. Bu konuda da bilgi sahibiyim
BAŞKAN
– Sayın Gök, teşekkür ediyorum. 
ADALET
BAKANI BEKİR BOZDAĞ (Yozgat) – 1.117 kişi tutuklanmış, bunların hepsi Türk
vatandaşı. 500 civarında mahkûm var. 
BAŞKAN
– Sayın Bakan, lütfen!
LEVENT
GÖK (Ankara) - Ama bu konuyu göz ardı etmeyin lütfen. 
BAŞKAN
– Sayın Gök, teşekkür ediyorum. 
Sayın
Baluken, buyurun. 
45.- Diyarbakır Milletvekili İdris Baluken’in, terör
saldırısı nedeniyle hayatını kaybeden ve yaralanan çok sayıda insan varken
Meclisin sabaha kadar teknik konuları konuşmakla etik bir tutum ortaya
koymadığına ilişkin açıklaması
İDRİS
BALUKEN (Diyarbakır) – Teşekkür ediyorum.
Sayın
Başkan, bu acı terör saldırısını ilk duyduğumuz andan itibaren Meclisin belli
bir süre çalıştıktan sonra ahlaki olarak, etik olarak kapanması gerektiğini ve
olayla ilgili milletvekillerinin ulaşması gereken yerlere ulaşması gerektiğini
ifade ettik. Ancak, maalesef AKP Grubu burada saatlerce kalmayı bir maharet
sayarak, âdeta, işte muhalefeti çalışmaktan kaçan bir pozisyonda göstermeye
çalışarak bu acı hadise üzerine şöyle bir tablo ortaya çıkarmıştır: Sabaha
kadar çalışan bir Meclis pratiği var, ancak morgları ve hastaneleri cenaze ve
yaralı dolu olan bir ülke gerçekliği var. Ya, bu, başlı başına bu Parlamentoya
yapılabilecek en büyük itibarsızlaştırma uygulamasının ta kendisidir. Bu Meclis
halkın sorunlarının çözüm umudu olmaktan ancak böyle çıkarılır.
(Mikrofon
otomatik cihaz tarafından kapatıldı) 
BAŞKAN
– Tamamlayın. 
İDRİS
BALUKEN (Diyarbakır) – Tamamlıyorum Sayın Başkan. 
Yani,
burada sekiz saat, on saat daha çalışmakta bir beis yok ama 35 cenaze
yerdeyken, 100’e yakın yaralıdan bahsediliyorken, bu Meclis sabaha kadar teknik
konuları konuşmakla etik bir tutum ortaya koymamıştır diye düşünüyoruz. 
Halkların
Demokratik Partisi olarak bu irademizi defalarca, defalarca burada iletmek
istiyorum. Yanlış yapılmıştır, yanlışta da ısrar ediliyor.
Ayrıca,
Sayın Bakanın vermiş olduğu bilgilerle ilgili de yani böyle cenazeler yerdeyken
o eleştiri konularını saklı tuttuğumuzu söylemiştik. Söyleyecek pek çok husus
var, dediğim gibi, tablo bir netleşsin, onları hep beraber konuşacağız. 
Teşekkür
ederim. 
BAŞKAN
– Teşekkür ediyorum.
Sayın
Akçay, buyurun. 
46.- Manisa Milletvekili Erkan Akçay’ın, Hükûmetin
gündemi ile Türkiye’nin gündeminin farklı olduğuna ilişkin açıklaması
ERKAN
AKÇAY (Manisa) – Teşekkür ederim Sayın Başkan. 
Tabii,
Sayın Bakanın verdiği bilgiler karşısında şunu söylemek ve hatırlatmakta fayda
görüyorum: Tabii, terörün olduğu ülkelerde o terör hadiseleri Türkiye’yle
mukayese edildiğinde daha münferit hadiseler şeklinde kalıyor ve Türkiye’deki
kadar yaygın değil. 
İkinci
bir farkı: O ülkelerdeki hükûmetler ve ilgili bakanları sorumluluk duyuyor,
hesap veriyor ve istifa da ediyor ama maalesef bizim Hükûmetimiz ne sorumluluk
duyuyor ne hesap veriyor ne de bir istifa edeni görüyoruz. “Bilmiyorum”,
“görmedim”, “çok safmışım”, “kandırdılar” böyle bir Hükûmet olmaz. Hükûmet
sorumluluk duyacak. Namütenahi yetki peşinde, hep yetkiler verilsin. Şu an bile
Türkiye Büyük Millet
Meclisinin…
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen. 
ERKAN
AKÇAY (Manisa) – Tamamlıyorum Sayın Başkan. 
Hükûmetin
gündemiyle, Bakanlar Kurulunun, Başbakanın gündemi ile Türkiye’nin gündemi
farklıdır. Yani şu anda görüştüğümüz bu yargı paketi gündemi ile Türkiye’nin
gündemi tamamen farklıdır. Bu da Hükûmetin hangi alanlara savrulduğunu ve asıl
odaklanması gereken konulardan da uzak durduğunu gösteriyor. Sayın Bakanlar ve
Başbakanın her gün yaptığı konuşmalarda zamanlarını ayırıp verdikleri önemde
dahi bunu hissetmek mümkündür. “Başkanlık sistemi için ben başımı koydum.”
diyen Başbakanın “Terörü önlemek için başımı koydum.” dediğini duymadık. Bu
bile verilen önemi göstermeye yeter. Bu hususa dikkat çekmeyi faydalı buldum. 
Ayrıca,
Sayın Başkan, artık yeter yani. Şu saatten sonra da biraz da istirahat edip
daha sonra çalışmalarımıza devam edelim. 
BAŞKAN
– Peki, teşekkür ederim. 
MEHMET
UĞUR DİLİPAK (Kahramanmaraş) – Ya sen konuşmasan bitecek.
ZEKİ
AYGÜN (Kocaeli) – Devam, devam. 
SEBAHATTİN
KARAKELLE (Erzincan) – Bitene kadar devam.
ERKAN
AKÇAY (Manisa) – Böyle mırıltı ve zırıltı yapanlar da bunun bir gerekçesini bir
açıklamalı. Kanundan haberi bile yok bu zırıltı yapanların. İnsanda utanma diye
bir şey olur Sayın Başkan.
BAŞKAN
– Tamam, teşekkür ediyorum. 
Sayın
Muş, buyurun.
Size
de bir dakika süre veriyorum. 
47.- İstanbul Milletvekili Mehmet Muş’un, ülkenin
birliğini ve bölünmez bütünlüğünü her şeyin üstünde tutan bir AK PARTİ
Hükûmetinin görevinin başında olduğuna ve devletin tüm birimlerinin terörle
mücadele noktasında üzerlerine düşeni en iyi derecede yaptıklarına ilişkin
açıklaması
MEHMET
MUŞ (İstanbul) – Sayın Başkan, bugün İstanbul’da Atatürk Havalimanı’na yapılan
saldırıyı, terör saldırısını bir kez daha lanetlediğimizi ifade etmek
istiyorum. Hayatını kaybeden, şehit olan vatandaşlarımıza Cenab-ı Hak’tan
rahmet, yakınlarına sabırlar diliyorum. Milletimizin başı sağ olsun. 
Olayın
olduğu ilk andan itibaren Hükûmetimiz açıklama yapmıştır ve Sayın Başbakanımız,
Başbakan Yardımcımız, İçişleri Bakanımız, Ulaştırma Bakanımız oraya intikal
etmişlerdir, olay yerine gitmişlerdir ve devletimizin tüm birimleri bu konuyla
alakalı, bu terör faaliyetiyle ilgili yapılması gereken her şeyi yapmaktadırlar
ve bu terör faaliyetlerinin mutlaka Türkiye’nin bu kararlı tutumunda hiçbir
zayıflama oluşturmayacağı aşikârdır. 
(Mikrofon
otomatik cihaz tarafından kapatıldı)
BAŞKAN
– Tamamlayın lütfen.
MEHMET
MUŞ (İstanbul) – Türkiye’de, Orta Doğu’da şu an yaşanan gelişmelere baktığımız
zaman, dünyanın farklı bölgelerinde ortaya çıkan hadiselere baktığımız zaman,
78 milyonun can ve mal güvenliğini sağlamak için gecesini gündüzüne katan bir
AK PARTİ Hükûmeti iş başındadır. Ülkenin birliğini beraberliğini, ülkenin
bölünmez bütünlüğünü her şeyin üstünde tutan bir AK PARTİ Hükûmeti görevinin
başındadır. Tüm bakanlarımız, devletin tüm birimleri terörle mücadele
noktasında üzerlerine düşeni en iyi derecede yapmaktadırlar. Meclisimizin de
ayrı bir gündemi vardır.
BAŞKAN
– Teşekkür ediyorum Sayın Muş. 
IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Danıştay Kanunu ile Bazı Kanunlarda Değişiklik
Yapılmasına Dair Kanun Tasarısı (1/726) ve Adalet Komisyonu Raporu (S. Sayısı:
400) (Devam)
BAŞKAN
– Evet, Engin Özkoç ve arkadaşlarının önergesini oylarınıza sunuyorum.
Kabul
edenler… Kabul etmeyenler… Önerge kabul edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 400 sıra sayılı Danıştay Kanunu ile Bazı Kanunlarda Değişiklik Yapılmasına
Dair Kanun Tasarısı’nın 10’uncu maddesinde yer alan “İtiraz üzerine verilen bu
kararlar kesin olup bu kararlar aleyhine başka bir yargı merciine
başvurulamaz.” cümlesinin tasarı metninden çıkarılmasını arz ve teklif ederiz. 
Arzu Erdem
(İstanbul) ve arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ MURAT GÖKTÜRK (Nevşehir) – Katılmıyoruz Başkanım.
BAŞKAN
– Hükûmet?
ADALET
BAKANI BEKİR BOZDAĞ (Yozgat) – Katılmıyoruz Başkan. 
BAŞKAN
– Önerge üzerinde söz isteyen İstanbul Milletvekili Arzu Erdem.
Buyurun
Sayın Erdem. (MHP sıralarından alkışlar)
ARZU
ERDEM (İstanbul) – Teşekkür ederim Sayın Başkan.
Değerli
milletvekilleri, Danıştay Kanunu ile Bazı Kanunlarda
Değişiklik Yapılmasına Dair Kanun Tasarısı’nın 10’uncu maddesi üzerine
Milliyetçi Hareket Partisi Grubu adına söz almış bulunmaktayım. Genel Kurulu
saygılarımla selamlıyorum.
Öncelikle, İstanbul Atatürk Havalimanı’nda, Diyarbakır’da, Van’da
hain terör saldırısında hayatını kaybeden askerlerimize, polisimize ve sivil
vatandaşlarımıza Allah’tan rahmet, geride kalanlara sabır diliyorum. Kederli ailelerimizin ve büyük Türk
milletimizin başı sağ olsun. 
Ayetikerimede
Yüce Rabb’imiz şöyle buyurmuştur: “Yılgınlık göstermeyin, hüzünlenmeyin. Eğer
iman etmiş kimseler iseniz üstün gelecek olan sizlersiniz.” Hadisişerifte ise Peygamber
Efendimiz şöyle buyuruyor: “Müminlerin birbirlerine olan bağlılığı,
birbirlerine kenetlenerek inşa edilmiş binanın duvarları gibidir.” Kahraman
ecdadımız bütün dünyaya “Çanakkale geçilmez.” diye haykırmıştır. Kahraman
ecdadımız millî bilinçle, imanla, cesaretle, fedakârlıkla zaferler kazanmıştır.
Bu vesileyle tüm şehitlerimizi rahmet ve minnetle anıyorum.
Bize
bugün bu acıyı yaşatanlar, birliğimizi ve dirliğimizi hedef alanlar bilmelidir
ki bizler asırlardır varlıkta, yoklukta, sevinçte ve kederde birlikte ağlayıp
birlikte gülmüşüzdür. Acı, şiddet ve korku bizleri yıldıramaz, aksine
milletimizi daha fazla kenetleyecektir. Ama, biliniz ki milletimizin
hafızasında AKP iktidarının bugüne kadar yaptığı yanlışlar da yer alacaktır,
bunlar da unutulmayacaktır. Bu manada, AKP iktidarının bugüne kadar yaptığı
yanlışlardan ders alması gerektiğinin ve bundan sonra ise burada her bir
milletvekilimize ülkemizin içinden geçtiği bu zorlu süreçte özellikle görev ve
sorumluluklarımızın farkında olmamız gerektiğinin vurgulanması gerekir. İşte,
bugün “ben” demeden “biz” demeliyiz; işte, bugün, Milliyetçi Hareket Partisi
lideri Sayın Devlet Bahçeli’nin dediği gibi “Önce vatanım, sonra milletim,
sonra partim ve en son ben.” demeliyiz. 
Değerli
milletvekilleri, Danıştay Kanunu’nda yapılacak değişiklikle Yargıtay daire
sayısı 46’dan 24’e düşürülecektir. Üye sayısı ise kanun yürürlüğe girdikten
sonra 516’dan 300’e, en son olarak 200’e düşürülecektir. Danıştay ve Yargıtaya
yeniden seçilecek üyelerin görev süreleri ise on iki yılla sınırlanacaktır.
Böylece, yargının iş yükünün hafifletilmesi öngörülmektedir.
Yine,
tasarıya göre, kanunun yürürlüğe girdiği tarihte Danıştay üyelerinin üyelikleri
sona erecektir ancak bu tarih itibarıyla Danıştay Başkanı, başsavcı, başkan
vekili ve daire başkanı olarak görev yapanların Danıştay üyelikleri devam
edecektir. Buradan anlaşılacağı üzere, iktidar partisi yine yeni bir Danıştay
listesi ve yeni bir Yargıtay listesi çıkaracaktır. Yargı bu düzenlemeyle
siyasallaşmaktadır. 
Milliyetçi
Hareket Partisi olarak bizler Danıştay Kanunu ile Bazı Kanunlarda Değişiklik
Yapılmasına Dair Kanun Tasarısı’nın adaletin hızlı, güvenilir ve adil bir
şekilde tesis edilmesine katkı sağlayacak bir yapıda olması gerektiğini
belirtmek isteriz. Ancak, bu düzenlemeyle bu ihlal edilmektedir. 
Yapılan
düzenleme Anayasa’nın yargıyı ve yüksek yargıyı düzenleyen hükümlerine
aykırıdır. Adalet, temel hak ve özgürlüklerin güvencesidir ve devletin
temelidir. Aziz milletimiz adalete güvenle bakmak istiyor, lakin bu tür siyasi
düzenlemeler mevcut sistem içerisinde güveni maalesef sarsmaktadır. Hatta
bugüne kadar birçok konuda güveni sarsılmış olan milletimiz, adalete olan
güvenini de tamamen kaybedecektir.
Yargı,
siyasi iktidarın veya belirli kişilerin güdümüyle hareket etmemelidir. Yargının
aidiyeti olmamalıdır. Yargı daima ve her şartta hakkı savunmalıdır. Şimdi
soruyorum size: Bu tasarıyla bu unsurlar sağlanabilir mi? Bu düzenlemenin özeti
şudur: Yargının doğru, hızlı ve adil işlemesi yerine yargıya müdahale imkânını
nasıl sağlarız? İşte bu düzenlemeyle tam hedeflenen bu, yargıya müdahale. Bu
zihniyet değişmediği sürece adaletten bahsetmek de mümkün olmayacaktır.
Çok
teşekkür ederim, saygılarımı sunarım. (MHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
III. YOKLAMA
(CHP
sıralarından bir grup milletvekili ayağa kalktı) 
LEVENT
GÖK (Ankara) – Yoklama talebimiz var. 
BAŞKAN
– 10’uncu maddeyi oylarınıza sunmadan önce yoklama talebi var, bu işlemi
gerçekleştireceğiz.
Sayın
Gök, Sayın Havutça, Sayın Adıgüzel, Sayın Gürer, Sayın Erkek, Sayın Atıcı,
Sayın Tanal, Sayın Yıldız, Sayın Özkoç, Sayın Akkaya, Sayın Uslupehlivan, Sayın
Emir, Sayın Topal, Sayın Demirtaş, Sayın Gökdağ, Sayın Demir, Sayın Aldan,
Sayın Emre, Sayın Yılmaz, Sayın Tümer.
Yoklama için iki dakika süre veriyorum ve yoklama
işlemini başlatıyorum.
(Elektronik cihazla yoklama yapıldı)
BAŞKAN – Toplantı yeter sayısı vardır.
IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Danıştay Kanunu ile Bazı Kanunlarda Değişiklik
Yapılmasına Dair Kanun Tasarısı (1/726) ve Adalet Komisyonu Raporu (S. Sayısı:
400) (Devam)
BAŞKAN – 10’uncu maddeyi oylarınıza sunuyorum: Kabul
edenler... Kabul etmeyenler... Madde kabul edilmiştir. 
11’inci madde üzerinde üç önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 400 sıra sayılı Danıştay Kanunu İle Bazı Kanunlarda Değişiklik Yapılmasına
Dair Kanun Tasarısı’nın 11’inci maddesinde yer alan “31/12/2018” ibaresinin
“31/12/2019” olarak değiştirilmesini arz ve teklif ederiz.
 İsmail Faruk Aksu Mustafa
Kalaycı Ahmet Kenan Tanrıkulu
 İstanbul Konya İzmir
 Mehmet Parsak Kamil
Aydın Mehmet Günal
 Afyonkarahisar Erzurum Antalya
 Emin Haluk Ayhan
 Denizli
BAŞKAN
– Şimdi okutacağım iki önerge aynı mahiyette bulunduğundan önergeleri birlikte
işleme alacağım.
Aynı
mahiyetteki önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 400 sıra sayılı Danıştay Kanunu İle Bazı Kanunlarda Değişiklik Yapılmasına
Dair Kanun Tasarısı’nın 11’inci maddesinin tasarıdan çıkartılmasını arz ve
teklif ederiz.
 Çağlar Demirel Filiz
Kerestecioğlu Demir Dirayet Taşdemir
 Diyarbakır İstanbul Ağrı
 Meral Danış Beştaş Erol
Dora Mahmut Toğrul
 Adana Mardin Gaziantep
Aynı
mahiyetteki diğer önergenin imza sahipleri:
 Ömer Süha Aldan Cemal
Okan Yüksel Necati Yılmaz
 Muğla Eskişehir Ankara
 Zeynel Emre Namık
Havutça Mehmet Gökdağ
 İstanbul Balıkesir Gaziantep
 Erdoğan Toprak Mahmut
Tanal
 İstanbul İstanbul
BAŞKAN
– Komisyon aynı mahiyetteki önergelere katılıyor mu?
ADALET
KOMİSYONU SÖZCÜSÜ HİLMİ BİLGİN (Sivas) – Katılmıyoruz Başkanım.
BAŞKAN
– Hükûmet katılıyor mu?
ADALET
BAKANI BEKİR BOZDAĞ (Yozgat) – Katılmıyoruz.
BAŞKAN
– Aynı mahiyetteki ilk önerge üzerinde söz isteyen, Balıkesir Milletvekili
Namık Havutça.
Buyurun
Sayın Havutça. (CHP sıralarından alkışlar) 
NAMIK
HAVUTÇA (Balıkesir) – Sayın Başkan, değerli milletvekilleri; tabii, bu çalışma
düzeninin bu şekilde sürmesiyle ilgili sanırım milletvekillerinin de bir vekile
ihtiyacı var. Gerçekten, şu andaki çalışma düzeni Sayın Başkan, Anayasa’ya
aykırı, insan haklarına aykırı; bir angaryayla karşı karşıyayız. 
Şimdi,
milletin haklarını savunması gereken milletvekilleri ne yazık ki kendi haklarını
koruyamıyor. 
MEHMET
UĞUR DİLİPAK (Kahramanmaraş) – O zaman konuşmayın, konuşmak zorunda değilsiniz.
NAMIK
HAVUTÇA (Devamla) – Şimdi, biz de Atatürk Havalimanı’nda yaşanan terör hadisesi
karşısında yaşamını yitiren yurttaşlarımıza Allah’tan rahmet diliyoruz. Ama
Sayın Bakan, Hükûmetiniz sayesinde Türkiye canlı bombaların cirit attığı ve her
gün Meclise 500 metre mesafede bombaların patladığı bir ülke hâline geldi.
Bunları siz görmüyor musunuz? 
MEHMET
UĞUR DİLİPAK (Kahramanmaraş) – Her gün deyip de yalan söylemeyin.
NAMIK
HAVUTÇA (Devamla) – Bakın, Kızılay’da bomba patlıyor, Meclise 500 metre
mesafede bomba patlıyor, siz hâlâ Emniyet İstihbaratın düzgün çalıştığını
söylüyorsunuz. Bu milletin zekâsıyla alay mı ediyorsunuz siz? Böyle bir şey
olabilir mi?
Bakın,
adalette 4 tane reform yaptınız. Her reform yaptığınızda adalet dibe çökmeye
başladı. Yahu bir yanlışlık mı var acaba? Hani, ters yola giren şoför gibi
“Hepsi üstüme geliyor…”
Sayın
Bakan, bakın, Komisyonda dediniz ki… 4 yargı reformu paketi getirdiniz. Bakın,
2011’de Yargıtaya 6 daire, 137 kadro; Danıştaya 2 daire, 61 kadro getirdiniz.
Yetmedi, 2014’te bir kez daha, 6572 sayılı Kanun’la Yargıtaya 8 daire, 129 ek
kadro; Danıştaya 2 daire, 39 kadro getirdiniz. Yargıya güven yüzde 40’lardan
yüzde 30’lara düştü, şimdi bu paketle beraber herhâlde dibe vuracak.
Sayın
Adalet Bakanı, adaleti aramamız gerekiyor ve adaleti aramanın da koşulları,
dünyada evrensel normları vardır. Hukuk devletlerinde, yargı devletlerinde
birinci esas yargının bağımsızlığını korumaktır.
Bakın,
utanç verici bir durum, Anayasa’ya çok açık aykırı bir şekilde, Danıştayın
mevcut başkanları, başsavcıları, daire başkanları, başkan vekilleri
pozisyonlarını ve durumlarını koruyarak bu yasaya maalesef gereken direnci
gösterememişlerdir. Diğer arkadaşlarını kendi koltukları uğruna -Anayasa’nın
eşitlik ilkesine açık aykırı bir şekilde- görmezden gelmişlerdir. Kendi
arkadaşlarının, yargının namusunu ve bağımsızlığını koruyamayan mevcut
Danıştayın başkanlarının, başsavcı vekillerinin bu milletin adalet duygusunu,
hakkını, hukukunu koruyacağını nasıl söyleyebiliriz? Açıkça Anayasa’ya aykırı
bu durum karşısında gerçekten Anayasa’ya aykırılığı açık açık, göre göre Meclis
de buna alet ediliyor.
Sayın
Bakan, bakın, mevcut yapıda Yargıtayın ve Danıştayın daire sayısını yarı yarıya
düşürüyorsunuz. Şu an itibarıyla, bütün Yargıtayda 1 milyon 260 bin dosya var. 
Bakın
değerli milletvekilleri, şu anda, Avrupa İnsan Hakları Mahkemesinde adil
yargılamanın ihlali nedeniyle Rusya’dan sonra en fazla tazminat ödeyen ülkeyiz
biz. Bu ülkeye yazık değil mi ya? Kimin parası bu? Şu anda Yargıtayda ortalama
bir yargılama süresi dört yıl. Şimdi, siz mevcut Yargıtay üyelerini, daire
sayısını 24’e düşürüyorsunuz, Danıştayda da düşürüyorsunuz. Bu yargılamalar
-iddia ediyorum buradan, tarihe not düşüyorum- en az beş yıl sürecektir, belki
de altı yıl ve bütün bu dosyaların mağdurları tekrar Avrupa İnsan Hakları
Mahkemesinin kapısına gidecek çünkü Avrupa İnsan Hakları Mahkemesinin bir
içtihadı var, diyor ki: “Bir yargılama beş yılı geçiyorsa orada adil yargılama
ihlali vardır.” 
Arkadaşlar,
bu Avrupa İnsan Hakları Mahkemesinin bir içtihadı. 
Sayın
Bakan, bu içtihat karşısında, mevcut yapıyla, sizin getirdiğiniz yasal
düzenlemeyle bu yükü kaldıramaz bu hâkimler. O bakımdan, açıkça Anayasa’ya
aykırı olan ve vahim hatalar doğuracak olan bu tasarının geri çekilmesini ve
itirazlarımız noktasında düzeltilmesini talep ediyoruz. 
Yüce
heyetinizi saygıyla selamlıyorum. (CHP sıralarından alkışlar) 
BAŞKAN
- Sayın Bakanın bir söz talebi var. 
Buyurun
Sayın Bakan. 
ADALET
BAKANI BEKİR BOZDAĞ (Yozgat) – Sayın Başkanım, değerli milletvekili
arkadaşlarım; Yargıtaydaki ve Danıştaydaki iş yükünün çokluğu doğrudur. Şu anda
bu yasanın yürürlüğe girmesi hâlinde daire sayıları hemen 24’e inmeyecektir, üç
yıllık bir geçiş süreci var. Üç yıl süreyle 46 daire olarak çalışacaktır bu
dosyaları eritmek için. 
MAHMUT
TANAL (İstanbul) – Sayın Başkan, anlaşılamıyor. 
BAŞKAN
– Sayın milletvekilleri, sessizlik lütfen. 
ADALET
BAKANI BEKİR BOZDAĞ (Yozgat) – İkincisi, istinaf faaliyete girdiği için,
yaklaşık bir yıllık süre içerisinde neredeyse çok az sayıda, yok denecek kadar
az dosya Yargıtay ve Danıştaya gelecektir. Bu, kısa sürede bu dosyaları eritmek
için yeter bir zamandır. Onun için biz böyle bir geçiş süreci öngördük.
Bir
de şunu söyleyeceğim: Ceza dairelerinde bir dosyanın bitiş süreci üç yüz altı
gündür, dört yıl filan değildir, üç yüz altı gün. Ceza Genel Kurulunda dört yüz
doksan üç gündür.
Teşekkür
ediyorum.
BAŞKAN
– Teşekkür ediyorum.
LEVENT
GÖK (Ankara) – Sayın Bakan, biz de avukatlıktan geliyoruz, öyle değil.
NAMIK
HAVUTCA (Balıkesir) – Sayın Bakan, ben size on beş yıl süren davaları
getireceğim, on beş yıl.
ADALET
BAKANI BEKİR BOZDAĞ (Yozgat) – Var tabii, seksen dört yıllık dava var, seksen
dört yıllık dava var.
BAŞKAN
- Aynı mahiyetteki diğer önerge üzerinde söz isteyen, Gaziantep Milletvekili
Mahmut Toğrul.
Buyurun
Sayın Toğrul. (HDP sıralarından alkışlar)
MAHMUT
TOĞRUL (Gaziantep) – Sayın Başkan, değerli milletvekilleri ve Genel Kurulun bu
saate kadar çalışan emekçileri; hepinizi saygıyla selamlıyorum.
Değerli
Başkan, maalesef İstanbul Atatürk Havalimanı’nda patlayan bombalar gündemimize
bomba gibi düştü. Kimi rakamlara göre, Associated Press’e göre 50’nin üzerinde
insanımız yaşamını yitirmiş ama şu andaki resmî rakamlara göre 32 yurttaşımız
yaşamını yitirmiştir, 170 civarında da yaralı var. Ben yaşamını yitiren
yurttaşlarımıza Allah’tan rahmet, yakınlarına başsağlığı diliyorum, halkımıza
geçmiş olsun dileğinde bulunuyorum.
Değerli
Başkan, buraya nasıl geldik? Ben size Gaziantep’te mahkemeye yansımış bir
örnekle bu durumu anlatmak isterim: Gaziantep Ağır Ceza Mahkemesine yansıyan
bir davaya göre, 2012-2014 yılları arasında tam iki yıl süreyle tüm görüntüleri
adım adım takip edilmiş, teknik ve fiziki takibe tutulmuş IŞİD militanları
Gaziantep Burç ormanlık alanında -bugün basına yansıyan bir bilgidir- iki yıl
boyunca takip ediliyor, orada silahlı eğitim alıyorlar, orada teknik eğitim
alıyorlar ve askerî eğitim alıyorlar, hatta kamuflaj giyerek “paintball”la
savaş oyunu oynuyorlar. Ve bu, iki yıl boyunca polis tarafından adım adım
izleniyor. Bunların içerisinde kimler var biliyor musunuz değerli arkadaşlar?
Ankara Gar patlamasının planlayıcısı Yunus Durmaz da var ve bunlar iki yıl
takip edilmesine rağmen, maalesef, hiçbir şekilde bir işlem yapılmıyor; şu anda
bir dava dosyasında, tüm fotoğraflarla bugün basında ayrıntılı bir şekilde yer
aldı. 
Değerli
arkadaşlar, buraya çıkan hatipler “IŞİD’i biz terör örgütü gibi görüyoruz.”
diyorlar, ama IŞİD’in Gaziantep’teki varlığı, Azez-Cerablus ya da
Kilis-Karkamış hattını bugüne kadar nasıl kullandığını defaatle Hükûmete,
yetkililere duyurmaya çalıştık, Gaziantep’te yüzlerce hücre evinin olduğunu
ifade etmeye çalıştık, ancak buna yeterli önlemi alamayanlar, bombacılar
kendilerini patlattıktan sonra, hatta sabık, devrik Başbakan “Listeleri var
elimizde, ama kendilerini patlatmadıkları için tutuklayamıyoruz.” bile
diyebilmişti ve bunlar kendilerini patlattıktan sonra haklarında dava
açılabiliyor, Yunus Durmaz’la ilgili dava da bu şekilde. 
Değerli
arkadaşlar, bu IŞİD militanları Gaziantep’te 2012’den 2014’e kadar cirit
atıyor, adım adım izlenmesine rağmen bir işlem yapılmıyor, Suruç’ta önce
kendilerini patlatıyorlar, Ankara Gar Meydanı’nda kendilerini patlatıyorlar.
Aslında Ankara Gar Meydanı’ndaki istihbarat ellerinde var. Olaya gözlemcilik
yapan militan, IŞİD çetesi, hedeflerinin HDP Genel Merkezi olduğunu, ama son
anda barış mitingini seçtiklerini söylüyor. Bu bilgiler istihbarat hâlinde
ellerinde olmasına rağmen önlem alamayanlar, bugün sanki hiç sorumlulukları
yokmuş gibi rahat rahat “Efendim, biz IŞİD’le mücadele ediyoruz.”
diyebiliyorlar. 
Değerli
arkadaşlar, maalesef, şu anda konuştuğumuz yasayla ilgili, yasa değişikliğiyle
ilgili çıkan AKP’nin hatipleri de şunu söylemeye çalışıyorlar: “28 Şubatta
şöyle oldu.”, “Efendim, 367 garabetinde böyle oldu.” Yani, açık açık ifade
ediyorlar: “’Tencere dibin kara, benimki senden kara.’ anlayışıyla dün de böyle
oldu, bugün de biz böyle yapıyoruz.” 
Evet,
dikkatinizi çekiyorum değerli arkadaşlar, Yargıtayda, Danıştayda paralel
örgütlenmesini kendi lehlerine çevirmek için yüksek yargıdaki sayıyı 250’den,
önce 387’ye, ardından 516’ya çıkardılar; Danıştayda 95’ten 156’ya, sonra 195’e
çıkardılar. Sonra birden paralelin terörist olduğu akıllarına geldi, yıllarca
bize eziyet eden paralel onlara dokununca terörist oldu.
(Mikrofon
otomatik cihaz tarafından kapatıldı) 
MAHMUT
TOĞRUL (Devamla) - Bize dokunduğu zaman hiç terörist olmayan paralel birden
“terörist” ilan edilince şimdi de paralele dönmek için aynı işlemi devam
ettirip bu sefer sayıyı azaltmaya çalışıyorlar. İnce ayar işlemleri ve bunları…
Devleti ele geçirmek hiç kimseye fayda getirmez. Hukuk herkese lazım. Bugün
birine lazımsa yarın size de lazım olur. (HDP sıralarından alkışlar)
MEHMET
UĞUR DİLİPAK (Kahramanmaraş) - Hadi, yürü, yürü! Bitti süren. 
MAHMUT
TOĞRUL (Devamla) - Ne zaman gideceğimi sana sormam! Öyle el kol hareketi yapma!
Terbiyesizleşme!
BAŞKAN
- Sayın milletvekilleri, lütfen…
Aynı
mahiyetteki önergeleri oylarınıza sunuyorum: Kabul edenler… Kabul etmeyenler…
Aynı mahiyetteki iki önerge kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 400 sıra sayılı Danıştay Kanunu ile Bazı Kanunlarda Değişiklik Yapılmasına
Dair Kanun Tasarısı’nın 11’inci maddesinde yer alan “31/12/2018” ibaresinin
“31/12/2019” olarak değiştirilmesini arz ve teklif ederiz.
Emin Haluk Ayhan
(Denizli) ve arkadaşları
BAŞKAN
- Komisyon önergeye katılıyor mu?
ADALET
KOMİSYONU SÖZCÜSÜ HİLMİ BİLGİN (Sivas) – Katılmıyoruz Başkanım.
BAŞKAN
– Hükûmet?
ADALET
BAKANI BEKİR BOZDAĞ (Yozgat) – Katılmıyoruz Başkanım.
BAŞKAN
– Önerge üzerinde söz isteyen Denizli Milletvekili Emin Haluk Ayhan. 
Buyurun
Sayın Ayhan. (MHP sıralarından alkışlar)
EMİN
HALUK AYHAN (Denizli) - Teşekkür ediyorum Sayın Başkan.
Sayın
Başkan, sayın milletvekilleri; hayırlı, mübarek bir zaman diliminde, aynı
zamanda hassasiyetlerin çok arttığı, çok elim bir olayı yaşadığımız ve
hassasiyetlerin hakikaten yoğunlaştığı bir zaman dilimindeyiz. Bunu dikkate
almak lazım. Söz ve davranışlarda hassasiyet gerektiğini de burada ifade etmek
istiyorum. Vekiller yorgun. Hep birlikte memleketin terör meselesinin,
belasının defedilmesi için uğraşmamız, gayret göstermemiz lazım. Bu konuda,
Milliyetçi Hareket Partisi olarak, Hükûmete de sonuna kadar arkasında
olduğumuzu, her türlü desteği sağlayacağımızı beyan ettik. Fakat, tabii ki
burada takılmanın, laf atmanın, görüş bildirmenin şekli, zamanı, onun da bir
hassasiyeti olduğu dönem oluyor. Dolayısıyla, burada buna çok dikkat etmemiz
lazım. 
Sayın
Başkan, değerli milletvekilleri; gerçekten, şimdi görüşmekte olduğumuz tasarıda
değişiklik yapılmasına ilişkin, bu tasarının 11’inci maddesi üzerinde
Milliyetçi Hareket Partisinin grup önergesi üzerine söz aldım. Bu vesileyle,
yüce heyeti saygıyla selamlıyorum. 
Gerekçemizde
iş yükünün azaltılmasını öngörüyoruz. Bu olsa bile mevcut ve yeni gelecek
işlerin… İdari Dava Daireleri Kurulunun görev süresinin, tasarıda belirlenenden
bir sene daha ileriye atılmasını, bir kolaylık sağlama açısından, düşünüyoruz
ama kabul edilir, edilmez; bizim Hükûmete önerimiz, iktidar grubuna tavsiyemiz
budur. 
Tasarının
11’inci maddesi, gerekçesinde belirtildiği gibi, mevcut dosyaların makul
sürelerde karara bağlanabilmesi amacıyla üç yıl süreyle İdari Dava Daireleri
Kurulunun sürekli görev yapan bir kurul hâline getirilmesi ve bu kapsamda
kurulda görevli üyelerin dairelerinde heyete katılmaması sağlanmış idi. Daha
sonra, bu süre iki yıl uzatılmış olmasına rağmen kurulun iş yükünün yeteri kadar
azalmaması nedeniyle İdari Dava Daireleri Kurulunun sürekli görev yapmasına
ilişkin sürenin iki yıl daha uzatıldığı ifade edilmektedir. Bununla birlikte,
Danıştay üye sayısının azaltılmasına bağlı olarak İdari Dava Daireleri
Kurulunun üye sayısı ile toplantı ve görüşme yeter sayıları da azaltılmaktadır.
Burada bir çelişki yok mudur diye düşünüyoruz. Hem gerekçede iş yüküne
yetişemediği sebebiyle kurulun görev süresinin uzatımına gidiyorsunuz hem de
üye sayısını neredeyse 1/3 oranında azaltıyorsunuz. Yani mevcut 20 üye iş
yükünün altından kalkamıyor, görev süresini iki yıl daha uzatıyorsunuz, bir de
kalkıp üye sayısını 14’e indiriyorsunuz. Bu, hangi akla, mantığa sığar, izahı
mümkün değil. Mutlaka Hükûmetin bir izahı vardır. Peki, nasıl izah edeceksiniz,
onu merak ediyoruz. Gerçekten tasarının geneli ve 11’inci maddesi Anayasa’ya
aykırılığın yanı sıra, subjektif değerlendirmeye açık hükümler içermekte,
gerekçeleri ise inandırıcı ve hukuki bulunmamaktadır. Ancak, sizin istediğiniz
sürenin yetmeyeceğini biz düşünüyoruz, bu nedenle süresinin uzatılmasında fayda
olacağı kanaatindeyiz. 
Şimdi,
esasen bu tasarının AKP’nin yüksek yargıyı tasfiye ve yeniden şekillendirme
girişimi olduğunu düşünüyoruz. Pek çok husus bile bile Anayasa’ya aykırı olarak
düzenlenmiştir. AKP, 2010 referandumunda adalet sistemimizdeki eksiklikleri
gidermek değil, HSYK ve Anayasa Mahkemesi ve yüksek yargının yapısında yaptığı
değişikliklerle sisteme tuzaklar yerleştirmiş, okyanus ötesiyle kol kola yandaş
yargı yaratmaya çalışmıştır. Okyanus ötesinden nereye geçmiştir? Bir paralel
yaratmıştır. Ancak bugün bin pişman olmuştur. AKP 12 Eylül 2010 referandumuna
“evet” oyu verenleri kandırmış, kendisi de bugün gerçekten pişman olmuştur. Bu
kanun tasarısı 12 Eylül 2010 referandum sonuçlarının bugün Meclis çoğunluğu
eliyle değiştirilmesinden başka bir şey değildir.
Sayın
Başkan, biz önergemize destek istiyoruz.
Hepinize
saygılar sunuyorum, teşekkür ederim. (MHP sıralarından alkışlar)
ERKAN
AKÇAY (Manisa) – Sayın Başkan, Türkiye Büyük Millet Meclisi yan gelip yatma
yeri değil. Lütfen, uyuyanları uyandıralım. 
BAŞKAN
– Evet, kapatıyoruz artık, bir şey kalmadı.
Önergeyi
oylarınıza sunuyorum: Kabul edenler… Kabul etmeyenler…
MEHMET
PARSAK (Afyonkarahisar) – Kabul edildi.
BAŞKAN
– Tamam, kabul etmeyenleri de soruyorum. 
Önerge
kabul edilmiştir, doğrudur.
11’inci
maddeyi kabul edilen önerge doğrultusunda oylarınıza sunuyorum: Kabul edenler…
Kabul etmeyenler… 11’inci madde kabul edilmiştir.
Beş
dakika ara veriyorum birleşime.
Kapanma Saati: 05.41
ON BİRİNCİ OTURUM
Açılma Saati: 05.43
BAŞKAN: Başkan Vekili Ahmet AYDIN
KÂTİP ÜYELER: Mücahit DURMUŞOĞLU (Osmaniye), Elif Doğan
TÜRKMEN (Adana)
------0------
BAŞKAN
– Sayın milletvekilleri, Türkiye Büyük Millet Meclisinin 108’inci Birleşiminin
On Birinci Oturumunu açıyorum. 
400
sıra sayılı Kanun Tasarısı’nın görüşmelerine devam ediyoruz.
Komisyon?
Yok.
Ertelenmiştir.
2’nci
sırada yer alan, 343 sıra sayılı Kanun Tasarısı’nın görüşmelerine başlayacağız.
2.- Dünya Posta Birliği Kuruluş Yasasına Sekizinci Ek
Protokolün Onaylanmasının Uygun Bulunduğuna Dair Kanun Tasarısı ve Dışişleri
Komisyonu Raporu (S. Sayısı: 343) 
BAŞKAN
– Komisyon? Yok.
Ertelenmiştir.
Bundan
sonra da komisyonların bulunamayacağı anlaşıldığından, alınan karar gereğince,
kanun tasarı ve teklifleri ile komisyonlardan gelen diğer işleri sırasıyla
görüşmek için, 29 Haziran 2016 Çarşamba günü saat 14.00’te toplanmak üzere
birleşimi kapatıyorum. 
Yasama
faaliyetlerine verdiğiniz destekten dolayı tüm milletvekillerine teşekkür
ediyorum, hayırlı sabahlar diliyorum.
Kapanma Saati: 05.44




(x) Bu bölümde hatip tarafından Türkçe
olmayan kelimeler ifade edildi.


(X) Bu bölümde hatip tarafından Türkçe
olmayan kelimeler ifade edilmiştir.


(X) Bu bölümde hatip tarafından Türkçe
olmayan kelimeler ifade edildi.


(X) Bu bölümde hatip tarafından Türkçe
olmayan kelimeler ifade edildi.


(x) Bu bölümde hatip tarafından Türkçe
olmayan kelimeler ifade edildi.


(x) Bu bölümlerde hatip tarafından Türkçe
olmayan kelimeler ifade edildi.





(x) 400 S. Sayılı Basmayazı 27/6/2016
tarihli 107’inci Birleşim Tutanağı’na eklidir.




