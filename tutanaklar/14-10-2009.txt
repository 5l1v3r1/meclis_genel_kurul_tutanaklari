






DÖNEM: 23








DÖNEM: 23 CİLT: 50 YASAMA YILI: 4





TÜRKİYE BÜYÜK MİLLET MECLİSİ
TUTANAK DERGİSİ

6’ncı
Birleşim
14 Ekim 2009 Çarşamba

(Bu Tutanak
Dergisi’nde yer alan ve kâtip üyeler tarafından okunmuş bulunan her tür belge
aslına uygun olarak yazılmıştır.)

İ Ç İ N D E K İ L
E R

 I. -
GEÇEN TUTANAK ÖZETİ
 II. - GELEN KÂĞITLAR
III.
- YOKLAMA
IV. - GÜNDEM DIŞI KONUŞMALAR
A)
MİLLETVEKİLLERİNİN GÜNDEM DIŞI KONUŞMALARI
1.- İstanbul
Milletvekili Bayram Ali Meral’in, çalışanların sorunlarına ilişkin gündem dışı
konuşması
2.- İstanbul
Milletvekili Canan Kalsın’ın, Avrupa Güvenlik ve
İşbirliği Teşkilatı ve Türkiye konusuna ilişkin gündem dışı konuşması
3.- Hatay
Milletvekili İzzettin Yılmaz’ın, Ahilik Haftası ve esnafın sorunlarına ilişkin
gündem dışı konuşması
V.-
BAŞKANLIĞIN GENEL KURULA SUNUŞLARI
A) Tezkereler
1.- Stockholm’de
6-8 Eylül 2009 tarihlerinde yapılan Baltık Denizi ve civarındaki ülkelerin
ilişkileri ve halihazırdaki dış politika konularının
ele alınacağı “Dışişleri Komisyonu Başkanları Konferansı”na ismen davet edilen
TBMM Dışişleri Komisyonu Başkanı Murat Mercan’ın davete icabet etmesinin siyasi
parti gruplarının onayıyla uygun bulunduğuna ilişkin Başkanlık tezkeresi
(3/959) 
2.- Adalet
Komisyonu Geçici Başkanlığının, başkan, başkan vekili, sözcü ve kâtip üye
seçimini yaptığına ilişkin tezkeresi (3/960)
B) Önergeler
1.- Tunceli
Milletvekili Kamer Genç’in (6/1528) esas numaralı sözlü sorusunu geri aldığına
ilişkin önergesi (4/149)
2.- Şanlıurfa
Milletvekili Çağla Aktemur Özyavuz’un,
Avrupa Birliği Uyum Komisyonu ve Karma Parlamenterler Komisyonu üyeliğinden
çekildiğine ilişkin önergesi (4/150)
3.- İstanbul
Milletvekili Ayşe Nur Bahçekapılı’nın, Kadın-Erkek
Fırsat Eşitliği Komisyonu üyeliğinden çekildiğine ilişkin önergesi (4/151)
C) Meclis Araştırması Önergeleri
1.- Hatay
Milletvekili Fuat Çay ve 21 milletvekilinin, Antakya’nın sorunlarının
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/432)
2.- Mardin
Milletvekili Ahmet Türk ve 20 milletvekilinin, çocuk işçiliğindeki sorunların
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/433)
3.- Mardin
Milletvekili Ahmet Türk ve 20 milletvekilinin, Genel Bilgi Toplama (GBT)
işlemlerinin araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/434) 
VI.-
AÇIKLAMALAR
1.- Tunceli
Milletvekili Kamer Genç’in, Başkanlık tezkeresinin Genel Kurulun bilgisine
sunulmak yerine Genel Kurulun oyuna sunulması gerektiğine ilişkin açıklaması 
2.- Mersin
Milletvekili Mehmet Şandır’ın, Akdeniz’de zeytin
hasadının başlaması ve zeytin fiyatlarının düşmesine ilişkin açıklaması 
VII.-
SEÇİMLER
A) Komisyonlara Üye Seçimi
1.- Anayasa;
Adalet; Millî Savunma; İçişleri; Dışişleri; Millî Eğitim, Kültür, Gençlik ve
Spor; Bayındırlık, İmar, Ulaştırma ve Turizm; Çevre; Sağlık, Aile, Çalışma ve
Sosyal İşler; Tarım, Orman ve Köyişleri; Sanayi,
Ticaret, Enerji, Tabii Kaynaklar, Bilgi ve Teknoloji; Dilekçe; Plan ve Bütçe;
Kamu İktisadi Teşebbüsleri ve İnsan Haklarını İnceleme komisyonlarına üye
seçimi
2.- Plan ve Bütçe
Komisyonu Bağımsız üyeliğine seçim
3.- İnsan
Haklarını İnceleme Komisyonu Bağımsız üyeliğine seçim
B) Komisyonlarda Açık Bulunan Üyeliklere Seçim
1.- (10/333, 334,
335) esas numaralı Meclis Araştırması Komisyonunda açık bulunan üyeliğe seçim
VIII.-
SÖZLÜ SORULAR VE CEVAPLARI
1.- Tokat
Milletvekili Reşat Doğru’nun, Merkezi Uzlaşma Komisyonuna yapılan müracaatlara
ilişkin Maliye Bakanından sözlü soru önergesi (6/544) 
2.- Kütahya
Milletvekili Alim Işık’ın, şeker ithalatına ve
kaçakçılığına ilişkin Devlet Bakanı Mehmet Zafer Çağlayan’dan sözlü soru
önergesi (6/568) 
3.- İstanbul
Milletvekili Sacid Yıldız’ın, engellilerin ağız ve
diş sağlığı sorunlarına ilişkin Devlet Bakanı Selma Aliye Kavaf’tan sözlü soru
önergesi (6/576) 
4.- Gaziantep
Milletvekili Akif Ekici’nin, Millî Takım Teknik
Direktörünün ücretinin vergilendirilmesine ilişkin Devlet Bakanı Faruk Nafız Özak’tan sözlü soru
önergesi (6/621)
5.- Tokat
Milletvekili Reşat Doğru’nun, dünya zenginleri listesindeki kişilerin vergi
borcu olup olmadığına ilişkin Maliye Bakanından sözlü soru önergesi (6/646) 
6.- Karaman
Milletvekili Hasan Çalış’ın, çiftçilerin ekonomik
durumuna ilişkin sözlü soru önergesi (6/649) ve Tarım ve Köyişleri
Bakanı Mehmet Mehdi Eker’in cevabı
7.- Karaman
Milletvekili Hasan Çalış’ın, doğrudan gelir desteğine
ve ürün desteklemelerine ilişkin sözlü soru önergesi (6/651) ve Tarım ve Köyişleri Bakanı Mehmet Mehdi Eker’in
cevabı
8.- Karaman
Milletvekili Hasan Çalış’ın, elma üreticilerinin
kayıt usulüne ilişkin sözlü soru önergesi (6/676) ve Tarım ve Köyişleri Bakanı Mehmet Mehdi Eker’in
cevabı
9.- Ordu
Milletvekili Rıdvan Yalçın’ın, Ordu’da dondan zarar gören fındık üreticilerine
ilişkin sözlü soru önergesi (6/699) ve Tarım ve Köyişleri
Bakanı Mehmet Mehdi Eker’in cevabı
10.- Gaziantep
Milletvekili Yaşar Ağyüz’ün, kuraklıktan etkilenen
üreticilerin desteklenmesine ilişkin Tarım ve Köyişleri
Bakanından sözlü soru önergesi (6/708) Cevaplanmadı
11.- Tokat
Milletvekili Reşat Doğru’nun, Tarım Kredi Kooperatifine borcu olan çiftçilere
ilişkin Tarım ve Köyişleri Bakanından sözlü soru
önergesi (6/744) Cevaplanmadı
12.- Tokat
Milletvekili Reşat Doğru’nun, girdi desteklemelerine ilişkin sözlü soru
önergesi (6/833) ve Tarım ve Köyişleri Bakanı Mehmet
Mehdi Eker’in cevabı
13.- Tokat
Milletvekili Reşat Doğru’nun, yeme-içme yerlerinin denetimlerine ilişkin Tarım
ve Köyişleri Bakanından sözlü soru önergesi (6/839)
Cevaplanmadı
14.- Tokat
Milletvekili Reşat Doğru’nun, hayvancılıkta kaba yem sıkıntısı riskine ilişkin
Tarım ve Köyişleri Bakanından sözlü soru önergesi
(6/844) Cevaplanmadı
15.- Manisa
Milletvekili Mustafa Enöz’ün, tarımsal proje
hibelerinin kullanımına ilişkin sözlü soru önergesi (6/877) ve Tarım ve Köyişleri Bakanı Mehmet Mehdi Eker’in
cevabı
16.- Karaman
Milletvekili Hasan Çalış’ın, kuraklıktan etkilenen
illere mazot ve gübre desteğine ilişkin Tarım ve Köyişleri
Bakanından sözlü soru önergesi (6/901) Cevaplanmadı
17.- Karaman
Milletvekili Hasan Çalış’ın, tarım sektöründeki
olumsuz gelişmelere ilişkin sözlü soru önergesi (6/904) ve Tarım ve Köyişleri Bakanı Mehmet Mehdi Eker’in
cevabı
18.- Karaman
Milletvekili Hasan Çalış’ın, kaçak etlere ilişkin
Tarım ve Köyişleri Bakanından sözlü soru önergesi
(6/926) Cevaplanmadı
19.- Gaziantep
Milletvekili Yaşar Ağyüz’ün, kuraklıkla ilgili
kararnamenin uygulamasına ilişkin Tarım ve Köyişleri
Bakanından sözlü soru önergesi (6/1033) Cevaplanmadı
20.- Adıyaman
Milletvekili Şevket Köse’nin, kuraklık tespit çalışmalarına ve ödemelere
ilişkin Tarım ve Köyişleri Bakanından sözlü soru önergesi
(6/1042) Cevaplanmadı
21.- Malatya
Milletvekili Ferit Mevlüt Aslanoğlu’nun,
çiftçilerin kuraklık zararlarının ödenmesine ilişkin Tarım ve Köyişleri Bakanından sözlü soru önergesi (6/1044)
Cevaplanmadı
22.- Tokat
Milletvekili Reşat Doğru’nun, yağlı tohum ithalatına ve yağlı tohumların
desteklenmesine ilişkin sözlü soru önergesi (6/1052) ve Tarım ve Köyişleri Bakanı Mehmet Mehdi Eker’in
cevabı
23.- Tokat
Milletvekili Reşat Doğru’nun, kayıt dışı gıda üretiminin denetimine ilişkin
Tarım ve Köyişleri Bakanından sözlü soru önergesi
(6/1055) Cevaplanmadı
24.- Tokat
Milletvekili Reşat Doğru’nun, suni bal üretiminin denetimine ilişkin Tarım ve Köyişleri Bakanından sözlü soru önergesi (6/1056)
Cevaplanmadı
25.- Tokat
Milletvekili Reşat Doğru’nun, Türk Gıda Kodeksi hazırlanıp hazırlanmadığına
ilişkin Tarım ve Köyişleri Bakanından sözlü soru
önergesi (6/1057) Cevaplanmadı
26.- Karaman
Milletvekili Hasan Çalış’ın, Karaman’daki elma
üreticilerinin desteklenmesine ilişkin sözlü soru önergesi (6/1061) ve Tarım ve
Köyişleri Bakanı Mehmet Mehdi Eker’in
cevabı
27.- Niğde
Milletvekili Mümin İnan’ın, kefaletinden dolayı icra takibine uğrayan,
kooperatif üyesi çiftçilere ilişkin Tarım ve Köyişleri
Bakanından sözlü soru önergesi (6/1071) Cevaplanmadı
28.- Niğde
Milletvekili Mümin İnan’ın, bazı et ürünlerinin ve ithal gıdaların denetimine
ilişkin Tarım ve Köyişleri Bakanından sözlü soru
önergesi (6/1079) Cevaplanmadı
29.- Niğde
Milletvekili Mümin İnan’ın, yeni desteklemelerin planlamasına ilişkin sözlü
soru önergesi (6/1085) ve Tarım ve Köyişleri Bakanı
Mehmet Mehdi Eker’in cevabı
30.- Gaziantep
Milletvekili Hasan Özdemir’in, Gaziantep’te tarımın geliştirilmesine yönelik
projelere ilişkin Tarım ve Köyişleri Bakanından sözlü
soru önergesi (6/1094) Cevaplanmadı
31.- Karaman
Milletvekili Hasan Çalış’ın, hazır kıyma satışına
ilişkin Tarım ve Köyişleri Bakanından sözlü soru
önergesi (6/1115) Cevaplanmadı
32.- Adana
Milletvekili Kürşat Atılgan’ın, üreticilerin kredi sorununa ilişkin Tarım ve Köyişleri Bakanından sözlü soru önergesi (6/1124)
Cevaplanmadı
33.- Mersin
Milletvekili Akif Akkuş’un, Mersin’deki kırsal kalkınma hibe ödemelerine
ilişkin sözlü soru önergesi (6/1178) ve Tarım ve Köyişleri
Bakanı Mehmet Mehdi Eker’in cevabı
34.- Gaziantep
Milletvekili Hasan Özdemir’in, tarımsal planlamaya ilişkin sözlü soru önergesi
(6/1198) ve Tarım ve Köyişleri Bakanı Mehmet Mehdi Eker’in cevabı
35.- Tunceli
Milletvekili Kamer Genç’in, besi kredilerine ilişkin Tarım ve Köyişleri Bakanından sözlü soru önergesi (6/1225)
Cevaplanmadı
36.- Malatya
Milletvekili Ferit Mevlüt Aslanoğlu’nun,
Malatya çiftçisine ödenecek fidan destek primlerine ilişkin sözlü soru önergesi
(6/1240) ve Tarım ve Köyişleri Bakanı Mehmet Mehdi Eker’in cevabı
37.- Karaman
Milletvekili Hasan Çalış’ın, elma ihracatının
desteklenmesine ilişkin sözlü soru önergesi (6/1256) ve Tarım ve Köyişleri Bakanı Mehmet Mehdi Eker’in
cevabı
38.- Gaziantep
Milletvekili Hasan Özdemir’in, Gaziantep’te hayvancılıktaki sorunlara ilişkin
sözlü soru önergesi (6/1354) ve Tarım ve Köyişleri
Bakanı Mehmet Mehdi Eker’in cevabı
39.- Malatya
Milletvekili Ferit Mevlüt Aslanoğlu’nun,
tarım ürünlerinin mevsimsel özellikler dikkate alınarak sigortalanmasına
ilişkin sözlü soru önergesi (6/1358) ve Tarım ve Köyişleri
Bakanı Mehmet Mehdi Eker’in cevabı
40.- Gaziantep
Milletvekili Hasan Özdemir’in, Gaziantep’teki tarımsal desteklemelere ilişkin
sözlü soru önergesi (6/1372) ve Tarım ve Köyişleri
Bakanı Mehmet Mehdi Eker’in cevabı
41.- Gaziantep
Milletvekili Hasan Özdemir’in, Gaziantep’te Kırsal Kalkınma Programı
çerçevesindeki projelere ilişkin sözlü soru önergesi (6/1373) ve Tarım ve Köyişleri Bakanı Mehmet Mehdi Eker’in
cevabı
42.- Mersin
Milletvekili Akif Akkuş’un, Seyhan Nehrinin taşmasından zarar gören çiftçilere
ilişkin sözlü soru önergesi (6/1379) ve Tarım ve Köyişleri
Bakanı Mehmet Mehdi Eker’in cevabı
43.- Gaziantep
Milletvekili Hasan Özdemir’in, Gaziantep’teki çiftçilerin borçlarına ilişkin
Tarım ve Köyişleri Bakanından sözlü soru önergesi
(6/1404) Cevaplanmadı
44.- Tokat
Milletvekili Reşat Doğru’nun, suni tohumlamaya ilişkin sözlü soru önergesi
(6/1438) ve Tarım ve Köyişleri Bakanı Mehmet Mehdi Eker’in cevabı
45.- Tokat
Milletvekili Reşat Doğru’nun, süt üreticilerinin desteklenmesine ilişkin sözlü soru
önergesi (6/1455) ve Tarım ve Köyişleri Bakanı Mehmet
Mehdi Eker’in cevabı
IX.-
USUL HAKKINDA GÖRÜŞMELER
1.- Sözlü
soruların cevaplanma usulüne ilişkin oturum başkanının tutumu hakkında 
X.-
KANUN TASARI VE TEKLİFLERİ İLE KOMİSYONLARDAN GELEN DİĞER İŞLER 
A) Kanun Tasarı ve Teklifleri 
1.- Türk Ticaret
Kanunu Tasarısı ve Adalet Komisyonu Raporu (1/324) (S. Sayısı: 96)
2.- Türk Borçlar
Kanunu Tasarısı ve Adalet Komisyonu Raporu (1/499) (S. Sayısı: 321)
XI.-
YAZILI SORULAR VE CEVAPLARI
1.- Konya
Milletvekili Atilla Kart’ın, Deniz Feneri davasına ilişkin Başbakandan sorusu
ve Adalet Bakanı Sadullah Ergin’in cevabı (7/8190)
2.- Mersin
Milletvekili Ali Rıza Öztürk’ün, Deniz Feneri
davasına ilişkin sorusu ve Adalet Bakanı Sadullah
Ergin’in cevabı (7/8327)
3.- Adana
Milletvekili Hulusi Güvel’in, Diyanet İşleri
Başkanlığından nakil yapan personele ilişkin sorusu ve Adalet Bakanı Sadullah Ergin’in cevabı (7/8768)
4.- Kayseri
Milletvekili Mehmet Şevki Kulkuloğlu’nun, Kayseri’de
yapılan tramvay hattına ilişkin sorusu ve İçişleri Bakanı Beşir Atalay’ın cevabı (7/9048)
5.- Ardahan
Milletvekili Ensar Öğüt’ün, Rusya’daki bir ticaret
pazarının kapatılmasına, 
Kars’ta sınır
ticareti yapılmasına,
İlişkin soruları
ve Devlet Bakanı Zafer Çağlayan’ın cevabı (7/9351), (7/9352)
6.- Burdur
Milletvekili Ramazan Kerim Özkan’ın, bir köy kütüphanesine memur atanmasına
ilişkin sorusu ve Kültür ve Turizm Bakanı Ertuğrul Günay’ın
cevabı (7/9479)
7.- Yalova
Milletvekili Muharrem İnce’nin, müze ve ören yerleri ziyaretlerine ilişkin
sorusu ve Kültür ve Turizm Bakanı Ertuğrul Günay’ın
cevabı (7/9480)
8.- Eskişehir
Milletvekili F. Murat Sönmez’in, müze kart
uygulamasına ilişkin sorusu ve Kültür ve Turizm Bakanı Ertuğrul Günay’ın cevabı (7/9483)
9.- Ardahan
Milletvekili Ensar Öğüt’ün, Erzurum’a Kültür Merkezi
açılmasına ilişkin sorusu ve Kültür ve Turizm Bakanı Ertuğrul Günay’ın cevabı (7/9489)
10.- Ardahan
Milletvekili Ensar Öğüt’ün, Doğubeyazıt’a
müze yapılıp yapılmayacağına ilişkin sorusu ve Kültür ve Turizm Bakanı Ertuğrul
Günay’ın cevabı (7/9490)
11.- Kütahya
Milletvekili Alim Işık’ın, personel atamalarına
ilişkin sorusu ve Türkiye Büyük Millet Meclisi Başkan Vekili Nevzat Pakdil’in cevabı (7/9632)
12.- Diyarbakır
Milletvekili Selahattin Demirtaş’ın, parti
gruplarında görevlendirilen personele ilişkin sorusu ve Türkiye Büyük Millet
Meclisi Başkan Vekili Nevzat Pakdil’in cevabı
(7/9634) 

I.- GEÇEN TUTANAK ÖZETİ
TBMM Genel Kurulu
saat 15.00’te açılarak üç oturum yaptı.

Oturum Başkanı
TBMM Başkan Vekili Sadık Yakut, ikinci kez Meclis Başkan Vekilliğine seçilmesi
dolayısıyla milletvekillerine teşekkür eden ve yeni yasama yılının hayırlı
olmasını dileyen bir konuşma yaptı.

Kırşehir
Milletvekili Abdullah Çalışkan, 22’nci Ahilik Haftası’na,
Van Milletvekili
Kayhan Türkmenoğlu, seçim bölgesindeki izlenimlerine,
İlişkin gündem
dışı birer konuşma yaptılar.
Artvin
Milletvekili Metin Arifağaoğlu’nun, Artvin ilinde 23
Eylülde meydana gelen feyezan ve heyelana ilişkin gündem dışı konuşmasına
Bayındırlık ve İskân Bakanı Mustafa Demir cevap verdi. 

Yalova
Milletvekili Muharrem İnce, Artvin’in Borçka ilçesinde geçmişte ve günümüzde
yaşanan sel felaketlerine,
Bursa
milletvekilleri Necati Özensoy ve H. Hamit Homriş, Bursa’da oynanacak olan Türkiye-Ermenistan millî
maçına,
Artvin
Milletvekili Ertekin Çolak, Yalova Milletvekili
Muharrem İnce’nin ifade ettiği, Borçka’daki sel mağdurlarının yaralarının bir
an önce sarılması temennisinin yerine getirildiğine,
Mersin
Milletvekili Mehmet Şandır, Artvin’in Borçka ilçesinde yaşanan sel felaketi
mağdurlarının yaralarının bir an önce sarılmasına,
Kırıkkale
Milletvekili Osman Durmuş, Van Edremit’teki Yüksek İhtisas Hastanesinin eski
işlevini kaybettiğine,
İlişkin birer
açıklamada bulundular. 

Irak Ulusal
Meclisi Başkanı Iyad el Samaraı
ve beraberindeki heyetin ülkemizi ziyaret etmesinin uygun bulunduğuna ilişkin
Başkanlık tezkeresi Genel Kurulun bilgisine sunuldu.

Tokat
Milletvekili Reşat Doğru’nun (6/1514) esas numaralı sözlü sorusunu geri
aldığına ilişkin önergesi okundu; sözlü sorunun geri verildiği bildirildi.

Kayseri
Milletvekili Mehmet Şevki Kulkuloğlu ve 25
milletvekilinin, köyden kente göçün nedenlerinin (10/429), 
Adana
Milletvekili Nevingaye Erbatur
ve 21 milletvekilinin, kadına yönelik şiddet olaylarının (10/430), 
Kırklareli
Milletvekili Tansel Barış ve 20 milletvekilinin, ekonomik krizin etkilerinin
(10/431), 
Araştırılarak
alınması gereken önlemlerin belirlenmesi amacıyla birer Meclis araştırması
açılmasına ilişkin önergeleri Genel Kurulun bilgisine sunuldu; önergelerin
gündemdeki yerlerini alacağı ve ön görüşmelerinin, sırası geldiğinde yapılacağı
açıklandı.

Başkanlıkça, Plan
ve Bütçe, Kamu İktisadi Teşebbüsleri ve İnsan Haklarını İnceleme
komisyonlarında bağımsız milletvekillerine birer üyelik düştüğüne ve bu
komisyonlara üye olmak isteyen bağımsız milletvekillerinin 13 Ekim 2009 Salı
günü saat 18.30’a kadar Türkiye Büyük Millet Meclisi Başkanlığına yazılı olarak
başvurmalarına ilişkin duyuruda bulunuldu.

Gündemin “Genel
Görüşme ve Meclis Araştırması Yapılmasına Dair Öngörüşmeler”
kısmının 317’nci sırasında yer alan (10/371) esas numaralı Meclis Araştırması
Önergesi’nin görüşmelerinin Genel Kurulun 13/10/2009
Salı günkü birleşiminde yapılmasına ilişkin DTP Grubu önerisi yapılan
görüşmelerden sonra kabul edilmedi.
Genel Kurulun, 13 Ekim 2009 Salı günkü birleşiminde madencilik
sektörünün sorunları ve yer altı kaynaklarımız ile ilgili 10/67, 75, 82, 122,
141, 180, 193, 208, 216, 229, 304, 309, 320, 324, 336, 337, 342, 374, 377, 388
ve 404 esas numaralı Meclis araştırması önergelerinin birleştirilerek
görüşülmesine; 13, 20 Ekim 2009 Salı günkü birleşimlerinde 15.00-20.00 saatleri
arasında, 14, 15, 21, 22 Ekim 2009 Çarşamba ve Perşembe günkü birleşimlerinde
ise 14.00-20.00 saatleri arasında çalışmalarını sürdürmesine ilişkin AK PARTİ
Grubu önerisi yapılan görüşmelerden sonra kabul edildi.

Denizli
Milletvekili Hasan Erçelebi’nin, Yükseköğretim
Kanununda Değişiklik Yapılması Hakkında Kanun Teklifi’nin (2/280), İç Tüzük’ün
37’nci maddesine göre doğrudan gündeme alınmasına ilişkin önergesi yapılan
görüşmelerden sonra kabul edilmedi.

Gündemin “Sözlü
Sorular” kısmının:
1’inci sırasında
bulunan (6/536),
5’inci “  “  (6/618),
7’nci  “  “  (6/633),
11’inci “  “ 
(6/660),
34’üncü “  “ 
(6/780),
35’inci “  “  (6/781),
45’inci “  “ 
(6/823),
47’nci “  “ 
(6/825),
104’üncü “  “ 
(6/923),
128’inci “  “  (6/970),
137’nci “ 
“  (6/981),
153’üncü “  “ 
(6/1007),
162’nci “ 
“  (6/1022),
179’uncu “  “ 
(6/1046),

Esas numaralı
sözlü sorulara, Devlet Bakanı ve Başbakan Yardımcısı Bülent Arınç
cevap verdi; (6/1022), (6/618), (6/536), (6/781), (6/923), (6/1046) esas
numaralı soruların sahipleri de cevaplara karşı görüşlerini açıkladı.

Birleştirilerek görüşülmesi kabul edilen (10/67), (10/75),
(10/82), (10/122), (10/141), (10/180), (10/193), (10/208), (10/216),
(10/229), (10/304), (10/309), (10/320),
(10/324), (10/336), (10/337), (10/342), (10/374), (10/377), (10/388), (10/404)
esas numaralı madencilik sektörünün sorunları ve yer altı kaynaklarımızla
ilgili Meclis araştırması açılmasına ilişkin önergelerin ön görüşmeleri
üzerinde bir süre görüşüldü.

14 Ekim 2009
Çarşamba günü, alınan karar gereğince saat 14.00’te toplanmak üzere birleşime
19.46’da son verildi.









Sadık YAKUT













Başkan Vekili 










Bayram ÖZÇELİK





Murat ÖZKAN







Burdur





Giresun







Kâtip Üye





Kâtip Üye



No.: 7
II.- GELEN KÂĞITLAR
14 Ekim 2009 Çarşamba
Meclis Araştırması Önergeleri

1.- Hatay
Milletvekili Fuat Çay ve 21 Milletvekilinin, Antakya’nın sorunlarının
araştırılarak alınması gereken önlemlerin belirlenmesi amacıyla Anayasanın 98
inci, İçtüzüğün 104 ve 105 inci maddeleri uyarınca bir Meclis araştırması
açılmasına ilişkin önergesi (10/432) (Başkanlığa geliş tarihi: 12/06/2009)
2.- Mardin
Milletvekili Ahmet Türk ve 20 Milletvekilinin, çocuk işçiliğindeki sorunların
araştırılarak alınması gereken önlemlerin belirlenmesi amacıyla Anayasanın 98
inci, İçtüzüğün 104 ve 105 inci maddeleri uyarınca bir Meclis araştırması
açılmasına ilişkin önergesi (10/433) (Başkanlığa geliş tarihi: 17/06/2009)
3.- Mardin
Milletvekili Ahmet Türk ve 20 Milletvekilinin, Genel Bilgi Toplama (GBT)
işlemlerinin araştırılarak alınması gereken önlemlerin belirlenmesi amacıyla
Anayasanın 98 inci, İçtüzüğün 104 ve 105 inci maddeleri uyarınca bir Meclis
araştırması açılmasına ilişkin önergesi (10/434) (Başkanlığa geliş tarihi: 17/06/2009)

14 Ekim 2009 Çarşamba
BİRİNCİ OTURUM
Açılma Saati: 14.00
BAŞKAN: Başkan Vekili Sadık YAKUT
KÂTİP ÜYELER: Bayram ÖZÇELİK
(Burdur), Murat ÖZKAN (Giresun)
BAŞKAN – Türkiye Büyük Millet Meclisinin 6’ncı Birleşimini
açıyorum. 

III.- YOKLAMA
BAŞKAN – Elektronik cihazla yoklama yapacağız. 
Yoklama için beş dakika süre vereceğim. 
Sayın milletvekillerinin oy düğmelerine basarak salonda
bulunduklarını bildirmelerini, bu süre içerisinde elektronik sisteme giremeyen
milletvekillerinin salonda hazır bulunan teknik personelden yardım
istemelerini, buna rağmen sisteme giremeyen üyelerin ise yoklama pusulalarını
görevli personel aracılığıyla beş dakikalık süre içerisinde Başkanlığa
ulaştırmalarını rica ediyorum. 
Yoklama işlemini başlatıyorum. 
(Elektronik cihazla yoklama yapıldı)
BAŞKAN – Sayın milletvekilleri, toplantı yeter sayısı vardır,
görüşmelere başlıyoruz.
Gündeme geçmeden önce üç sayın milletvekiline gündem dışı söz
vereceğim.
Konuşma süreleri beş dakikadır. Hükûmet
bu konuşmalara cevap verebilir. Hükûmetin cevap
süresi yirmi dakikadır. 
Gündem dışı ilk söz, çalışanların sorunları hakkında söz isteyen
İstanbul Milletvekili Bayram Ali Meral’e aittir.
Buyurun Sayın Meral. (CHP sıralarından alkışlar) 
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- İstanbul Milletvekili Bayram
Ali Meral’in, çalışanların sorunlarına ilişkin gündem dışı konuşması
BAYRAM ALİ MERAL (İstanbul) – Sayın Başkan, saygıdeğer
milletvekilleri; sözlerime başlarken yüce Genel Kurulu saygıyla selamlıyorum.
Sayın Başkan, değerli arkadaşlarım; dün belki televizyondan
izlediniz, İstanbul’un Samandıra semtinde büyük
ölçüde bir yıkım oldu. On beş yıldır, daha da fazla, İstanbul’un belediyesi AK
PARTİ hükûmetleri elindedir.
K. KEMAL ANADOL (İzmir) – Sayın Başkan, duymuyoruz ki!
ŞAHİN MENGÜ (Manisa) – Sayın Başkan, uğultu var. 
BAYRAM ALİ MERAL (Devamla) – Bu insanlara yol yaptınız, elektrik
verdiniz, kanalizasyon verdiniz, okul yaptırdınız…
BAŞKAN – Sayın Meral, bir saniye.
Sayın milletvekilleri, salonda büyük bir uğultu var, Sayın Hatibin
konuşması anlaşılamamaktadır. 
Buyurun Sayın Meral. 
BAYRAM ALİ MERAL (Devamla) – Yeniden başlıyorum değil mi Başkanım?
ŞAHİN MENGÜ (Manisa) – Saati sıfırlamanız lazım Sayın Başkan.
BAŞKAN – Evet.
BAYRAM ALİ MERAL (Devamla) – Teşekkür ederim.
Değerli arkadaşlarım, dün televizyonlardan izlediniz. İstanbul’un Samandıra semtinde büyük bir yıkım oldu. Hani öyle bir
yıkım oldu ki, Sayın Başbakanımız “Dere acısını alır, bedelini alır.” demişti,
orada da arılar acısını, bedelini aldı değerli arkadaşlarım.
Şimdi, on beş yıldan fazla İstanbul’u yönetiyorsunuz. Elektriğini
verdiniz bu yerlerin, suyunu verdiniz, kanalizasyonunu verdiniz, yolunu
yaptırdınız, okulunu yaptırdınız, o zaman neredeydiniz de şimdi kış geldi, bu
insanların evini başına yıktınız? Bunlara bir an önce mesken edilecek yerlerde
yeniden ev verilmesini özellikle istiyoruz.
Diğer bir konuya, işçilerin konusuna gelince değerli arkadaşlarım,
muhterem milletvekilleri; Toprak Holdingin -hani bir zamanlar sizin çok yakın
dostunuzdu ya- su içecek bardağına kadar tedbir koydurdunuz. Orada binlerce
insan çalışıyor. Bu insanlar, değerli arkadaşlarım, ne kıdem tazminatını
alabildi ne ücretlerini alabildi. Önümüz kış muhterem arkadaşlarım. El
koydunuz. Devlet olaya el bastıysa burada çalışan insanların bütün haklarının
kısa sürede ödenmesi gerekmektedir. 
İktidara geldiniz geleli sanki memura, emekliye, işçiye bir
kastınız var gibi hep bunların üzerine gidersiniz ama işçilerin İşsizlik
Fonu’nda biriken paraları da tıkır tıkır
kullanırsınız, amacı dışında. 
Değerli arkadaşlarım, iktidara geldiğiniz dönemde “IMF’yle
yapılacak bütün anlaşmaları yırtıp atacağız.” dediniz. Daha geçen hafta IMF’yle
masaya oturdunuz, yeniden bedeller vermeye başladınız. Ne istedi IMF bugüne
kadar? Yatırımları durdurdu, işçinin, memurun ücretlerini dondurdu, esnafın
boğazını sıktı; muhterem arkadaşlarım, emeklilik yaşını yükseltti, emekliliği
ortadan kaldırdı. Peki, bu icraatları bugüne kadar dünküler yaptı, bugün de siz
yapıyorsunuz. 
Ülkeye ne kazandırdınız değerli arkadaşlarım? Bugün ülkenin en
önemli sorunlarından birisi işsizliktir. Nasıl bunu çözeceksiniz muhterem
arkadaşlarım? Siz odanızda veya koridorlarda rahat yürüyebiliyor musunuz? Hiç
mi işsizle karşılaşmıyorsunuz değerli arkadaşlarım? 
Üretim durmuş. Üretimin olmadığı bir yerde istihdam olur mu,
istihdam aza indirilir mi değerli arkadaşlarım? Yok. 
Ne oluyor şimdi muhterem arkadaşlarım? Bakınız muhterem
arkadaşlarım, elli dört yıllık cumhuriyet hükûmetleri
iç ve dış borç ne yapmış biliyor musunuz? 220 milyar dolar. Ne yapmış bununla?
Şeker fabrikaları kurmuş -şimdi satacaksınız ya yakında- çimento fabrikaları
kurmuş, okullar açmış, demir yolları yapmış, kara yolları yapmış, havaalanları
yapmış, bir cumhuriyeti kurmuş. 
Siz yedi yılda buna ilaveten ne borç ettiniz biliyor musunuz?
Değerli arkadaşlarım, 258 milyar dolar. Soruyorum şimdi sayın bakana: 220 milyar
dolarla cumhuriyeti kuran bir dönemde siz yedi yılda bu borcu yaptınız. Gelen
vergileri dâhil etmiyorum daha değerli arkadaşlarım. Ne yaptınız değerli
arkadaşlarım? Muhterem arkadaşlarım, buna ilave de var.
YILMAZ TUNÇ (Bartın) – Yanlış, toplam 271…
BAYRAM ALİ MERAL (Devamla) – Sen dinler misin gözünü sevdiğim! 
(Mikrofon otomatik cihaz tarafından kapatıldı) 
BAYRAM ALİ MERAL (Devamla) - “Kırk yıllık süvariye nasıl ata
binilir, nasıl attan inilir.” demiyorum, diğerini katmıyorum, gençsin, kıymak
istemiyorum sana. 
BAŞKAN – Sayın Meral, lütfen toparlayınız.
BAYRAM ALİ MERAL (Devamla) – Ayrıca değerli arkadaşlarım, 50
milyar dolar da özelleştirmeden para aldınız, kullandınız. 
40 milyar…
ABDÜLHADİ KAHYA (Hatay) – Oğlun nerede
çalışıyor? 
BAYRAM ALİ MERAL (Devamla) – Oğlum gemi aldı, haberin yok mu;
gemi, gemi… Gemi aldı çalıştırıyor, gemi. Otur, otur, otur! Otur, sen
hırsızlığa el kaldıran bir milletvekilisin, ne yüzle böyle konuşuyorsun?
ABDÜLHADİ KAHYA (Hatay) – Ezbere
konuşuyorsun!
BAYRAM ALİ MERAL (Devamla) – Ben burada yüz akıyla konuşuyorum,
emeği savunuyorum. Sen emeğe ihanet eden adamsın, senin söz
konuşmaya hakkın var mı! Sen emeğe ihanet eden bir adamsın!
ABDÜLHADİ KAHYA (Hatay) – Ezbere
konuşuyorsun, işiniz bu işte! Hep ön yargılarla, tabularla konuşuyorsun!
BAŞKAN – Sayın Meral, lütfen, gündem dışı konuşmayla ilgili
konuşalım. 
BAYRAM ALİ MERAL (Devamla) – Gemi aldı, gemi çalıştırıyor! Gemi
aldı!
ABDÜLHADİ KAHYA (Hatay) – O lafların
devri bitti! Bitti sloganların devri!
BAYRAM ALİ MERAL (Devamla) – Ayrıca, değerli arkadaşlarım,
gümrükleri indirdi, oradan yumurta getiriyoruz, haberin yok mu onlardan senin!
Hangi yüzle konuşuyorsun sen, hangi yüzle? Yüzün olsa da konuşsan!
BAŞKAN - Sayın Meral…
ABDÜLHADİ KAHYA (Hatay) – Ne konuştuğunu
bilmiyorsun! İşiniz gücünüz bu sizin zaten! Ne verdiniz memlekete bugüne kadar?
BAYRAM ALİ MERAL (Devamla) – Sen devleti talan ettiren, fakir
fukarayı soyan bir zihniyetin sahibisin! 
ABDÜLHADİ KAHYA (Hatay) – Elli seneden
beri iktidara gelebildiniz mi? 
BAŞKAN - Sayın Meral, lütfen Genel Kurula hitap ediniz…
BAYRAM ALİ MERAL (Devamla) – Sayın Başkanım, affedersin, kusura
bakma da…
ABDÜLHADİ KAHYA (Hatay) – Yani, konuşmana
biraz dikkat edeceksin!
BAYRAM ALİ MERAL (Devamla) – Bana bak hiç kendini yorma, senin
gibi orada bağıranların 160 tanesi seçim dışı kaldı! 
ABDÜLHADİ KAHYA (Hatay) – Ben
bağırmıyorum, milletin hukukunu müdafaa ediyorum.
BAYRAM ALİ MERAL (Devamla) – Seni de Başbakan seçim dışında
bırakır. Onların para etmediğini bil, kendini boşa yorma!
(Mikrofon otomatik cihaz tarafından kapatıldı)
ABDÜLHADİ KAHYA (Hatay) – Milletin
kürsüsünü ele geçirip de böyle konuşamazsın! 
BAŞKAN – Sayın Meral, teşekkür ediyorum.
BAYRAM ALİ MERAL (Devamla) – Ben burada devletin kürsüsünden,
halkın kürsüsünden konuşuyorum!
ABDÜLHADİ KAHYA (Hatay) – Evet, boş
konuşuyorsun!
BAYRAM ALİ MERAL (Devamla) – Ben bu konuşmayı Kızılay Meydanı’nda
da yapıyorum Sayın Milletvekili!
ABDÜLHADİ KAHYA (Hatay) – Herkes seni
tanıyor Bayram Bey, boşuna konuşma! 
BAYRAM ALİ MERAL (Devamla) – Değerli arkadaşlarım… 
BAŞKAN - Sayın Meral, teşekkür ediyorum…
BAYRAM ALİ MERAL (Devamla) – Sayın Başkanım, ben de size teşekkür
ediyorum da, böyle konuşma olur mu?
ABDÜLHADİ KAHYA (Hatay) – Herkes tanıyor
seni!
BAYRAM ALİ MERAL (Devamla) – Buradan söylediklerimin bir tanesine
çık de ki yalan söylüyorsun! Burada bir tanesini söyleyemezsin!
ABDÜLHADİ KAHYA (Hatay) – Millet biliyor
sizi, onun için bir şey söylemiyorum. 
BAYRAM ALİ MERAL (Devamla) – Vallahi millet bizi biliyor da, sizi
de biliyor!
ABDÜLHADİ KAHYA (Hatay) – Millet tanıyor,
tanıyor. Biraz açılacaksınız millete, açılacaksınız. 
BAŞKAN – Sayın Meral, lütfen, böyle bir usulümüz yok.
BAYRAM ALİ MERAL (Devamla) – Sayın Başkanım, teşekkür ediyorum.
(CHP sıralarından alkışlar) 
BAŞKAN - Gündem dışı ikinci söz, Avrupa Güvenlik ve İşbirliği
Teşkilatı ve Türkiye konusunda söz isteyen İstanbul Milletvekili Canan Kalsın’a aittir.
Buyurun Sayın Kalsın. (AK PARTİ sıralarından alkışlar) 
2.- İstanbul Milletvekili Canan Kalsın’ın, Avrupa Güvenlik ve İşbirliği Teşkilatı ve Türkiye
konusuna ilişkin gündem dışı konuşması
CANAN KALSIN (İstanbul) – Sayın Başkan, değerli milletvekilleri;
yeni yasama yılının milletimize hayırlar getirmesini temenni ediyor, hepinizi
saygıyla selamlıyorum.
Son dönemde dış politikada yakaladığımız başarılar ve bunun
yansıması olarak uluslararası örgütlerde aldığımız görevlerden biri olan Avrupa
Güvenlik ve İşbirliği Teşkilatında Siyasi İşler ve Güvenlik Teşkilatı
Komisyonunda Başkan Yardımcısı olarak bir yıllık görevi aldığımı ifade etmek
için söz aldım. 
Sayın Başkan ve değerli milletvekilleri; daha önceki hükûmetler döneminde ülkemiz, etrafı düşmanlarla
kuşatılmış, içine kapanmış bir ülke görünümündeyken, Hükûmetimiz
döneminde “komşularıyla sıfır problem” ilkesiyle, çevresiyle iyi ilişkiler
geliştirmiş, artan dış ticaret ve iyi komşuluk prensibiyle hem çevresinde hem
de dünyaya örnek olmuştur. Bölgesel güç hâline gelen ülkemiz, ihtilafların
çözümünde de adres ülke konumundadır. 
Sayın Başkan, değerli milletvekilleri; sizin de bildiğiniz gibi,
dün, Suriye sınırında Sayın Başbakanımız ve bakanlarımız vizesiz olarak sınırı
geçmiş, komşuluğumuz ve dostluğumuz arasında oluşan sınırlar, bariyerler
kaldırılarak yeni bir döneme adım atmışlardır. Hatırlayacağınız gibi, daha düne
kadar “Türkiye’nin etrafı düşmanlarla çevrili” hikâyeleriyle büyütülüyordu nesiller.
Hep bir öcü vardı ve bu öcü sınırların dışında bekliyordu. Bu hikâyelerle
korkutularak Türk insanı, demokrasiden, insan haklarından vazgeçiriliyor, hep
ertelenen bir yarın hayaliyle baş başa kalıyordu. “Güvenlik mi, özgürlük mü?”
sorusuna, özgürlüğünden ve demokrasiden vazgeçen bir Türkiye seçeneği tek şık
olarak kalıyor ve işaretlenmek zorunda kalıyordu. Kendi içine kapanık, korku
ile terbiye edilen nesillerimiz ve bugün gelinen nokta taban tabana zıt. Bunu
anlamakta zorlananlar, bu değişimin hem bölgeye hem de bölge insanımıza
getirdiği rahatlama ve refahı da görmezden gelmektedirler. 
Değişen dış politikamız çerçevesinde, bugün, ülkemiz dünya
örgütlerinde, İslam Konferansı Örgütünden Birleşmiş Milletler Güvenlik Konseyi
geçici üyeliğine, Avrupa Birliği Parlamenterler Konseyi Başkanlığından AGİT’e
uzanan skalada önemli görevler almıştır. Bu, değişen
Türkiye’nin yeni vizyonudur. 
2 Temmuz 2009 tarihinde Litvanya’nın
başkenti Vilnius’ta yapılan seçimlerde, AGİT
seçimlerinde, Birleşmiş Milletlerden sonra dünyanın ikinci büyük örgütü olan
Avrupa Güvenlik ve İşbirliği Konseyinin üç komisyonundan birisi olan Siyasi
İşler ve Güvenlik Komisyonunda Başkan Yardımcılığı görevine bir yıllık süreyle
seçilmiş bulunmaktayım. Ülkemiz, ilk defa, komisyon anlamında bu görevde temsil
edilme şansını yakalamıştır. Daha önceki AGİT görevlerinde, Başkan
Yardımcılıklarında 2 tane Türk görev almasına rağmen, komisyonlar anlamında
Türkiye ilk defa görev almıştır.
Dış politikada Başbakanımızın cesur ve sorunun çözümüne odaklı, bütün
ezberleri bozan yaklaşımının neticesinde, uluslararası arenada son dönemlerde
aldığımız görevlerden biri olan AGİT Siyasi İşler ve Güvenlik Yardımcılığı, dış
politikada Türkiye'nin kazandığı başarılardan biridir. Donmuş ihtilafların
çözümünde önemli rol oynayan, insan hakları ve şeffaflık konusunda ülkelerde
çalışmalar yapan AGİT’te, bu görevle ülkemiz yeni bir pozisyon ve güç
kazanacaktır. 
AGİT, Avrupa Atlantik ve Avrasya güvenlik mimarisinde özgün bir
yere sahiptir. Kanada’nın batı kıyısındaki Vancouver’dan
Rusya Federasyonu’nun Vladivostok’a kadar uzanan üç
kıtada yer alan 56 ülkeden sorumludur. 56 ülkenin oluşturduğu bir örgüttür ve
350 tane milletvekilinden oluşmaktadır. 
Teşkilatın güvenliği, ekonomi, çevre ve insani konuları içeren
kapsamlı ve bütüncül yaklaşımı, ayrıca katılımcı devletler
arasında şeffaflık, açıklık ve iş birliğini pekiştirmeye yönelik
taahhütlerin kabul edilmesine öncülük etme de örgütün en büyük artı değerlerini
oluşturmaktadır. Örgütün kuruluş, amaç ve ilkeleri ile özellikle ülkemize
mücavir Orta Asya, Kafkasya, Balkanlar coğrafyasındaki mevcut ihtilaflara
ülkelerin toprak bütünlüğü ve egemenlikleri çerçevesinde çözüm arayışları
Türkiye'nin beklentileriyle örtüşmektedir. 
Türkiye, G8 ülkelerinin dışında kalan G20 ülkeleri arasında AGİT
üyesi olan yegâne ülkedir. Bundan dolayı konum iyi kullanılarak Türkiye'ye
G20’nin güney ülkelerinin AGİT nezdindeki
temsilciliği konumu kazandırılabilir. 
Türkiye’nin kuzey-güney gerilimini azaltıcı rollere soyunması
küresel önemini ve etkinliğini artıracaktır. Ayrıca, Türkiye'nin Balkanlardan
Orta Asya’ya kadar uzanan ve doğrudan ilgi alanına giren bölgeler içindeki
uluslararası konumu dış politika açısından önem taşımaktadır. Türkiye'nin AGİT
içindeki etkinliği, Avrupa’yla olan ilişkileri, Avrasya güç dengeleri içindeki
konumu, NATO bünyesindeki sorumlulukları, küresel, ekonomik, politik ve
diplomatik ağırlığı açısından büyük önem taşımaktadır. 
(Mikrofon otomatik cihaz tarafından kapatıldı) 
BAŞKAN – Sayın Kalsın, lütfen toparlayınız. 
CANAN KALSIN (Devamla) – Ülkemiz Orta Doğu’da ekonomik ve siyasi
anlamda artık bir güç hâline gelmiş, Avrupa ve Orta Doğu’nun istikrar ve huzur
kaynağı olmuştur. 21’inci yüzyılda Türkiye, artık küresel siyasete katkı veren,
yönünü tayin eden bir ülke hâline gelmiştir. Vilnius
seçimlerinde millî bir takım hâlinde çalışan, başta Sayın Alaattin
Büyükkaya’ya, Mustafa Ünal’a, Emin Önen’e, Sayın Zeynep Dağı’ya,
muhalefet partilerinden Sayın Abdülkadir Akcan Bey’e
ve Oğuz Bey’e teşekkürlerimi sunuyorum. Sekreteryamıza ve Dış İlişkilerimize desteklerinden dolayı tekrar teşekkür
ediyor, sözlerime son verirken barışa, insanlığın refahını artırmada ve
sorunları çözmede emeği geçen herkese, insanlık onuru ve yaşam hakkını en
kutsal emanet olarak gören, ülkesi için üreten, düşünen, ülkesi ve ilkesi için
yaşayan herkese teşekkürü bir borç biliyor ve bu anlamda hepinize teşekkür
ediyorum. (AK PARTİ sıralarından alkışlar) 
BAŞKAN – Teşekkür ediyorum Sayın Kalsın. 
Gündem dışı üçüncü söz, Ahilik Haftası ve esnafın sorunları
hakkında söz isteyen Hatay Milletvekili İzzettin Yılmaz’a aittir. 
Buyurun Sayın Yılmaz. (MHP sıralarından alkışlar)
3.- Hatay Milletvekili İzzettin
Yılmaz’ın, Ahilik Haftası ve esnafın sorunlarına ilişkin gündem dışı konuşması
İZZETTİN YILMAZ (Hatay) – Sayın Başkan, çok kıymetli
milletvekilleri; Ahilik Haftası ve esnafın genel sorunlarıyla ilgili gündem
dışı söz almış bulunmaktayım. Hepinizi saygıyla selamlıyorum. 
Bildiğiniz üzere, Türk toplumunun en önemli yapı taşlarından biri
olan esnaf teşkilatı ticari ve sosyal manada milletimizi birbirine bağlayan çok
önemli bir yapıdır. Esnaf sisteminin kurucusu sayılan Ahi Evran
ve Ahilik teşkilatı, öğretisiyle asırlardır yıkılmayan bir kardeşliği tesis
etmiştir. Ahi Evran, öğretisiyle esnaf ve
sanatkârlara yol çizmiş, yıkılmayacak fikirler ve ilkeler getirmiş, esnaf
sistemini birleştirerek kutsal bir ruhaniyet inşa etmiştir. Sosyal yapıya çok
önem veren Ahi Evran, esnaf yapısını vatan sevgisiyle
doldurmuştur. 13’üncü yüzyılda Moğol istilasına karşı örgütlenmesini sağlayan
Ahi Evran, istiladan sonra da Anadolu’nun tekrardan
toparlanmasına yardım etmiştir. 
Kıymetli milletvekilleri, ahi kelimesinin manası kardeş demektir.
Birleştirici öğretisiyle Ahilik, yeni bir yaşam tarzı yaratmıştır. Getirdiği
“Elin açık, kapın açık, sofran açık olacak.” ilkeleriyle de paylaşmanın önemini
vurgulamıştır. Bir bütünü simgeleyen Ahilik, ticareti disiplinize
etmiştir. Sanat ve ticareti organize ederken ahlaki düzeni de tesis etmiştir. 
Ahi öğretisini özetlediğimizde, içerisinde doğruluk, sadakat, ahde
vefa ile emanete hıyanet etmemek, yalan söylememek, yetim hakkını ve devlet
malını korumak, düşkünü kaldırmak, bağış ve ihsanda bulunmak, konukseverlik,
Allah rızası için çalışmak gibi ulvi değerler yer almaktadır. 
Değerli milletvekilleri, Ahilik’te esnaf olmak bir ayrıcalıktır.
Bilimi esas alan Ahilik’te lisan, tarih, tasavvuf, edebiyat ve çağdaş bilimler
öğretilirdi. Toplumun bütününü hedef alan Ahiler kadınları da ekonomik sistemin
içerisine katmışlardır. Dünden bugüne geleneğini devam ettiren esnafımız hâlen
ekonomimizi ayakta tutan en önemli unsurdur. Usta-çırak ilişkisiyle de
ekonominin devamını sağlayan esnafımız yarattığı artı değer ile de toplumdaki
önemini göstermektedir. Hatay esnafı da Ahilik’te önemli bir yer almaktadır.
Türk toplumunun en önemli kilometre taşından biri olan esnafımız dün olduğu
gibi bugün de sahip olduğu değerleri korumaktadırlar.
Kıymetli milletvekilleri, bir toplumu ayakta tutan en önemli kesim
“Orta kesim” diye nitelendirdiğimiz vatandaşlarımızın çokluğudur ve bir
toplumun gelişmişliğinin en önemli göstergesi orta kısmın gelir ve refah
seviyesinin artması olarak değerlendirilir. Orta kesimin en önemli temsilcisi
olan küçük esnafımız bugün çok önemli sıkıntılarla karşı karşıyadır. Anayasa’nın
amir hükümlerinden olan 173’üncü madde ile esnaf ve sanatkârlarımız koruma
altına alınmıştır ama Anayasa’yla korunan esnafımız çaresizlik içerisinde
yalnızlığa terk edilmiştir. Uluslararası sermayeye karşı çaresiz, yüzlerce iş
kolunu olumsuz etkileyen, süper ve hipermarketler karşısında bitkin düşmüş
küçük esnafımız borç batağı içerisinde yaşamaya mecbur bırakılmıştır. Ticareti
için mal alamayan, alsa bile satamayan esnafımız hangi yöne dönse kapısını
çaresizlik çalmaktadır. Türk piyasaları ithalat çöplüğüne dönmüş durumdadır.
Kalitesiz, ucuz ve yoğun arza dayanan dış piyasalara karşı küçük esnaf mutlaka
korunmalıdır. 
Değerli milletvekilleri, esnafımız dolaylı ve doğrudan yirmi sekiz
çeşit vergi ödemektedir. Buna ilaveten sosyal güvenlik primi eklendiğinde
esnafın nefes alma şansı kalmıyor. Bu kadar çok artı değer yaratan kesimin
üzerine gitmenin ne anlamı var. Daha öncelerdeki konuşmalarımızda esnaf ölüyor
demiştik. Şimdi olay daha da vahim bir hâle geldi, ekonomimiz batma noktasına
geldi. Derhâl esnafa nefes aldıracak kolaylıklar sağlanmalıdır. Esnafın sorunu,
ailelerini de kattığımızda milyonları bulmaktadır. Dolayısıyla, sosyal bir
sorun hâline gelmiştir. Bunlar birbirlerini tetikleyen unsurlardır. 
Kıymetli milletvekilleri, yabancı yatırımcının önünü açmak
amacıyla birçok kolaylıklar sağlanmıştır. Kazancın başka alanlara, başka
ülkelere gitme tehlikesi varken küçük esnafımız kazancını yine kendi sektörüne
yatırmaktadır. Bunun için, çok önemli bir anlamı vardır. Bu sayede ekonominin
devamlılığı sağlanmaktadır. Bu sayede de ekonomi sürekli canlı kalmaktadır.
(Mikrofon otomatik cihaz tarafından kapatıldı) 
BAŞKAN – Sayın Yılmaz, lütfen toparlayınız.
Buyurun.
İZZETTİN YILMAZ (Devamla) – Ekonominin de millî kalabilmesi için
esnafımıza gereken destek sağlanmalıdır. Unutmamalıdır ki esnaf olmazsa ekonomi
çöker, sosyal yapı bozulur. 
Ahilik kardeşliğiyle yüce Meclisi saygıyla selamlıyorum. (MHP ve
CHP sıralarından alkışlar)
BAŞKAN – Teşekkür ediyorum Sayın Yılmaz.
Gündeme geçiyoruz.
Birleşime on dakika ara veriyorum.
Kapanma Saati :
14.26


İKİNCİ OTURUM
Açılma Saati: 14.40
BAŞKAN: Başkan Vekili Sadık YAKUT
KÂTİP ÜYELER: Bayram ÖZÇELİK
(Burdur), Murat ÖZKAN (Giresun)
BAŞKAN – Sayın milletvekilleri, Türkiye Büyük Millet Meclisinin
6’ncı Birleşiminin İkinci Oturumunu açıyorum.
Tarım ve Köyişleri Bakanı Sayın
Mehmet Mehdi Eker gündemin “Sözlü Sorular” kısmında yer alan sorulardan 6, 7,
13, 16, 18, 24, 41, 44, 46, 64, 80, 82, 97, 154, 163, 164, 169, 172, 173, 174,
178, 185, 191, 194, 202, 219, 226, 264, 276, 299, 311, 325, 411, 413, 426, 427,
433, 456, 485, 502’nci sıralarındaki soruları birlikte cevaplandırmak
istemişlerdir. Sayın Bakanın bu isteğini sırası
geldiğinde yerine getireceğim.
Başkanlığın Genel Kurula sunuşları vardır. 
Türkiye Büyük Millet Meclisi Başkanlığının bir tezkeresi vardır,
okutup bilgilerinize sunacağım. 
V.- BAŞKANLIĞIN GENEL KURULA
SUNUŞLARI
A) Tezkereler
1.- Stockholm’de 6-8 Eylül 2009
tarihlerinde yapılan Baltık Denizi ve civarındaki ülkelerin ilişkileri ve halihazırdaki dış politika konularının ele alınacağı
“Dışişleri Komisyonu Başkanları Konferansı”na ismen davet edilen TBMM Dışişleri
Komisyonu Başkanı Murat Mercan’ın davete icabet etmesinin siyasi parti
gruplarının onayıyla uygun bulunduğuna ilişkin Başkanlık tezkeresi (3/959)
Türkiye Büyük Millet Meclisi Genel Kuruluna
TBMM Başkanı'nın başkanlığında siyasi parti grup
temsilcileri ile 26 Ağustos 2009 tarihinde yapılan toplantıda, 6-8 Eylül 2009
tarihlerinde İsveç'te gerçekleştirilen Dışişleri Komisyonu Başkanları
toplantısına TBMM Dışişleri Komisyonu Başkanı Sayın Murat Mercan'ın katılmasına
ilişkin karar, Türkiye Büyük Millet Meclisi'nin Dış İlişkilerinin Düzenlenmesi
Hakkında 3620 sayılı Kanun'un 11. Maddesi gereğince Genel Kurul'un bilgisine
sunulur.
 Mehmet
Ali Şahin
 Türkiye
Büyük Millet Meclisi 
 Başkanı
Karar
 26
Ağustos 2009
6-8 Eylül 2009 tarihinde Stockholm' de yapılacak olan "Baltık
Denizi ve civarındaki ülkelerin ilişkileri ve halihazırdaki
Dış Politika konuları"nın ele alınacağı
"Dışişleri Komisyonu Başkanları Konferansı"na TBMM Dışişleri
Komisyonu Başkanı Murat Mercan davet edilmiştir. 
TBMM'nin tatilde olması nedeniyle, Türkiye Büyük Millet
Meclisi'nin Dış İlişkilerinin Düzenlenmesi Hakkında 3620 Sayılı Kanun'un 11. Maddesi
uyarınca, TBMM Başkanı'nın başkanlığında siyasi parti grup temsilcileri ile yapılan
toplantıda, söz konusu konferansa Sayın Mercan'ın katılması kararı alınmıştır.
 Mehmet
Ali Şahin
 Türkiye
Büyük Millet Meclisi
 Başkanı
 Suat
Kılıç Kemal
Kılıçdaroğlu
 AK PARTİ Grup
Başkanvekili CHP
Grup Başkanvekili
 Mehmet
Şandır Selahattin
Demirtaş
 MHP Grup
Başkanvekili DTP
Grup Başkanvekili
BAŞKAN – Bilgilerinize sunulmuştur.
KAMER GENÇ (Tunceli) – Sayın Başkan, buraya o Komisyon Başkanının
katılabilmesi için Genel Kurulun izni lazım. Böyle, grup başkan vekillerinin
kararıyla…
BAŞKAN – Sayın Genç, hiçbir sayın milletvekilimizin, sizin
yaptığınız gibi, arada sırada kalkıp konuşma hakkı yoktur. Önce söz istersiniz…
KAMER GENÇ (Tunceli) – Tamam, ben de istedim efendim.
BAŞKAN - …sisteme girersiniz, sonra hangi konuda söz istediğiniz
sorulur, ona göre cevap verilir. 
KAMER GENÇ (Tunceli) – Hayır, ben usule itiraz ediyorum efendim.
BAŞKAN – Sözlü soru önergesinin geri alınmasına dair bir önerge
vardır, okutuyorum:
B) Önergeler
1.- Tunceli Milletvekili Kamer
Genç’in (6/1528) esas numaralı sözlü sorusunu geri aldığına ilişkin önergesi
(4/149)
Türkiye Büyük Millet Meclisi Başkanlığına
Gündemin Sözlü Sorular Kısmının 586. sırasında yer alan (6/1528)
esas numaralı sözlü soru önergemi geri alıyorum. 
Gereğini saygılarımla arz ederim.
 Kamer
Genç
 Tunceli
BAŞKAN – Sözlü soru önergesi geri verilmiştir.
Komisyondan istifa önergesi vardır, okutuyorum:
2.- Şanlıurfa Milletvekili Çağla Aktemur Özyavuz’un, Avrupa
Birliği Uyum Komisyonu ve Karma Parlamenterler Komisyonu üyeliğinden
çekildiğine ilişkin önergesi (4/150)
 13.10.2009
Türkiye Büyük Millet Meclisi Başkanlığına
Avrupa Birliği Uyum Komisyonu ve Karma Parlamenterler Komisyonu
üyeliğinden istifa ediyorum. 
Gereğini arz ederim. 
 Çağla
Aktemur Özyavuz 
 Şanlıurfa

3.- İstanbul Milletvekili Ayşe Nur
Bahçekapılı’nın, Kadın-Erkek Fırsat Eşitliği
Komisyonu üyeliğinden çekildiğine ilişkin önergesi (4/151)
Türkiye Büyük Millet Meclisi Başkanlığına
AK Parti Grup Başkanvekili seçilmemden dolayı Kadın-Erkek Fırsat
Eşitliği Komisyonu üyelik görevimden ayrılıyorum. 
Gereğini bilgilerinize saygılarımla arz ederim.  13.10.2009
 Ayşe
Nur Bahçekapılı 
 İstanbul

 AK
PARTİ Grup Başkanvekili
BAŞKAN – Bilgilerinize sunulmuştur.
KAMER GENÇ (Tunceli) – Sayın Başkan, sisteme girdim.
BAŞKAN – Meclis araştırması açılmasına ilişkin üç önerge vardır,
ayrı ayrı okutuyorum:
C) Meclis Araştırması Önergeleri
1.- Hatay Milletvekili Fuat Çay ve
21 milletvekilinin, Antakya’nın sorunlarının araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/432)
Türkiye Büyük Millet Meclisi Başkanlığına
Hatay, tarihi dokusu ve farklı kültürlerin bir arada yaşamını
sürdürüyor olması özelliğiyle dünyanın en eski yerleşim birimlerinden
birisidir. Çok zengin bir kültür birikimine, tarihi dokuya ve mimari yapıya
sahiptir. Birçok medeniyete ev sahipliği yapmıştır. Farklı din ve mezhebe
mensup insanların yan yana hoşgörüyle bir arada yaşadığı örnek bir dünya
kentidir. 
Turizm, sanayi ve iktisadi yatırımlar açısından da cazibe merkezi
haline gelen kent çok hızlı bir şekilde büyümeye devam etmektedir. 
Bu niteliklere sahip şehrin, belediye yapılanması şehrin büyüklüğü
ve gelişme potansiyeliyle uyumlu değildir. Antakya, şehir merkezini çevreleyen
ve fiziki olarak şehir merkezi ile iç içe girmiş ve mahalle konumunda olan 15
ayrı belde belediyesi ile parçalanmış bir kent görünümündedir. 15 ayrı yerel
yönetimi mevcut Antakya, çarpık, plansız bir şehir olarak büyümektedir. 
Bu çok başlı siyasi yönetim anlayışı, hem şehrin gelişmesini
engellemekte hem de, altyapı, imar, ulaşım, çevre düzenlemesi ve turizm gibi
yatırımların ve hizmetlerin dengeli bir şekilde götürülememesine neden
olmaktadır. 
Antakya'da, I. Alay Komutanlığı, üniversite, havaalanı ve İl
Emniyet Müdürlüğü binası dahil birçok kamu kurum
binası Antakya Belediyesi sınırları dışında, başka belde belediyesi sınırları
içindedir. 
Bu durum kamu kaynaklarında savurganlığa yol açmakla birlikte,
merkezi bir imar planı yapılmasını da engellemektedir. Böylesi bir plansızlık
şehrin gelişimini, tarihsel dokusunun korunmasını, çağdaş bir kent
yaratılmasını ve topraklarının rasyonel kullanılmasını engellemektedir. 
03.07.2005 tarihinde kabul edilen 5393 sayılı Belediye
Kanununun 11'inci maddesinde: "Meskûn sahası, bağlı olduğu il veya ilçe
belediyesi ile nüfusu 50.000 ve üzerinde olan bir belediyenin sınırına, 5.000
metreden daha yakın duruma gelen belediye ve köylerin tüzel kişiliği; genel
imar düzeni veya temel alt yapı hizmetlerinin gerekli kılması durumunda, Danıştayın görüşü alınarak, İçişleri Bakanlığının teklifi
üzerine müşterek kararname ile kaldırılarak bu belediyeye katılır."
denilmektedir. 
Kanunun ilgili maddesi Denizli'de uygulanmış ve 29 Mart 2009 Yerel
Seçimleri öncesi 5000
 metre alan içindeki belde ve köylerin tüzel kişiliği
kaldırılarak Denizli Belediyesine katılmıştır. 
Ancak, Antakya ile iç içe birleşik konumda olan beldelerin
şehir merkezi ile birleştirilmesi ve şehre her alanda nefes aldırılması
gerekirken, böyle bir çalışma yapılmamış, sadece, şehir merkezinden Amanos Dağı eteğine kadar Saraycık, Günyazı,
Doğanköy ve Kisecik
Köylerini kapsayan toplam 700 hektarlık alan, Doğanköy
ve Günyazı Köyleri yerleşim alanları mücavir alan
dışında bırakılarak, Antakya'yı çevreleyen beldeler arasından bir koridor
açılmak suretiyle mücavir alan içine alınarak İmar Kanununun 18. maddesine göre
uygulama yapılmıştır. Böylece, iki
köyün tarım arazileri mücavir alan içinde sayılırken, yerleşim yerinin mücavir
alan dışında tutulması gibi bir çarpıklık yaratılmıştır. 
Şehri çevreleyen fiilen ana mahalle konumunda olan, Harbiye,
Gümüşgöze, Dursunlu, Turunçlu, Subaşı, Çekmece,
Ekinci, Karaali, Serinyol, Kuzeytepe, Odabaşı, Güzelburç, Küçükdalyan, Maşuklu, Narlıca belde belediyeleri ve 5000 metre alan içinde
bulunan köylerin Antakya Belediyesi ile birleştirilmesi zorunludur. 
Antakya şehrinin fiziki belediye yapısının, tarihine,
kültürüne yakışan, gelişme potansiyelini artırıcı, çağdaş şehircilik anlayışına
uygun olarak yeniden belirlenmesi; yukarıda belirtilen beldelerin ve 5000 metre alan içinde
bulunan köylerin Antakya Belediyesi ile birleştirilmeme nedenlerinin
araştırılması, altyapı, ulaşım, çevre, mücavir alan, imar planı, mülkiyet hakkı
ve tarım alanlarıyla ilgili sorunların tespiti ve çözüm önerilerinin ortaya
konulması için Anayasanın 98'nci, İçtüzüğün 104 ve 105'inci maddeleri gereğince
Meclis Araştırması açılmasını arz ve talep ederiz.
1)  Fuat Çay  (Hatay) 
2)  Fevzi Topuz  (Muğla)

3)  Mehmet Fatih Atay  (Aydın)

4)  Zekeriya Akıncı  (Ankara)

5)  Gürol Ergin  (Muğla)
6)  Yaşar Tüzün  (Bilecik) 
7)  Ahmet Küçük  (Çanakkale)

8) Hikmet Erenkaya  (Kocaeli)
9) Rasim Çakır  (Edirne)

10) Erol Tınastepe
 (Erzincan) 
11) Ali İhsan Köktürk  (Zonguldak)

12) Yaşar Ağyüz  (Gaziantep) 
13) Enis Tütüncü  (Tekirdağ)
14) Atila
Emek  (Antalya)

15) Hüsnü Çöllü  (Antalya)

16) Şevket Köse  (Adıyaman)

17) Ramazan Kerim Özkan  (Burdur) 
18) Orhan Ziya Diren  (Tokat)

19) Mehmet Şevki Kulkuloğlu  (Kayseri)

20) Mehmet Ali Özpolat  (İstanbul) 
21) Ali Rıza Ertemür  (Denizli)

22) Mevlüt
Coşkuner  (Isparta) 

2.- Mardin Milletvekili Ahmet Türk
ve 20 milletvekilinin, çocuk işçiliğindeki sorunların araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/433)
Türkiye Büyük Millet Meclisi Başkanlığına
Türkiye'deki kayıt dışı olarak sanayide, mevsimlik tarım
işçisi olarak tarımda çalışan veya çalıştırılan çocukların istihdam alanları ve
çalışma koşullarının araştırılması, eğitim dışında kalan çocukların tespiti ve
bununla beraber ortaya çıkan çocuk işçiliğinin en kötü biçimlerinin ortadan
kaldırılmasına yönelik gereken tedbir ve önlemlerin alınması ve somut çözümleri
için, Anayasanın 98'nci, İçtüzük'ün 104 ve 105'inci maddeleri uyarınca bir
Meclis araştırması için gereğini arz ve talep ederim.
1) Ahmet Türk  (Mardin)

2) Emine Ayna  (Mardin) 
3) Fatma Kurtulan  (Van) 
4) Selahattin Demirtaş  (Diyarbakır)
5) Sırrı Sakık  (Muş)

6) Ayla Akat Ata  (Batman)
7) Bengi Yıldız  (Batman)
 8)  M. Nezir Karabaş  (Bitlis)

 9)  Akın Birdal  (Diyarbakır) 
10)  Aysel Tuğluk  (Diyarbakır) 
11)  Gültan
Kışanak  (Diyarbakır) 
12)  Hamit Geylani  (Hakkari) 
13)  Pervin Buldan  (Iğdır)

14)  Sebahat Tuncel  (İstanbul)

15)  Nuri Yaman  (Muş) 
16) Osman Özçelik  (Siirt) 
17) İbrahim Binici  Şanlıurfa)

18)  Sevahir
Bayındır (Şırnak) 
19)  Hasip
Kaplan  (Şırnak)

20) Şerafettin Halis  (Tunceli) 
21) Özdal
Üçer  (Van)

Gerekçe: 
Türkiye'de 4 milyon, dünya genelinde ise 200 milyondan fazla çocuk
işçisi bulunduğu bilinmektedir. Türkiye'de küçük ölçekli işyerlerinde kayıt
dışı çalışan çocuklar göz önünde bulundurulduğunda ortaya büyük sayısal veriler
çıkmaktadır. Ekonomik krizle beraber oluşan işsizlikten en fazla olumsuz durum
yetişkinlerin yerine maliyet hesaplarına dahil
edilmeyen çocuk işgücü almıştır. Çocuk işçiliği emek sömürüsünün en kötü hali
olmakla beraber, milyonlarca çocuk, ruhsal, psikolojik, duygusal, fiziksel
olarak sömürülmektedir. Ekonomik krizin, Türkiye'de çocuk işçiliğinin artışına
neden olması yüksek bir ihtimaldir. 
ILO'nun 1973 tarih ve
138 sayılı Asgari Yaş Sözleşmesi, çocuk işçiliğinin etkili biçimde ortadan
kaldırılması öngörmektedir. Bu sözleşme, 1999 yılında kabul edilen 182 sayılı
Çocuk İşçiliğinin En Kötü Biçimlerinin Önlenmesi Sözleşmesi ile daha da
pekiştirilmiştir. ILO’nun 138 sayılı İstihdama
Kabulde Asgari Yaşa İlişkin Sözleşmesi, istihdamda bir asgari yaş sınırı
uygulamasını getirdiği gibi, çocuk işçiliğinin ortadan kaldırılmasını
öngörmektedir. Sözleşmenin 1 inci maddesine göre "Bu
sözleşmenin kendisi için yürürlükte olduğu her üye, çocuk işçiliğini etkin bir
şekilde ortadan kaldırmayı ve istihdama ve çalışmaya kabul için asgari yaşın
giderek gençlerin fiziksel ve zihinsel yönden tam olarak gelişmelerine olanak
tanıyacak bir düzeye yükseltilmesini sağlayan ulusal bir politika takip etmeyi
kabul eder." şeklindedir. 
TÜİK'in 2006 yılı Çocuk
İşgücü Araştırmasına göre 6-17 yaş grubundaki çocuk sayısı 16 milyon 264
bindir. Bu yaş grubundaki çocukların %60,9'u kentsel, %39,'i kırsal yerlerde
bulunmaktadır. Çocuklar kurumsal olmayan sivil nüfusun %22,3'ünü
oluşturmaktadır ve bu gruptaki çalışan çocuk sayısı 958 bin kişidir. Çalışan
çocukların %31,5'i bir okula devam ederken, %68,5'i öğrenimine devam
etmemektedir. Ekonomik işlerde çalışan çocukların 392 bini tarım sektöründe
çalışmaktadır. Mevsimlik tarım işçisi olarak çalışan çok fazla çocuk
bulunmaktadır. 
Her ne kadar istihdama kabulde asgari yaş sınırı uygulansa da,
Türkiye'de belirlenen yaş sınırının altında yüz binlerce çocuk çalıştırılmakta
ve çocuk işçiliğinin ortadan kaldırılmasına yönelik ciddi çalışmalar
yapılmamaktadır. 
Çocuk işçiliğinin en kötü biçimleri, çocukların sokakta
çalıştırılması ile tarımda mevsimlik işçi olarak çalıştırılması, küçük ve orta
ölçekli işletmelerde ağır ve tehlikeli işlerde çalıştırılması; 182 sayılı ILO
Sözleşmesi ve Türkiye'de bugüne kadar yapılan araştırmalara göre çocuk
işçiliğinin en kötü biçimleri olarak belirlenmiştir. Ancak çok sayıda çocuk
"çocuk işçiliğinin en kötü biçimleri" olarak tanımlanan
ayakkabıcılık, oto tamirciliği, mobilya ve sanayi sektörü, tarım sektörü gibi
alanlarda çalışmaktadır. Çocukların bu işlerde çalışarak ruh ve beden sağlığı
bozulmakla beraber, eğitim haklarından yoksun kalmaktadırlar. Türkiye'de küçük
ölçekli işletmelerde ve tarım sektöründe çalışan çocukları düşündüğümüzde kayıt
dışı istihdam çocuk işgücünde çok fazladır. Kayıt dışı istihdam ve kayıt dışı
ekonomi göz önüne alındığında yoksulluk, işsizlik sorunları iç içe geçmiştir.
Kayıt dışı istihdamın büyük bir bölümünü çocuk işçiler oluşturmaktadır. Çocuk
işçiler hiçbir yasal güvencesi olmadan, sosyal güvenlik sisteminin koruması
olmadan eğitim yaşlarında yoğun bir şekilde ucuz işgücü olarak çalıştırılmaktadır.

Uluslararası Çalışma Örgütü (lLO)'nun 12 Haziran Çocuk Emeğine Karşı Dünya Günü için
hazırladığı raporda ekonomik krizin en çok kız çocuklarını etkilediği
vurgulanmıştır. Ekonomik krizle beraber yoksullaşan aileler artı bir kazanç
olarak çocuklarının çalışmasına göz yummaktadır. ILO raporu hükûmetlerin
eğitime ayırdığı bütçeyi giderek kıstığını, bu nedenle özellikle kız
çocuklarının eğitim dışına itildiğini ayrıca belirtmiştir. Türkiye'de çocuk
işçi olan 5-14 yaş arası kız çocuklarının haftada yaklaşık 30 saat
çalıştırıldığını ve bu rakamın erkek çocukları için 25 saatin üzerinde olduğu
belirtilmiştir. Türkiye raporda incelenen 16 ülke içinde, Mali ve Senegal'dan sonra çocuklarını en uzun çalıştıran üçüncü
ülke içinde yer almaktadır. 16 ülkenin ortalaması incelendiğinde erkek
çocukları için 20,2, kız çocukları için 19,2 olarak belirtilmiştir. Türkiye'de
5-14 yaş grubu kız çocuklarının yaklaşık yarısı, erkek çocuklarının üçte
birinden fazlası, ev işlerinde ücretsiz olarak çalıştırılıyor. Bu dışarıda
çalıştırılan kız çocukları için büyük bir yük olarak karşımıza çıkıyor. 
İlgili raporlar incelendiğinde çocukların ekonomik işlerde
çalıştırılması, çocukların eğitimden mahrum ve geri kalmasına yol açmaktadır.
Çocuklar eğitim dışında kaldığı sürece çocuk işçiliği sorunu giderek
büyümektedir. 
Bununla beraber Eğitim Reformu Girişiminin hazırlamış olduğu
"Eğitim İzleme Raporu"na göre 6-13 yaş arasında eğitime kayıtlı
olmayan 220 bin çocuk olduğu ve bunların 130 binini kız çocukları, 90 binini
ise erkek çocuklarının oluşturduğu ifade edilmiştir. Eğitim dışında bırakılan
yaklaşık 100 bin çocuk Orta ve Güneydoğu Anadolu bölgelerinde olduğu
belirtilmiştir. 
Ekonomik ve sosyal kalkınmanın olmadığı, yoksulluğun ve işsizliğin
büyük oranda olduğu ülkelerde çocuk işçiliği daha fazla büyük bir sorun olarak
karşımıza çıkmaktadır. Kırsal bölgelerden kentlere doğru yaşanan göçler ve
beraberinde getirdiği adaptasyon sorunları ve tarımın giderek sanayileşmesi
çocuk işçiliğini gündeme getirmektedir. Bu nedenle aileler, gelir düzeylerini
arttırmak için çocukların sokaklarda çalışmasına neden olmaktadır. Çocuk
işçiliğinin temel nedenleri arasında; yoksulluk, göç, geleneksel aile yapıları,
eğitimsizlik, işsizlik, ucuz işgücü ihtiyacı ve iş mevzuatındaki yetersizlikler
ve var olan mevzuatın etkin olarak uygulanamamasıdır. 
Çocuklar eğitim dışına itildiği sürece çocuk işçiliği devam
edecektir. Türkiye'de çocuk işçiliğinin azaldığına yönelik güncel veriler
olmadığından dolayı çalışan çocuklar ile ilgili kapsamlı bir veri bulunmamaktadır.
Bu nedenle sorunun çözümüne yönelik politikalar üretmek ve programlar
oluşturmak için kapsamlı bir bilgi için bir araştırma yapılması gerekmektedir.
Çocuk işçiliği toplumsal bir sorun olarak ele alınmalı, veri toplama ve izleme
mekanizmaları acil olarak kurulmalıdır. Bu nedenle çocuk işçiliğinin en kötü
biçimlerinin ortadan kaldırılması ve sanayi, tarım gibi en ağır koşullarda
çalışan çocukların sorunlarının ortadan kaldırılmasına yönelik bir araştırma
komisyonu kurulmalıdır. 
3.- Mardin Milletvekili Ahmet Türk
ve 20 milletvekilinin, Genel Bilgi Toplama (GBT) işlemlerinin araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/434) 
Türkiye Büyük Millet Meclisi Başkanlığına
Genel Bilgi Toplama (GBT) işlemlerinin uygulama ve mevzuatı
hakkında Anayasa’nın 98, İçtüzüğün 104 ve 105’inci maddeleri gereğince bir
Meclis Araştırması açılmasını arz ve talep ederiz. 17.06.2009
 1. Ahmet Türk  (Mardin)
 2. Emine Ayna (Mardin)
 3. Fatma Kurtulan (Van)
 4. Selahattin Demirtaş (Diyarbakır)
 5. Sırrı Sakık (Muş)
 6. Ayla Akat Ata (Batman)
 7. Bengi Yıldız (Batman)
 8. M. Nezir Karabaş (Bitlis)
 9. Akın Birdal (Diyarbakır)
10. Aysel Tuğluk (Diyarbakır)
11. Gültan Kışanak (Diyarbakır)
12. Hamit Geylani (Hakkâri) 
13. Pervin Buldan (Iğdır)
14. Sebahat Tuncel (İstanbul)
15. Nuri Yaman (Muş)
16. Osman Özçelik (Siirt)
17. İbrahim Binici (Şanlıurfa)
18. Sevahir Bayındır (Şırnak)
19. Hasip Kaplan (Şırnak)
20. Şerafettin Halis (Tunceli)
21. Özdal Üçer (Van)

Gerekçe:
GBT, Genel Bilgi Toplama kelimelerinin baş harfleri. Fişleme
olarak bilinen ve uygulaması 12 Eylül Darbesi öncesine kadar giden GBT
nedeniyle özellikle Jandarmanın yol aramalarında keyfi olarak seçim
konvoylarını durdurması, araması, milletvekillerinin de aralarında bulunduğu
DTP konvoylarını engellemesi ile son günlerde sıkça, son olarak havaalanlarında
GBT araştırması yapılacak, diye bir haberle gündeme geldi. 
Uçuş güvenliği söz konusu olunca GBT'ye
sorulacak. GBT, kuralları nedir, kim kayıtları tutar, Fişleme kaldırıldıysa,
yeni fişleme nedir, kim neye istinaden yazar? Kırmızı, turuncu ve yeşil gibi
renkleri hangi ölçütlere göre vardır? Varsa ne anlama gelir? Bir vatandaş
ilgili makama başvurup, fişinin fotokopisini alabilir mi? Maalesef 'Fişlenme'
Türkiye'de neredeyse kanıksanma noktasına gelmiş çok tehlikeli bir olgu. 
Sadece 1988 tarihi itibarıyla 'GBT/Genel Bilgi Toplama vb'
yöntemlerle fişlenen vatandaş sayısının 4.800.000 kişi olduğu tahmin edilmekte
ve bu fişleme bilgilerine göre; 1 milyon 700 bin kişinin güvenlik
soruşturmalarında hayatlarının etkilendiği tahmin edilmektedir. 
Kamu kurumları, 'sözde' kamusal yetkilerden yola çıkarak kendi
vatandaşlarını fişliyor. İşte GBT bu fişleme yöntemlerinden sadece birisi. Güya
yasal olanı... Bunun dışında başka kurumların da yasal olduğunu iddia ettiği
fişlemeleri var. Bir de tartışmasız yasa dışı fişleme örnekleri var. Batı
Çalışma Grubu fişleri, 1.0rdu Fişleri, Jitem fişleri,
MiT fişleri, Genelkurmay istihbarat fişleri gibi. 
Demokratik bir toplumda, devlet vatandaşını fişler mi? Bu fişler
ne işe yarar? Bu fişleri, kim, nasıl kullanır? Türkiye'de bu GBT fişlemesi bir
'yönerge'yle yapılıyor. Adı, KİHBİ (Kaçakçılık İstihbarat, Harekât, Bilgi
Toplama) Bilgi Toplama Yönergesi. KiHBi Bilgi Toplama
Yönergesi ise yayınlanmamıştır. Vatandaş, ülkesinde geçerli 'düzenleyici bir
idari' işleme/dokümana ulaşamıyor. AB müzakere süreci reformları da etkili
olamıyor. Devlet bazı şeyleri gizli yapıyor, vatandaşa hesap ve bilgi vermiyor.

Vatandaşın kaderi kolluğun algılama dünyasına bağlı kılınamaz.
Aranan kişilerle, araçlarla ilgili bilgiler KİHBİ/GBT kartotekslerine/veri
tabanlarına kaydediliyor. Ayrıca kişilerle ilgili polisin hiçbir hukuki değer
taşımayan çoğu zaman sübjektif notları da işleniyor. Örneğin bir kişi, bir
siyasi suçtan dolayı aklanmış olsa bile o kişinin bilgileri KİHBİ/GBT de
tutulmaya devam ediliyor. Hatta haklarında hiçbir suç soruşturması olmamış,
dava açılmamış vatandaşlarla ilgili bile "... örgütünün/örgütlerinin
üyesidir, o görüşleri benimsemektedir..." türünden bilgiler bu kayıtlara
işlenmektedir. Arama kayıtları ortadan kalkmasına, beraat ve takipsizlik
kararlarına rağmen düşüm yapılmadığı için, binlerce vatandaş haksız olarak
özgürlüğünden yoksun bırakılmaktadır. 
2005 tarihinde yürürlüğe giren yeni CMK'nun
90-99 maddeleri kolluğa yetki vermiyor. Bu yetki 'cumhuriyet savcılarına'
aittir. Adli bilgilerle ilgili veri tabanları ancak adli kurumlar tarafından
tutulabilir. Üstelik Türkiye Devleti, UYAP adı altında dev bir yargı otomasyon
projesine başlamıştır. Halen tüm yargı bilgilerinin tutulmaya başlandığı bu
sistem Adalet Bakanlığı/İdarenin kontrolünde ve yasadan yoksundur. UYAP'ın bağımsızlığa kavuşması yargıya bağlanması, yasal
düzenleme yapılması sorunu var. Adalet Bakanlığı bu sistemin amaçlarından
birisi de polisin tüm adli bilgilere bir 'tuşa' basarak ulaşmasıdır, derken
kolluğun adli bilgilerle ilgili 'ayrı bir veri tabanı' tutmasına gerek yoktur.
Uygulamanın, uluslararası hak ve özgürlükler müktesebatı ile veri
kaydı/işlenmesi müktesebatına aykırı olması da ayrı bir konudur. 
Açıkladığımız nedenlerle vatandaşın en temel hak ve
özgürlüklerinin ihlaline yol açan, keyfî takdiri uygulamalara kapı aralayan
GBT/fişlenme konusunda bir Meclis araştırması açılması ve komisyon kurulmasında
yarar bulunmaktadır.
BAŞKAN – Bilgilerinize sunulmuştur. 
Önergeler gündemdeki yerlerini alacak ve Meclis araştırması açılıp
açılmaması konusundaki görüşmeler sırası geldiğinde yapılacaktır. 
Sayın Genç, söz talebiniz var. 
Buyurun. 
VI.- AÇIKLAMALAR
1.- Tunceli Milletvekili Kamer
Genç’in, Başkanlık tezkeresinin Genel Kurulun bilgisine sunulmak yerine Genel
Kurulun oyuna sunulması gerektiğine ilişkin açıklaması 
KAMER GENÇ (Tunceli) – Sayın Başkan, biraz önce Türkiye Büyük
Millet Meclisi Başkanlığının bir sunuşunu sundunuz, 3620 sayılı Kanun’la,
Türkiye Büyük Millet Meclisinin Dış İlişkilerinin Düzenlenmesi Hakkında
Kanun’la ilgili olarak. Bugüne kadar hep bunlar sunuş değildi de Genel Kuruldan
izin alınıyordu. Ben şimdi 11’inci maddeye bakmak için araştırıyorum. Bugüne
kadarki uygulamalar yanlış mıydı? Dışişleri Komisyonu Başkanı yurt dışına
gezmeye gidecek ve Türkiye Büyük Millet Meclisi Başkanının başkanlığı altında
toplanan partilerin grup başkan vekilleri karar veriyor. Hâlbuki,
bugüne kadar bunlar, herhangi bir komisyon başkanını yurt dışına göndermek
Genel Kurulun iznine bağlıydı. Türkiye Büyük Millet Meclisinin tatilde olması
bu neticeyi değiştirmez, yeni bir uygulama mı var? Ben, tabii, kanun maddesine
daha yeni bakmaya çalıştım. Lütfen, bir o kanunun o maddesini öğrenmek
istiyorum efendim. 
BAŞKAN – Sayın Genç, teşekkür ediyorum ancak Tüzük’ün 60’ıncı
maddesindeki “Pek kısa bir sözü olduğunu belirten üyeye Başkan, yerinden
konuşma izni verebilir.” hükmünü, lütfen eksik bilgilerle kamuoyunu yanıltmaya
kalkışmayınız Sayın Genç. 
Tüzük’ün 11’inci maddesi…
KAMER GENÇ (Tunceli) – Sayın Başkan…
BAŞKAN – Bir dakika Sayın Genç. 
Siz, Türkiye Büyük Millet Meclisinin Dış İlişkilerinin
Düzenlenmesi Hakkında Kanun’un 6’ncı maddesine göre itiraz etmeye kalkıştınız
ama aynı Yasa’nın 11’inci maddesini bilmediğinizi veya görmediğinizi siz de
söylediniz. 
KAMER GENÇ (Tunceli) – Ama Sayın Başkan…
BAŞKAN – Bir saniye Sayın Genç, bir saniye.
Okuyorum 11’inci maddeyi: “Türkiye Büyük Millet Meclisinin
çalışmalarına ara vermesi veya tatilde bulunması hâllerinde, 4, 6 ve 9’uncu
maddelerdeki davetlerle, 10’uncu maddedeki Başkanlık Divanı önerilerinin onaya
sunulması ve heyetlerin seçimi imkânsız ise; Türkiye Büyük Millet Meclisi
Başkanı, siyasi parti grup başkanları veya vekillerinden birisi veya yetkili
bir grup temsilcisi ile birlikte yapacakları toplantıda alınacak karar
uygulanır.” Yani 6’ncı maddeye atıfta
bulunuyor. 
KAMER GENÇ (Tunceli) – Genel Kuruldan izin alması lazım.
BAŞKAN - Sayın Genç, lütfen bir hakkı suistimal
etmeyiniz, eksik bilgilerle de kamuoyunu yanıltmaya kalkmayınız. 
KAMER GENÇ (Tunceli) – Sizden daha fazla bilgim var da…
BAŞKAN – Gündemin “Seçim” kısmına geçiyoruz. 
Türkiye Büyük Millet Meclisi komisyonlarına üye seçimi yapacağız. 
Komisyon üyelikleri için siyasi parti gruplarınca gösterilen
adayların listesini İç Tüzük’ün 21’inci maddesine göre ayrı ayrı
okutup, oylarınıza sunacağım: 
VII.- SEÇİMLER
A) Komisyonlara Üye Seçimi
1.- Anayasa;
Adalet; Millî Savunma; İçişleri; Dışişleri; Millî Eğitim, Kültür, Gençlik ve
Spor; Bayındırlık, İmar, Ulaştırma ve Turizm; Çevre; Sağlık, Aile, Çalışma ve
Sosyal İşler; Tarım, Orman ve Köyişleri; Sanayi,
Ticaret, Enerji, Tabii Kaynaklar, Bilgi ve Teknoloji; Dilekçe; Plan ve Bütçe;
Kamu İktisadi Teşebbüsleri ve İnsan Haklarını İnceleme komisyonlarına üye
seçimi

Anayasa Komisyonu Üyelikleri Aday Listesi
Üye Sayısı (25)

Adalet ve Kalkınma Partisi (16)
Adı ve Soyadı Seçim
Bölgesi
Fatoş Gürkan Adana
Canan Candemir Çelik Bursa
Mehmet Daniş Çanakkale
H. Hasan Sönmez Giresun
Haydar Kemal Kurt Isparta
Burhan Kuzu İstanbul
İbrahim Hasgür İzmir
Mustafa Ünal Karabük
Musa Sıvacıoğlu Kastamonu
Hasan Kara Kilis
Hüsnü Tuna Konya
Ayşe Türkmenoğlu Konya
İsmail Bilen Manisa
Enver Yılmaz  Ordu
Ayhan Sefer Üstün Sakarya
Mustafa Çetin Uşak

Cumhuriyet Halk Partisi (5)
Adı ve Soyadı Seçim
Bölgesi
Atila Emek Antalya
Mehmet Ali Özpolat İstanbul
Atilla Kart Konya
Şahin Mengü Manisa
İsa Gök Mersin


Milliyetçi Hareket Partisi (3)
Adı ve Soyadı Seçim
Bölgesi
Süleyman Nevzat Korkmaz Isparta
Faruk Bal Konya
Behiç Çelik Mersin


Demokratik Toplum Partisi (1) 
Adı ve Soyadı Seçim
Bölgesi
Aysel Tuğluk  Diyarbakır

BAŞKAN – Okunan listeyi oylarınıza sunuyorum: Kabul edenler… Kabul
etmeyenler… Kabul edilmiştir. 
Adalet Komisyonu Üyelikleri Aday Listesi
Üye Sayısı (25)
Adalet ve Kalkınma Partisi (16)
Adı ve Soyadı Seçim
Bölgesi
Ahmet Aydın Adıyaman
Zekeriya Aslan  Afyonkarahisar
İlknur İnceöz Aksaray
Ahmet İyimaya Ankara
Yılmaz Tunç Bartın
Mehmet Emin Ekmen Batman
Mehmet Tunçak Bursa
Mehmet Salih Erdoğan Denizli
Celal Erbay Düzce
Mahmut Durdu Gaziantep
Veysi Kaynak Kahramanmaraş
Mevlüt Akgün Karaman
Hakkı Köylü Kastamonu
Ali Öztürk Konya
İhsan Koca Malatya
Mustafa Hamarat Ordu

Cumhuriyet Halk Partisi (5)
Adı ve Soyadı Seçim
Bölgesi 
Halil Ünlütepe Afyonkarahisar
Turgut Dibek Kırklareli
Ali Rıza Öztürk Mersin
Rahmi Güner Ordu
Ali İhsan Köktürk Zonguldak


Milliyetçi Hareket Partisi (3)
Adı ve Soyadı Seçim
Bölgesi
Osman Ertuğrul Aksaray
Metin Çobanoğlu Kırşehir
Rıdvan Yalçın Ordu

Demokratik Toplum Partisi (1)
Adı ve Soyadı Seçim
Bölgesi
Hamit Geylani Hâkkari

BAŞKAN – Oylarınıza sunuyorum: Kabul edenler… Kabul etmeyenler…
Kabul edilmiştir.

Millî Savunma Komisyonu Üyelikleri Aday Listesi
Üye Sayısı (25)
Adalet ve Kalkınma Partisi (16)
Adı ve Soyadı Seçim
Bölgesi
Ali Rıza Alaboyun Aksaray
Mehmet Alp Burdur
Nurettin Akman Çankırı
M. İhsan Arslan Diyarbakır
Yahya Doğan Gümüşhane
Fuat Bol İstanbul
Reha Çamuroğlu İstanbul
Mehmet Domaç İstanbul
Hasan Kemal Yardımcı İstanbul
Zeki Karabayır Kars
Mustafa Özbayrak Kırıkkale
Ahmet Büyükakkaşlar Konya
İsmail Göksel Niğde
M. Yılmaz Helvacıoğlu Siirt
Sebahattin Cevheri Şanlıurfa
Hüseyin Gülsün Tokat
Cumhuriyet Halk Partisi (5)
Adı ve Soyadı Seçim
Bölgesi 
Zekeriya Akıncı Ankara
Ensar Öğüt Ardahan
Mehmet Fatih Atay Aydın
Derviş Günday Çorum
Erol Tınastepe Erzincan

Milliyetçi Hareket Partisi (3)
Adı ve Soyadı Seçim
Bölgesi
Yıldırım Tuğrul Türkeş  Ankara
Kamil Erdal Sipahi İzmir
Sabahattin Çakmakoğlu Kayseri 

Demokratik Toplum Partisi (1)
Adı ve Soyadı Seçim
Bölgesi
Bengi Yıldız Batman


BAŞKAN – Oylarınıza sunuyorum: Kabul edenler… Kabul etmeyenler…
Kabul edilmiştir.

İçişleri Komisyonu Üyelikleri Aday Listesi
Üye Sayısı (25)
Adalet ve Kalkınma Partisi (16)
Adı ve Soyadı Seçim
Bölgesi
Ali Küçükaydın  Adana
Şevket Gürsoy Adıyaman
Mehmet Zekai Özcan Ankara
Nurettin Akman Çankırı
Emin Nedim Öztürk  Eskişehir
Ali Temür  Giresun
Abdulhadi Kahya Hatay
Feyzullah Kıyıklık İstanbul
Recep Koral İstanbul
Özlem Piltanoğlu Türköne İstanbul
İbrahim Hasgür İzmir
Fatih Arıkan Kahramanmaraş
Hasan Altan Kastamonu
Selami Uzun Sivas
Tevfik Ziyaeddin Akbulut Tekirdağ
Mehmet Çiçek Yozgat




Cumhuriyet Halk Partisi (5)
Adı ve Soyadı Seçim
Bölgesi
Hulusi Güvel Adana
Muhammet Rıza Yalçınkaya Bartın
Abdulaziz Yazar Hatay
Ali Oksal Mersin
Suat Binici Samsun

Milliyetçi Hareket Partisi (3)
Adı ve Soyadı Seçim
Bölgesi
Bekir Aksoy Ankara
Hasan Özdemir Gaziantep
Mustafa Enöz Manisa

Demokratik Toplum Partisi (1)
Adı ve Soyadı Seçim
Bölgesi
M. Nuri Yaman Muş

BAŞKAN – Oylarınıza sunuyorum: Kabul edenler... Kabul
etmeyenler... Kabul edilmiştir.

Dışişleri Komisyonu Üyelikleri Aday Listesi
Üye Sayısı (25)

Adalet ve Kalkınma Partisi (16)
Adı ve Soyadı Seçim
Bölgesi
Zeynep Dağı Ankara
Metin Yılmaz Bolu
Suat Kınıklıoğlu Çankırı
Hasan Murat Mercan Eskişehir
Fevzi Şanverdi Hatay
Canan Kalsın İstanbul
Mehmet Ceylan Karabük
Abdullah Çalışkan Kırşehir
Hüseyin Tuğcu Kütahya
Mehmet Şahin Malatya
Mehmet Çerçi Manisa
Şaban Dişli Sakarya
Erol Aslan Cebeci Sakarya
Abdülkadir Emin Önen Şanlıurfa
Abdullah Veli Seyda Şırnak
Necip Taylan Tekirdağ



Cumhuriyet Halk Partisi (5)
Adı ve Soyadı Seçim
Bölgesi
Onur Öymen Bursa
Şükrü Mustafa Elekdağ İstanbul
İlhan Kesici İstanbul
Canan Arıtman İzmir
Abdurrezzak Erten İzmir

Milliyetçi Hareket Partisi (3)
Adı ve Soyadı Seçim
Bölgesi
Ahmet Deniz Bölükbaşı Ankara
Tunca Toskay Antalya
Metin Ergun Muğla

Demokratik Toplum Partisi (1)
Adı ve Soyadı Seçim
Bölgesi
Sebahat Tuncel İstanbul

BAŞKAN – Kabul edenler… Kabul etmeyenler… Kabul edilmiştir.

Millî Eğitim, Kültür, Gençlik ve Spor Komisyonu Üyelikleri Aday
Listesi
Üye Sayısı (25)

Adalet ve Kalkınma Partisi (16)

Adı ve Soyadı Seçim
Bölgesi
Avni Erdemir Amasya
Aşkın Asan Ankara
Abdurrahman Arıcı Antalya 
Fetani Battal  Bayburt
Cemal Taşar Bitlis
Necat Birinci İstanbul

Avni Doğan Kahramanmaraş
Mehmet Sağlam Kahramanmaraş
Fikri Işık Kocaeli
Sami Güçlü Konya
Ömer İnan Mersin
Yüksel Özden Muğla
İbrahim Mete Doğruer Osmaniye
Abdurrahman Dodurgalı Sinop
Osman Kılıç Sivas
Hamza Yerlikaya Sivas


Cumhuriyet Halk Partisi (5)
Adı ve Soyadı Seçim
Bölgesi
Necla Arat  İstanbul
Fatma Nur Serter İstanbul
Durdu Özbolat Kahramanmaraş
Engin Altay Sinop
Muharrem İnce  Yalova

Milliyetçi Hareket Partisi (3)
Adı ve Soyadı Seçim
Bölgesi
Ahmet Duran Bulut Balıkesir
Beytullah Asil Eskişehir
Akif Akkuş Mersin


Demokratik Toplum Partisi
(1)
Adı ve Soyadı Seçim
Bölgesi
Şerafettin Halis Tunceli


BAŞKAN – Oylarınıza sunuyorum: Kabul edenler… Kabul etmeyenler…
Kabul edilmiştir. 

Bayındırlık, İmar, Ulaştırma ve Turizm Komisyonu Üyelikleri Aday
Listesi 
Üye Sayısı (25)

Adalet ve Kalkınma Partisi (16)
Adı ve Soyadı Seçim
Bölgesi
Ahmet İnal Batman
Müjdat Kuşku Çanakkale
Osman Aslan Diyarbakır
Mehmet Sarı Gaziantep
Nusret Bayraktar İstanbul
İdris Güllüce İstanbul
Mehmet Sekmen İstanbul
Mahmut Esat Güven Kars
Yaşar Karayel Kayseri
Turan Kıratlı Kırıkkale
Mikail Arslan Kırşehir
Azize Sibel Gönül Kocaeli
Ahmet Erdal Feralan Nevşehir
Recep Yıldırım Sakarya
Asım Aykan Trabzon
İkram Dinçer Van



Cumhuriyet Halk Partisi (5)
Adı ve Soyadı Seçim
Bölgesi
Tayfur Süner Antalya
Metin Arifağaoğlu Artvin 
Yaşar Ağyüz Gaziantep
Mevlüt Coşkuner Isparta
Fevzi Topuz Muğla

Milliyetçi Hareket Partisi (3)
Adı ve Soyadı Seçim
Bölgesi
İsmet Büyükataman Bursa
D. Ali Torlak  İstanbul
Ahmet Kenan Tanrıkulu  İzmir

Demokratik Toplum Partisi
(1)
Adı ve Soyadı Seçim
Bölgesi
Özdal Üçer Van

BAŞKAN – Oylarınıza sunuyorum: Kabul edenler… Kabul etmeyenler…
Kabul edilmiştir. 

Çevre Komisyonu Üyelikleri Aday Listesi
Üye Sayısı (25)

Adalet ve Kalkınma Partisi (16)

Adı ve Soyadı Seçim
Bölgesi
Mehmet Hanifi Alır Ağrı
Cemal Kaya Ağrı
Haluk Özdalga Ankara
Feyzi İşbaşaran Elazığ
Hamza Yanılmaz Elazığ
Sebahattin Karakelle Erzincan
Abdulmuttalip Özbek Hakkâri
Mustafa Öztürk Hatay
Ali Güner Iğdır
Alev Dedegil İstanbul
Muharrem Candan Konya
Rıtvan Köybaşı Nevşehir
Birnur Şahinoğlu Samsun
Ramazan Başak Şanlıurfa
Safiye Seymenoğlu Trabzon
Osman Coşkun Yozgat


Cumhuriyet Halk Partisi (5)
Adı ve Soyadı Seçim
Bölgesi 
Kemal Demirel Bursa
Bilgin Paçarız Edirne
Fehmi Murat Sönmez Eskişehir
Tansel Barış Kırklareli
Hikmet Erenkaya Kocaeli

Milliyetçi Hareket Partisi (3)
Adı ve Soyadı Seçim
Bölgesi 
Mustafa Kemal Cengiz Çanakkale
Mümin İnan Niğde
Hakan Coşkun Osmaniye

Demokratik Toplum Partisi (1)
Adı ve Soyadı Seçim
Bölgesi 
Pervin Buldan Iğdır

BAŞKAN – Oylarınıza sunuyorum: Kabul edenler… Kabul etmeyenler…
Kabul edilmiştir. 

Sağlık, Aile, Çalışma ve Sosyal İşler Komisyonu Üyelikleri Aday
Listesi
Üye Sayısı (25)

Adalet ve Kalkınma Partisi (16)

Adı ve Soyadı Seçim
Bölgesi
Abdurrahman Arıcı Antalya
Agâh Kafkas Çorum
Muzaffer Gülyurt Erzurum
Kemalettin Aydın Gümüşhane
Rüstem Zeydan Hakkâri
Lokman Ayva İstanbul
Mehmet Domaç İstanbul
Mehmet Müezzinoğlu İstanbul
Cafer Tatlıbal Kahramanmaraş
Hüseyin Devecioğlu Kilis
Öznur Çalık Malatya
Gönül Bekin Şahkulubey Mardin
Mehmet Nil Hıdır Muğla
Muharrem Selamoğlu Niğde
Lütfi Çırakoğlu Rize
Cevdet Erdöl Trabzon


Cumhuriyet Halk Partisi (5)
Adı ve Soyadı Seçim
Bölgesi 
Şevket Köse Adıyaman
Tekin Bingöl Ankara
Bayram Ali Meral İstanbul
Sacid Yıldız İstanbul
Ali Arslan Muğla

Milliyetçi Hareket Partisi (3)
Adı ve Soyadı Seçim
Bölgesi 
Hasan Çalış Karaman
Osman Durmuş Kırıkkale
Süleyman Lâtif Yunusoğlu Trabzon

Demokratik Toplum Partisi (1)
Adı ve Soyadı Seçim
Bölgesi 
Sevahir Bayındır Şırnak

BAŞKAN – Oylarınıza sunuyorum: Kabul edenler… Kabul etmeyenler…
Kabul edilmiştir. 

Tarım, Orman ve Köyişleri Komisyonu
Üyelikleri Aday Listesi
Üye Sayısı (25)

Adalet ve Kalkınma Partisi (16)

Adı ve Soyadı Seçim
Bölgesi
Vahit Kirişci Adana
Mehmet Erdoğan Adıyaman
Ertekin Çolak Artvin
Mehmet Erdem Aydın
Ahmet Ertürk Aydın
Ali Koyuncu Bursa
Ali İhsan Merdanoğlu Diyarbakır
Özlem Müftüoğlu Gaziantep
Orhan Karasayar Hatay
İbrahim Yiğit İstanbul
Abdullah Çetinkaya Konya
Özkan Öksüz Konya
Durdu Mehmet Kastal Osmaniye
Zülfükar İzol Şanlıurfa
A. Müfit Yetkin Şanlıurfa
Nuri Uslu Uşak


Cumhuriyet Halk Partisi (5)
Adı ve Soyadı Seçim
Bölgesi 
Ramazan Kerim Özkan Burdur
Eşref Karaibrahim Giresun
Şinasi Öktem İstanbul
Selçuk Ayhan İzmir
Vahap Seçer Mersin

Milliyetçi Hareket Partisi (3)
Adı ve Soyadı Seçim
Bölgesi 
Abdülkadir Akcan Afyonkarahisar
Zeki Ertugay Erzurum
Mehmet Akif Paksoy Kahramanmaraş

Demokratik Toplum Partisi (1)
Adı ve Soyadı Seçim
Bölgesi 
İbrahim Binici Şanlıurfa

BAŞKAN – Oylarınıza sunuyorum: Kabul edenler... Etmeyenler...
Kabul edilmiştir. 

Sanayi, Ticaret, Enerji, Tabii Kaynaklar, Bilgi ve Teknoloji
Komisyonu Üyelikleri Aday Listesi
Üye Sayısı (25)

Adalet ve Kalkınma Partisi (16)

Adı ve Soyadı Seçim
Bölgesi
Fatma Salman Kotan Ağrı
Mehmet Ocakden Bursa
Kutbettin Arzu Diyarbakır
Metin Kaşıkoğlu Düzce
Halil Mazıcıoğlu Gaziantep
İsmail Katmerci İzmir
M. Mücahit Fındıklı Malatya
Mahmut Dede Nevşehir
Bayram Ali Bayramoğlu Rize
Hasan Ali Çelik Sakarya
Afif Demirkıran Siirt
Çağla Aktemur Özyavuz Şanlıurfa
Mustafa Cumur Trabzon
Kayhan Türkmenoğlu Van
Abdulkadir Akgül Yozgat
Fazlı Erdoğan Zonguldak


Cumhuriyet Halk Partisi (5)
Adı ve Soyadı Seçim
Bölgesi
Tacidar Seyhan Adana
Nesrin Baytok Ankara
Hüsnü Çöllü Antalya
Mehmet Ali Susam İzmir
Mehmet Şevki Kulkuloğlu Kayseri

Milliyetçi Hareket Partisi (3)
Adı ve Soyadı Seçim
Bölgesi
Yılmaz Tankut Adana
Cemaleddin Uslu Edirne
Alim Işık Kütahya

Demokratik Toplum Partisi (1)
Adı ve Soyadı Seçim
Bölgesi
Mehmet Nezir Karabaş Bitlis

BAŞKAN – Oylarınıza sunuyorum: Kabul edenler... Etmeyenler...
Kabul edilmiştir. 

Dilekçe Komisyonu Üyelikleri Aday Listesi
Üye Sayısı (16)

Adalet ve Kalkınma Partisi (10)

Adı ve Soyadı Seçim
Bölgesi 
Faruk Koca Ankara
Saffet Kaya Ardahan
Ali Kul Bursa
Hüseyin Besli İstanbul
Ahmet Öksüzkaya Kayseri
Fuat Ölmeztoprak Malatya
Mehmet Halit Demir Mardin
Seracettin Karayağız Muş
Yahya Akman Şanlıurfa
Mustafa Kuş Şanlıurfa

Cumhuriyet Halk Partisi (3)
Adı ve Soyadı Seçim
Bölgesi
Rasim Çakır Edirne
Fuat Çay Hatay
Bihlun Tamaylıgil İstanbul



Milliyetçi Hareket Partisi (2)
Adı ve Soyadı Seçim
Bölgesi
Muharrem Varlı Adana
Recep Taner Aydın

Demokratik Toplum Partisi (1)
BAŞKAN – Oylarınıza sunuyorum: Kabul edenler... Etmeyenler...
Kabul edilmiştir. 

Plan ve Bütçe Komisyonu Üyelikleri Aday Listesi
Üye Sayısı (40)

Adalet ve Kalkınma Partisi (25)
Adı ve Soyadı Seçim
Bölgesi
Necdet Ünüvar Adana
Halil Aydoğan Afyonkarahisar
Sadık Badak Antalya
İsmail Özgün Balıkesir
Ali Osman Sali Balıkesir
Zeki Ergezen Bitlis
Sedat Kızılcıklı Bursa
Cahit Bağcı Çorum
Mehmet Yüksel Denizli
Necdet Budak Edirne
Süreyya Sadi Bilgiç Isparta
Alaattin Büyükkaya İstanbul
Tuğrul Yemişci İzmir
Eyüp Ayar Kocaeli
Muzaffer Baştopçu Kocaeli
Hasan Angı Konya
Hasan Fehmi Kinay Kütahya
Recai Berber Manisa
Süleyman Çelebi Mardin
Ali Er Mersin
Kadir Tıngıroğlu Sinop
Mehmet Mustafa Açıkalın Sivas
Osman Demir Tokat
Kerem Altun Van
İlhan Evcin Yalova

Cumhuriyet Halk Partisi (7)
Adı ve Soyadı Seçim
Bölgesi
Osman Kaptan Antalya
Esfender Korkmaz İstanbul
Bülent Baratalı İzmir
Ferit Mevlüt Aslanoğlu Malatya
Gürol Ergin Muğla
Faik Öztrak Tekirdağ
M. Akif Hamzaçebi Trabzon
Milliyetçi Hareket Partisi (5)
Adı ve Soyadı Seçim
Bölgesi
Mehmet Günal Antalya
Emin Haluk Ayhan Denizli
Mustafa Kalaycı Konya
Erkan Akçay Manisa
Münir Kutluata Sakarya

Demokratik Toplum Partisi (2)
Adı ve Soyadı Seçim
Bölgesi
Osman Özçelik Siirt
Hasip Kaplan Şırnak

BAŞKAN – Oylarınıza sunuyorum: Kabul edenler… Kabul etmeyenler…
Kabul edilmiştir.

Kamu İktisadi Teşebbüsleri Komisyonu Üyelikleri Aday Listesi
Üye Sayısı (35)

Adalet ve Kalkınma Partisi (22)

Adı ve Soyadı Seçim
Bölgesi
Abdulkerim Aydemir Ağrı
Ayşe Akbaş Balıkesir
Mehmet Cemal Öztaylan Balıkesir
Fahrettin Poyraz Bilecik
Vahit Kiler Bitlis
Yüksel Coşkunyürek Bolu
Hayrettin Çakmak Bursa
Tahir Öztürk Elazığ
Faruk Septioğlu Elazığ
Muhyettin Aksak Erzurum
Saadettin Aydın Erzurum
Mehmet Erdoğan Gaziantep
Ünal Kacır İstanbul
Cumhur Ünal Karabük
Mustafa Kabakcı Konya
Hüsnü Ordu Kütahya
Medeni Yılmaz Muş
Ayhan Yılmaz Ordu
Fatih Öztürk Samsun
Ahmet Yeni Samsun
Dilek Yüksel Tokat
Polat Türkmen Zonguldak

Cumhuriyet Halk Partisi (6)
Adı ve Soyadı Seçim
Bölgesi
Hüseyin Ünsal Amasya
Ergün Aydoğan Balıkesir
Abdullah Özer Bursa
Akif Ekici Gaziantep
Gökhan Durgun Hatay
Ali Koçal Zonguldak

Milliyetçi Hareket Partisi (5)
Adı ve Soyadı Seçim
Bölgesi
Hüseyin Yıldız Antalya
Ali Uzunırmak Aydın
Necati Özensoy Bursa
Mehmet Serdaroğlu Kastamonu
Kadir Ural Mersin

Demokratik Toplum Partisi
(1)
Adı ve Soyadı Seçim
Bölgesi
M. Nuri Yaman Muş

Bağımsız (1)
Adı ve Soyadı Seçim
Bölgesi
Hüseyin Mert İstanbul

BAŞKAN – Oylarınıza sunuyorum: Kabul edenler... Kabul etmeyenler…
Kabul edilmiştir. 
İnsan Haklarını İnceleme Komisyonu Üyelikleri Aday Listesi 
Üye Sayısı (23)

Adalet ve Kalkınma Partisi (14)
Adı ve Soyadı  Seçim
Bölgesi 
Ahmet Koca Afyonkarahisar 
Kâzım Ataoğlu Bingöl 
Mehmet Emin Tutan Bursa

Murat Yıldırım Çorum

Mithat Ekici Denizli

Abdurrahman Kurt Diyarbakır 
Mustafa Ataş İstanbul

Edibe Sözen İstanbul

Erdal Kalkan İzmir

Ahmet Gökhan Sarıçam Kırklareli

Kerim Özkul Konya 
Mehmet Zafer Üskül Mersin 
Cemal Yılmaz Demir Samsun

Zeyid Aslan Tokat 
Cumhuriyet Halk Partisi (4) 
Adı ve Soyadı  Seçim
Bölgesi 
Ali Rıza Ertemür Denizli 
Çetin Soysal İstanbul 
Ahmet Ersin İzmir

Malik Ecder Özdemir Sivas 

Milliyetçi Hareket Partisi (3) 
Adı ve Soyadı  Seçim
Bölgesi 
Şenol Bal İzmir

Gürcan Dağdaş Kars 
Mehmet Ekici Yozgat


Demokratik Toplum Partisi (1) 
Adı ve Soyadı  Seçim
Bölgesi 
Akın Birdal  Diyarbakır 

BAŞKAN – Oylarınıza sunuyorum: Kabul edenler... Kabul etmeyenler…
Kabul edilmiştir. 
Sayın milletvekilleri, komisyonların toplanarak İç Tüzük’ün
24’üncü maddesine göre başkan, başkan vekili, sözcü ve kâtiplerini seçmeleri
gerekmektedir. Bu nedenle, Adalet Komisyonunun 14 Ekim 2009
Çarşamba günü (bugün) saat 15.45’te; Anayasa; Millî Savunma; İçişleri;
Dışişleri; Tarım, Orman ve Köyişleri; Çevre ve Kamu
İktisadi Teşebbüsleri komisyonları 14 Ekim 2009 Çarşamba günü (bugün) saat
17.30’da; Millî Eğitim, Kültür, Gençlik ve Spor; Bayındırlık, İmar, Ulaştırma
ve Turizm; Sağlık, Aile, Çalışma ve Sosyal İşler; Sanayi, Ticaret, Enerji,
Tabii Kaynaklar, Bilgi ve Teknoloji komisyonları 14 Ekim 2009 Çarşamba günü
(bugün) saat 18.30’da kendi toplantı salonlarında; Dilekçe Komisyonu ise 14
Ekim 2009 Çarşamba günü (bugün) saat 17.30’da İnsan Haklarını İnceleme
Komisyonunun toplantı salonunda toplanacaklardır. Komisyonların toplantı
gün ve saatleri ayrıca plazma ekrandan ilan edilecektir. 
Plan ve Bütçe Komisyonu ile İnsan Haklarını İnceleme Komisyonu
için çağrı bağımsız adayların seçimi tamamlandıktan sonra yapılacaktır. 
Sayın Kahya, söz talebiniz var, buyurun. 
ABDÜLHADİ KAHYA (Hatay) – Sayın Başkanım,
az önceki gündem dışı söz alınması sırasında, oturduğum yerde, tutanaklarda
gördüğüm üzere, şahsıma hiç de hak etmediğim şekilde sataşma olduğunu
görüyorum. Bu konuyla ilgili İç Tüzük’ün 69’uncu maddesine göre söz talebim
vardır. 
BAŞKAN – Sayın Kahya, talebinizi yerine
getiremiyorum. Çünkü sataşma olduğunu iddia ettiğiniz birleşimi kapattım. Aynı
birleşimde söz istemeniz gerekir. 
Teşekkür ediyorum. 
KAMER GENÇ (Tunceli) – Birleşim değil Sayın Başkan, oturum. 
BAŞKAN – Sayın milletvekilleri, Plan ve Bütçe Komisyonu ve İnsan
Haklarını İnceleme Komisyonunda grubu bulunmayan siyasi partiler ile bağımsız
milletvekillerine düşen 1’er üyelik için seçim yapacağız. Bu komisyonlara üye
olmak için 1’den fazla aday başvurduğunda, seçim, basılı oy pusulalarıyla
yapılacaktır. 
İlk olarak Plan ve Bütçe Komisyonu için seçim yapacağız. 
2.- Plan ve Bütçe Komisyonu
Bağımsız üyeliğine seçim
BAŞKAN – Komisyon üyeliği için aday olan sayın milletvekillerinin
adlarını okuyorum: Harun Öztürk, İzmir Milletvekili;
Kamer Genç, Tunceli Milletvekili. 
Okunan adayların isimleri liste hâlinde bastırılmıştır. 
Seçimin ne şekilde yapılacağını arz ediyorum:
Komisyon ve hükûmet sıralarında
yer alan kâtip üyelerden komisyon sırasındaki kâtip üyelerden biri Adana’dan başlayarak
İstanbul’a kadar (İstanbul dâhil), hükûmet
sırasındaki kâtip üyelerden biri ise İzmir’den başlayarak Zonguldak’a kadar
(Zonguldak dâhil) adı okunan milletvekiline bir oy pusulası verecek, komisyon
ve hükûmet sıralarındaki diğer kâtip üyeler ise milletvekilinin
adını defterden işaretleyecektir.
Oyunu kullanacak sayın milletvekili oy pusulasında adı yazılı
adaylardan hangisine oy verecekse o adayın adının önündeki kutucuğu çarpı
işaretleriyle işaretleyip oy pusulasını Başkanlık Divanı kürsüsünün önüne
konulan oy kutusuna atacaktır. Birden fazla adayın işaretlendiği oy pusulaları
geçersiz sayılacaktır.
Sayın kâtip üyelerin yerlerini almalarını rica ediyorum. 
Sayın milletvekilleri, oylamanın sayım ve dökümü için ad çekmek
suretiyle 5 kişilik bir tasnif komisyonu tespit ediyorum:
Fatma Nur Serter, İstanbul
Milletvekilli? Yok.
Mustafa Elitaş, Kayseri Milletvekili?
Burada.
KAMER GENÇ (Tunceli) – Taraflı hareket eder, kabul etmiyorum.
MUSTAFA ELİTAŞ (Kayseri) – Sayın Başkan, benim adaylığıma itiraz
var.
BAŞKAN – Sayın Genç’in itirazı kabul edilmiyor.
Mustafa Özbayrak, Kırıkkale
Milletvekili? 
Sadık Badak, Antalya Milletvekili? Yok.
Muharrem İnce, Yalova Milletvekili? Sayın İnce yok.
Cemal Kaya, Ağrı Milletvekili? Sayın Kaya yok.
Mehmet Tunçak, Bursa Milletvekili? Sayın
Tunçak yok.
İdris Güllüce, İstanbul Milletvekili? Sayın Güllüce yok.
Muharrem Candan, Konya Milletvekili? Sayın Candan yok.
Mevlüt Çavuşoğlu, Antalya Milletvekili? Sayın Çavuşoğlu
yok. 
Akif Hamzaçebi, Trabzon Milletvekili?
Sayın Hamzaçebi yok. 
Mehmet Hanifi Alır, Ağrı Milletvekili?
Sayın Alır yok. 
Hamit Geylani, Hakkâri Milletvekili?
Sayın Geylani burada. 
Ali Osman Sali, Balıkesir Milletvekili?
Yok. 
Enis Tütüncü, Tekirdağ Milletvekili? Sayın Tütüncü yok. 
Kemalettin Göktaş, Trabzon Milletvekili? 
İlknur İnceöz, Aksaray Milletvekili?
Sayın İnceöz yok. 
Nevingaye Erbatur, Adana Milletvekili? Sayın Erbatur
yok. 
Canan Arıtman, İzmir Milletvekili? Sayın Arıtman burada. 
İbrahim Kavaz, Erzurum Milletvekili?
Sayın Kavaz yok. 
Selçuk Ayhan, İzmir Milletvekili? Sayın Ayhan yok. 
Tacidar Seyhan, Adana
Milletvekili? Sayın Seyhan yok. 
Ayşe Jale Ağırbaş, İstanbul
Milletvekili? Sayın Ağırbaş burada.
Sebahat Tuncel, İstanbul Milletvekili?
Yok.
Necdet Budak, Edirne Milletvekili? Sayın Budak burada.
Sayın Geylani’nin 15.45’te komisyon
toplantısı var, dolayısıyla yerine çekiyoruz.
Abdurrezzak Erten, İzmir
Milletvekili? Yok.
Tansel Barış, Kırklareli Milletvekili? Sayın Barış burada.
Sayın milletvekilleri, Tasnif Komisyonuna seçilen üyeler oylama
işlemi bittikten sonra komisyon sıralarındaki yerlerini alacaklardır.
Oylamaya Adana ilinden başlıyoruz.
(Oylar toplandı)
BAŞKAN – Oyunu kullanmayan sayın üye var mı? Yok. 
Oy kullanma işlemi tamamlanmıştır.
Oy kutuları kaldırılsın. 
Tasnif Komisyonu yerini alsın.
(Oyların ayrımı yapıldı)
BAŞKAN – Sayın milletvekilleri, Tasnif Komisyonu tutanağı
gelmiştir, okutuyorum.
Türkiye Büyük Millet Meclisi Başkanlığına
Plan ve Bütçe Komisyonunda grubu bulunmayan veya bağımsız
milletvekillerine düşen bir üyelik için yapılan seçime 278 üye katılmış,
kullanılan oyların dağılımı aşağıda gösterilmiştir.
Saygıyla arz olunur.
Tasnif Komisyonu






Üye


Üye


Üye







Mustafa Elitaş


Canan Arıtman


Ayşe Jale Ağırbaş







Kayseri


İzmir


İstanbul







Üye





Üye







Necdet Budak





Tansel Barış







Edirne





Kırklareli



Harun Öztürk İzmir 225
Kamer Genç Tunceli 40
Boş 8
Geçersiz 5
Toplam 278
BAŞKAN - Bu sonuca göre, Plan ve Bütçe Komisyonunda grubu
bulunmayan ve bağımsız milletvekiline düşen 1 üyeliğe İzmir Milletvekili Sayın
Harun Öztürk seçilmiş bulunmaktadır.
Sayın milletvekilleri, Plan ve Bütçe Komisyonu, İç Tüzük’ün
24’üncü maddesine göre başkan, başkan vekili, sözcü ve kâtibini seçmesi için 14
Ekim 2009 Çarşamba günü (bugün) saat 18.30’da kendi toplantı salonunda
toplanacaktır.
Ayrıca, daha önce Kamu İktisadi Teşebbüsleri Komisyonu için 17.30
olarak ilan edilen toplantı saati 18.00 olarak değiştirilmiştir.
Komisyonun toplantı gün ve saati ayrıca plazma ekranda ilan
edilecektir.
Şimdi, İnsan Haklarını İnceleme Komisyonu için seçim yapacağız.
3.- İnsan Haklarını İnceleme
Komisyonu Bağımsız üyeliğine seçim
BAŞKAN - Komisyon üyeliğine aday olan sayın milletvekillerinin
adlarını okuyorum: Ayşe Jale Ağırbaş, İstanbul
Milletvekili; Ahmet Tan, İstanbul Milletvekili; Kamer Genç, Tunceli
Milletvekili. 
Okunan adayların isimleri liste hâlinde bastırılmıştır. 
Seçimin ne şekilde yapılacağını arz ediyorum:
Komisyon ve hükûmet sıralarında
yer alan kâtip üyelerden, komisyon sırasındaki kâtip üyelerden biri Adana’dan
başlayarak İstanbul’a kadar (İstanbul dâhil), hükûmet
sırasındaki kâtip üyelerden biri de İzmir’den başlayarak Zonguldak’a kadar
(Zonguldak dâhil) adı okunan milletvekiline bir oy pusulası verecek, komisyon
ve hükûmet sıralarındaki diğer kâtip üyeler ise
milletvekillerinin adını defterden işaretleyeceklerdir.
Oyunu kullanacak sayın milletvekili oy pusulasında adı yazılı
adaylardan hangisine oy verecekse o adayın adının önündeki kutucuğu çarpı
işaretiyle işaretleyip oy pusulasını Başkanlık Divanı kürsüsünün önüne konulan
oy kutusuna atacaktır. Birden fazla adayın işaretlendiği oy pusulaları geçersiz
sayılacaktır.
Sayın kâtip üyelerin yerlerini almalarını rica ediyorum. 
Sayın milletvekilleri, oylamanın sayım ve dökümü için ad çekmek
suretiyle 5 kişilik tasnif komisyonu tespit edeceğiz.
Tasnif Komisyonuna seçilen üyeler oylama işlemi bittikten sonra
komisyon sıralarındaki yerlerini alacaklardır. 
Ahmet Duran Bulut, Balıkesir Milletvekili? Sayın Bulut yok. 
Hüseyin Tayfun İçli, Eskişehir Milletvekili? Sayın İçli yok. 
Osman Kaptan, Antalya Milletvekili? Sayın Kaptan burada. 
İdris Güllüce, İstanbul Milletvekili? Sayın Güllüce burada.
Mehmet Şandır, Mersin Milletvekili? Sayın Şandır yok. 
Mehmet Durdu Kastal, Osmaniye
Milletvekili? Sayın Kastal yok. 
Hasan Macit, İstanbul Milletvekili? Sayın Macit yok. 
Süleyman Turan Çirkin, Hatay Milletvekili? Yok. 
Oktay Vural, İzmir Milletvekili? Yok. 
İbrahim Halil Mazıcıoğlu, Gaziantep
Milletvekili? Sayın Mazıcıoğlu yok. 
Yaşar Karayel, Kayseri Milletvekili? Yok. 
Mithat Melen, İstanbul Milletvekili? Yok. 
Kerim Özkul, Konya Milletvekili? Yok. 
Mustafa Çetin, Uşak Milletvekili? Burada.
Safiye Seymenoğlu, Trabzon Milletvekili?
Yok. 
Osman Aslan, Diyarbakır Milletvekili? Yok. 
Tevfik Ziyaeddin Akbulut? Sayın Akbulut
yok. 
Ahmet Tan, İstanbul Milletvekili, aday.
Asım Aykan, Trabzon Milletvekili? Burada
Sayın Aykan.
Vahap Seçer, Mersin
Milletvekili? Yok.
Hüseyin Mert, İstanbul Milletvekili? Burada Sayın Mert.
Sayın Kaptan, Sayın Güllüce, Sayın Aykan,
Sayın Çetin ve Sayın Mert, lütfen yerlerinizi alınız. 
Oylamaya Adana ilinden başlıyoruz.
(Oylar toplandı)
BAŞKAN - Oyunu kullanmayan sayın üye var mı? Yok.
Oy kullanma işlemi tamamlanmıştır.
Oy kutuları kaldırılsın.
(Oyların ayrımı yapıldı)
BAŞKAN – Sayın milletvekilleri, Tasnif Komisyonu tutanağı
gelmiştir, okuyorum:
“Türkiye Büyük Millet Meclisi Başkanlığına
İnsan Haklarını İnceleme Komisyonunda grubu bulunmayan veya
bağımsız milletvekillerine düşen bir üyelik için yapılan seçime 268 üye
katılmış, kullanılan oyların dağılımı aşağıda gösterilmiştir.
Saygıyla arz olunur.
Tasnif Komisyonu






Üye


Üye


Üye







Osman Kaptan


İdris Güllüce


Mustafa Çetin







Antalya


İstanbul


Uşak







Üye


Üye










Asım Aykan


Hüseyin Mert










Trabzon


İstanbul







Ayşe Jale Ağırbaş, İstanbul Milletvekili : 129
Ahmet Tan, İstanbul Milletvekili : 120
Kamer Genç, Tunceli Milletvekili :  14
Boş :  4
Geçersiz :  1
Toplam :
 268”
Bu sonuca göre, karar yeter sayısı olmadığı için seçim
tekrarlanacaktır.
Sayın milletvekilleri, İnsan Haklarını İnceleme Komisyonu, İç
Tüzük’ün 24’üncü maddesine göre başkan, başkan vekili, sözcü ve kâtibini
seçmesi için 14 Ekim 2009 Çarşamba günü (bugün) saat 18.30’da kendi toplantı
salonunda toplanacaktır.
Komisyonun toplantı gün ve saati ayrıca plazma ekranda ilan
edilecektir.
Sayın milletvekilleri, Adalet Komisyonu Geçici Başkanının bir
tezkeresi vardır, okutuyorum:
V.- BAŞKANLIĞIN GENEL KURULA
SUNUŞLARI (Devam)
A) Tezkereler (Devam)
2.- Adalet Komisyonu Geçici
Başkanlığının, başkan, başkan vekili, sözcü ve kâtip üye seçimini yaptığına
ilişkin tezkeresi (3/960)
Türkiye Büyük Millet Meclisi Başkanlığına
Türkiye Büyük Millet Meclisi Adalet Komisyonu; Başkan,
Başkanvekili, Sözcü ve Kâtip seçimi için 14/10/2009
Çarşamba günü saat 15.45’te toplanmış ve kullanılan 18 adet oy pusulasının
tasnifi sonucu, aşağıda adları ve soyadları yazılı üyeler karşılarında
gösterilen oyu alarak, İçtüzüğün 24 üncü maddesi gereğince Başkan,
Başkanvekili, Sözcü ve Kâtip seçilmişlerdir. 
Saygıyla arz olunur.
 Rahmi
Güner
 Ordu
 Adalet
Komisyonu Geçici Başkanı
Başkan: Ahmet İyimaya Ankara
Milletvekili (14) Oy
Başkanvekili: Hakkı
Köylü Kastamonu Milletvekili  (14) Oy
Sözcü:  Ali Öztürk  Konya
Milletvekili  (14) Oy 
Kâtip: İlknur
İnceöz  Aksaray
Milletvekili  (14) Oy
BAŞKAN – Bilgilerinize sunulmuştur.
VII.- SEÇİMLER (Devam)
B) Komisyonlarda Açık Bulunan Üyeliklere Seçim
1.- (10/333, 334, 335) esas
numaralı Meclis Araştırması Komisyonunda açık bulunan üyeliğe seçim
BAŞKAN - Sayın milletvekilleri, Sivas Milletvekili ve Büyük
Birlik Partisi Genel Başkanı Muhsin Yazıcıoğlu ve 5
kişinin hayatını kaybettiği helikopter kazası ve kurtarma çalışmalarının tüm
yönleriyle araştırılarak benzer durumların yaşanmaması için alınması gereken
önlemlerin belirlenmesi amacıyla kurulan (10/333, 334, 335) esas numaralı
Meclis Araştırması Komisyonunda boşalan ve Adalet ve Kalkınma Partisi Grubuna
düşen 1 üyelik için Konya Milletvekili Mustafa Kabakçı aday gösterilmiştir. 
Oylarınıza sunuyorum: Kabul edenler… Kabul etmeyenler… Kabul
edilmiştir.
On dakika ara veriyorum.
Kapanma Saati: 16.46


ÜÇÜNCÜ OTURUM
Açılma Saati: 17.08
BAŞKAN: Başkan Vekili Sadık YAKUT
KÂTİP ÜYELER: Bayram ÖZÇELİK
(Burdur), Fatih METİN (Bolu)
BAŞKAN – Sayın milletvekilleri, Türkiye Büyük Millet Meclisinin
6’ncı Birleşiminin Üçüncü Oturumunu açıyorum.
A) Komisyonlara Üye Seçimi (Devam)
3.- İnsan Haklarını İnceleme
Komisyonu Bağımsız üyeliğine seçim (Devam)
BAŞKAN – Şimdi, İnsan Haklarını İnceleme Komisyonunda bağımsız
veya grubu bulunmayanlara düşen 1 üyelik için tekrar seçim yapacağız.
Komisyon üyeliğine aday olan sayın milletvekillerinin adlarını
okuyorum: Ayşe Jale Ağırbaş, İstanbul Milletvekili;
Ahmet Tan, İstanbul Milletvekili; Kamer Genç, Tunceli Milletvekili.
Okunan adayların isimleri liste hâlinde bastırılmıştır.
Seçimin ne şekilde yapılacağını arz ediyorum.
Komisyon ve hükûmet sıralarında
yer alan kâtip üyelerden komisyon sırasındaki kâtip üyelerden biri Adana’dan
başlayarak İstanbul’a kadar (İstanbul dâhil), hükûmet
sırasındaki kâtip üyelerden biri ise İzmir’den başlayarak Zonguldak’a kadar
(Zonguldak dâhil) adı okunan milletvekiline bir oy pusulası verecek, komisyon
ve hükûmet sıralarındaki diğer kâtip üyeler ise
milletvekilinin adını defterden işaretleyecektir.
Oyunu kullanacak sayın milletvekili oy pusulasında adı yazılı
adaylardan hangisine oy verecekse o adayın adının önündeki kutucuğu çarpı
işaretleriyle işaretleyip oy pusulasını Başkanlık Divanı kürsüsünün önüne
konulan oy kutusuna atacaktır. Birden fazla adayın işaretlendiği oy pusulaları
geçersiz sayılacaktır.
Sayın kâtip üyelerin yerlerini almalarını rica ediyorum. 
Sayın milletvekilleri, oylamanın sayım ve dökümü için, ad çekmek
suretiyle 5 kişilik bir tasnif komisyonu tespit ediyorum:
Mustafa Enöz, Manisa Milletvekili? Yok. 
Osman Çakır, Samsun Milletvekili? Yok. 
Sebahattin Karakelle, Erzincan Milletvekili? Yok.
Hasan Erçelebi, Denizli Milletvekili?
Burada. 
Ali Rıza Öztürk, Mersin Milletvekili?
Yok.
Fuat Bol, İstanbul Milletvekili? Yok. 
Muhyettin Aksak, Erzurum
Milletvekili? Yok. 
Mahmut Esat Güven, Kars Milletvekili? Yok. 
Ahmet Aydoğmuş, Çorum Milletvekili?
Sayın Aydoğmuş burada. 
Ayşe Nur Bahçekapılı, İstanbul Milletvekili? Yok. 
Atilla Koç, Aydın Milletvekili? Yok.
Sabahattin Cevheri, Şanlıurfa Milletvekili? Burada. 
Muharrem Varlı, Adana Milletvekili? Yok.
Edip Uğur, Balıkesir Milletvekili? Yok.
Nurettin Akman, Çankırı Milletvekili? Yok.
Süleyman Çelebi, Mardin Milletvekili? Yok.
Feyzi İşbaşaran, Elâzığ Milletvekili?
Yok.
Mehmet Müezzinoğlu, İstanbul
Milletvekili? Yok.
Erdal Kalkan, İzmir Milletvekili? Yok.
Ahmet Aydın, Adıyaman Milletvekili? Yok.
Ahmet Büyükakkaşlar, Konya Milletvekili?
Yok.
Ali Koyuncu, Bursa Milletvekili? Yok.
Metin Kaşıkoğlu, Düzce Milletvekili?
Yok.
Mehmet Akif Paksoy, Kahramanmaraş
Milletvekili? Burada.
Birgen Keleş, İstanbul Milletvekili? Sayın Keleş burada.
5 kişi tamamlanmıştır.
Sayın milletvekilleri, Tasnif Komisyonuna seçilen üyeler oylama
işlemi bittikten sonra komisyon sıralarındaki yerlerini alacaklardır.
Oylamaya Adana ilinden başlıyoruz.
(Oylar toplandı)
BAŞKAN – Oyunu kullanmayan sayın üye var mı? Yok.
Oy kullanma işlemi tamamlanmıştır.
Oy kutuları kaldırılsın lütfen. 
Tasnif Komisyonuna seçilen sayın üyeler lütfen yerlerine
geçsinler.
Sayın Paksoy, toplantınız varsa sizin
yerinize bir kura çekebiliriz. 
MEHMET AKİF PAKSOY (Kahramanmaraş) – 17.30’da toplantımız var.
Yerime Reşat Doğru…
BAŞKAN – Necla Arat, İstanbul Milletvekili? Burada. 
Buyurun Sayın Arat. 
Sayın Erçelebi, Sayın Ahmet Aydoğmuş, Sayın Sabahattin Cevheri, Sayın Birgen Keleş;
buyurun. 
(Oyların ayrımı yapıldı)
BAŞKAN – Sayın milletvekilleri, Tasnif Komisyonu tutanağı
gelmiştir, okuyorum:
“Türkiye Büyük Millet Meclisi Başkanlığına
İnsan Haklarını İnceleme Komisyonunda grubu bulunmayan veya
bağımsız milletvekiline düşen bir üyelik için yapılan ikinci tur seçime 272 üye
katılmış, kullanılan oyların dağılımı aşağıda gösterilmiştir.
Saygıyla arz olunur.
Tasnif Komisyonu






Üye





Üye





Üye










Hasan Erçelebi





Ahmet Aydoğmuş





Sabahattin Cevheri










Denizli





Çorum





Şanlıurfa













Üye





Üye
















Necla Arat





Birgen Keleş
















İstanbul





İstanbul









Ayşe Jale Ağırbaş, İstanbul Milletvekili :177
Ahmet Tan, İstanbul Milletvekili  :
89
Kamer Genç, Tunceli Milletvekili : 4
Boş : 2
Toplam  : 272”
Bu sonuca göre, İnsan Haklarını İnceleme Komisyonunda grubu
bulunmayan veya bağımsız milletvekiline düşen bir üyeliğe İstanbul Milletvekili Sayın Ayşe Jale Ağırbaş seçilmiş bulunmaktadır. (Alkışlar) 
Gündemin “Sözlü Sorular” kısmına geçiyoruz. 
VIII.- SÖZLÜ SORULAR VE CEVAPLARI
1.- Tokat Milletvekili Reşat
Doğru’nun, Merkezi Uzlaşma Komisyonuna yapılan müracaatlara ilişkin Maliye
Bakanından sözlü soru önergesi (6/544)
BAŞKAN – Soruyu cevaplandıracak Sayın Bakan? Yok. 
Sorunun görüşülmesi ertelenmiştir. 
2.- Kütahya Milletvekili Alim Işık’ın, şeker ithalatına ve kaçakçılığına ilişkin
Devlet Bakanı Mehmet Zafer Çağlayan’dan sözlü soru önergesi (6/568)
BAŞKAN – Soruyu cevaplandıracak Sayın Bakan? Yok. 
Sorunun görüşülmesi ertelenmiştir.
3.- İstanbul Milletvekili Sacid Yıldız’ın, engellilerin ağız ve diş sağlığı
sorunlarına ilişkin Devlet Bakanı Selma Aliye Kavaf’tan sözlü soru önergesi
(6/576)
BAŞKAN – Soruyu cevaplandıracak Sayın Bakan? Yok.
Ertelenmiştir. 
K. KEMAL ANADOL (İzmir) – Gelmiyoruz desinler de biz de
uğraşmayalım efendim. 4 tane bakan yok.
BAŞKAN – Sayın Anadol, lütfen biraz
sabredin, gelecek.
4.- Gaziantep Milletvekili Akif Ekici’nin, Millî Takım Teknik Direktörünün ücretinin
vergilendirilmesine ilişkin Devlet Bakanı Faruk Nafız
Özak’tan sözlü soru önergesi (6/621)
BAŞKAN – Soruyu cevaplandıracak Sayın Bakan? Yok.
Ertelenmiştir. 
5.- Tokat Milletvekili Reşat
Doğru’nun, dünya zenginleri listesindeki kişilerin vergi borcu olup olmadığına
ilişkin Maliye Bakanından sözlü soru önergesi (6/646)
BAŞKAN – Soruyu cevaplandıracak Sayın Maliye Bakanı? Yok.
Ertelenmiştir. 
6.- Karaman Milletvekili Hasan Çalış’ın, çiftçilerin ekonomik durumuna ilişkin sözlü soru
önergesi (6/649) ve Tarım ve Köyişleri Bakanı Mehmet
Mehdi Eker’in cevabı
7.- Karaman Milletvekili Hasan Çalış’ın, doğrudan gelir desteğine ve ürün desteklemelerine
ilişkin sözlü soru önergesi (6/651) ve Tarım ve Köyişleri
Bakanı Mehmet Mehdi Eker’in cevabı
8.- Karaman Milletvekili Hasan Çalış’ın, elma üreticilerinin kayıt usulüne ilişkin sözlü
soru önergesi (6/676) ve Tarım ve Köyişleri Bakanı
Mehmet Mehdi Eker’in cevabı
9.- Ordu Milletvekili Rıdvan
Yalçın’ın, Ordu’da dondan zarar gören fındık üreticilerine ilişkin sözlü soru
önergesi (6/699) ve Tarım ve Köyişleri Bakanı Mehmet
Mehdi Eker’in cevabı
10.- Gaziantep Milletvekili Yaşar Ağyüz’ün, kuraklıktan etkilenen üreticilerin
desteklenmesine ilişkin Tarım ve Köyişleri Bakanından
sözlü soru önergesi (6/708) Cevaplanmadı
11.- Tokat Milletvekili Reşat
Doğru’nun, Tarım Kredi Kooperatifine borcu olan çiftçilere ilişkin Tarım ve Köyişleri Bakanından sözlü soru önergesi (6/744)
Cevaplanmadı
12.- Tokat Milletvekili Reşat
Doğru’nun, girdi desteklemelerine ilişkin sözlü soru önergesi (6/833) ve Tarım
ve Köyişleri Bakanı Mehmet Mehdi Eker’in
cevabı
13.- Tokat Milletvekili Reşat
Doğru’nun, yeme-içme yerlerinin denetimlerine ilişkin Tarım ve Köyişleri Bakanından sözlü soru önergesi (6/839)
Cevaplanmadı
14.- Tokat Milletvekili Reşat
Doğru’nun, hayvancılıkta kaba yem sıkıntısı riskine ilişkin Tarım ve Köyişleri Bakanından sözlü soru önergesi (6/844)
Cevaplanmadı
15.- Manisa Milletvekili Mustafa Enöz’ün, tarımsal proje hibelerinin kullanımına ilişkin
sözlü soru önergesi (6/877) ve Tarım ve Köyişleri
Bakanı Mehmet Mehdi Eker’in cevabı
16.- Karaman Milletvekili Hasan Çalış’ın, kuraklıktan etkilenen illere mazot ve gübre
desteğine ilişkin Tarım ve Köyişleri Bakanından sözlü
soru önergesi (6/901) Cevaplanmadı
17.- Karaman Milletvekili Hasan Çalış’ın, tarım sektöründeki olumsuz gelişmelere ilişkin
sözlü soru önergesi (6/904) ve Tarım ve Köyişleri
Bakanı Mehmet Mehdi Eker’in cevabı
18.- Karaman Milletvekili Hasan Çalış’ın, kaçak etlere ilişkin Tarım ve Köyişleri
Bakanından sözlü soru önergesi (6/926) Cevaplanmadı
19.- Gaziantep Milletvekili Yaşar Ağyüz’ün, kuraklıkla ilgili kararnamenin uygulamasına
ilişkin Tarım ve Köyişleri Bakanından sözlü soru
önergesi (6/1033) Cevaplanmadı
20.- Adıyaman Milletvekili Şevket
Köse’nin, kuraklık tespit çalışmalarına ve ödemelere ilişkin Tarım ve Köyişleri Bakanından sözlü soru önergesi (6/1042)
Cevaplanmadı
21.- Malatya Milletvekili Ferit Mevlüt Aslanoğlu’nun, çiftçilerin
kuraklık zararlarının ödenmesine ilişkin Tarım ve Köyişleri
Bakanından sözlü soru önergesi (6/1044) Cevaplanmadı
22.- Tokat Milletvekili Reşat
Doğru’nun, yağlı tohum ithalatına ve yağlı tohumların desteklenmesine ilişkin
sözlü soru önergesi (6/1052) ve Tarım ve Köyişleri
Bakanı Mehmet Mehdi Eker’in cevabı
23.- Tokat Milletvekili Reşat
Doğru’nun, kayıt dışı gıda üretiminin denetimine ilişkin Tarım ve Köyişleri Bakanından sözlü soru önergesi (6/1055) Cevaplanmadı
24.- Tokat Milletvekili Reşat
Doğru’nun, suni bal üretiminin denetimine ilişkin Tarım ve Köyişleri
Bakanından sözlü soru önergesi (6/1056) Cevaplanmadı
25.- Tokat Milletvekili Reşat
Doğru’nun, Türk Gıda Kodeksi hazırlanıp hazırlanmadığına ilişkin Tarım ve Köyişleri Bakanından sözlü soru önergesi (6/1057)
Cevaplanmadı
26.- Karaman Milletvekili Hasan Çalış’ın, Karaman’daki elma üreticilerinin desteklenmesine
ilişkin sözlü soru önergesi (6/1061) ve Tarım ve Köyişleri
Bakanı Mehmet Mehdi Eker’in cevabı
27.- Niğde Milletvekili Mümin
İnan’ın, kefaletinden dolayı icra takibine uğrayan, kooperatif üyesi çiftçilere
ilişkin Tarım ve Köyişleri Bakanından sözlü soru
önergesi (6/1071) Cevaplanmadı
28.- Niğde Milletvekili Mümin
İnan’ın, bazı et ürünlerinin ve ithal gıdaların denetimine ilişkin Tarım ve Köyişleri Bakanından sözlü soru önergesi (6/1079)
Cevaplanmadı
29.- Niğde Milletvekili Mümin
İnan’ın, yeni desteklemelerin planlamasına ilişkin sözlü soru önergesi (6/1085)
ve Tarım ve Köyişleri Bakanı Mehmet Mehdi Eker’in cevabı
30.- Gaziantep Milletvekili Hasan
Özdemir’in, Gaziantep’te tarımın geliştirilmesine yönelik projelere ilişkin
Tarım ve Köyişleri Bakanından sözlü soru önergesi
(6/1094) Cevaplanmadı
31.- Karaman Milletvekili Hasan Çalış’ın, hazır kıyma satışına ilişkin Tarım ve Köyişleri Bakanından sözlü soru önergesi (6/1115)
Cevaplanmadı
32.- Adana Milletvekili Kürşat
Atılgan’ın, üreticilerin kredi sorununa ilişkin Tarım ve Köyişleri
Bakanından sözlü soru önergesi (6/1124) Cevaplanmadı
33.- Mersin Milletvekili Akif
Akkuş’un, Mersin’deki kırsal kalkınma hibe ödemelerine ilişkin sözlü soru
önergesi (6/1178) ve Tarım ve Köyişleri Bakanı Mehmet
Mehdi Eker’in cevabı
34.- Gaziantep Milletvekili Hasan
Özdemir’in, tarımsal planlamaya ilişkin sözlü soru önergesi (6/1198) ve Tarım
ve Köyişleri Bakanı Mehmet Mehdi Eker’in
cevabı
35.- Tunceli Milletvekili Kamer
Genç’in, besi kredilerine ilişkin Tarım ve Köyişleri
Bakanından sözlü soru önergesi (6/1225) Cevaplanmadı
36.- Malatya Milletvekili Ferit Mevlüt Aslanoğlu’nun, Malatya
çiftçisine ödenecek fidan destek primlerine ilişkin sözlü soru önergesi
(6/1240) ve Tarım ve Köyişleri Bakanı Mehmet Mehdi Eker’in cevabı
37.- Karaman Milletvekili Hasan Çalış’ın, elma ihracatının desteklenmesine ilişkin sözlü
soru önergesi (6/1256) ve Tarım ve Köyişleri Bakanı
Mehmet Mehdi Eker’in cevabı
38.- Gaziantep Milletvekili Hasan
Özdemir’in, Gaziantep’te hayvancılıktaki sorunlara ilişkin sözlü soru önergesi
(6/1354) ve Tarım ve Köyişleri Bakanı Mehmet Mehdi Eker’in cevabı
39.- Malatya Milletvekili Ferit Mevlüt Aslanoğlu’nun, tarım
ürünlerinin mevsimsel özellikler dikkate alınarak sigortalanmasına ilişkin
sözlü soru önergesi (6/1358) ve Tarım ve Köyişleri
Bakanı Mehmet Mehdi Eker’in cevabı
40.- Gaziantep Milletvekili Hasan
Özdemir’in, Gaziantep’teki tarımsal desteklemelere ilişkin sözlü soru önergesi
(6/1372) ve Tarım ve Köyişleri Bakanı Mehmet Mehdi Eker’in cevabı
41.- Gaziantep Milletvekili Hasan
Özdemir’in, Gaziantep’te Kırsal Kalkınma Programı çerçevesindeki projelere
ilişkin sözlü soru önergesi (6/1373) ve Tarım ve Köyişleri
Bakanı Mehmet Mehdi Eker’in cevabı
42.- Mersin Milletvekili Akif
Akkuş’un, Seyhan Nehrinin taşmasından zarar gören çiftçilere ilişkin sözlü soru
önergesi (6/1379) ve Tarım ve Köyişleri Bakanı Mehmet
Mehdi Eker’in cevabı
43.- Gaziantep Milletvekili Hasan
Özdemir’in, Gaziantep’teki çiftçilerin borçlarına ilişkin Tarım ve Köyişleri Bakanından sözlü soru önergesi (6/1404)
Cevaplanmadı
44.- Tokat Milletvekili Reşat
Doğru’nun, suni tohumlamaya ilişkin sözlü soru önergesi (6/1438) ve Tarım ve Köyişleri Bakanı Mehmet Mehdi Eker’in
cevabı
45.- Tokat Milletvekili Reşat
Doğru’nun, süt üreticilerinin desteklenmesine ilişkin sözlü soru önergesi (6/1455) ve Tarım
ve Köyişleri Bakanı Mehmet Mehdi Eker’in
cevabı

BAŞKAN - Sayın milletvekilleri, Tarım ve Köyişleri Bakanı Sayın Mehmet Mehdi Eker gündemin “Sözlü
Sorular” kısmında yer alan sorulardan 6, 7, 13, 16, 18, 24, 41, 44, 46, 64, 80,
82, 97, 154, 163, 164, 169, 172, 173, 174, 178, 185, 191, 194, 202, 219, 226, 264,
276, 299, 311, 325, 411, 413, 426, 427, 433, 456, 485, 502’nci sıralarındaki
soruları birlikte cevaplandırmak istemişlerdir. 
Şimdi bu soruları sırasıyla okutuyorum: 
Türkiye Büyük Millet Meclisi Başkanlığına
Aşağıdaki sorularımın Tarım ve Köyişleri
Bakanı Mehmet Mehdi Eker tarafından sözlü olarak yanıtlanmasını arz ederim. 
Saygılarımla.
 Hasan
Çalış
 Karaman
Kuraklık nedeniyle ortaya çıkan verim düşüklüğü, çiftçinin
ürünlerini normal değerlerinde satamaması, girdi yüksekliği, uygulanan
politikaların çiftçiyi borcunu ödeyemez hâle getirmesi gibi nedenler yeterince
sıkıntı yaratmışken, doğrudan gelir desteği ve diğer çiftçi destekleri üzerine
haciz koyulması çiftçinin nefesini kesen bir uygulama olmuştur. Çiftçilerimizi
göçe zorlayan bu uygulama, büyükşehirlerin varoşlarında yeni ekonomik ve sosyal
problemlerin kaynağı olmaya devam edecektir. 
1. Çiftçimizi doğduğu yerde doyar hâle getirmek için ne gibi yeni
çalışmanız vardır? 
2. Çiftçilerimizin doğrudan gelir desteği ve diğer destekler
üzerine haciz koymayı önlemeye yönelik bir çalışma yapmayı düşünüyor musunuz?
Türkiye Büyük Millet Meclisi Başkanlığına
Aşağıdaki sorularımın Tarım ve Köyişleri
Bakanı Mehmet Mehdi Eker tarafından sözlü olarak yanıtlanmasını arz ederim.
Saygılarımla 

 Hasan
Çalış
 Karaman

Çiftçilerimize verilmekte olan doğrudan gelir desteğini
kaldırarak, ürün desteklemesi ile ilgili çalışmalarınız olduğu bilinmektedir.
Ancak bizim tespitlerimize göre; böyle bir uygulama ile bu kalemde çiftçiye
devlet tarafından aktarılacak destek azalacaktır. Bu uygulama; elinde yeterli
arazisi bulunmayan dağlık kesim ve orman köylerimizde yaşayan çiftçilerimizi
bitirecek bir uygulama olarak görünmektedir.
1. Doğrudan gelir desteğinin aksayan yönlerini düzelterek devam
etmek yerine, ürünü desteklemeyi hangi nedenlerle ihtiyaç hissettiniz?
2. Ortalama yıllık ne kadar doğrudan gelir desteği ödeniyor?
Üretim desteğiyle çiftçiye ne kadar ödeme yapmayı hedefliyorsunuz?
3. Kamuoyuna yansıyan bilgilere göre; doğrudan gelir desteği
uygulamasından, üretim bazlı desteğe geçince bu yolla
çiftçiye verilen desteğin yaklaşık 1 milyon dolar azalacağı doğru mudur? Doğru
ise, bu durumu nasıl izah ediyorsunuz?
Türkiye Büyük Millet Meclisi Başkanlığına
Aşağıdaki sorularımın Tarım ve Köyişleri
Bakanı Mehmet Mehdi Eker tarafından sözlü olarak yanıtlanmasını arz ederim.
Saygılarımla. 
 Hasan
Çalış
 Karaman

Maliye Bakanlığı’nca başlatılan yeni uygulamaya göre; 2 bin elma
ağacı olan her çiftçi deftere tabi tutulmuştur. Bodur elma ve yerli elmada ürün
ve elma bahçesinin büyüklüğü yönünden 2 bin rakamı farklı neticelere sebep
olmuştur ve haksızlıklar ortaya çıkmıştır. Bodur elma bahçesi olan bir çiftçi
için bu uygulamanın karşılığı 2 dekar bahçe iken, yerli elma cinsinden bahçe
yapan bir çiftçi için 21 dekardır.
Bu bilgiler ışığında;
1- Elde edilen ürün bazında veya dekar bazında yeni bir düzenleme
yapmak gerekiyor. Böyle bir düzenleme yapmayı düşünüyor musunuz? Bu konuda
çalışmanız var mıdır?
Türkiye Büyük Millet Meclisi Başkanlığına
Aşağıdaki sorularımın Tarım Bakanı Sayın Mehmet Mehdi Eker
tarafından sözlü olarak cevaplandırılması hususunda gereğini arz ederim.
Soru:
İlimiz Ordu’nun özellikle rakımı yüksek ilçelerin
vatandaşlarımızdan aldığım bilgiler ziraat odaları il ve ilçe tarım
müdürlüklerinin tespitleri doğrultusunda önemli ölçüde fındık ocaklarının don
sebebiyle kurumuş olduğu gerçeği ile karşılaşmış bulunmaktayım. Sigorta
yaptırmış vatandaşlarımız bile mahsulün değil fındık ocaklarının kurumuş olması
nedeniyle sigorta tazminatlarından istifade edememektedir. 
Bu itibarla:
a- Bakanlığınız
taşra teşkilatlarınca fındık ocaklarının kurumuş olmasına ilişkin bir tespit
çalışmanız bulunmakta mıdır?
b- Sigorta
tazminatı alamayan, fındıktan başka geliri olmayan, devletin sahip çıkmaması
hâlinde açlığa mahkûm olacak durumdaki vatandaşlarımızın sorunlarının çözümü
için ne tür bir önlem almayı düşünmektesiniz?
Açıklamanızı arz ederim. Saygılarımla. 
 Av.
Rıdvan Yalçın
 Ordu
Türkiye Büyük Millet Meclisi Başkanlığına
Aşağıdaki sorularımın Tarım ve Köyişleri
Bakanı Sayın Dr. Mehmet Mehdi Eker tarafından sözlü olarak cevaplandırılması
konusunda gereğinin yapılmasını saygılarımla arz ederim. 
 Yaşar
Ağyüz
 Gaziantep
1. Türkiye'nin mercimek deposu olan seçim bölgem Gaziantep’te bu
yıl yaşanan kuraklık nedeniyle, mercimek ve diğer hububat üretiminde rekolte çok düşük olacaktır. 
Kuraklık nedeniyle, hasat kaldıramayan çiftçilerimizin hem de
tüccar ve ihracatçılarımızın büyük ekonomik kayıplara uğrayacağı açıktır. 
Aynı mağduriyet zeytin ve fıstık üreticileri için de söz
konusudur. 
Üreticilerimizin kuraklıktan doğan bu mağduriyetleri için ekonomik
destek veren yasal düzenleme yapmak gerekmiyor mu?
2. Tespit yapmaları ve üreticilerin başvurularını almak için il ve
ilçe tarım müdürlüklerine geç kalınmadan talimat vermeyi düşünüyor musunuz?
Türkiye Büyük Millet Meclisi Başkanlığına
Aşağıdaki sorumun Tarım ve Köyişleri
Bakanı Sayın Mehmet Mehdi Eker tarafından sözlü olarak cevaplandırılmasını arz
ederim. 
Saygılarımla. 
 Dr.
Reşat Doğru
 Tokat
Soru: Tarım kredi kooperatiflerinden gübre alıp da borcunu
ödeyemeyen çiftçilerimiz için iyileştirme yapılacak mıdır?
Türkiye Büyük Millet Meclisi Başkanlığına
Aşağıdaki sorumun Tarım ve Köyişleri
Bakanı Sayın Mehmet Mehdi Eker tarafından sözlü olarak cevaplandırılmasını arz
ederim. 
Saygılarımla. 
 Dr.
Reşat Doğru 
 Tokat
Soru: Girdi fiyatlarındaki artışlar nedeniyle çiftçilerimiz gübre,
ilaç, akaryakıt gibi girdileri alamamaktadır. Girdi desteklemelerini artırmayı
düşünüyor musunuz?
Türkiye Büyük Millet Meclisi Başkanlığına
Aşağıdaki sorumun Tarım ve Köyişleri
Bakanı Sayın Mehmet Mehdi Eker tarafından sözlü olarak cevaplandırılmasını arz
ederim. 
Saygılarımla. 
 Dr.
Reşat Doğru
 Tokat
Soru: 2007 yılında Türkiye genelinde denetimi yapılan lokanta, fast-food ve pastane
denetimlerinde alınan örneklerde herhangi bir hastalık yapan etmenlere
rastlanılmış mıdır? Rastlanıldı ise kaç işletmeye ne gibi yaptırımlar
uygulanmıştır?
Türkiye Büyük Millet Meclisi Başkanlığına
Aşağıdaki sorumun Tarım ve Köyişleri
Bakanı Sayın Mehmet Mehdi Eker tarafından sözlü olarak cevaplandırılmasını arz
ederim. 
Saygılarımla. 
 Dr.
Reşat Doğru
 Tokat
Soru: 2008 yılında Doğu ve Güneydoğu Anadolu bölgelerinde görülen
kuraklığın kış aylarında hayvancılık için önemli olan kaba yem ihtiyacının
karşılanmasında sıkıntılara sebep olacak mıdır, sıkıntı olması bekleniyorsa bu
konuda ne gibi önlemler almayı düşünüyorsunuz? 
Türkiye Büyük Millet Meclisi Başkanlığına
Aşağıdaki sorularımın Tarım ve Köyişleri
Bakanı Sayın Mehdi Eker tarafından sözlü olarak cevaplandırılmasını arz ederim.

 Mustafa
Enöz
 Manisa
Sorular: 
1- Tarım ve Köyişleri Bakanlığı
Teşkilatlanma ve Destekleme Genel Müdürlüğü tarafından uygulanan ve “Kırsal
Kalkınma ve Köy Bazlı Katılımcı Yatırım Programı Hibeleri” olarak bilinen
tarımsal proje hibeleri için ayrı ayrı olmak üzere 81
ile ne kadar kaynak ayrılmıştır? 
2- Tarımsal Proje Hibeleri için seçim bölgeniz Diyarbakır iline en
büyük payın ayrıldığı doğru mudur? Eğer doğru ise Diyarbakır için pay
ayrılırken hangi kriterler dikkate alınmıştır?
Türkiye Büyük Millet Meclisi Başkanlığına
Aşağıdaki sorularımın Tarım ve Köyişleri
Bakanı Mehmet Mehdi Eker tarafından sözlü olarak yanıtlanmasını arz ederim. 
Saygılarımla. 
 Hasan
Çalış
 Karaman
Yanlış tarım politikaları ve az yağış nedeniyle tarımda yaşanan
roketle düşüşü çiftçilerimizin bu yılı da zor geçireceğini ortaya koymaktadır.
Çiftçilerimiz, yüzde 70’e varan oranlardaki rekolte
kaybı karşısında, umudunu hükûmetten gelecek müjdeli
bir habere bağlamış durumdadır. 
Bu bilgiler ışığında; 
1- Kuraklıktan zarar gören alanlar genişlemiştir. Çiftçilerimizin
gelirleri düşmüş, mazot fiyatlarındaki artış çiftçiyi perişan etmiştir.
Kuraklığın en çok hissedildiği Karaman ve Konya gibi illerde çiftçiye gübre ve
mazot yardımı yapmayı düşünüyor musunuz? Bu konuda bir çalışmanız var mıdır? 
Türkiye Büyük Millet Meclisi Başkanlığına
Aşağıdaki sorularımın Tarım ve Köyişleri
Bakanı Mehmet Mehdi Eker tarafından sözlü olarak yanıtlanmasını arz ederim. 
Saygılarımla. 
 Hasan
Çalış
 Karaman
Ziraat Mühendisleri Odası (ZMO), kuraklık nedeniyle ülkemizde bu
yıl buğdayda 2,5 milyon ton, arpada 1 milyon ton, kırmızı mercimekte ise 271
ton üretim düşüşü beklendiğini açıklamıştır. Tarımda kendi kendine yetebilme
özelliğini kaybeden Türkiye, Dünya Bankası ve IMF politikaları sayesinde
tarımda yüzde 7,3 küçülmüştür. 
Bu bilgiler ışığında; 
1- Üretimi artırma ve tarımda yeniden kendi kendine yetebilme
konusunda yapılan çalışmalarda başarı sağlanamamıştır. Bu konuda izlenen tarım
politikalarını yeniden gözden geçirmeyi düşünüyor musunuz?
2- ZMO, tarımdaki bu sıkıntılı sürecin altyapı, sulama, arazi
toplulaştırma ve tarla içi geliştirme hizmetlerinin tamamlanması, bilgi ve
teknolojinin tarla ile buluşturulması, pazarlama ve örgütlenme, üreticinin
insani gereksinimlerini karşılayacak bir gelir düzeyine kavuşturulması ile
atlatılabileceğini açıklamaktadır. Bakanlık olarak bu açıklamaya katılıyor
musunuz? Tarımdaki bu küçülmeyi nasıl önlemeyi düşünüyorsunuz?
Türkiye Büyük Millet Meclisi Başkanlığına
Aşağıdaki sorularımın Tarım ve Köyişleri
Bakanı Mehmet Mehdi Eker tarafından sözlü olarak yanıtlanmasını arz ederim.
Saygılarımla. 
 Hasan
Çalış
  Karaman 
Türkiye Ziraatçılar Derneği Başkanlığı tarafından hayvancılık
konusunda hazırlanan raporda, Türkiye’de tüketilen etin yüzde 25’inin kaçak
olduğu vurgulanmaktadır. Ayrıca ette kayıt dışı üretimin 400 bin ton civarında
olduğu belirtilmektedir.
Bu bilgiler ışığında;
1- Türkiye Ziraatçılar Derneği’nce kaçak et konusunda yapılan
açıklama işin ne kadar tehlikeli boyutlara ulaştığını bizlere göstermektedir.
Bakanlık araştırmalarına göre, Türkiye’ye kaçak yollarla et girişi olmakta
mıdır? Oluyorsa, yıllık kaç ton kaçak et girmektedir?
2- Kaçak et girişi, hangi ülkelerden ve hangi yollarla
gerçekleştirilmektedir? Kesim şartları ve hangi hayvana ait olduğu belli
olmayan kaçak etler tüketicinin sağlığını tehdit etmiyor mu?
3- Kaçak etle mücadele konusunda hangi önlemler alınmaktadır? Bu
önlemler yetersiz mi kalmaktadır? Yoksa fiyat dengesi amacıyla kaçak ete
bilerek mi göz yumulmaktadır? 
Türkiye Büyük Millet Meclisi Başkanlığına
Aşağıdaki sorularımın Tarım ve Köyişleri
Bakanı Sayın Dr. Mehmet Mehdi Eker tarafından sözlü olarak cevaplandırılmasını
saygılarımla arz ederim. 
 Yaşar
Ağyüz 
  Gaziantep

Ülkemizde meydana gelen kuraklık nedeniyle zarar gören
çiftçilerimizin desteklenmesi için 14.07.2008 günlü Bakanlar Kurulu Kararı
çıkarılmıştır. 
İlk bakışta olumlu ve çiftçiyi koruyan yetersiz bir karar olmasına
rağmen uygulamalarda
bu görülmemiştir.  
1. Bu kararın 9’uncu maddesine göre Tarımsal kredi borçlarının
ertelenmesi gerekirken, 
Seçim bölgem Gaziantep'teki İlçe Tarım Kredi Kooperatifleri
kendilerine uygulama için resmi yazı gelmediğini gerekçe göstererek, borçların
ödenmesini ve temerrüt faizinin işlediğini söyleyerek, çiftçilere ödeme için
baskı yapmaktadırlar.
Ekonomik sıkıntı nedeniyle, tohumluk ve gübre alamayan
çiftçilerimize çıkarılan bu zorluklardan bilginiz var mı?
2. Değişik illerde farklı uygulanan kararname hükümlerinin,
çiftçilerimize eşit ve bölge farklılığı yaratılmadan uygulanması gerekmiyor mu?
Türkiye Büyük Millet Meclisi Başkanlığı’na
Aşağıdaki sorularımın Tarım ve Köyişleri
Bakanı Sayın Mehmet Mehdi Eker tarafından sözlü olarak cevaplandırılmasını arz
ederim.
Saygılarımla. 
 Dt. Şevket Köse
 Adıyaman
Bu sene yaşanan kuraklık, en çok tarım alanlarını vurmuştur.
Dolayısıyla çiftçilerimiz bu sene kuraklıktan büyük oranda etkilenmiştir. Bu
etki özellikle Güneydoğu Anadolu Bölgesi’nde kendini göstermiş, Adıyaman da bu
etkiden nasibini alan yerlerden biri olmuştur. Adıyaman genelinde buğdayda
%45-65, arpada %45-85, mercimekte %70-95 ürün kaybı olmuştur. Adıyaman’da
çiftçi yaşamına ve Adıyaman’ın ekonomisine büyük darbe vuran kuraklığın neden
olduğu zarar 135 milyon YTL civarındadır. Tüm bunlara rağmen Adıyaman ilimiz
kapsamında 25 bin 364 çiftçiye, 13 milyon 440 bin 991 YTL ödeme yapılacağı
açıklanmıştır. Daha şaşırtıcı olanı ise Adıyaman ilimiz Çelikhan ilçemizde
yalnızca 1 çiftçimiz kuraklıktan etkilenmiş görünmekte ve kendisine 136 YTL
ödeme yapılacağı söylenmektedir. Bu kapsamda: 
1) Kuraklık tespit çalışmaları hangi yöntemlerle kimler tarafından
yapılmıştır? Zarar için çiftçi başvurusu mu temel alınmıştır? Çiftçiler yerinde
ziyaret edilmiş midir? Tespit için komisyonlar kurulmuş mudur?
2) GAP Bölgesi içerisinde yer alan diğer illerimizde kaç çiftçiye,
ne kadar yardım uygulanmıştır?
3) Adıyaman ilimiz genelinde 25 bin 364 çiftçimizin kuraklıktan
zarar gördüğü düşünülürse Çelikhan İlçemizde yalnızca 1 çiftçinin kuraklıktan
etkilendiği sonucu sizce doğru olabilir mi?
4) Adıyaman ilimiz Çelikhan ilçemizde tespitte bir yanlışlık
yapılmış olabilir mi?
5) Adıyaman ilimiz Çelikhan ilçemizde 1 çiftçiye ödeme yapıldıktan
sonra, ilçede kuraklık zarar tespitinde bir hata yapılıp yapılmadığı
araştırılacak mıdır? Böyle bir araştırma için herhangi bir çalışma var mıdır?
Türkiye Büyük Millet Meclisi Başkanlığına
Aşağıdaki sorularımın Tarım ve Köyişleri
Bakanı Sayın Mehmet Mehdi Eker tarafından sözlü olarak cevaplandırılmasını arz
ederim.
Saygılarımla. 
 Ferit
Mevlüt Aslanoğlu
 Malatya
Ülkemizde yaşanan kuraklık nedeniyle çiftçilerimizin çok önemli
ölçüde zararlarının oluştuğu açıkça görülmüştür. Yaz mevsiminde hiçbir ürün
elde edemeyen birçok ilçe ve köyümüz mevcut olmasına karşın 
a) Kuraklık nedeniyle oluşan
çiftçilerimizin zararları ne zaman ödenecektir?
b) Yaklaşık 6 aydır ödenmeyen
bu zararlarının ödenmemesi nedeniyle çok güç durumda kalan çiftçilerimize
öncelikle belirli oranda avans ödemesi yapmayı düşünüyor musunuz?
Türkiye Büyük Millet Meclisi Başkanlığına
Aşağıdaki sorumun Tarım ve Köyişleri
Bakanı Sayın Mehmet Mehdi Eker tarafından sözlü olarak cevaplandırılmasını arz
ederim.
Saygılarımla.
 Dr.
Reşat Doğru
 Tokat
Soru: 2007-2008 yıllarında yağlı tohum ithalatı yapılmış mıdır,
Yağlı tohumlara Tarım ve Köyişleri Bakanlığı olarak
destek vermeyi düşünüyor musunuz?
Türkiye Büyük Millet Meclisi Başkanlığına
Aşağıdaki sorumun Tarım ve Köyişleri
Bakanı Sayın Mehmet Mehdi Eker tarafından sözlü olarak cevaplandırılmasını arz
ederim.
Saygılarımla.
 Dr.
Reşat Doğru
   Tokat
Soru: Ülkemizde kayıt dışı gıda üretimi ile ilgili denetimler
yapılmış mıdır? Bu konuda kaç firmaya ceza kesilmiştir?
Türkiye Büyük Millet Meclisi Başkanlığına
Aşağıdaki sorumun Tarım ve Köyişleri
Bakanı Sayın Mehmet Mehdi Eker tarafından sözlü olarak cevaplandırılmasını arz
ederim.
Saygılarımla. 
 Dr.
Reşat Doğru
 Tokat
Soru: Son yıllarda suni bal üretimi basında yer almaktadır. 2007
yılı içerisinde yapılan kontrollerde suni bal tespit edilmiş midir? Tespit
edilmişse hangi firmalara ceza kesilmiştir?
Türkiye Büyük Millet Meclisi Başkanlığına
Aşağıdaki sorumun Tarım ve Köyişleri
Bakanı Sayın Mehmet Mehdi Eker tarafından sözlü olarak cevaplandırılmasını arz
ederim.
Saygılarımla.
 Dr.
Reşat Doğru
 Tokat
Soru: Ülkemizde gıda maddelerinde asgari kalite, veteriner ilaç
kalıntıları, hijyen kriterleri, gıdaya bulaşan zararlı
maddeler ambalajlar ve analiz metotlarını ihtiva eden Türk Gıda Kodeksi
hazırlanmış mıdır? 2008 yılı için bu konuda bir çalışma yapmayı düşünüyor
musunuz?
Türkiye Büyük Millet Meclisi Başkanlığına
Aşağıdaki sorularımın Tarım ve Köyişleri
Bakanı Mehmet Mehdi Eker tarafından sözlü olarak yanıtlanmasını arz ederim.
Saygılarımla.
 Hasan
Çalış
 Karaman
Hergün sofralarımızı
süsleyen beğenerek yediğimiz vitamin değeri oldukça yüksek olan elma, devlet
desteği görmediği zamanlar büyük ekonomik kayıplara neden olmaktadır. Türkiye
elma üretiminin yüzde 20’lik bölümünü sağlayan Karaman İlimizde, 2004 ve 2006
yıllarında hava sıcaklığının -11 dereceye düşmesi sonucu meydana gelen erken
bahar donları sırasında ürünün yaklaşık yüzde 99’u zarar görmüştür. Bu konuyu
defalarca gündeme getirmemize rağmen ne yazık ki, elma üreticilerimizin bu
mağduriyeti bugüne kadar hükümet tarafından telafi edilmemiştir.
Bu bilgiler ışığında;
1. Erken bahar donları nedeniyle Manisa’da üzüm üreticilerine,
Malatya’da kayısı üreticilerine, Doğu Karadeniz Bölgesi’nde fındık
üreticilerine ve Cumhurbaşkanı Abdullah Gül’ün memleketi Kayseri’de elma
üreticilerine destekleme yapılmış mıdır? Yapılmış ise hangi yıllarda toplam ne
kadar destekleme yapılmıştır?
2. Erken bahar donlarından zarar gören, Sayın Hükümetçe diğer
İllere verilen desteğin kendisine verilmemesini haksızlık ve ayrımcılık olarak gören
Karamanlı elma üreticilerinin mağduriyetini nasıl gidermeyi düşünüyorsunuz?
Türkiye Büyük Millet Meclisi Başkanlığına
Aşağıdaki yazılı sorularımın Tarım ve Köyişleri
Bakanı Sn. Mehdi Eker tarafından sözlü olarak cevaplandırılması konusunda
gereğinin yapılmasını arz ederim.
 Mümin
İnan
 Niğde
Soru: 1- Fakir Köylülerimize küçük kooperatifler kurdurup
birbirlerine müteselsilen kefil yaparak dağıtılan
hayvanlarla ilgili, kendi borcunu ödemesine rağmen kefaletinden dolayı icra
takibine uğrayan vatandaşlarımızın mağduriyetinin giderilmesine yönelik bir
çalışma yapmayı planlıyor musunuz?
Türkiye Büyük Millet Meclisi Başkanlığına
Aşağıdaki sorularımın Tarım ve Köyişleri
Bakanı Sn. Mehmet Mehdi Eker tarafından sözlü olarak cevaplandırılması
konusunda gereğinin yapılmasını arz ederim.
 Mümin
İnan
  Niğde 
Soru:1- Yurt dışından ithal edilen hazır gıda maddeleri, bitkisel
ürünler ve tohumlukların sağlığa zararlı hastalıklar açısından denetimleri
hangi kriterlere göre yapılmaktadır?
Soru:2- Yurt dışından, özellikle Çin’den ithal edilen gıda
maddeleri ve bebek mamalarında, plastik ve yapıştırıcılarda hammadde olarak
kullanılan melamin maddesinin olup olmadığına yönelik
analizler yapılmakta mıdır?
Soru:3- Yurt içinde kilosu 2,5-3 YTL’ye salam, sosis ve sucuk gibi
et ürünlerinin pazarlarda satıldığı ifade edilmektedir. Et fiyatlarını dikkate
aldığımızda, bu ürünlerin vatandaşların sağlığını olumsuz etkilememesi için
üretim yerlerinde hangi sıklıklarda denetim yapılmaktadır?
Türkiye Büyük Millet Meclisi Başkanlığına
Aşağıdaki sorularımın Tarım ve Köyişleri
Bakanı Sn. Mehmet Mehdi Eker tarafından sözlü olarak cevaplandırılması
konusunda gereğinin yapılmasını arz ederim.
 Mümin
İnan
  Niğde 
Soru:1- 2009 yılında, doğrudan gelir desteğini kaldırmaktasınız.
Bunun yerine çiftçilerimizin mağdur olmaması için ne tür destek ödemeleri
planlamaktasınız?
Soru:2- Bu ödemeler 2009 yılında toplam kaç YTL olacaktır?
Türkiye Büyük Millet Meclisi Başkanlığına
Aşağıdaki sorularımın Tarım ve Köyişleri
Bakanı M. Mehdi Eker tarafından sözlü olarak yanıtlanmasını arz ederim.
Saygılarımla.
 Hasan
Özdemir
  Gaziantep
Gaziantep’te kuraklık, akarsuların kirlilik düzeyi, tarımsal
üretimi ve ürün çeşitliliğini olumsuz etkilemektedir.
Bu bilgiler ışığında;
1) Bakanlığınız bünyesinde Gaziantep tarımının geliştirilmesi veya
teşviki için ne gibi projeler yürütülmektedir? Devam eden projelerin performans
değerleri nedir? Yeni projeler var mıdır?
2) Gaziantep’te çiftçilerimizin ekonomik sıkıntılarını gidermeye
yönelik tedbirler var mıdır? Varsa nelerdir?
3) Kuraklık bölgesi ilan edilen yerlerde çiftçilerimizin kuraklık
yardımından ve Ziraat Bankasının çiftçi borç ertelemesinden faydalanabilmesi
için neler yapılıyor?
Türkiye Büyük Millet Meclisi Başkanlığına
Aşağıdaki sorularımın Tarım ve Köyişleri
Bakanı Mehmet Mehdi Eker tarafından sözlü olarak yanıtlanmasını arz ederim.
Saygılarımla.
 Hasan
Çalış
  Karaman
Domuz etinden yapılan çiğ köftelerin satışı ile ortaya çıkan
zehirlenme vakalarından sonra hazır kıyma satışı yasaklanmıştı. Son aylarda,
özellikle büyük marketlerin et reyonlarında yine eski yerini almaya başlayan
hazır kıyma tehlike saçmaya devam ediyor. 
Bu bilgiler ışığında;
1.  Önceden çekilmiş hazır
kıymaların satışı ile ilgili yasak kaldırılmış mıdır? Yasak devam ediyor ise
özellikle büyük marketlerin et reyonlarında kim ve kimler hazır kıyma satışına
izin vermekte ve göz yummaktadır?
2.  Gıda üretim ve satış
yerlerinin denetimi tüketici sağlığı açısından büyük önem taşımaktadır. Mahalle
kasaplarına göz açtırmayan denetimler, büyük marketlerde yapılamıyor mu?
Yapılıyor ise büyükşehir sınırları içerisinde faaliyet gösteren bir market yılda
kaç kez denetlenmektedir?
3.  Yasaklara rağmen hazır
kıyma satışı yapan marketlere nasıl bir işlem uygulanmaktadır?
Türkiye Büyük Millet Meclisi Başkanlığına
Aşağıdaki sorumun Tarım ve Köyişleri
Bakanı Sn. M. Mehdi Eker tarafından sözlü olarak cevaplandırılmasını arz
ederim. 
 Kürşat
Atılgan
 Adana
Açıklama: Son dönemlerde yaşanan ekonomik kriz ülkemizin tüm
kesimlerini etkilemiş olup, üreticilerimizi ciddi çıkmazlara sürüklemektedir.
Ziraat Bankası’nın KOBİ’lere açmış olduğu kredilerin vadesini 48 aya
çıkarmasının da isabetli bir karar olduğu kanaatindeyim. Ancak tarım kesiminde
işletme kredilerine uygulanan kredi vadesinin 18 aylık olması, üreticilerimizin
ekim sezonunun ortasına denk geldiğinden, finansman sıkıntısına yol açmaktadır.
Buna çare arayan üreticilerimiz 18. aya denk gelen bu krediyi kapatabilmek
amacıyla diğer bankalara müracaatta bulunuyorlardı, fakat kriz nedeniyle artık
bu alternatifi de kullanamaz hâle gelmişlerdir. 
Soru: Bu zirai kredilerin vadesinin 36 aya çıkarılması için
herhangi bir tasarrufunuz var mıdır? Daha genel anlamda çiftçilerimizin,
üreticilerimizin kredi sorunlarına çözüm olacak planlarınız ve çalışmalarınız
mevcut mudur?
Türkiye Büyük Millet Meclisi Başkanlığına
Aşağıda yer alan sorularımın Tarım ve Köyişleri
Bakanı Sayın Mehmet Mehdi Eker tarafından sözlü olarak cevaplandırılmasını
saygılarımla arz ederim. 
 14/01/2009
 Prof.
Dr. Akif Akkuş
 Mersin
1-  Mersin ili kırsal
kalkınma, makine ekipman alımları % 50 hibe destekleri
ödenmedi. 2008 kırsal kalkınma hibeleri ne zaman ödenecek?
2-  Mersin ilinde kırsal
kalkınma programı doğrultusunda müracaat eden 219 kişiye ödenmesi gereken
1.370.000 TL den, 62 kişinin alacağına karşılık gelen 370.000 TL ödenmiş, geri
kalan 157 çiftçinin kırsal kalkınma alacakları ödenmemiştir. Bu ödemeler ne
zaman yapılacak?
Türkiye Büyük Millet Meclisi Başkanlığına
Aşağıdaki sorularımın Tarım ve Köyişleri
Bakanı M. Mehdi Eker tarafından sözlü olarak yanıtlanmasını arz ederim. 
Saygılarımla.
 Hasan
Özdemir
 Gaziantep

Türkiye’de tarım sektörü ciddi bir bunalım içerisindedir. Bu
konuda yapılan çalışmalar Türk tarımını bunalımdan çıkarmaya yeterli
olmamıştır. Hükûmetin çok daha makro politikalar
belirleme zorunluluğu ortaya çıkmıştır.
Buna göre;
1- Üretim ve pazarlamada eşit rekabet bağlamında Türk çiftçisinin
ithalat sorununu nasıl aşmayı düşünüyorsunuz?
2- Tarımsal planlama konusunda yeni bir stratejiniz var mıdır?
Tarıma dayalı sanayinin desteklenmesi bu yeni strateji içerisinde var mıdır?
Türkiye Büyük Millet Meclisi Başkanlığına
Aşağıdaki sorularımın aracılığınızla Tarım Bakanı tarafından sözlü
olarak cevaplandırılmasını saygılarımla arz ederim.
 Kamer
Genç
 Tunceli
1- Ziraat Bankası ve Tarım Kredi Kooperatiflerinden 2000 yılında
kaç kişi ve toplam kaç lira besi kredisi almışlardır?
2- Bunların kaçı ve kaç lira krediyi iade etmiştir ve tahsil
edilmeyen kredi miktarı kaç liradır?
3- Bu kredilere hangi yıllarda ve % kaç faiz uygulanmıştır? 
4- Bugün itibariyle alınan bu kredilere uygulanan faiz anaparanın
kaç katına ulaşmıştır?
5- Bu kredi işinden dolayı Türkiye’de kaç kişi icraya verilmiştir?
Tahsil edilmeyen bu kredi faizleri için ne gibi işlem yapacaksınız?
Türkiye Büyük Millet Meclisi Başkanlığına
Aşağıdaki sorularımın Tarım ve Köyişleri
Bakanı Sayın Mehmet Mehdi Eker tarafından sözlü olarak cevaplandırılmasını arz
ederim.
Saygılarımla.
 Ferit
Mevlüt Aslanoğlu
 Malatya
Malatya çiftçisinin fidan destek primleri ne zamandan beri
ödenmemektedir? 2007 yılı Ekim ayından beri bekleyen ödeme var mıdır? Fidan
destek primleri ne zaman ödenecektir?

Türkiye Büyük Millet Meclisi Başkanlığına
Aşağıdaki sorularımın Tarım ve Köyişleri
Bakanı Mehmet Mehdi Eker tarafından sözlü olarak yanıtlanmasını arz ederim.
Saygılarımla.
 Hasan
Çalış
 Karaman
Bölgemizin en önemli gelir kaynaklarından biri “elmacılık”dır. Soğuk hava depolarımızda yaklaşık 40 bin ton
elma stoku bulunmaktadır. İhracata yönelik devlet desteklemesinin yapılmaması
halinde, mevcut elma stoklarımız tamamen çürüme tehlikesi ile karşı karşıya
kalacaktır.
Bu bilgiler ışığında;
1- Üreticilerimizin elindeki elmaları çürümekten kurtarmak için
elma ihracatına destek yapmayı düşünüyor musunuz? Bu konuda çalışmanız var
mıdır?
2- Ürettiği elmayı satamayan üretici, sektörle iç içe çalışan
ilaç, gübre, bakım, budama, sulama, depolama gibi işlere borcunu ödeyememiştir.
Üretici ile karşı karşıya kalan bu kesimin mağduriyetlerini nasıl gidermeyi
planlıyorsunuz?
3- Portakal ihracatına vermiş olduğunuz 75 dolarlık devlet
desteğini, elma üreticisine de vermeyi düşünüyor musunuz?
Türkiye Büyük Millet Meclisi Başkanlığına
Aşağıdaki sorularımın Tarım ve Köyişleri
Bakanı Sayın M. Mehdi Eker tarafından sözlü olarak yanıtlanmasını saygılarımla
arz ederim. 
 Hasan
Özdemir
 Gaziantep
Gaziantep ili Güneydoğu Anadolu Bölgesi’nin hayvancılık
potansiyelinin en yüksek olduğu illerden biridir. Ancak bugün Gaziantep
hayvancılığı bu potansiyeli kullanacak seviyeye ulaşamamıştır. 
Buna göre; 
1) Hayvancılık sektöründe kamu hizmetlerinin etkin kılınamaması
sorunu bağlamında Gaziantep’te hayvancılığın gelişmesi için kredi destek
sistemlerinin etkin kullanılamayışı ve kamusal kaynaklara üretici erişiminde
yaşanan sorunları gidermek için ne gibi çalışmalarınız vardır?
2) Canlı hayvan ihracatında üreticinin yaşadığı sakıntıları
giderebilmek için Bakanlığınız bünyesinde yürütülen projeler nelerdir?
Türkiye Büyük Millet Meclisi Başkanlığına
Aşağıdaki sorularımın Tarım ve Köyişleri
Bakanı Sayın Mehmet Mehdi Eker tarafından sözlü olarak cevaplandırılmasını arz
ederim. 
 Ferit
Mevlüt Aslanoğlu
 Malatya
Tarsim, tarımsal alanda
oluşturulan bir güvence olmasına karşın, bazı tarım ürünleri tüm risklere karşı
sigorta edilememektedir. Bu nedenle;
1) Tarsim tarafından sigorta kapsamına
alınan “Don” olaylarında, özellikle kayısının çiçek dönemi neden kapsam içine
alınmamaktadır?
2) “Don”a karşılık, çiçek dönemi ve sonrası olarak ikili bir
sigorta sistemi geliştirilemez mi?
3) “Çiçek dönemi” için oluşturulacak sigorta sisteminde ürünün
belirli kısmı sigorta kapsamı içine alınamaz mı?
4) Özellikle yörelerdeki mevsimsel özellikler dikkate alınarak
farklı risklere karşı ayrı ayrı poliçe sistemi
uygulamasına geçilemez mi? 
Türkiye Büyük Millet Meclisi Başkanlığına
Aşağıdaki sorularımın Tarım ve Köyişleri
Bakanı Sayın M. Mehdi Eker tarafından sözlü olarak yanıtlanmasını saygılarımla
arz ederim. 
 Hasan
Özdemir
 Gaziantep
Seçim bölgem Gaziantep ilinin tarım alanında önemli bir
potansiyeli vardır. Sulamadan tarımsal desteklemeye kadar geniş bir alanda
devlet destekli projeler sürdürülmektedir. 
Buna göre; 
1) Gaziantep ilinde 2008 üretim yılı esas olmak üzere 2009 yılında
göstergeleri çıkarılıp ödeme yapılan ya da yapılmayı bekleyen doğrudan gelir
desteği, sertifikalı tohum kullanımı desteklemesi, tarımsal ürün prim
desteklemesi ne kadardır? 
Türkiye Büyük Millet Meclisi Başkanlığına
Aşağıdaki sorularımın Tarım ve Köyişleri
Bakanı Sayın M. Mehdi Eker tarafından sözlü olarak yanıtlanmasını saygılarımla
arz ederim.
 Hasan
Özdemir
 Gaziantep
Bakanlığınız Teşkilatlanma ve Destekleme Genel Müdürlüğünce
uygulanan Kırsal Kalkınma Programı çerçevesinde AB tarım programı doğrultusunda
tarımsal projeleri destekleme bağlamında çalışmalar yapıldığı bilinmektedir.
Buna göre;
1) Seçim bölgem Gaziantep’te söz konusu program çerçevesinde kaç
proje onaylanmıştır? Onaylanan projelere toplam ne kadar hibe
yapılmıştır/yapılacaktır?
2) Kırsal kalkınmaya dayalı sanayinin gelişimi doğrultusunda
Gaziantep’te tarıma dayalı sanayinin gelişimi için yapılan yatırımlar nelerdir?
Bu yatırımların Türkiye genelinde toplam yatırımlar içerisindeki payı nedir?
Türkiye Büyük Millet Meclisi Başkanlığına
Aşağıda yer alan soruma Tarım ve Köyişleri
Bakanı Sayın Mehmet Mehdi Eker’in sözlü olarak cevap
vermesini saygılarımla arz ederim. 11.05.2009
 Prof.
Dr. Akif Akkuş
 Mersin
Tarsus, Çöplü Köyü yakınlarından geçen Seyhan Nehri, yatağına
kapasitesinin çok üstünde, Seyhan Barajından su verilmesi sonucu taşmış ve
Çöplü Köyü doğusunda yer alan, yatak seviyesine yakın, ekili ve dikili yaklaşık
25 bin dönümlük arazi sular altında kalmıştır.
Arazinin büyük bir kısmı, hasadı yaklaşan buğday ekiminin ve
karpuz ekiminin yapıldığı yerlerdir. Buralarda ekim ve dikim yapan başta Çöplü
köylüleri olmak üzere çevre köyler için acil yardım yapılması gerekmektedir. Bu
konuda bir tedbir alınacak mıdır? Vatandaşların mağduriyetinin giderilmesi için
bir çalışma yapmayı düşünüyor musunuz?
Türkiye Büyük Millet Meclisi Başkanlığına
Aşağıdaki sorularımın Tarım ve Köyişleri
Bakanı M. Mehdi Eker tarafından sözlü olarak yanıtlanmasını saygılarımla arz
ederim.
 Hasan
Özdemir
 Gaziantep
Ülkemizde derin bir şekilde hissedildiği ekonomik kriz sürecinde
tarım sektörü en fazla etkilenen alanlardan birisidir. Ürünlerini satamayan ya
da maliyetinin altında bir miktara satmak zorunda kalan çiftçilerimiz
borçlarını da ödeyemediklerinden dolayı zor durumda kalmaktadırlar.
Buna göre;
1) Seçim bölgem Gaziantep ilinde Tarım Kredi Kooperatiflerine ve
Ziraat Bankalarına borcu olan çiftçilerimizin sayısı nedir? Borçlu
çiftçilerimizin toplam borcu ne kadardır?
2) Gaziantep ilinde borçları neticesinde adli takibe maruz kalan
kaç çiftçimiz vardır? Bu çiftçilerimizin toplam borcu ne kadardır?

Türkiye Büyük Millet Meclisi Başkanlığına
Aşağıdaki sorumun Tarım ve Köyişleri
Bakanı Sayın Mehmet Mehdi Eker tarafından sözlü olarak cevaplandırılmasını arz
ederim.
Saygılarımla.
 Dr.
Reşat Doğru
   Tokat
Soru: 2008 yılı içerisinde ülke genelinde kaç hayvana suni
tohumlama yapılmış, ne kadar teşvik primi ödenmiştir? Suni tohumlamalardan
dolayı alacağı olan hayvan üreticisi var mıdır?
Türkiye Büyük Millet Meclisi Başkanlığına
Aşağıdaki sorumun Tarım ve Köyişleri
Bakanı Sayın Mehmet Mehdi Eker tarafından sözlü olarak cevaplandırılmasını arz
ederim.
Saygılarımla.
 Dr.
Reşat Doğru
 Tokat
Soru: Anadolu’daki süt üreticileri çok büyük zorluklar içerisinde
üretimlerini sürdürmektedirler. Yem fiyatları çok artmıştır. Teşvik Konularında
süt ile ilgili geniş kapsamlı bir teşvik sistemi getirmeyi düşünüyor musunuz?
BAŞKAN – Soruları cevaplandırmak üzere Tarım ve Köyişleri Bakanı Sayın Mehmet Mehdi Eker.
Buyurun Sayın Bakanım. (AK PARTİ sıralarından alkışlar)
Sayın Bakanım, süreniz yarım saat.
TARIM VE KÖYİŞLERİ BAKANI MEHMET MEHDİ EKER (Diyarbakır) – Sayın
Başkan, yüce Meclisin değerli üyeleri; hepinizi saygıyla selamlıyorum.
Benzer konularda soru soran önerge sahipleri: Sayın Çalış 649,
651, 904; Sayın Doğru 833, 1052, 1438, 1455; Sayın Enöz
877; Sayın İnan 1085; Sayın Akkuş 1178; Sayın Özdemir 1198, 1354, 1372, 1373;
Sayın Aslanoğlu 1240. Bu soruların ortak konusu genel
anlamda tarım sektöründeki gelişmeler ve desteklemelerle ilgilidir. Sayın
milletvekillerinin soru önergelerinde benzer hususlar bulunduğundan ortak
olarak önergelerini cevaplandırmak istiyorum.
Öncelikle tarımda yapısal değişim ve dönüşümü sağlamaya yönelik
hukuki altyapıda yüce Meclisin desteğiyle önemli düzenlemeler yapılmıştır. 
Üretimle ilişkisi olmayan destekler yerine, kalite, sağlık,
verimlilik ve kırsal kalkınmayı esas alan destekler uygulamaya konulmuştur. Bu
kapsamda yirmi üç tane yeni destek uygulaması başlatılmıştır. 
Çiftçilere verilen desteklerde önemli artışlar olmuştur. 2003-2008
döneminde toplam tarımsal destekler 3 kattan fazla artırılmış, 2003-2008
döneminde çiftçilerimize toplam 25,7 milyar lira destek verilmiştir. 
Son altı yılda, Türkiye’de arz açığı bulunan yağlı tohumlu
bitkilere verilen prim destekleri 7 kattan fazla artırılmıştır.
Yine, hayvancılık desteklerinin toplam tarımsal destek bütçesi
içindeki oranı yüzde 4’lerden yüzde 24’e yükseltilmiştir. Son altı yılda
hayvancılık desteklerindeki artış 16 kattır. 
Çiftçilerimize mazot, sertifikalı tohum, sübvansiyonlu kredi gibi
destekler ilk kez olarak verilmeye başlanmıştır. 
2001 yılında kaldırılan kimyevi gübre desteği uygulaması doğrudan
çiftçilere verilmek suretiyle 2005 yılında tekrar başlatılmıştır. 
2006 yılında kırsal kalkınma destekleri başlatılmış olup, bu
kapsamda gerek millî gelire gerekse istihdama önemli katkılar sağlanmıştır. 
Bugüne kadar tamamlanan 1.656 proje için 237 milyon TL hibe
ödemesi yapılmıştır.
Yine, alet ekipman alımı kapsamında
26.234 makine ekipmana 161 milyon TL hibe desteği verilmiştir. 
Tarımsal kalkınma kooperatiflerine cumhuriyet tarihinin en büyük
desteği verilmiştir. 1999-2002 döneminde 287 kooperatif projesine 87 milyon
lira kredi kullandırılmışken, 2003-2009 döneminde 1.600 kooperatif projesine 1
milyar 261 milyon TL kredi kullandırılmıştır. Bu projelerle 175 bin çiftçi
ailesi desteklenmiştir. 
Ayrıca, su kaynaklarımızın tasarruflu kullanılması için basınçlı
sulama yatırımlarına verilen sıfır faizli kredi ve yüzde 50 hibe desteği, tarım
sigortaları desteği de çiftçilerimizin daha çok üretmesi ve kazanmasına yönelik
önemli desteklerimiz arasındadır.
Tarımdaki makro göstergeler ve üretim artışları da yapılan bu
çalışmaların etkinliğini ortaya koymaktadır. Tarım sektörü son beş yılın dördünde
büyüyerek, uzun yıllardır görülmeyen sürdürülebilir bir büyüme trendine girmiştir. 2009 yılının ilk altı ayında tarım
sektörünün ortalama büyümesi yüzde 4,3’tür. 
2002 yılında 23,7 milyar dolar olan tarımsal gayrisafi yurt içi hasıla 2008 yılında yüzde 143 artarak 57,6 milyar dolara
ulaşmıştır. Aynı şekilde 2002 yılında 4 milyar dolar olan tarımsal ihracat da
2008 yılında 11,5 milyar dolara ulaşmıştır. 
Bugün Türkiye’de yedi yıl öncesine göre mısırda yüzde 103,
çeltikte yüzde 112, kayısıda yüzde 127, sütte yüzde 46, su ürünlerinde yüzde
150 daha fazla ürün elde edilmektedir. 
Yine, Ziraat Bankası ve tarım kredi kooperatiflerinden kullanılan
tarımsal krediler 16 kat artmıştır. 
Tarımsal kredilerin geri dönüş oranları çiftçimizin gelirinin ve
ödeme gücünün geldiği noktayı bize göstermektedir. 2002’den 2008’e Ziraat
Bankasınca çiftçilerimize kullandırılan kredilerin geri dönüş oranı yüzde
38’den yüzde 97,6’ya çıkmıştır. 
Kısacası tarım stratejik ve iktisadi bir sektör olarak ele alınmış
ve bu kapsamda sektörün mevcut sorunlarının çözümüne odaklanılmıştır. Elbette
tarımda yıllardır biriken bütün sorunların kısa bir süre içerisinde sıfırlanıp
çözülmesi mümkün değildir. Ancak yapılan çalışmalar gerek üreticilerimizin
gerekse sektörün sürdürülebilir ve rekabetçi bir yapıya kavuşturulması
yönündedir ve çözüm yönünde de büyük mesafe alınmıştır.
Sayın milletvekillerimizin tarımsal planlamaya ilişkin sorularına
yönelik olarak Hükûmetimizce Tarım Strateji Belgesi
ile tarımda yapılacakların yol haritası çizilmiştir. Tarımda stratejik bir
yaklaşım benimsenmiş, yıllardır beklenen Tarım Kanunu’nun da içinde olduğu
tarımda yapısal değişim ve dönüşüm döneminin önünü açan on iki temel kanun
çıkarılmıştır. 
Tarımın diğer sektörlerle ilişkisini de kuran Ulusal Kırsal
Kalkınma Planı da Bakanlığımızca hazırlanmaktadır. Keza stratejik plan,
performans programı, orta vadeli program, orta vadeli mali plan gibi kamu mali
yönetimi ve kontrol sisteminin tesis edilmesi için Hükûmetimizce
geliştirilen araçlar devreye sokulmuştur. Bu türden modern yönetim araçlarıyla
tüm sektörlerde planlı, hedefleri belirlenmiş, saydam ve izlenebilir, etkin bir
yapı oluşturulmaktadır. 
Yine, tarımsal planlama konusunda iklim, toprak, topoğrafya, arazi sınıfları ve kullanım şekillerine dayalı
veriler değerlendirilerek Türkiye’de ilk defa olarak otuz tarım havzası
belirlenmiştir. Tarım havzalarının belirlenmesine ilişkin Bakanlar Kurulu
kararı 23/7/2009 tarihli Resmî Gazete’de
yayımlanmıştır. Her havzada hangi ürünün daha verimli yetişebileceği iklim
verileriyle 2,5 dekarlık alanlara kadar yayılarak tespit edilmiş ve bitki
çeşitlerinin ekolojik istekleriyle
ilişkilendirilmiştir. 
Sağlıklı bir tarım envanteri hazırlanarak
geleceğe yönelik talep projeksiyonları yapılmıştır. 
Geliştirilen Türkiye tarım havzaları üretim ve destekleme
modeliyle tarımsal desteklemeler daha etkin bir şekilde kullanılacak, arz açığı
olan ürünlerde üretim artışı sağlanarak kamu finansman yükü azaltılacaktır. 
Doğal kaynakların korunması ve sürdürülebilirliliği sağlanacak,
Türkiye'nin AB’ye uyum sürecinde olası gelişmelerin önemli tarım ürünleri
üzerine etkilerinin analizi de yapılmış olacaktır. Bir de gerçek anlamda bir
tarımsal üretim planlamasına bu çalışma imkân ve zemin hazırlamaktadır.
Sayın Çalış ve Sayın İnan’ın DGD’nin
kaldırılmasına yönelik sorularına ilişkin olarak: Değerli milletvekilleri,
bildiğiniz gibi 2001 yılında başlatılan doğrudan gelir desteği uygulamasının
ilk yıllarında toplam tarımsal desteklerin yüzde 83’ü gibi çok büyük bir
kısmını teşkil etmekteydi. 2006-2010 tarım strateji belgesinde DGD’nin oranının düşürülmesi öngörülmüş, 2008 yılı
itibarıyla bu oran yüzde 30’lara indirilmiştir. 2002-2008 döneminde
çiftçilerimize yıllık ortalama 1 milyar 820 milyon TL alan bazlı
destek mahiyetinde doğrudan gelir ödemesi sağlanmıştır ancak üretimle ilişkisi
olmayan bu destek uygulaması 2008 yılında uygulamadan kaldırılmış ve tarımsal
destekleme bütçemiz üretim, verimlilik, kalite ve kırsal kalkınmayı esas alan
destekleme politikamız çerçevesinde hayvancılık, prim ödemeleri ve kırsal
kalkınma gibi önemli destek kalemlerine yönlendirilmiştir.
Sayın Doğru’nun girdi fiyatları ve desteklerine ilişkin sorusuna
yönelik olarak: Ülkemizdeki kimyevi gübre sektörünün ham madde açısından dışa
bağımlı olduğu malumunuzdur. Son yıllarda dünya piyasalarında kimyevi gübre
fiyatları büyük alıcı konumunda olan ülkelerin -Hindistan, ABD ve Brezilya
gibi- talep artışı nedeniyle 2007 yılı Kasım ayından itibaren beklenenin çok
üzerinde artmıştır ancak 2008 yılı Ekim ayından itibaren de kimyevi gübre fiyatları
hissedilir bir şekilde azalmıştır. 
2009 yılı Ağustos ayında yüzde 33 olan amonyum nitrat gübresinin
fiyatı bir önceki yılın aynı ayına göre yüzde 21, amonyum sülfat gübresi yüzde
59, DAP gübresi yüzde 65 ve üre gübresinin fiyatı ise yüzde 52 oranında azalmıştır.
Çiftçilerimizin kimyevi gübredeki fiyat artışlarından mağdur olmaması için 2005
yılından itibaren 30 Eylül 2009 tarihine kadar toplam 1 milyar 551 milyon TL
kimyevi gübre destekleme ödemesi çiftçilerimize doğrudan yapılmıştır. 
Mazot fiyatlarının başlıca artış nedeni dünya ham petrol
fiyatlarının artmasıdır. 2002 yılı sonbaharında dünya piyasalarında ham
petrolün varil fiyatı 23 dolar iken, geçtiğimiz yıl varili 120-130 dolarlara
kadar çıkmıştır. Çiftçilerimizin mazot fiyatlarındaki artıştan mağdur olmaması
için 58’inci Hükûmet döneminde ilk kez mazot desteği
verilmeye başlanmıştır. Bu çerçevede, çiftçilerimize 2003 yılından bugüne kadar
toplam 2 milyar 463 milyon lira mazot desteği ödenmiştir. 
Bakanlığımızca verilen desteklerle ortalama olarak hububat üreten
çiftçilerimizin kimyevi gübre maliyetinin yüzde 13’ü, mazot maliyetinin ise
yüzde 18’i karşılanmıştır. 2010 yılında da mazot ve kimyevi gübre destekleme
ödemesi devam edecek olup, 2009 yılında birim alana yapılan kimyevi gübre
destekleme ödemesi 2008 yılına kıyasla ürün gruplarına göre yüzde 74 ile 80
oranında, toplam mazot ve kimyevi gübre destekleme ödemesi ise yüzde 31
oranında artırılmıştır.
Yine Sayın Doğru’nun, 2008 yılı suni tohumlama teşvik primi ve süt
üreticilerinin desteklenmesi hakkındaki sorularına yönelik olarak: Ülkemizde
2008 yılı içinde 2 milyon dozun üzerinde suni tohumlama gerçekleştirilmiştir.
Bakanlığımızca 2008 yılı hayvancılık desteklemelerinde uygulanan anaç sığır
desteğinde sığırların suni tohumlamadan doğmuş buzağı olma şartı aranmış olup,
2008 yılına ait anaç sığır desteklemeleri ödenmiştir. 
Hayvancılığın geliştirilmesi için yem bitkileri ekilişi yapan
üreticilere ürünü hasat etmeleri kaydıyla dekar başına ödeme yapılmaktadır. 
Gerekli şartları taşıyan işletmelere satılan beher litre süt için
ödeme yapılmaktadır. Diğer taraftan çiğ süt fiyatlarında istikrarın sağlanması
amacıyla süt regülasyon desteği belirlenen dönemlerde
ton başına 3 bin TL destek ödenmektedir. İlgili Bakanlar Kurulu kararı gereği
süt regülasyon desteğinin ödemeleri 2009 yılı içinde
yapılacaktır. 
Sayın Enöz’ün sorduğu kırsal kalkınma
yatırımlarının il bazında dağılım kriterleri konusunda
da kısaca bilgi vermek istiyorum. Kırsal kalkınma yatırımlarının desteklenmesi
programı kapsamında 2009 yılı için 81 ile 250 milyon TL kaynak ayrılmıştır. Söz
konusu kaynağın dağılımı aşamasında illerin tarım alanları, köy nüfusu,
tarımsal ürünleri değerlendirme oranı, tarımsal işletme sayısı ve sosyoekonomik
gelişmişliği göz önüne alınmaktadır. Soruda sözü edilen iller bu kapsamda
değerlendirilmektedir. 
Sayın Akkuş’un sorduğu, Mersin ilinde Kırsal Kalkınma
Yatırımlarını Destekleme Programı kapsamında 2008 yılında 216 adet makine ekipman için 1,3 milyon TL hibe ödenmiştir. 2009 yılında ise
319 başvurudan 307 tanesi uygun görülmüş olup yaklaşık 2 milyon TL hibe ödemesi
yapılmıştır. 
Sayın Özdemir’in tarımsal ithalat ve tarımsal sanayinin
geliştirilmesine yönelik sorularına ilişkin olarak: Ülkemizde tarım ürünleri
üretiminin sürdürülebilirliğini sağlamak ve hasat dönemlerinde yerli
üreticilerimizi haksız rekabete karşı korumak amacıyla Bakanlığımızın ilgili
birimleri ve ilgili diğer kurumların görüşleri doğrultusunda ithalatta bazı
ürünler için özel belgeler (dâhilde işleme izin belgesi, hariçte işleme izin
belgesi, ithal lisansı gibi) haricinde kontrol belgesi onaylanmamakta, bazı
ürünler için ise mevsim miktar kapatma ve referans fiyat aranması yoluyla
sınırlama getirilmektedir. 
Tarımsal pazarlama ve tarımsal sanayinin desteklenmesi konusunda
Bakanlığımızca önemli çalışmalar başlatılmıştır. Kırsal Kalkınma Yatırımlarının
Desteklenmesi Programı kapsamında işleme, paketleme, ambalajlama ve depolama
gibi yatırımlar için girişimcilere yüzde 50 hibe desteği verilmektedir. Ayrıca
tarıma dayalı sanayiye hammadde sağlayan süt üreticilerine de teşvik primi
verilmektedir. Avrupa Birliğince 2007-2013 yılları arasında uygulanacak olan
katılım öncesi yardım aracı kapsamındaki IPART programı hazırlanmıştır. Bu
program çerçevesinde pazar verimliliği, gıda kalitesi ve sağlık standartlarının
iyileştirilmesi ile kırsal alanlarda yeni istihdam imkânlarının oluşturulmasına
öncelik verilmiştir. Bu program kapsamında tarıma dayalı sanayi içinde
öncelikli sektörler olarak süt ve süt ürünleri, et ve et ürünleri, su ürünleri,
meyve ve sebze sektörleri belirlenmiştir. 
Bakanlığımızca ülkemiz hayvancılığının geliştirilmesine yönelik
olarak belirlenen politikalar, düzenleme ve uygulamalarla ilgili Sayın
Özdemir’in de sorduğu kaynaklara erişim ve tanıtımlar seksen bir il
müdürlüğümüzce sağlanmaktadır. 
Sayın Özdemir’in sorduğu canlı hayvan ihracatıyla ilgili olarak,
yerinde hizmet anlayışı ve bürokrasinin azaltılması amacıyla ihracat yetkisi
illere devredilmiştir. Gaziantep iline 2009 yılından bugüne kadar toplam 37
milyon TL tarımsal destek ödemesi yapılmıştır. Bekleyen hayvancılık desteği ise
4 bin TL’dir. Ayrıca Kırsal Kalkınma Yatırımlarının Desteklenmesi Programı
çerçevesinde Gaziantep ilinde toplam 4 milyon TL hibe ödemesi
gerçekleştirilmiştir; 30 proje, 493 ekipman için bu
ödeme.
RASİM ÇAKIR (Edirne) – Sayın Başkan, Sayın Bakan biraz yavaş
okusun, takip edemiyoruz; tane tane okusun,
anlayamıyoruz.
BAŞKAN – Sayın Bakan, sayın milletvekillerimiz konuşmayı
anlamadıklarını belirtmektedirler. Eğer biraz yavaş okursak… Buyurun Sayın
Bakanım.
TARIM VE KÖYİŞLERİ BAKANI MEHMET MEHDİ EKER (Devamla) – Malatya
ilinde, Sayın Aslanoğlu’nun sorduğu fidan
desteklerine ait 2007 yılı ve 2008 yılı hak edişlerinin tamamı ödenmiştir.
Sayın Çalış’ın 676 ve 1256 no’lu önergeleri: Elma üreticilerinin deftere tabi
tutulması ve elma ihracatının desteklenmesine ilişkin olarak, 193 sayılı Gelir
Vergisi Kanunu’nun 53’üncü maddesinde yapılan değişiklikle, çiftçilerin elde
ettikleri zirai kazançların herhangi bir ayırıma tabi tutulmaksızın Gelir
Vergisi Kanunu’nun 94’üncü maddesine göre hasılatları
üzerinden tevkifat yapılmak suretiyle
vergilendirilmesi esası getirilmiştir. Zirai kazancın gerçek usulde tespitinin
ise işletme büyüklüğü ölçüleri esas alınmak suretiyle yapılması benimsenmiştir.
Ürün cinslerine göre oluşturulan gruplar için belirlenen işletme
büyüklüklerinden eşit getiri sağlanabilmesi için de ürünlerin verimliliği ve
fiyatları dikkate alınmıştır. 1999 yılından geçerli olmak üzere arazi üzerinde
yapılan zirai faaliyetlerde işletme büyüklüğü ölçüsü tarla bitkilerinde dönüm,
meyve verebilecek hâle gelmiş Antep fıstığı, narenciye, kayısı ve elma gibi
çeşitlerde ise ağaç sayısı esas alınmak suretiyle yeniden tespit edilmiştir.
Elmada meyve veren ağaç 2 bin…
Maliye Bakanlığınca Gelir Vergisi Kanunu’nun yeniden yazım
çalışmaları devam etmekte olup, zirai kazançlarla ilgili hususlar yeniden
değerlendirilecektir.
Sayın Çalış’ın elma ihracının
desteklenmesine ilişkin olarak tarım ürünleri ve ihracat iadesi miktarları,
Para Kredi Koordinasyon Kurulunun kararları çerçevesinde belirlenmektedir.
Bakanlığımızca meyve bahçelerinin kurulması ve ihracata yönelik çeşitlerin
yaygınlaştırılması için sertifikalı fidan desteği verilmektedir. Bu kapsamda
sertifikalı fidan/fide kullanarak en az 5 dekar bodur ve yarı bodur meyve
fidanıyla kapama elma bahçesi tesis eden üreticilere dekar başına 135 TL, bunun
dışında, en az 10 dekar kapama elma bahçesi tesis eden üreticilere dekar başına
108 TL destekleme ödemesi yapılarak üreticilerimiz desteklenmektedir. Ayrıca,
elma yetiştiriciliği yapan üreticiler dekar başına yaklaşık 2,9 TL mazot, 3,8
TL de kimyevi gübre desteği ödemelerinden yararlanmaktadır. 
Sayın Yalçın’ın 699, Sayın Çalış’ın
1061, Sayın Aslanoğlu’nun 1358, Sayın Akkuş’un 1379…
Soruların ortak konusu tabii afet zararlarıyla ilgili. Sayın milletvekillerinin
soru önergelerinde benzer hususlar bulunduğundan ortak olarak önergelerini
cevaplandırmak istiyorum. 
Sayın Yalçın’ın sorusu: Fındık bahçelerinde görülen kurumalar ile
ilgili olarak yapılan incelemelerde 2008 yılında ilkbahar döneminde herhangi
bir don ve dolu olayının meydana gelmediği, özellikle 500-600 metre rakımdaki
bahçelerde ve rakım yükseldikçe bahçelerin tamamına yakın kurumaların olduğu
görülmüştür. Kurumaların kış aylarında yaşanan yoğun soğuklardan kaynaklandığı,
bazı bahçelerde fındık bakteriyel yanıklığı hastalığı ya da dalkıran zararlısı
zararı görüldüğü belirtilmektedir. Bilindiği üzere Tarım Sigortaları Kanunu ilk
kez Hükûmetimizce çıkarılmış ve Kanun kapsamında
uygulamanın ülke genelinde yaygınlaştırılması amacıyla yerel ve ulusal basın
aracılığıyla duyurular yapılmış ve tüm il ve ilçe müdürlüklerimizde tanıtım,
afiş ve broşürler dağıtılmıştır. Tarım Sigortaları Kanunu’nun 17’nci maddesinde
“Bu Kanun kapsamında, uygulama yılında yer alan riskler için tarım sigortası
yaptırmayan üreticiler 2090 sayılı Kanundan yararlanamaz.” hükmü yer
almaktadır. Bu bağlamda, don olayı nedeniyle zarar gören çiftçilerin devlet
destekli tarım sigortaları yaptırmış olmaları hâlinde uygulamadan
faydalanabilmeleri mümkün olabilmektedir. 
Sayın Çalış’ın Karaman’daki
dondan zarar gören elma üreticilerinin ve Sayın Akkuş’un Seyhan Nehri’nin
taşmasından zarar gören çiftçilere yardım yapılmasına ilişkin olarak: Bilindiği
gibi 2090 sayılı Tabii Afetlerden Zarar Gören Çiftçilere Yapılacak Yardımlar
Hakkında Kanun’a göre çeşitli tabii afetler nedeniyle tarımsal varlıkları yüzde
40’ın üzerinde zarar gören, bu zararlarını tarım ve tarım dışı diğer
gelirleriyle karşılayamayacak durumda olduğu il hasar tespit komisyon kararıyla
belirlenen çiftçilere karşılıksız nakdî yardım yapılmaktadır. Don 2007 ve 2008 yıllarında tarım sigortası kapsamında olduğundan
üzüm, kayısı, fındık ve elma üreticilerine nakdî yardım yapılamamıştır. Tarım
Sigortaları Kanunu’ndan önce 2004 yılında ülkemizin genelini etkileyen don
afeti nedeniyle il hasar tespit komisyonlarının tespit çalışmaları sonucunda
yardım talep edilen Karaman, Kayseri, Manisa illerinde 450 çiftçiye toplam 474
bin TL nakdî yardım yapılmıştır. Ayrıca meyve bahçelerinin yenilenmesi
çalışmaları 2005 yılında başlatılmış, bu kapsamda ilk kez sertifikalı fidan
desteği verilmeye başlanmıştır. Yapılan çalışmalar ve desteklemelerle elma üretimimiz
TÜİK verilerine göre son yedi yılda yüzde 22 arttırılarak 2009 yılının birinci
tahminine göre 2,7 milyon tona ulaşmıştır. 
Sayın Aslanoğlu’nun, tarım ürünlerinin
sigortalanmasına ilişkin olarak… Tarım Sigortaları Kanunu, üreticilerin
yaptıracakları sigorta kapsamındaki riskler nedeniyle uğrayacağı zararların
tazmin edilmesini ve bu çerçevede sigorta primlerinin belirli bir kısmının
devlet tarafından karşılanarak tarımsal üretimin sürdürülebilirliğini
amaçlamaktadır. Tarım sigortaları 2009 yılı uygulaması 2008/14479 sayılı
Bakanlar Kurulu Kararı’yla, teminat altına alınacak ürünler ve riskler
belirlenerek yürürlüğe girmiştir. Bu kapsamda, açık alanda yetiştirilen
meyveler için don riski teminatı, çiçeklenmenin son bulup taç yaprakların
dökülmesi yani kürk içi dönemi ve meyve bağlamasıyla başlanmaktadır. Meyve
ağaçlarında çiçeklenmenin son bulması, taç yaprakların dökülmesi ve meyve
bağlaması ile sıfır derecenin altına düşen hava sıcaklığının doğrudan meyvelere
zarar vermesi yoluyla meyve miktarında meydana gelen azalmalar dikkate
alınmaktadır. Don riski teminatında çiçeklenme safhasındaki döllenmeyi
müteakip çiçeklerdeki taç yaprakların döküldüğü dönem yani çiçeklenmenin son
dönemi ve meyve bağlama döneminde başlaması zorunluluk arz etmiştir.
Sigortacılığın uzun vadeli ve hesap edilebilir bir yapıda yürütülmesi ve
tedrici olarak yapılandırılması ve sürdürülmesi gerekmektedir. Aksi hâlde
sistemin oturtulması ve sürdürülebilir-liğinin mümkün
olmayacağı malumunuzdur.
Sayın Başkan, değerli milletvekilleri; Sayın Ağyüz’ün
(6/708), (6/1033), Sayın Özdemir’in (6/1094), Sayın Doğru’nun (6/844), Sayın Çalış’ın (6/901), Sayın Köse’nin (6/1042), Sayın Aslanoğlu’nun (6/1044) numaralı, sayılı önergeleri…
Sayın milletvekilleri…
BAŞKAN – Sayın Bakan, bir saniye…
Sayın Bakanım, dokuz dakika süre kaldı. Ancak sayın
milletvekillerimizin Tüzük’ün 98’inci maddesine göre sorularıyla ilgili kısa
bir açıklama talepleri var. Söz verelim sayın milletvekillerimize, sonra
kaldığınız yerden devam edersiniz. 
İsterseniz oturabilirsiniz Sayın Bakan.
KAMER GENÇ (Tunceli) – Sayın Başkan…
BAŞKAN – Sayın Genç, yine, sizin sorunuza henüz Sayın Bakan cevap
vermediği için, söz veremiyorum.
KAMER GENÇ (Tunceli) – Sayın Başkan, usulle ilgili bir düşüncemi
söyleyebilir miyim, tutumunuzla ilgili?
BAŞKAN – Buyurun Sayın Genç.
KAMER GENÇ (Tunceli) – Sayın Başkan, Sayın Bakan dün Sayın Ağyüz’ün sekiz tane sorusunu cevaplandırdı, siz bir dakika
verdiniz. Şimdi, İç Tüzük’ün ilgili hükmüne bakarsanız, önce bakan çıkacak, her
soruya beş dakika cevap verecek, ona milletvekili yerinden, buna karşı bir
düşüncesi varsa cevap verecek, bakan da tekrar, beş dakikayı geçmemek üzere
isterse cevap verebilecek. Benim sorularıma cevap verme şeyi yok. Sayın Bakanı
getirelim okuma yarışmasına katalım. Yani sanki kürsüye çıkmış, bir yarışmaya
girmiş gibi okuma yarışmasına…
BAŞKAN – Teşekkür ediyorum Sayın Genç.
KAMER GENÇ (Tunceli) – Ama tutumunuz yanlış. Dolayısıyla, soru
sormada bakanların…
BAŞKAN – Sayın Doğru, buyurun.
KAMER GENÇ (Tunceli) – Yanlış yapıyorsunuz. Bu konuda tutumunuz
hakkında söz istiyorum efendim.
BAŞKAN – Buyurun Sayın Doğru.
REŞAT DOĞRU (Tokat) – Sayın Başkan, teşekkür ediyorum.
Sayın Bakan iki sene sonra sorularıma cevap vermiştir, kendisine
teşekkür ediyorum ayrıca.
Tarım kredi ve Ziraat Bankası borçları şu anda köylüler
tarafından, çiftçiler tarafından ödenememektedir. Özellikle ürünlerin para
yapmaması dolayısıyla -buğdaydır, domatestir, şeker pancarıdır- gübresini
ödeyemiyor, diğer girdilerin hiçbirisini ödeyemiyor. Bakınız, bundan dört ay
önce 80’le 120 lira arasında olan gübre fiyatları şu anda 20 ile 30 lira
civarına düşmüştür. Tokat Zile ilçesinden dün itibarıyla 10 tane muhtar buraya
gelmişler ve eski fiyattan -yani, 80’le 120 lira civarındaki fiyattan- paraları
ödeme durumuyla karşı karşıya kaldıklarını ve ödeyemediklerini ifade
etmişlerdir. Dolayısıyla, lütfen, bu konuda yani yeni düşürülen fiyata göre bu
adamlardan paralarını alın da durum düzelmiş olsun.
Diyorsunuz ki: “Destek verdik.” Sayın Bakanım, çiftçiler
bitmiştir. Destek veriyorsunuz ama…
(Mikrofon otomatik cihaz tarafından kapatıldı)
REŞAT DOĞRU (Devamla) – Sayın Başkanım, on tane soruya bir dakika
veriyorsunuz.
BAŞKAN – Teşekkür ediyorum.
Sayın Enöz, buyurun.
MUSTAFA ENÖZ (Manisa) – Teşekkür ederim Sayın Başkanım.
Sayın Bakan gerçekten çok uzun süreli sorularımıza cevap verdi,
çok teşekkür ediyoruz ama ancak geçen yılın soruları. Güncelliğini de yitiriyor
sorular Sayın Bakanım. Bu bakımdan, güncel olayları da takip etme noktasında,
bu soruların daha yakın bir süre içerisinde biz cevaplandırılmasını beklerdik. 
Benim sorduğum, tarımsal proje hibelerinin ve teşviklerinin
bölgeler ve iller arasında bir farklılık var mıdır? O şekilde bir soru
sormuştum. 
Bir de, ikinci olarak, seçim bölgeniz olan Diyarbakır’a diğer
illerden daha farklı bir uygulama yapıldığı söylenmektedir. Bu noktada da
herhangi bir cevap alamadım.
Teşekkür ederim.
BAŞKAN – Teşekkür ediyorum Sayın Enöz. 
Sayın İnan…
MÜMİN İNAN (Niğde) – Teşekkür ediyorum Başkanım.
Sayın Bakanım, ister Türkiye genelinde olsun ister Niğde’de olsun
hâlâ tarım kredi, Ziraat Bankası ve elektrik -sulama- borçlarından dolayı icra
takipleri devam etmekte. Şu anda hakikaten çiftçilerimizin tamamı sanki ölüme
terk edilmiş durumdadır. Yapılan yanlış tarım politikaları neticesinde şu anda
Niğde’de meyve suyuna verilecek elmanın kilosu 4 kuruşa dahi satılamamaktadır,
çünkü konsantreler dışarıdan gelmiştir, kontrolsüz bir
biçimde. Elma üreticileri perişan bir vaziyettedir. Dolayısıyla çiftçilerimizin
sizden çok büyük beklentileri var. Bu beklentilere bugüne kadar bir cevap
alamadıkları için, bir destek göremedikleri için sitemleri de var, bu sitemleri
de sizlere iletmek istiyorum.
Teşekkür ediyorum efendim.
BAŞKAN – Teşekkür ediyorum Sayın İnan.
Sayın Özdemir, buyurun.
HASAN ÖZDEMİR (Gaziantep) – Sayın Başkan, Sayın Bakana
aracılığınızla soruyorum: Öncelikle Sayın Bakanın konuşmalarından gerçekten ben
de hiçbir şey anlayamadım, çok hızlı konuştu. Bir de, bu sorular bir sene oldu ve bir sene içerisinde hiçbir cevap olamaması bizi
gerçekten üzdü. 
Seçim bölgem Gaziantep’te tarımla uğraşan vatandaşlarımız
gerçekten son derece mağdur durumdalar ve köylerden şehre göç etmektedirler.
Son altı yıllık AKP iktidarları döneminde Gaziantep şehir merkezine yüzde
38’lik bir göç gelmiştir. Bu, Hükûmetin ekonomi
politikasında olduğu gibi tarım politikasında da iflasını göstermektedir. 
Dediğim gibi, hayvancılık konusunda da son derece vatandaşlarımız
mağdurdur. Bu sorular bir sene olmuştur, geç olmuştur, zamanında cevap
verilmemiştir. Cevap…
(Mikrofon otomatik cihaz tarafından kapatıldı)
BAŞKAN – Teşekkür ediyorum Sayın Özdemir.
Sayın Yalçın, buyurun.
RIDVAN YALÇIN (Ordu) – Teşekkür ederim Sayın Başkan.
Sayın Bakan, benim sorum kuruyan fındık ocaklarına ilişkindi.
Zannediyorum bir yanlış anlama oldu, cevabınızdan öyle anladım. Fındık
mahsulünün kuruması hâlinde sigorta kapsamında ama fındık ocaklarının kuruması
sigorta kapsamı dışında diye biliyorum. Bundan bir mağduriyet doğmuştu. 
Bir de Sayın Bakanım, fırsat bulmuşken, fındık fiyatlarında bir
miktar, fındığın azlığı sebebiyle yükselme oldu fakat bazı lobilerin TMO’ya
fındık sattırmak istediği dedikoduları yüzünden fiyatlar bir düşme eğilimine
girdi. Bütün bölge halkı tedirgin ve sizden gelecek bir cevabı bekliyor. TMO
fındık satacak mıdır? Satacaksa hangi zaman aralığında satacaktır? Bu konudaki
açıklamanızı özellikle rica ediyorum.
Teşekkür ediyorum.
BAŞKAN – Teşekkür ediyorum Sayın Yalçın.
Sayın Şandır, talebiniz var ama sorunuz yok. Şimdi, buradaki…
MEHMET ŞANDIR (Mersin) – Bir soru…
BAŞKAN – Hayır Sayın Şandır. Tüzük’ün 98’inci maddesine göre
sorusu olan sayın milletvekillerinin açıklama talebiyle ilgili bir hakkıdır.
Teşekkür ediyorum.
Sayın Bakan, buyurun, sayın milletvekillerinin açıklama talepleri
var, bunlara cevap verebilirsiniz. Sadece onlara Sayın Bakanım çünkü iki
dakikalık süreniz kaldı. Yerinizden de cevap verebilirsiniz. 
KAMER GENÇ (Tunceli) – Daha süratli okursa daha iyi olur!
TARIM VE KÖYİŞLERİ BAKANI MEHMET MEHDİ EKER (Diyarbakır) – Sayın
Başkan, yüce Meclisin değerli üyeleri; hepinizi saygıyla selamlıyorum. 
Öncelikle, tabii, şu hususu ifade etmek istiyorum: Görev sürem
içerisinde 91 sözlü soruya ve 448 yazılı soruya cevap verdim. Elimdeki dosya 81
tane sözlü soru önergesi ihtiva ediyor ve bunların hepsinin cevabı benim elimde
ancak sözlü soru olduğu için ve bu İç Tüzük’le ilişkili olduğu için benim
bundan imtina etmem veya bunu geciktirmem gibi bir şey söz konusu değil. Bu
sorular esasen cevap verebileceğim sorulardır, bunların hepsinin de cevabı var,
dosyamda, elimde var. Eğer bana bu imkân verilirse şimdi size saatlerce bunu
söyleyebilirim. 
REŞAT DOĞRU (Tokat) – Gönderin bize.
HASAN ÖZDEMİR (Gaziantep) – Üçe, dörde bölünür.
TARIM VE KÖYİŞLERİ BAKANI MEHMET MEHDİ EKER (Devamla) - Demin
hızlı okumamın sebebi de şudur: Bakın, değerli milletvekillerim “Bir yıl önce
sorduğum soru.” dediler. Haklıdır, doğrudur. Ben de isterdim ki ona bir sene
önce cevap vereyim ama İç Tüzük’le alakalı, Meclis gündemiyle alakalı bir
sebepten ötürü ben veremedim. Bundan imtina etmiş değilim. Buraya çıkmışken…
Bakın, soruların okunması yarım saat sürdü, ben geldim buraya on dakika
söyledim. Hiç değilse bu on dakika içerisinde mümkün mertebe zamanı iyi
kullanayım çünkü neticede vereceğim bu cevaplar tutanaklara geçiyor, yazılı
olarak da geçecek ama usul bakımından konuşularak, burada söylenerek
cevaplandırılması gerekiyor. Süreden kazanayım diye süratli bir şekilde okudum.
Özü bu.
K. KEMAL ANADOL (İzmir) – Sayın Bakanım, on dakikada yirmi tane
soru önergesine yanıt verilmez ki!
TARIM VE KÖYİŞLERİ BAKANI MEHMET MEHDİ EKER (Devamla) – Şimdi,
soru çok, bakın, ben bugün kırk tane soruya cevap vermek istedim. 
K. KEMAL ANADOL (İzmir) – Vermeyin, yirmi taneye verin.
MEHMET ŞANDIR (Mersin) – Yirmi taneye verin.
TARIM VE KÖYİŞLERİ BAKANI MEHMET MEHDİ EKER (Devamla) – Yirmi
taneye… Ama işte o zaman da gündemde kalıyor da, bakın, demin milletvekilimiz
ne dedi, diyor ki: “Ben bir senedir bekliyorum.” Şimdi, ben bir fırsat
yakalamışım, sorulara cevap vereceğim, siz bana diyorsunuz ki, şimdi iş şeye
gelince diyorsunuz ki: “Uzun uzun söyleyin.” Öbür
türlü diyorsunuz ki: “Niye geciktiniz?” 
MEHMET ŞANDIR (Mersin) – Sayın Bakan, cevap anlaşılmadıktan sonra
ne faydası var?
TARIM VE KÖYİŞLERİ BAKANI MEHMET MEHDİ EKER (Devamla) – Şimdi, bu
bir çelişkidir, değerli milletvekillerim, bu bir çelişkidir, bu doğru değildir.
Bu çelişkiyi bilgilerinize arz ediyorum. 
Bütün soruların cevabı bende var, arzu edilirse bunları yazılı
verebilirim, takdim edebilirim ama sözlü soru olduğu için de, yine İç Tüzük’e
göre sözlü olarak bunu ifade etmem gerekiyor. Şimdi…
(Mikrofon otomatik cihaz tarafından kapatıldı)
TARIM VE KÖYİŞLERİ BAKANI MEHMET MEHDİ EKER (Devamla) – Sayın
Başkanım, ben şu sorulara da cevap vereceğim, hiç değilse bir-iki cevap
vereyim. 
BAŞKAN – Sayın Bakan…
Lütfen, tamamlayınız Sayın Bakan, iki dakikalık süre veriyorum. Çünkü, bir saatlik soru-cevap süresi tamamlanmıştır. 
TARIM VE KÖYİŞLERİ BAKANI MEHMET MEHDİ EKER (Devamla) – Evet,
şimdi iller arası farklılıkla ilgili kriterleri ben
söyledim. Bu kriterler bütün iller için geçerlidir.
Her il ne kadar müracaat etmiş, hangi kriterlerle,
hangi şekilde belirlenmiş, desteklemeler ona göre veriliyor. Bu açık, şeffaf
bir durum, yani bunun gizlisi, saklısı, örtülüsü, öyle bir şey yok.
Fındıkla ilgili olarak, bu sene bizim uyguladığımız fındık
stratejisi, üreticinin lehinedir ve doğru bir stratejidir. Onun için belki de
tarihinde ilk defa olarak fındık fiyatları serbest piyasada bu düzeye kadar
çıkmıştır. Bunu özellikle belirtmek istiyorum. Artı, biz bu fındık stratejisini
açıklarken, kamuoyuna dedik ki, Toprak Mahsulleri Ofisinin elindeki fındığı biz
piyasaya vermeyeceğiz ve şu anda bu kararlılığımız devam ediyor. Bu yönde de
zaten açıklamalar yaptık. Bunun dışındaki herhangi bir ifade spekülasyondur.
Spekülasyonlara da itibar etmememiz gerekiyor. 
Tarım politikalarının iflas ettiği yönündeki iddiaya elbette ki
katılmıyorum. Türkiye'de tarım sektörünün kuraklığa rağmen son beş yılın
dördünde pozitif büyümesi bunun en güzel göstergesidir. Tarımsal gayri safi hasılanın 23 milyar dolardan 57,5 milyar dolara çıkmış
olması da bunun en güzel göstergesidir. Bütün politikalarımız üreticinin
lehinedir, Türkiye’nin lehinedir, bunları da uygulamaya devam edeceğiz.
Saygılar sunuyorum. (AK PARTİ sıralarından alkışlar) 
BAŞKAN – Teşekkür ediyorum Sayın Bakan. 
Sayın Şandır, söz talebiniz var. Hangi konuda, ne için?
MEHMET ŞANDIR (Mersin) – Efendim, konuyla ilgili kısa bir açıklama
yapacağım, yani 98’e göre değil, 60’a göre söz istiyorum.
K. KEMAL ANADOL (İzmir) – Ben de 60’a göre söz istiyorum.
BAŞKAN – Sayın Şandır, zaten bir saatlik soru-cevap süresi
tamamlandı.
MEHMET ŞANDIR (Mersin) – Soru-cevap değil.
BAŞKAN – İki dakikalık süre veriyorum, buyurun.
VI.- AÇIKLAMALAR (Devam)
2.- Mersin Milletvekili Mehmet Şandır’ın, Akdeniz’de zeytin hasadının başlaması ve zeytin
fiyatlarının düşmesine ilişkin açıklaması
MEHMET ŞANDIR (Mersin) – Çok teşekkür ederim.
Efendim, fırsattır, çiftçilerimiz, Sayın Bakanın açıklamalarını
çok dikkatlice takip ediyorlar ve bekliyorlar çünkü elinin emeğini, çoluk
çocuğuyla, dişi tırnağıyla, hasadın sonunda, netice itibarıyla, Sayın Bakanın, Hükûmetin açıklamalarını dikkatlice bekliyorlar. Mesela
kendi bölgemle ilgili söylüyorum. Akdeniz’de zeytin hasadı başladı ama ne
hikmetse hem zeytin hem de zeytinyağı fiyatları birden yarı yarıya düştü.
Şimdi, bu konu ile ilgili Sayın Hükûmetin, Sayın
Bakanın çiftçilere bir açıklama yapması gerekiyor. Aldıkları tedbirler nedir,
ne yapsın çiftçi? Bir yıl emek vermiş, hasat başlamış, sonuç alacak ama
fiyatlar sebepsiz yere düşüyor. Dolayısıyla, Sayın Bakanın hızlı okumasının
gerekçesi makul olabilir ama çiftçiler için geçerli değil. Çiftçilerimiz,
üreticilerimiz, toprağı dişi tırnağıyla üretime, ekmeğe dönüştüren çiftçilerimiz
Sayın Bakandan daha fazla açıklama bekliyorlar. Özellikle zeytin üreticileriyle
ilgili Sayın Bakanın birkaç cümlelik açıklaması olması gerekir diye düşünüyor,
teşekkür ediyorum.
K. KEMAL ANADOL (İzmir) – Sayın Başkan… Sayın Başkan…
BAŞKAN – Teşekkür ediyorum Sayın Şandır.
K. KEMAL ANADOL (İzmir) – Sayın Başkanım, 60’a göre ben de çok
kısa…
BAŞKAN – Lütfen Sayın Anadol, soru-cevap
süresi zaten tamamlandı.
K. KEMAL ANADOL (İzmir) – Hayır efendim…
BAŞKAN – Birleşime on dakika ara veriyorum.
Kapanma Saati: 18.52

DÖRDÜNCÜ OTURUM
Açılma Saati: 19.08
BAŞKAN: Başkan Vekili Sadık YAKUT
KÂTİP ÜYELER: Bayram ÖZÇELİK
(Burdur), Murat ÖZKAN (Giresun)
BAŞKAN – Sayın milletvekilleri, Türkiye Büyük Millet Meclisinin
6’ncı Birleşiminin Dördüncü Oturumunu açıyorum.
K. KEMAL ANADOL (İzmir) - Sayın Başkanım…
BAŞKAN - Şimdi, gündemin “Kanun Tasarı ve Teklifleri ile
Komisyonlardan Gelen Diğer İşler” kısmına geçiyoruz. 
K. KEMAL ANADOL (İzmir) - Sayın Başkanım…
BAŞKAN – Sayın Anadol, buyurun.
Öncelikle Meclisi bir açalım, oturumu, ondan sonra…
K. KEMAL ANADOL (İzmir) – Tamam efendim. 
BAŞKAN - Buyurun. 
K. KEMAL ANADOL (İzmir) - 63’üncü maddeye göre söz istiyorum
efendim. 
BAŞKAN – Efendim?
K. KEMAL ANADOL (İzmir) – İç Tüzük 63’e göre söz istiyorum.
BAŞKAN – Ne diye Sayın Anadol?
K. KEMAL ANADOL (İzmir) – Şimdi, yerimden söz istedim, vermediniz.
Oysa sözlü sorular cevaplandırılırken nasıl kötü çalışıldığı, bizi izleyen
vatandaşın değil, milletvekillerinin bile anlamadığı bir oturum… Bunun sebebi
İç Tüzük’ün uygulanmaması. Milletvekili değil sorumlusu. Buna müdahale etmeniz
lazımdı. O nedenle 63’e göre söz istiyorum. 
BAŞKAN – Hayır, sayın milletvekilleri anlamadıklarını söylediler.
Ben de Sayın Bakana, sayın milletvekillerinin, hızlı konuşmasından dolayı
anlayamadıklarını söyledim ve Sayın Bakan ondan sonraki konuşmasını mümkün
olduğunca öyle yaptı ama yapmadıysa…
AKİF EKİCİ (Gaziantep) – Bir şey konuşmadı ki! Allah aşkına ne
konuştu!
BAŞKAN - Sayın Anadol, yapılacak
tarafımdan ne var veya Başkanlık tarafından?
K. KEMAL ANADOL (İzmir) – Anladım efendim. Divan olarak, Meclis
Başkanı başta, 82’nci maddeyi uygulatmıyor Başkanlık Divanı. Siz de Divanın
üyesisiniz, bu oturumda da aynı şey oldu. Müsaade ederseniz, 63’e göre söz
istiyorum. 
BAŞKAN – Sayın Anadol, kaldı ki
soru-cevap işleminin süresi tamamlanmıştır. Şimdi, kanun tasarıları ile
tekliflerinin görüşülmesine… (Gürültüler) 
K. KEMAL ANADOL (İzmir) – İşte, ondan söz aldım. Bana imkân
tanımadınız. 
MUSTAFA ELİTAŞ (Kayseri) – Sayın Başkan…
BAŞKAN – Bir saniye…
Biliyorum, Sayın Anadol, söz istediniz.
Ben de 60’ıncı maddeye göre… “Pek kısa sözü olduğunu belirten üyeye Başkan,
yerinden konuşma izni verebilir.” diyor. Burada bir takdir var. 
K. KEMAL ANADOL (İzmir) – MHP Grup Başkan Vekiline veriyorsunuz,
CHP Grup Başkan Vekiline vermiyorsunuz. 
BAŞKAN – Doğrudur. 
K. KEMAL ANADOL (İzmir) – İşte bu takdir yanlış, ondan söz
istiyorum. 
BAŞKAN – Bundan sonra, bir başka görüşme sırasında Cumhuriyet Halk
Partisinin Grup Başkan Vekili veya DTP’nin Grup
Başkan Vekili…
SELAHATTİN DEMİRTAŞ (Diyarbakır) – Dün biz de söz istedik, bize de
vermediniz. 
BAŞKAN - …bir başka partinin grup başkan vekili talep ettiği zaman
verilebilir. 
SELAHATTİN DEMİRTAŞ (Diyarbakır) – Aynı şekilde istedik, bize de
söz vermediniz.
K. KEMAL ANADOL (İzmir) – Hayır, hayır… Bu takdir hakkınızı yanlış
kullandığınız için söz istiyorum 63’e göre. 
BAŞKAN – Takdir hakkımı ben yanlış kullanmadım Sayın Anadol. 
K. KEMAL ANADOL (İzmir) – Ben iddia ediyorum, 63’e göre takdir
hakkınız yok.
MEHMET ŞANDIR (Mersin) –
Sayın Başkan…
BAŞKAN – Sayın Anadol, Şandır sisteme
girdi, ne için söz istediğini sordum. Siz…
AKİF EKİCİ (Gaziantep) - Hayret bir şey ya! Mecliste bir
milletvekili, bir Grup Başkan Vekili görüşlerini ifade edemezse… 
BAŞKAN – Lütfen, sayın milletvekilleri, müdahale etmeyiniz. 
AKİF EKİCİ (Gaziantep) – …iki cümleyle ifade edemezse… Nedir yani
bu diktatör tavır!
BAŞKAN – Sayın Milletvekili, elinizi kolunuzu hareket ettirmeyin
lütfen. 
AKİF EKİCİ (Gaziantep) – Nedir ama sizin bu tavrınız, nedir Sayın
Başkan?
BAŞKAN – Lütfen…
AKİF EKİCİ (Gaziantep) - Nedir bu tavrınız?
BAŞKAN – Sonra, burada söz isteyen ve orada hitap eden Grup Başkan
Vekiliniz. 
AKİF EKİCİ (Gaziantep) – Ben de milletvekiliyim. Milletvekilini
burada konuşturmazsanız nerede konuşturacaksınız?
BAŞKAN – Her tarafta konuşturuyoruz milletvekilini. 
AKİF EKİCİ (Gaziantep) – İki dakikalık bir söz vermekten imtina
ediyorsunuz. 
MEHMET ŞANDIR (Mersin) – Sayın Başkanım, 63’te sizin takdir
hakkınız yok. 
BAŞKAN – Sayın Anadol, oturduğunuz
yerden, 60’ıncı maddeye göre kısa bir söz vereyim. 
Buyurun. 
İki dakikalık süre içerisinde…
K. KEMAL ANADOL (İzmir) – Olmaz! Olur mu! Onar
dakikayı geçmemek üzere diyor 63’e göre…
MEHMET ŞANDIR (Mersin) – Sayın Başkan…
MUSTAFA ELİTAŞ (Kayseri) – Sayın Başkan…
K. KEMAL ANADOL (İzmir) – 63’e göre söz istiyorum. 
BAŞKAN – Sayın Anadol, hangi usule göre?
Usulde herhangi bir sorun yok. Soru-cevap işlemi zaten tamamlandı. (Gürültüler)

K. KEMAL ANADOL (İzmir) – Efendim, sizin takdir hakkınız yok. Söz
verin, konuşayım. 
MEHMET ŞANDIR (Mersin) – Sayın Başkan, 63’e göre takdir hakkınızı
kullanamazsınız. 
BAŞKAN – Sayın Anadol, soru-cevap işlemi
süresi tamamlandı. 
K. KEMAL ANADOL (İzmir) – Tamamlanmadan önce söz vermediniz…
MEHMET ŞANDIR (Mersin) – Sayın Başkan…
BAŞKAN – Usulde herhangi bir yanlışlık, usulsüzlük söz konusu değil.

K. KEMAL ANADOL (İzmir) – Tamamlanmadan önce söz vermediniz,
takdir hakkınızı yanlış kullandınız. 
BAŞKAN – Sayın Anadol, eğer maksadınız
Genel Kurulu çalıştırmamaksa başka bir şey. (Gürültüler) 
K. KEMAL ANADOL (İzmir) – Hayır… Ben direniyorum efendim. 
YAŞAR AĞYÜZ (Gaziantep) – Sayın Başkan, nereden çıkarıyorsunuz?
BAŞKAN – Şimdiye kadar, hiçbir grubun talebi mevcut Anayasa ve İç
Tüzük hükümleri haricinde herhangi bir nedenle reddedilmiş değil.
K. KEMAL ANADOL (İzmir) – Ben 63’e göre söz istiyorum. Israr
ediyorum.
MUSTAFA ELİTAŞ (Kayseri) – Sayın Başkan, şu anda 63’e göre söz
isteme hakkı yok Sayın Grup Başkan Vekilinin.
BAŞKAN – Onu anlatmak istiyorum zaten.
K. KEMAL ANADOL (İzmir) – Hayır.
MUSTAFA ELİTAŞ (Kayseri) – 60’ıncı maddeye göre sizin takdir
yetkiniz var, takdir yetkinizi kullandınız.
K. KEMAL ANADOL (İzmir) – Hayır efendim, direniyorum.
MEHMET ŞANDIR (Mersin) – Sayın Başkanım, 63’e göre sizin takdir
hakkınız yok. 
MUSTAFA ELİTAŞ (Kayseri) – Sayın Başkan, usulle ilgili bir şeye
geçmedik ki biz.
MEHMET ŞANDIR (Mersin) – Sizin bir tavrınızı Grup Başkan Vekili İç
Tüzük’e aykırı bulmakta ve usul tartışması açmaktadır. Usul tartışması diğer
işlerden önce konuşulur.
MUSTAFA ELİTAŞ (Kayseri) – Sayın Başkan, şu anda usul tartışması
açarsanız İç Tüzük’e aykırı bir hareket olur.
BAŞKAN – Sayın Şandır, şu anda biz 6’ncı Birleşimin Dördüncü
Oturumunu açtık gündemin kanun tasarı ve tekliflerini görüşmek üzere. 
MEHMET ŞANDIR (Mersin) – 63’te böyle bir usul yok.
SELAHATTİN DEMİRTAŞ (Diyarbakır) – Usul tartışması bitmeden
başlayamaz.
K. KEMAL ANADOL (İzmir) – 63’te böyle bir şey yok.
MEHMET ŞANDIR (Mersin) – Sayın Başkanım, 63, oturumla, birleşimle
ilgili değil.
BAŞKAN – Hayır, anlıyorum, biliyorum.
MEHMET ŞANDIR (Mersin) – Efendim, Divanın tavrıyla ilgili grup
başkan vekilleri usul tartışması açabilir. İç Tüzük açık Sayın Başkan.
BAŞKAN – Açık iç Tüzük. İç Tüzük’ü biz de biliyoruz Sayın Şandır.
K. KEMAL ANADOL (İzmir) – Niye vermiyorsunuz o zaman?
SELAHATTİN DEMİRTAŞ (Diyarbakır) – Usul tartışması bitmeden başlatamazsınız
Sayın Başkan. Usul tartışmasının bitmesi lazım. 
MUSTAFA ELİTAŞ (Kayseri) – Sayın Başkan…
BAŞKAN – Sayın Anadol, oturduğunuz
yerden kısa söz istiyorsanız buyurun.
K. KEMAL ANADOL (İzmir) – Hayır, 63’e göre söz istiyorum.
MEHMET ŞANDIR (Mersin) – Böyle bir pazarlık olmaz efendim.
BAŞKAN – O zaman buradaki maksadınız Genel Kurulu çalıştırmamak
Sayın Anadol. (Gürültüler)
K. KEMAL ANADOL (İzmir) – Ne münasebet!
MEHMET ŞANDIR (Mersin) – Hayır Sayın Başkan, grupları itham
edemezsiniz, öyle bir şey yok!
BAŞKAN – Lütfen…
Sayın Anadol, usulsüz olan nedir?
K. KEMAL ANADOL (İzmir) – Anlattım efendim.
BAŞKAN – Hayır, nedir usulsüz…
SELAHATTİN DEMİRTAŞ (Diyarbakır) – Usul tartışması açmanız lazım
Sayın Başkan. 
BAŞKAN – Lüften, Sayın Demirtaş, size sormuyoruz. Bir defa Sayın Anadol’a…
SELAHATTİN DEMİRTAŞ (Diyarbakır) – Bu usulsüzlüğü bize de
uyguladınız.
BAŞKAN - Usulsüz olan nedir, onu anlatır mısınız?
SELAHATTİN DEMİRTAŞ (Diyarbakır) – Kürsüye çıksın, anlatsın işte.
K. KEMAL ANADOL (İzmir) – Niye buradan anlatayım! Oradan
anlatacağım.
BAŞKAN – Hayır, usulsüz olan nedir? Soru soruyorum, onu
cevaplandırın önce.
ALİ İHSAN KÖKTÜRK (Zonguldak) - O kürsüyü niye saklıyorsunuz
milletvekillerinden, onu anlamıyoruz ki! 
K. KEMAL ANADOL (İzmir) – Efendim, söyledim. Soru-cevap, sözlü
soru kurumunu Meclis Başkanlık Divanı ve sizin yönetiminiz nedeniyle
kullandırmıyorsunuz. Usule uymak lazım; bir.
BAŞKAN – Sayın milletvekilleri Sayın Bakanın hızlı konuştuğunu
söylediler, ben Sayın Bakanı uyardım.
K. KEMAL ANADOL (İzmir) – Hayır, hayır, o değil. 
BAŞKAN – Hangisi?
K. KEMAL ANADOL (İzmir) – Söz verin meramımı anlatayım.
BAŞKAN – Hayır, lütfen Sayın Anadol…
K. KEMAL ANADOL (İzmir) – Konu bu. Sizin takdir hakkınız yok
efendim. 
MEHMET ŞANDIR (Mersin) – Efendim, 63’e göre…
BAŞKAN – Önce usulsüzlüğün ne olduğunu söyleyin, ona göre açacağız
usul tartışmasını.
AKİF EKİCİ (Gaziantep) – Sizin şu anki tavrınız.
K. KEMAL ANADOL (İzmir) – Sizin takdir hakkınız yok efendim. 63’te
sizin takdir hakkınız yok, biliyorsunuz bunu. Siz tecrübeli bir Başkan
Vekilisiniz. Sizin takdir hakkınız var mı?
BAŞKAN – Sayın Anadol, takdir hakkımın
olmadığını biliyorum ama ortada herhangi bir usulsüzlük yok. 
K. KEMAL ANADOL (İzmir) – Olur mu?
BAŞKAN - O zaman kürsüden iki dakika, 60’a göre söz veriyorum.
K. KEMAL ANADOL (İzmir) – O zaman hakkımı kullanmama engel
oluyorsunuz.
BAŞKAN – Vermiyorum Sayın Anadol. Eğer
istiyorsanız iki dakika söz veriyorum kürsüden.
Buyurun.
K. KEMAL ANADOL (İzmir) – Olmaz, olmaz… Kürsüden verin.
BAŞKAN – Olmazsa olmaz.
Buyurun.
İki dakika söz veriyorum, buyurun Sayın Anadol.
K. KEMAL ANADOL (İzmir) – İki dakika filan değil, on dakika.
BAŞKAN – Hayır, 60’a göre iki dakika söz veriyorum. (CHP
sıralarından alkışlar)
MEHMET ŞANDIR (Mersin) – Sayın Başkan, söz 63’e göre mi, 60’a göre
mi?
BAŞKAN – 60’a göre, onu belirttim.
MEHMET ŞANDIR (Mersin) – 60’a göre yerinden konuşmak durumunda.
MUSTAFA ELİTAŞ (Kayseri) – İstediği yerden verebilir Sayın Başkan.
BAŞKAN – Lütfen Sayın Şandır…
Buyurun.
MEHMET ŞANDIR (Mersin) – 60’a göre yerinden vereceksiniz. Eğer
usul tartışması açtıysanız bize de söz hakkı doğar.
K. KEMAL ANADOL (İzmir) – Ben 63’e göre söz istiyorum. 
BAŞKAN – Lütfen Sayın Anadol. Ben “60’a
göre kürsüden iki dakika söz veriyorum.” diye söyledim Sayın Anadol.
K. KEMAL ANADOL (İzmir) – Olur mu efendim, 63’e göre takdir
hakkınız yok, takdir hakkınız yok.
KADİR URAL (Mersin) – Keyfine göre mi veriyorsun? Yani “63’e göre
veririm, 60’a göre veririm.” Orada yazılı kitapçıklar var, ona göre ver.
BAŞKAN – Sayın Anadol, ortada usulsüz
olan bir şey yok, tartışılacak da bir şey yok.
K. KEMAL ANADOL (İzmir) – Müsaade edin. 
OSMAN KAPTAN (Antalya) – Sayın Başkan, 60’la 63’ün ortasını
bulalım, pazarlık yapalım.
KADİR URAL (Mersin) – On beş dakikadır Meclisi işgal ediyorsun
Sayın Başkan.
BAŞKAN – Vermiyorum Sayın Anadol.
K. KEMAL ANADOL (İzmir) – Nasıl vermiyorsunuz, yapmayın efendim?
Nasıl vermezsiniz? Benim hakkımı nasıl gasp edersiniz?
BAŞKAN – Lütfen Sayın Anadol.
K. KEMAL ANADOL (İzmir) – Yapmayın, 63’e göre söz verin.
BAŞKAN – Buyurun.
K. KEMAL ANADOL (İzmir) – 63’e göre…
OSMAN KAPTAN (Antalya) – Başkan verseydin sözü, şimdiye konuşma
bitmişti ya!
MEHMET ŞANDIR (Mersin) – Sayın Başkan…
BAŞKAN – İki dakika söz veriyorum.
Buyurun Sayın Anadol.
K. KEMAL ANADOL (İzmir) – İki dakika olur mu?
BAŞKAN – Kaç dakika vereceğim Sayın Anadol!
Sayın Anadol, istiyorsanız iki dakika
söz veriyorum.
Buyurun. 
K. KEMAL ANADOL (İzmir) – 63’te ne diyor? “On dakikadan fazla
sürmemek şartıyla.” 
BAŞKAN – Açıyorum efendim.
MEHMET ŞANDIR (Mersin) – 60’a göre sözü yerinden vermek
durumundasınız.
K. KEMAL ANADOL (İzmir) – 63’e göre konuşacağım.
BAŞKAN – Sayın Anadol, o takdir benim.
K. KEMAL ANADOL (İzmir) – 63’e göre on dakikadan fazla olmamak
üzere söz vermelisiniz.
BAŞKAN – Tamam, iki dakika, on dakikadan fazla sürmüyor Sayın Anadol, eğer matematik hesabı yapacaksak.
K. KEMAL ANADOL (İzmir) – 63’e göre konuşuyorum değil mi? 
BAŞKAN – Buyurun Sayın Anadol.
63’e göre iki dakika söz veriyorum Sayın Anadol.
KADİR URAL (Mersin) – Pazarlık mı ediyorsunuz?
MEHMET ŞANDIR (Mersin) – Olmaz Sayın Başkan.
K. KEMAL ANADOL (İzmir) – Hayır Sayın Başkan. Böyle bir usul
söyleyin bana, 63’e göre iki dakika söz verdiniz. 
BAŞKAN – Niye öyle bir usul söyleyeceğim?
K. KEMAL ANADOL (İzmir) – Bir uygulama gösterin bana, şimdiye
kadar bir uygulama gösterin.
BAŞKAN – Buyurun Sayın Anadol.
K. KEMAL ANADOL (İzmir) – Usul tartışmasında iki dakika süre
verdiğiniz bir uygulama gösterin. 
BAŞKAN - Buyurun…
K. KEMAL ANADOL (İzmir) – Şimdi efendim, size her zaman saygısı
olmuş bir milletvekiliyim. İki dakika dediğiniz vakit 63’e göre söz aldım, bu
söz bitmez ve ben buradan yerime oturmam. 
BAŞKAN – Sayın Anadol, zaten ortada
usulsüz olan bir şey yok. Çok net söylüyorum, iki dakikada anlatırsınız,
buyurun, anlatırsanız…
K. KEMAL ANADOL (İzmir) – Anlatacağım efendim.
RASİM ÇAKIR (Edirne) – Usulsüz olduğuna dair bir iddia var, bırak
iddiasını savunsun.
BAŞKAN – Ben iki dakika sonra…
K. KEMAL ANADOL (İzmir) – Hayır hayır,
iki dakika değil.
BAŞKAN – Hayır Sayın Anadol.
İstiyorsanız iki dakika, buyurun.
RASİM ÇAKIR (Edirne) – Bırak savunsun iddiasını, sonra karar ver,
usulsüz müdür, değil midir?
K. KEMAL ANADOL (İzmir) – Efendim, iki dakika değil, beş dakika
olursa ne olur? Niye direniyorsunuz?
BAŞKAN – Sayın Anadol, iki dakika
söyledim bir defa. Hep sizin söylediğiniz yapılacak değil. 
Buyurun.
K. KEMAL ANADOL (İzmir) – Efendim, iki dakika değil, beş dakika
olursa ne olur?
BAŞKAN – Sayın Anadol, bitmezse zaten
uzatırım ben. Takdir benim.
Buyurun. 
AHMET YENİ (Samsun) – İki dakika fazla bile gelir, buyurun.
SELAHATTİN DEMİRTAŞ (Diyarbakır) – Sayın Başkan, usul tartışması
açtığınızı belirtmeniz lazım, lehte ve aleyhte söz vermeniz lazım.
K. KEMAL ANADOL (İzmir) – İki dakikada meramımı anlatamam. 
BAŞKAN – Lütfen Sayın Anadol.
K. KEMAL ANADOL (İzmir) – Hukuk bu, İç Tüzük. İki dakikada ne
anlatırım?
BAŞKAN – Sayın Anadol, buyurun!
MEHMET ŞANDIR (Mersin) – Usul tartışmalarında iki dakika hiç
yaşanmış bir hadise değildir, yeni bir teamül oluşturmayın.
BAŞKAN – Sayın Anadol, bitmezse
uzatacağım, söz veriyorum. 
Buyurun.
AKİF EKİCİ (Gaziantep) – Sayın Başkan, “iki dakika” nerede
yazıyor?
AHMET KÜÇÜK (Çanakkale) – Besmele çekemez adam daha iki dakikada.
OSMAN KAPTAN (Antalya) – Geçmiş uygulamalara bakın. 
MEHMET ŞANDIR (Mersin) – Sayın Başkan, iki dakika daha önce hiç
yaşanmış bir hadise değil.
BAŞKAN – Buyurun Sayın Anadol.
IX.- USUL HAKKINDA GÖRÜŞMELER
1.- Sözlü soruların cevaplanma
usulüne ilişkin oturum başkanının tutumu hakkında
K. KEMAL ANADOL – Ben söyledim, meramımı anlatmadan buradan
ayrılmam.
Sayın Başkan, yüce Meclisin saygıdeğer üyeleri; burada böyle bir
tartışma sonucunda kürsüye çıktığım için üzgünüm ama Sayın Bakan bir senedir
yanıtlamadığı sözlü soruların neden bir sene geciktiğini soran
milletvekillerine âdeta “Siz suçlusunuz!” der gibi bir tavır içinde. Nereden
kaynaklanıyor bu?
ALİ RIZA ÖZTÜRK (Mersin) – Bakanın kendisi suçlu.
K. KEMAL ANADOL (Devamla) – Bu nereden kaynaklanıyor? Sözlü
sorunun gündeme alınması ve cevaplandırılması İç Tüzük’ün 98’inci maddesinde
düzenlenmiş. 98’inci maddenin son fıkrası aynen şöyle: “İkinci fıkradaki zorunluklar hariç, üç birleşim içinde cevaplandırılmayan
sözlü sorular yazılı soruya çevrilir ve istemi halinde aynı birleşimde önerge
sahibine beş dakikayı geçmemek üzere söz verilir.” 
Şimdi, bu sözlü soruların, yüzlerce sözlü sorunun bir tanesi
yazılı soruya dönüştürülmemiş. Neden? “…üç birleşim içinde cevaplandırılmayan
sözlü sorular…” diyor. Amir bir hüküm. 
O zorunluluklar neymiş, bakalım şimdi: “Sözlü soruların
cevaplandırılması için -ikinci fıkrası, aynı İç Tüzük maddesinin, 98’inci
maddenin- Anayasa, kanun ve İçtüzük gereği zorunluklar
hariç olmak üzere, haftanın en az iki gününde, birleşimin başında ve birer
saatten az olmamak şartıyla, Danışma Kurulunun önerisi ve Genel Kurulun onayı
ile belli bir süre ayrılır.” 
Şimdi, bu ikinci fıkradaki “…Anayasa, kanun ve İçtüzük gereği zorunluklar hariç olmak üzere...” ne olabilir arkadaşlar?
İktidar partisi dayatıyor, Danışma Kurulunda anlaşma olmazsa grup önerisi
getiriyor ve ondan sonra diyor ki: “Sözlü soruların cevaplandırılmamasına…”
diye oraya bir paragraf…
(Mikrofon otomatik cihaz tarafından kapatıldı)
BAŞKAN – Sayın Anadol, lütfen
tamamlayınız.
K. KEMAL ANADOL (Devamla) - …bir madde koyuyor, zorla, çoğunluğa
dayanarak bu grup önerisini geçiriyor ve ondan sonra bir türlü sözlü soruların
cevaplandırılmasına sıra gelmiyor. Oysa, bu konuda
düzenleyici olan, gerçekten takdir yetkisi olan ve Meclisi çalıştırmakla
görevli olan Türkiye Büyük Millet Meclisi Başkanıdır ve Başkanlık Divanıdır. 
Şimdi, Sayın Bakan kırk yedi tane soru seçecek, ondan sonra “Onu
ben on dakika içinde cevaplandıracağım.” diyecek, burada kimsenin anlamadığı
biçimde o kıraat edecek… Bu Meclisin her oturumu kim bilir kaç liraya mal
oluyor arkadaşlar? Bu milletin parasına yazık değil mi? 
Televizyonlardan halkımız izliyor. En önemli sorunlar soruluyor.
Zeytinden fındığa, hayvancılıktan meyveciliğe kadar her türlü sorunlar geliyor
ve kimsenin anlamadığı biçimde geçiştirilip gidiyor. Hoş seda bile bırakmıyor,
kimsenin aklında iz bırakmıyor! Anlamıyoruz ki, vatandaş nasıl anlasın? 
(Mikrofon otomatik cihaz tarafından kapatıldı)
K. KEMAL ANADOL (Devamla) – Bitiriyorum. 
BAŞKAN – Teşekkür ediyorum Sayın Anadol.
MEHMET ŞANDIR (Mersin) – Sayın Başkanım, usul tartışmasının
lehinde söz istiyorum. 
K. KEMAL ANADOL (Devamla) – Bu nedenle, bu sözlü soru
müessesesinin mutlaka…
YAŞAR AĞYÜZ (Gaziantep) - Sayın Başkan, Meclisi çalıştırmayan zatıalinizsiniz! Önündeki kitabı oku, kitabı! Kitaptan
bahsediyor, bak! Aynı kitap değil mi sendeki?
K. KEMAL ANADOL (Devamla) - Sayın Başkan… 
Sayın Başkan, ayrılıyorum.
BAŞKAN – Lütfen, Sayın Anadol…
K. KEMAL ANADOL (Devamla) – Sayın Başkan, ayrılacağım.
BAŞKAN – Sayın Anadol, lütfen… 
K. KEMAL ANADOL (Devamla) – Neden?
ALİ RIZA ÖZTÜRK (Mersin) – Ne demek yani?
BAŞKAN – Lütfen, Sayın Anadol… Verdiğim
süre tamamlandı.
Sayın Anadol, lütfen… Lütfen, Sayın Anadol…
YAŞAR AĞYÜZ (Gaziantep) – Meclisi çalıştırmayan sensin Sayın Başkan! Meclisi
çalıştırmayan zatıalinizsiniz! Şahsım olarak
güvensizlik veriyorum zatıalinize.
K. KEMAL ANADOL (Devamla) – Bu nedenle Meclisi çalıştırmayan
iktidar grubudur…
YAŞAR AĞYÜZ (Gaziantep) – Başkanın kendisidir.
K. KEMAL ANADOL (Devamla) – …ve bu iktidar grubunun paralelinde
Meclisi yöneten Başkan Vekilidir. 63’e göre söz aldım, onu bile, o imkânı bile
tanımıyor, söz hakkını kısıtlıyor.
YAŞAR AĞYÜZ (Gaziantep) – Burada antidemokratik uygulama
yapıyorsun. 
K. KEMAL ANADOL (Devamla) – Hiçbir uygulamasında Meclisin bu yok.
Şiddetle kınıyorum. (CHP sıralarından alkışlar) 
YAŞAR AĞYÜZ (Gaziantep) – Ben de beraber. 
BAŞKAN – Teşekkür ediyorum Sayın Anadol.

Lehte söz isteyen Sayın Mehmet Şandır, Hatay Milletvekili. 
Buyurun Sayın Şandır. 
MUSTAFA ELİTAŞ (Kayseri) – Sayın Başkan, lehte ben de söz hakkı
istiyorum. 
ALİ RIZA ÖZTÜRK (Mersin) – Meclis Başkanlığını da sarmış
hukuksuzluk! Türkiye’deki hukuksuzluk sizi de sarmış Sayın Başkan! Ruhunuza
girmiş hukuka saygısızlık! 
AGÂH KAFKAS (Çorum) – Ya, yapma be!
MUSTAFA ELİTAŞ (Kayseri) – Sayın Başkan… Sayın Başkan, Sayın
Milletvekilini lütfen uyarın. 
ALİ RIZA ÖZTÜRK (Mersin) – Hukuksuzsunuz, hukuka saygınız yok!
Demokrasiye saygınız yok!
MUSTAFA ELİTAŞ (Kayseri) – Sayın Başkan, Sayın Milletvekilini
lütfen uyarın. 
BAŞKAN – Buyurun Sayın Şandır.
MEHMET ŞANDIR (Mersin) – Değerli arkadaşlar, Değerli Başkanım…
ALİ RIZA ÖZTÜRK (Mersin) – Neye saygınız var sizin? Burada bile
yasayı ihlal ediyorsunuz. Meclisin İç Tüzüğü’nü ihlal ediyorsunuz.
AGÂH KAFKAS (Çorum) – Bağırma, saygılı ol!
ALİ RIZA ÖZTÜRK (Mersin)
– Bağırsam ne olacak? Bağırsam ne
olacak? İşçi düşmanı! Hem sendikacısın hem işçi düşmanısın sen!
MEHMET ŞANDIR (Devamla) – Sayın Başkan, değerli milletvekilleri…
BAŞKAN – Sayın milletvekilleri, lütfen… 
Sayın Şandır, buyurun.
YAŞAR AĞYÜZ (Gaziantep) – Geren sensin! Gerginlik yaratan sensin,
niye “lütfen” diyorsun Başkan? Gerginlik yaratan zatıalinizsiniz!
MEHMET ŞANDIR (Devamla) – Sayın Başkan, değerli milletvekilleri;
tabii, efendim, Genel Kurul görüşmelerinde…
AGÂH KAFKAS (Çorum) – Sus, otur!
ALİ RIZA ÖZTÜRK (Mersin) – Senden mi öğreneceğiz nasıl
konuşacağımızı? Sen bana nasıl bağırırsın “sus be!” diye. Sen kimsin ya? 
MEHMET ŞANDIR (Devamla) – …Genel Kurul görüşmelerinde gerçekten
hoşgörüye, sabra ihtiyacımız var. En ufak tartışmayı kavga sebebi yapmamak
gerekir. Biz burada bir şey söylemeye çalışıyoruz. Bakın, usul tartışmalarında teamül
on dakikadır, bunu değiştirmemek lazım. Büyüklüğün en önemli ölçeği
sürekliliktir, ikide
bir kural koymak küçüklüğün ifadesidir. Kuralları
değiştirmemek lazım. 
Bizim söylemek istediğimiz şey şu: Meclisin iki ana görevi var,
iki temel görevi var; biri yasa çıkartır, biri de denetim yapar. Yasamada ve denetimde kontrol
Başkanlık Divanınındır. Başkanlık Divanı Meclisin denetim fonksiyonunun
zayıflamasına doğrudan müdahale etmek sorumlusudur. Eğer Mecliste denetim
yapılamıyorsa bu Meclis görevini yapamıyor demektir ve bu görevi yapamamanın
birinci derecede sorumlusu Başkanlık Divanıdır. Bunu hatırlatmaya çalışıyoruz. 
Şimdi, Sayın Bakan çok önemli konularda, tarım… Yani demin de arz
ettim, dişiyle tırnağıyla, çoluk çocuğuyla, emeğiyle, insanlar doğdukları yerde
onurlarıyla yaşamanın gayretinde tarım yapıyorlar, çiftçilik yapıyorlar. Şimdi
hasat mevsimi, güneyde, Mersin’de, Hatay’da zeytin hasadı başladı… 
MUHARREM VARLI (Adana) – Adana’yı unutma Başkanım. 
MEHMET ŞANDIR (Devamla) - …ve Adana’da. Sebebi neyse bilmiyorum
ama zeytin fiyatları, zeytinyağı fiyatları yarı yarıya düştü. Kan ağlıyor
çiftçi. Telefon ediyorlar, arkadaşlarımızı, sizin milletvekillerinizi de
arıyorlardır. Bunun sebebi konuşulmalı. 
Sayın milletvekilleri soru sormuş. Sayın Bakanım, kırk tane soruya
cevap vereceğinize yirmi taneye cevap verseniz de… 
(Mikrofon otomatik cihaz tarafından kapatıldı) 
K. KEMAL ANADOL (İzmir) – Böyle şey olur mu ya? 
HALİL ÜNLÜTEPE (Afyonkarahisar) –
Başkanlık Divanının ona müsaade etmemesi lazım. 
K. KEMAL ANADOL (İzmir) – Böyle şey olmaz ya! 
BAŞKAN – Sayın Şandır, tamamlayın lütfen. 
MEHMET ŞANDIR (Devamla) – Çiftçimizin anlayacağı şekilde sorulara
cevap verilse de… Çiftçimiz burayı gözlüyor. Biliyor musunuz, Türkiye’de en
fazla izlenen televizyon kanalı TRT 3. Yani burada konuştunuz ama biz anlamadık
Allah aşkına. Yani Meclisle mi, çiftçiyle mi, dikkate mi almıyorsunuz, alay mı
ediyorsunuz? 
Bu sebeple söylüyoruz Sayın Başkanım. Bu işlere müdahale etmek
sizin göreviniz, Başkanlık Divanının, Sayın Meclis Başkanının görevi. Eğer
Meclis Genel Kurulu, komisyonları denetim görevini yerine getiremiyorsa bir
sorumluluk doğuyor. Bunu tartışmak için usul tartışması istiyoruz, iki
dakikayla sınırlıyorsunuz. Böyle bir hakkınız yok. Dolayısıyla, bu tavrınızı,
bu tutumunuzu gözden geçirmenizi tavsiye ediyorum. Böyle bir teamül oluşturmak
gibi de hakkınız yok. Burada usul tartışması on dakikadan aşağı olmamalıdır
çünkü gerçekten usulü doğru oturtamazsak esası bulamayız. 
(Mikrofon otomatik cihaz tarafından kapatıldı) 
MEHMET ŞANDIR (Devamla) – Bu sebeple biz de Başkanlık Divanının bu
tavrını doğru bulmadığımızı ifade ediyor, saygılar sunuyorum. (MHP sıralarından
alkışlar) 
BAŞKAN – Sayın Şandır, teşekkür ediyorum. Ancak sayın konuşmacılar
hangi konuda usulsüzlük yaptığımızı belirtmediler ancak İç Tüzük’ün 98’inci
maddesinin altıncı fıkrasının son bendi: “Konuları aynı olan sözlü sorular
birleştirilerek cevaplandırılabilir.” Sayın Bakan bu hakkını kullanıyor.
Ayrıca son fıkrası: “İkinci fıkradaki zorunluluklar hariç, üç
birleşim içinde cevaplandırılmayan sözlü sorular yazılı soruya çevrilir ve
istemi halinde aynı birleşimde önerge sahibine beş dakikayı geçmemek üzere söz
verilir.”
K. KEMAL ANADOL (İzmir) – Çevirtseydiniz.
BAŞKAN – Sayın Bakanın soruları birleştirerek cevap vermesine
Başkanlığın, Başkanlık Divanının karışma ve takdir yetkisi yoktur. 
Evet, aleyhte söz isteyen…
K. KEMAL ANADOL (İzmir) – Aynı mahiyette değil efendim.
BAŞKAN – Buyurun Sayın Demirtaş. (DTP
sıralarından alkışlar)
YAŞAR AĞYÜZ (Gaziantep) – Sözlü soru önergesi 5/5/2008
tarihli. Bakın önerge elimizde, 5/5/2008.
BAŞKAN – Lütfen oturun Sayın Ağyüz.
YAŞAR AĞYÜZ (Gaziantep) – Lütfenle
olmuyor bu iş, uyarmayla olmuyor. Meclisi gererek de Meclis idare edilmez.
BAŞKAN – Buyurun Sayın Demirtaş.
SELAHATTİN DEMİRTAŞ (Diyarbakır) – Değerli milletvekilleri, şimdi,
usulle ilgili bir tartışma, iki buçuk yıldır Meclisteyiz, ilk defa ikişer
dakikalık bir süreyle tanınıyor. Sayın Başkanın burada yapması gereken şey de
63’e göre İç Tüzük’te belliydi. Israrcı olan milletvekilinin istemini onaya
sunabilirdi, ama bunu yapmak yerine, eğer söz vermişse milletvekillerine, bu
Meclisin teamülleri gereği on dakikadır. Dolayısıyla bu uygulamanın bir teamül
hâline gelmeyeceğini, buna izin vermeyeceğimizi belirtmek isteriz öncelikle.
(DTP sıralarından alkışlar) 
Şimdi buradaki usulsüzlük nedir değerli arkadaşlar, Sayın Başkan
merak ediyor. Dün Sayın Bülent Arınç burada sözlü
soruları cevapladı. Ben de yerimden sisteme giriş yaptım ve söz istedim, bir
dakikalık bir söz hakkı talep ettim. Sayın Başkan dedi ki: “98’e göre sizin
cevaplanmış sorunuz olmadığı için söz hakkınız yok.” Ben de dedim ki: “Grup
Başkan Vekiliyim, takdir hakkınızı kullanabilirsiniz, yani pek kısa söz verebilirsiniz.
Bizim Gruptan hiç soru sorulmamıştı. Daha doğrusu bizim Grubun sorularından
herhangi biri alınmamıştı, bizim de bir sorumuz vardı, sormak istiyoruz” dedik.
Sayın Başkan da İç Tüzük’ü gösterdi: “Hayır, sorunuz yok, soramazsınız” dedi. 
Şimdi bugün Sayın Şandır’a iki dakika
söz hakkı verdi. 
MEHMET ŞANDIR (Mersin) – Ben 60’a göre aldım yani.
SELAHATTİN DEMİRTAŞ (Devamla) – Çok doğru yaptı Sayın Şandır. Bir
grup başkan vekili, önemli bir konuda grubunun düşüncelerini, duygularını ifade
etmek istedi; Sayın Başkan da 60’a göre yetkisini kullandı ve söz verdi. Usul
budur aslında. Sayın Anadol’a söz vermiyor, bana söz
vermiyor, Sayın Şandır söz alıyor. Hangisi doğru?
Sayın Başkan, usulünüz tartışılmayacak da ne tartışılacak burada?
Bir ayrımcılık yapıyorsunuz, çok bariz bir usulsüzlük yapıyorsunuz. Bu konuyla
ilgili hem usulünüz hatalı hem burada sayın grup başkan vekilleri sayın
bakanların soruları cevaplama yöntemini eleştirmek istiyorlar. Zaten ayda yılda
bir sayın bakanları bu kürsüde görüyoruz, sözlü sorular usulen cevaplandırılıp
kapatılıyor. En azından denetimi biraz daha sağlıklı işletmek, nitelikli
işletmek için Başkan olarak göreviniz var bu konuda. Bunu işletmiyorsunuz. Bu
bir usulsüzlüktür işte, usule aykırıdır.
(Mikrofon otomatik cihaz tarafından kapatıldı)
BAŞKAN – Lütfen tamamlayınız Sayın Demirtaş.

SELAHATTİN DEMİRTAŞ (Devamla) – Denetim konusunda sayın
milletvekilleri itirazlarını iletemeyecekse, sizinle paylaşamayacaksa, siz
bunun paylaşılmasına dahi izin vermeyecekseniz, iki dakikayla sınırlı
tutacaksanız, bu Meclis bu şekilde çalışamaz Sayın Başkan. 
Dün ben burada kürsüye ilk çıktığımda size başarılar diledim ve
“Umut ediyorum ki adil bir yönetimle Meclis performansını artırırız.” dedim.
Duymazdan geldiniz gerçi ama şimdi yine tekrar ediyorum: Tekrar hayırlı olsun
ama umut ediyorum ki yönetiminizde bu tür sıkıntıları bir daha yaşamayız. 
Tekrar teşekkür ediyorum. (DTP sıralarından alkışlar) 
YAŞAR AĞYÜZ (Gaziantep) – Yaşayacağız, yaşayacağız… 
BAŞKAN – Teşekkür ederim Sayın Demirtaş.

Sayın Demirtaş, Başkanlığın, kürsüde
konuşan sayın milletvekiline cevap verme gibi bir geleneği yok. 
SELAHATTİN DEMİRTAŞ (Diyarbakır) – Cevap verin diye söylemedim
Sayın Başkan. 
BAŞKAN - Ancak dünkü tutanaklar ortada. Tutanakları
getirtebilirim. Siz 60’a göre söz istemediniz. 
SELAHATTİN DEMİRTAŞ (Diyarbakır) – Sizin takdir yetkiniz vardı
Sayın Başkan. 
BAŞKAN - Bir saniye Sayın Demirtaş…
SELAHATTİN DEMİRTAŞ (Diyarbakır) – Bana bu usulü siz gösterdiniz. 
BAŞKAN - Sorulan sorulara Sayın Bakanın verdiği cevaplar üzerine
sayın milletvekillerinin açıklama yapması istemesi sebebiyle ben söz verdim. 
SELAHATTİN DEMİRTAŞ (Diyarbakır) – Sizin her hâlükârda yetkiniz
var Sayın Başkan. 
BAŞKAN - Siz o sebeple istemiştiniz, bundan dolayı vermedim. 
SELAHATTİN DEMİRTAŞ (Diyarbakır) – Her hâlükârda bir dakika söz
her an verebilirsiniz. 
ÖZDAL ÜÇER (Van) – Siz, Meclis Başkanı olarak Meclis teamüllerini
esas alacaksınız!
BAŞKAN – Bugün Sayın Şandır’ın aynı
şekilde söz talebini bir görüşme önce reddettim ancak 60’a göre istedi. Sayın Şandır’a söz verilmesi bunun içindir. 
K. KEMAL ANADOL (İzmir) – Sonra ben istedim, vermediniz. Sayın Şandır’dan sonra ben istedim, vermediniz. 
BAŞKAN – Lehte söz isteyen Sayın Mustafa Elitaş,
Kayseri Milletvekili. 
Buyurun Sayın Elitaş. (AK PARTİ
sıralarından alkışlar) 
MUSTAFA ELİTAŞ (Kayseri) – Sayın Başkan, değerli milletvekilleri;
hepinizi saygıyla selamlıyorum. 
Sayın Başkan, burada grup başkan vekili arkadaşlarımızın esas
itibarıyla dikkat etmeleri gereken konu, milletvekili arkadaşlarımız belki bu
konuyu çok iyi takip edemeyebilirler ama bütün milletvekillerinin el kitabı
bizim İç Tüzük’ümüz. Özellikle de grup başkan vekillerinin bu İç Tüzük’ü
Başkanlık Divanı kadar bilmesi gerekir. 
Bakınız, İç Tüzük 60’ıncı maddede belki gelenek hâline gelen bir
söz, durum vardır. Grup başkan vekilleri yerinden herhangi bir şekilde söz
istediği zaman, bugüne kadarki yapılan gelenek içerisinde, 60’ıncı maddeye göre
kısa bir söz verme âdet hâline gelmiş ama burada Başkanlığa takdir yetkisi
verilmiş. “Başkan bunu verebilir” diyor.
MEHMET ŞANDIR (Mersin) – Tabii “verebilir” diyor. Buna bir
itirazımız yok.
MUSTAFA ELİTAŞ (Devamla) – Sayın Başkan bu takdir yetkisi konusunu
da kullanmış. Bir grup başkan vekilimize bunu vermiş, diğer grup başkan
vekilimiz istemiş, bunu vermemiş. 
K. KEMAL ANADOL (İzmir) – Onun için 63’e göre söz istedim. Bu
takdiri yanlış kullandı.
MUSTAFA ELİTAŞ (Devamla) – Ama şu anda yapılan işlem, ben İç
Tüzük’ün 63’üne göre konuşuyorsam, şu anda yaptığımız işlem, İç Tüzük’ün
63’üncü maddesine aykırı bir durumu yapıyoruz çünkü İç Tüzük 63’üncü madde:
“Görüşmeye yer olup olmaması, Başkanı gündeme veya Türkiye Büyük Millet
Meclisinin çalışma usullerine uymaya davet,…”
K. KEMAL ANADOL (İzmir) – Davet… 
MUSTAFA ELİTAŞ (Devamla) – “…bir konuyu öne alma veya geriye
bırakma gibi usule ait konular, diğer işlerden önce konuşulur. Bu yolda bir
istemde bulunulursa…” 
K. KEMAL ANADOL (İzmir) – Aynen…
MEHMET ŞANDIR (Mersin) – Çalışma usullerine davet...
MUSTAFA ELİTAŞ (Devamla) – Sayın Bakan konuşmasını yapmış,
sorulara cevabını vermiş, gündem tamamlanmış, Başkan oturumu kapatmış.
K. KEMAL ANADOL (İzmir) – Kapatmadan söz istedim. 
MUSTAFA ELİTAŞ (Devamla) – O konuyla ilgili, Başkan, bizim salı
günkü, dünkü yaptığımız birleşimde milletvekillerinin oylarıyla kabul ettiğimiz
gündeme geçmiş. Eğer Sayın Başkanlık bunu, gündeme geçmeyi farklı bir yöne
doğru getirmiş olsaydı, değerli grup başkan vekillerinin söylediği doğru
olabilirdi. Ama şu anda siz tamamen İç Tüzük’ü uyguluyorsunuz. İç Tüzük’ün
uygulanmasından rahatsız olmak nasıl bir durumdur? 
K. KEMAL ANADOL (İzmir) – Ne münasebet ya!
MUSTAFA ELİTAŞ (Devamla) – Onun için, ben şunu ifade ediyorum:
Değerli grup başkan vekillerinin özellikle İç Tüzük’e uyma konusunda hassasiyet
göstermeleri gerektiğini düşünüyorum.
(Mikrofon otomatik cihaz tarafından kapatıldı) 
BAŞKAN – Sayın Elitaş, lütfen
toparlayınız.
MEHMET ŞANDIR (Mersin) – 63’te gündem bir şart değil, beraber
okuyalım.
MUSTAFA ELİTAŞ (Devamla) – Sayın Başkan, 63’üncü madde, birinci
fıkradaki sayılan meseleler olması hâlinde bu konuda istek yapılır, diyor. Ama
63’üncü maddede de bir sınır koymuş, on dakikayı geçmemek üzere Başkanlığa
takdir yetkisi vermiş. 
K. KEMAL ANADOL (İzmir) – O zaman yarım dakika versin.
MUSTAFA ELİTAŞ (Devamla) – Bu konuda bir dakika da olabilir, beş
dakika da olabilir. 
K. KEMAL ANADOL (İzmir) – Yarım dakika versin. Ne münasebet!
MUSTAFA ELİTAŞ (Devamla) – Bugüne kadarki teamüller, en kısa süre,
bir dakika olarak alınmış. 
K. KEMAL ANADOL (İzmir) – Yarım dakika versin, yarım. Otuz saniye
versin! 
MUSTAFA ELİTAŞ (Devamla) – O yüzden, bakın, değerli
milletvekilleri, değerli grup başkan vekilleri; bugüne kadar bizim yaptığımız
toplantılarda, Danışma Kurulu önerilerinde salı ve çarşamba günlerinde sözlü
soruların görüşülmemesi konusunda ortak imzalarımız var. 3/10/2007
tarihindeki yaptığımız Danışma Kurulunda aldığımız karar gereğince “Salı ve
çarşamba günleri bir saat sözlü soru önergesini cevaplamak üzere…” diye karar
vermişiz. Bugüne kadar yapılan uygulamaların dışında -açın tutanakları
inceleyin- sayın bakan gelirmiş, burada, birleşim açıldığında “Ben şu sorulara
cevap vereceğim…”, okunur, okunur, “İlgili milletvekili? Yok, Sayın Bakan? Yok.
Sorular ertelenmiştir.” der…
(Mikrofon otomatik cihaz tarafından kapatıldı) 
MUSTAFA ELİTAŞ (Devamla) - …ve yazılı soru hâline gelirdi. Ama
22’nci ve 23’üncü Dönemde biz, hiçbir sayın milletvekilinin sözlü sorusunun
yazılı soruya çevrilmemesi için elimizden gelen gayreti gösterdik. Bugüne kadar
da bu gayreti göstermeye devam ettiğimizi belirtiyor, hepinize saygılar
sunuyorum. (AK PARTİ sıralarından alkışlar)
BAŞKAN – Teşekkür ediyorum Sayın Elitaş.

ÖZDAL ÜÇER (Van) – Sayın Başkan, Meclis çalışmalarıyla ilgili bir
tüzük hatırlatmasında bulunacağım. 
BAŞKAN – Bu tartışmalar neticesinde tutumumda herhangi bir
değişiklik söz konusu değildir. 
KAMER GENÇ (Tunceli) – Sayın Başkan, nasıl oldu ben anlamadım! Sayın
Başkan, söz istiyorum. 
BAŞKAN – 1’nci sırada yer alan, Türk Ticaret Kanunu Tasarısı ve
Adalet Komisyonu Raporu’nun görüşmelerine kaldığımız yerden devam edeceğiz. 
KAMER GENÇ (Tunceli) – Sayın Başkan, size soruyorum, hiç bizi
dinlemiyorsunuz! Ben milletvekiliyim, burada konuşunca dinlemek zorundasınız!
BAŞKAN – Lütfen Sayın Genç.
KAMER GENÇ (Tunceli) – 4 tane grup başkan vekilini konuşturdunuz,
ne yaptınız? 4’ü de aleyhe mi konuştu, lehe mi konuştu? 
BAŞKAN – Sayın Genç, kimlerin lehe, kimlerin aleyhe söz istediğini
sordum ve söz verdim, tutumumun değişmediğini de söyledim. Lütfen
oturur musunuz.
KAMER GENÇ (Tunceli) – Efendim, şimdi 3’ü aleyhine konuştu, 1’i
lehine konuştu. 
BAŞKAN – Hayır, 3’ü aleyhine değil.
KAMER GENÇ (Tunceli) – Efendim?
BAŞKAN – Sayın Şandır lehe söz istedi, Sayın Demirtaş
aleyhe söz istedi, Sayın Anadol aleyhe söz istedi. 
KAMER GENÇ (Tunceli) – Hayır efendim, 3’ü aleyhine konuştu.
BAŞKAN – Sayın Genç, tutanaklarda var bu. 
MEHMET ŞANDIR (Mersin) – Ben lehe konuştum.
KAMER GENÇ (Tunceli) – Lehe konuştuysan nasıl oluyor bu!
BAŞKAN – O Şandır’ın meselesi, lehe söz
isteyip de aleyhe konuşmuşsa, benim meselem değil Sayın Genç. 
1’nci sırada yer alan, Türk Ticaret Kanunu Tasarısı ve Adalet
Komisyonu Raporu’nun görüşmelerine kaldığımız yerden devam edeceğiz. 
X.- KANUN TASARI VE TEKLİFLERİ İLE
KOMİSYONLARDAN 
GELEN DİĞER İŞLER 
A) Kanun Tasarı ve Teklifleri 
1.- Türk Ticaret Kanunu Tasarısı
ve Adalet Komisyonu Raporu (1/324) (S. Sayısı: 96)
BAŞKAN – Komisyon? Yok.
Ertelenmiştir. 
2’nci sırada yer alan, Türk Borçlar Kanunu Tasarısı ve Adalet
Komisyonu Raporu’nun görüşmelerine devam edeceğiz.
2.- Türk Borçlar Kanunu Tasarısı
ve Adalet Komisyonu Raporu (1/499) (S. Sayısı: 321) (x)
BAŞKAN – Komisyon ve Hükûmet? Yerinde.
Geçen birleşimde birinci bölüm üzerinde konuşmalar tamamlanmıştı. 
Şimdi birinci bölüm üzerinde soru-cevap işlemi yapacağız. 
Lütfen, soru sormak isteyenler sisteme girsinler. 
MEHMET ŞANDIR (Mersin) – Sayın Başkanım, geçen birleşimde
soru-cevap için sisteme girilmişti. Onun geçerli olması lazım. 
BAŞKAN – Sayın Şandır, sistem kapanmış. Dolayısıyla elimizde soru
soran sayın milletvekillerinin listesi yok. Şimdi süre veriyorum, soru sormak
isteyenler sisteme girebilirler. 
Sayın Genç, buyurun. 
KAMER GENÇ (Tunceli) – Sayın Başkan, Borçlar Kanunu’nu müzakere
ediyoruz. Tabii, Borçlar Kanunu müzakere edilirken Türkiye’deki adaletin içinde
bulunduğu durumu da izah etmek lazım. Bugün Türkiye’de maalesef bu Bakanın
Bakanlığa gelmesiyle adalet çok büyük miktarda bağımsızlığını kaybetmiş ve
zedelenmiştir. Hâkimler ve Savcılar Kurulu kendi hesabına gelmeyen atamaları
yaptığı zaman Hâkimler ve Savcılar Kurulu toplantısını terk etmiştir. Adaletin
işlemesini sağlayan hâkimlerin güvencesi kaldırılmıştır. Erzincan Savcısı bir
cemaat hakkında soruşturma açmış fakat hemen bu iş Adalet Bakanlığınca örtbas
edilmeye çalışılmış ve Erzurum’daki Başsavcılığa bu konuda yeniden bir
soruşturma açılmış. Erzincan Başsavcılığı bu cemaatle ilgili olarak herhangi
bir yerde bir araştırma yapmaya başlamadan bir gün önce de Erzurum…
(Mikrofon otomatik cihaz tarafından kapatıldı.)
BAŞKAN – Teşekkür ediyorum Sayın Genç.
Sayın Tankut…
YILMAZ TANKUT (Adana) – Teşekkür ediyorum Sayın Başkan.
Sayın Bakan, bu tasarıda kefalet sözleşmeleri kapsamında
bankaların kredi sözleşmelerini yeniden düzenlemeleri gerektiğine dair yorumlar
yapılmaktadır. Şöyle ki: Bankaların kredi kefaletleriyle uygulamada kefilin
eşinin rızasının alınmasıyla ilgili geriye dönük uygulama yapabileceklerinden
bahsedilmektedir. Bu tasarı kanunlaştığı takdirde geriye dönük olarak söz
konusu düzenlemeler yeniden yapılabilecek midir? Bu durumda mevcut kredi
borçluları bundan olumsuz etkilenmeyecek midir? Mesela on yıl vadeli kredi
alanların dahi üç beş yılda ödemelerini tamamlamalarının istenmesine yol
açılmayacak mıdır? Bu konuda tasarının yeterince açık olmadığı ve tartışmalara
yol açacağı iddialarını nasıl değerlendirmektesiniz?
Teşekkür ediyorum.
BAŞKAN – Teşekkür ediyorum.
Sayın Işık…
ALİM IŞIK (Kütahya) –
Teşekkür ederim Sayın Başkanım.
Ben de Sayın Bakana iki soru yöneltmek istiyorum. 
Birincisi: Avrupa İnsan Hakları Mahkemesine, haksızlık yapıldığı
gerekçesiyle başvurmuş borçluların borç takibinin durdurulmadığı ve mağdur
edildikleri yönünde iddialar söz konusudur. Takibatın kaldırılması İdari
Yargılama Usulü Kanunu’nun 27/3’üncü maddesi gereğince yapılması gerekiyor.
Buna rağmen aykırı uygulamaların önüne geçilebilecek midir bu tasarıyla?
İkincisi de: Motorlu taşıtlar vergisini ödeyemediği için ekmek
teknesi olarak kullandığı traktörünü, kamyonunu, minibüsünü veya otobüsünü
bağlatan vatandaşlarımızın borçlarının kolay ödenebilir hâle getirilmesi
konusunda bir çalışma tasarıda yer almakta mıdır?
Teşekkür ediyorum.
BAŞKAN – Teşekkür ediyorum.
Sayın Şandır…
MEHMET ŞANDIR (Mersin) – Teşekkür ederim Sayın Başkanım.
Sayın Bakan, bu Çek Kanunu mağdurları bir feryat figan içerisinde,
bu konuda bir düzenleme yapmayı düşünüyor musunuz? 
Çek mağdurlarının, karşılıksız çek mağdurlarının ödemeleri için,
ödeme gücüne kavuşmaları için tutukluluk hâllerini ertelemek yönünde bir
düşünceniz var mı, bu yönde bir düzenleme yapmayı düşünüyor musunuz? Bu konuyu
bu mağdurların ailelerine de açıklar mısınız?
Teşekkür ederim.
BAŞKAN – Teşekkür ediyorum.
Sayın Enöz…
MUSTAFA ENÖZ (Manisa) – Teşekkür ederim.
Aracılığınızla Sayın Bakana soruyorum: Manisa’da ilçe seçim
kongresinin iptaliyle ilgili sulh hukuk mahkemesi hasımsız olarak dava
görmüştür. Bu doğru mudur? Muhatap Milliyetçi Hareket Partisi olduğuna göre
görülen dava ne kadar sağlıklıdır? Yoksa yandaş medya yanında yandaş yargıçlar
mı oluşturulmaktadır?
Teşekkür ederim.
BAŞKAN – Teşekkür ediyorum.
Sayın Doğru…
REŞAT DOĞRU (Tokat) – Teşekkür ederim Sayın Başkan.
Tarım kredi ve Ziraat Bankası borçları dolayısıyla çiftçiler çok
büyük bir mağduriyet içerisindedirler. Özellikle kefilleri ve kendileri
hacizlerle karşı karşıya kalmış, bazıları da icra dairelerine düşmüşlerdir. Bu
yönlü olarak acaba Bakanlığınız veyahut da Hükûmet
olarak bir çalışma yapmayı düşünüyor musunuz? Bu insanlar özellikle bunu
bekliyorlar.
Teşekkür ederim.
BAŞKAN – Teşekkür ediyorum.
Sayın Yalçın…
RIDVAN YALÇIN (Ordu) – Teşekkür ederim Sayın Başkan.
Sayın Bakanım, önemli bir temel kanun görüşüyoruz. Şunu merak ediyorum:
Bu kanunda yeni kaç hüküm konmaktadır, daha önce olmayan kaç hüküm bu kanunda
bulunmaktadır? Kaç maddede esaslı değişiklik yapılmış olmaktadır? Kaçında ise
sadece dili sadeleştirmek şeklinde hükümler yeniden kurulmuştur? Bu hususu
cevaplamanızı rica ediyorum.
Teşekkür ediyorum.
BAŞKAN – Teşekkür ediyorum.
Sayın Ağyüz…
YAŞAR AĞYÜZ (Gaziantep) – Sayın Başkan…
Sayın Bakan, Hâkim ve Savcılar Yüksek Kurulu bu sene niye
tartışılır hâle geldi günlerce? Bu tartışmanın özü, nedeni nedir? Özellikle üst
düzeyde siyasetçilerin, Cumhurbaşkanı ve Başbakan hakkında kararları veren,
olumlu kararlar veren savcılarla niye bu kadar uğraşıyorsunuz? 
Diyarbakır’da güvenlik kuvvetlerine taş atan çocukların sorununu
çözeceğim diyorsunuz -sizin iddianız var- bu konuda çalışmanız var mı? 
Çek mağdurlarının çilesi ne zaman sona erecek?
Yargıyla niye bu kadar uğraşıyorsunuz? Anayasa Mahkemesiyle, Yargıtayla, Danıştayla, Hâkim ve
Savcılar Yüksek Kuruluyla niye bu kadar uğraşıyorsunuz? Sözde yargı
bağımsızlığını savunuyorsunuz, uygulamanız aynen Başkanın yaptığı gibi,
antidemokratik uygulamalarla uğraşıyorsunuz. 
Teşekkür ederim. 
BAŞKAN – Teşekkür ediyorum. 
Sayın Ünlütepe…
HALİL ÜNLÜTEPE (Afyonkarahisar) – Sayın
Başkan, teşekkür ediyorum. 
Sayın Bakana şunu yöneltmek istiyorum: Hukuki bir ilişkiden dolayı
ceza sisteminin uygulanması hukuk devletiyle bağdaşır mı? Hâlihazırda
cezaevlerinde hükümlü bulunan çek mağduru insan, hükümlü sayısı kaçtır? 
Ayrıca, çeklerden dolayı cezayı kaldırıp kaldırmayacağınızı,
cezada ısrarcı olup olmadığınızı öğrenmek istiyorum. 
Teşekkür ederim. 
BAŞKAN – Teşekkür ediyorum Sayın Ünlütepe.

Sayın Öztürk…
ALİ RIZA ÖZTÜRK (Mersin) – Sayın Başkan, aracılığınızla Sayın
Bakana sormak istiyorum: Yargı reformu çerçevesinde, yargının tamamen
siyasallaştırılması ve AKP’lileştirilmesi çalışmaları devam ediyor mu -gizli
bir şekilde hem de-? 
İkinci sorum: Çek, Türk Ticaret Kanunu’nda düzenlenmiş bir kambiyo
senedidir. Çekteki karşılıksız çek keşide etme suçu suç genel teorisi
içerisinde hangi sorumluluk esasına dayanmaktadır ve Avrupa ülkelerinde, ABD’de
karşılıksız çek keşide etme suçu var mıdır? Çekin senetten, kambiyo senedinden
ne farkı vardır? AKP olarak karşılıksız çek keşide etme suçunda verilen cezanın
kaldırılması isteniliyor mu, istenilmiyor mu? Çok açık yanıt istiyorum. 
BAŞKAN – Teşekkür ediyorum. 
Sayın Yeni…
AHMET YENİ (Samsun) - Sayın Bakanım, Çarşamba’da yaptığınız adalet
sarayı için size çok teşekkür ediyorum. 
Samsun’da yapımına karar verilen ve projesi tamamlanan muhteşem
adalet sarayının temelini ne zaman atacaksınız? 
BAŞKAN – Teşekkür ediyorum. 
Sayın Bakan, buyurun.
RASİM ÇAKIR (Edirne) – Sayın Bakan önce bu soruya cevap versin(!)
ADALET BAKANI SADULLAH ERGİN (Hatay) – Teşekkür ediyorum Sayın
Başkanım.
Sayın Yeni’nin sorusundan başlıyorum, ısrarlar üzerine. Görüşmekte
olduğumuz Türk Borçlar Kanunu’nun geneli ve bölümüyle ilgili bir soru olmadığı
için Sayın Yeni’nin bu sorusuna yazılı olarak cevap vereceğimi ifade ediyorum.
Diğer konulara gelince, yine sondan itibaren devam ediyorum. Sayın
Ali Rıza Öztürk’ün bir sorusu oldu. O da aslında bu
yasanın konusuyla alakalı değil. Yargı Reformu Strateji Belgesi’yle yargıyı
siyasallaştırmak için niçin uğraşıyorsunuz, anlamına gelen bir soru tevcih
ettiler.
ALİ RIZA ÖZTÜRK (Mersin) – “Çalışma gizli bir şekilde devam ediyor
mu?” dedim
ADALET BAKANI SADULLAH ERGİN (Hatay) – Oysa devam eden çalışmayı
ifade etmek istiyorum. O da şudur: Yargı Reformu Strateji Belgesi 2006 yılından
itibaren başlamış bir çalışma, bugün yapılmış bir çalışma değil. Avrupa Birliği
müzakere sürecinde 23’üncü faslın görüşmeleri doğrultusunda bu faslın gayriresmî açılış kriterlerinden
bir tanesi yargı reformu stratejisinin hazırlanmasıdır. Bu çerçevede bu fasılla
ilgili hazırlık yapılır iken yargının tüm paydaşlarının katıldığı, Yargıtayın, Danıştayın, Anayasa
Mahkememizin, askerî yüksek yargı organlarının, Barolar Birliğinin, Noterler
Birliğinin ve yükseköğretim kurumlarını temsilen temsilcilerin olduğu bir ekip
tarafından çalışılmış ve bir mutabakat zaptına bağlanmış bir çalışmadır bizim
çalışmamız. Ortada iki tane çalışma var, birbirine karıştırılıyor. Yargı
Reformu Strateji Belgesi mutabakat ile oluşturulmuş bir belgedir, Sayın Öztürk. 
Bu belgenin oluşumunda biraz önce saydığım unsurlar yer
almıştır ve şu on temel prensipte mutabık kalınmıştır ve imza tahtında bu
mutabakat zaptına bağlanmıştır: Yargı bağımsızlığının güçlendirilmesi, yargının
tarafsızlığının geliştirilmesi, yargının verimliliği ve etkinliğinin
artırılması, yargıda mesleki yetkinliğin artırılması, yargı örgütü yönetim
sisteminin geliştirilmesi, yargıya güvenin arttırılması, adalete erişimin
kolaylaştırılması ve uyuşmazlıkları önleyici nitelikteki tedbirlerin alternatif
çözüm yollarının geliştirilmesi, ceza infaz sisteminin geliştirilmesi,
ülkemizin ihtiyaç duyduğu Avrupa Birliği sürecindeki yasaların Meclisten
geçirilmesi. Bu on temel prensipte mutabakata
varılmıştır, bu mutabakat imza altına alınmıştır. Dolayısıyla, bizim hazırlamış
olduğumuz Yargı Reformu Strateji Belgesi Adalet Bakanlığının kendi başına
yaptığı bir çalışma olmayıp, yargının tüm paydaşlarının görüşleri alınmak
suretiyle ve mutabakatla ortaya konulmuş bir belgedir.
İkinci bir belge, yargı reformu stratejisinde yer alan hususlara
ait yol haritası ya da eylem planı dediğimiz şey, bu reformların, bu
değişikliklerin hangi sürede, hangi öncelikle yapılacağına dair belgedir ki,
burada farklı görüşler var. Burada bir mutabakat söz konusu değil ancak yüzde
90’ı üzerinde bir mutabakat var gene eylem planının, belli konularda da ve
belli kurumlarımızın rezerv koyduğu hususlar da var. Bu süreç Parlamento
aşamasına geldiği zaman, elbette ki komisyonlarımızda, siyasi partilerimizde,
Genel Kurulumuzda belli bir müzakere sonrasında bir olgunluğa taşınacaktır diye
düşünüyorum. Bu açıdan, yapılmakta olan çalışma, bugün yayınlanmış olan
İlerleme Raporu’nda da hak ettiği yeri alan bir çalışmadır. Yargı Reformu
Strateji Belgesi Türkiye’nin Ulusal Program’da gündemine aldığı, yapmayı
taahhüt ettiği bir belgedir. Biz bu yükümlülüğümüzü yerine getirmiş oluyoruz
bununla ama buna ait eylem planı kısa, orta ve uzun vadede gerçekleştirilecek
olup, bu eylem planındaki öncelikler tartışılmaktadır. Son derece normal bir
tartışmadır. Medeni zeminde bu tartışmaları yapacağız ve Türk yargısının da
diğer konularda olduğu gibi, Avrupa Birliği yolculuğumuz sürecinde
adaptasyonunu sağlamaya çalışacağız. Yapılan çalışmalar bundan ibarettir. Bunun
altında başka maksatlar aranmamalı kanaatindeyim.
Bunun dışında, birden çok soru soran arkadaşlarımız, Sayın Ünlütepe, diğer soru soran arkadaşlarımız, Çek Yasası’yla
ilgili Sayın Şandır…
MEHMET ŞANDIR (Mersin) – Önemli ama bekleniyor. 
ADALET BAKANI SADULLAH ERGİN (Hatay) - Çek Yasası’yla ilgili,
Ticaret Yasası’nın konusu olmakla beraber önemine atfen ben de ifade edeyim.
ALİ RIZA ÖZTÜRK (Mersin) – Borçlarla da ilgili Sayın Bakan. 
ADALET BAKANI SADULLAH ERGİN (Hatay) – Evet. 
Adalet Komisyonumuzda Hükûmetimizin sevk
etmiş olduğu bir tasarı var. Meclis tatile girmeden önce görüşülmesine
başlanmış ancak daha sonra, işte, bir alt komisyon çalışması devam eden bir
tasarı. Burada “çek mağduru” ifadesi kullanılıyor, doğru. Bu çeki keşide
etmekten dolayı ve ödeyememekten dolayı cezaevinde olan, cezaevine girme
tehdidi altında olan insanımız var, yurttaşlarımız var. Ancak olay sadece çekin
borçlusu açısından değerlendirilebilecek bir olay değil. Bu çekin bir de
lehtarı var, alacaklısı var. Dolayısıyla, olayı çek borçlusu, çek alacaklısı ve
genel olarak piyasada dönen çek miktarı ve bu çek aracılığıyla temin edilen likidite
ihtiyacının ekonomiyi etkileme potansiyelini beraber değerlendirmek zarureti
var. Gene Meclis yasama tatiline girmeden önce yapılan bir değerlendirme
toplantısında yaklaşık 200 katrilyonun üzerinde, piyasada likit
yerine kullanılan, nakit para yerine kullanılan çek miktarı olduğu yetkili
organlarda belirtildi. Şimdi…
BAŞKAN – Sayın Bakan, süreniz tamamlanmıştır. Lütfen toparlayınız.

ADALET BAKANI SADULLAH ERGİN (Hatay) – Hemen kapatıyorum Sayın
Başkanım. 
Bu miktarda çekin yerine ikame edeceğiniz bir alternatif koymadan
çeke mevcut olan güveni sarsacak bir tedbiri almanız, piyasadaki faiz
oranlarından tutunuz ekonomik dengeleri etkileyebilecek çapta bir hadisedir.
Evet, cezaevine düşmüş ya da düşme riski altında olan insanların sorunu bizim
sorunumuzdur, komisyonda bekleyen Çek Yasası’na ait çalışmaları bir an önce
başlatacağız. Hükûmetin diğer bakanlıklarıyla bir
koordine içerisinde ve komisyondaki partilerden değerli üye arkadaşlarımızla
bir mutabakat noktasında arayışımız devam edecek ve ümit ediyorum bütçe
görüşmeleri başlamadan önce bu konuda düzenleme bekleyenlere bir müjde vermek
nasip olur. Bununla ilgili gayretimiz, çalışmamız var. Siyasi parti
temsilcilerimizle bu diyaloğu önümüzdeki haftadan
itibaren devam ettireceğiz.
Teşekkür ediyorum.
BAŞKAN – Teşekkür ediyorum Sayın Bakan.
Soru-cevap işlemi tamamlanmıştır.
ALİ RIZA ÖZTÜRK (Mersin) – Sayın Bakan, Temmuz 1’de komisyon
oluşturacaktık. Her partiden 1 kişi aldık. O komisyonu niye toplamadınız
şimdiye kadar? Üç ay geçti, üç ay Sayın Bakan!
BAŞKAN – Çalışma süresinin tamamlanmasına kısa bir süre kalması
sebebiyle, kanun tasarı ve tekliflerini sırasıyla görüşmek için, 15 Ekim 2009
Perşembe günü saat 14.00’te toplanmak üzere birleşimi kapatıyorum.
Kapanma Saati: 19.55





