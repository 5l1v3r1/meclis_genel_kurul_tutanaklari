



TBMM Tutanak Müdürlüðü





TÜRKİYE BÜYÜK MİLLET MECLİSİ
TUTANAK DERGİSİ
120’nci Birleşim
27 Temmuz 2017 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- BU BİRLEŞİM TUTANAK ÖZETİ
III.- GELEN KÂĞITLAR
IV.- YOKLAMALAR
V.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- İstanbul Milletvekili Halis
Dalkılıç’ın, Mescid-i Aksa’da son dönemde yaşananlara ilişkin gündem dışı
konuşması
2.- Mersin Milletvekili Baki Şimşek’in,
Yörüklerin sorunlarına ilişkin gündem dışı konuşması 
3.- Kocaeli Milletvekili Fatma Kaplan
Hürriyet’in, Kocaeli’nin Gebze ilçesi Pelitli ve Kirazpınar köylerinin
sorunlarına ilişkin gündem dışı konuşması
VI.- AÇIKLAMALAR
1.- Bursa Milletvekili Erkan Aydın’ın,
iktidar partisinin bu ülkeyi susturamayacağına ilişkin açıklaması
2.- Kocaeli Milletvekili Fatma Kaplan
Hürriyet’in, sokağın sesini devletin kolluk güçleriyle kısmaya çalışanların
Meclisin sesini getirmeye çalıştıkları İç Tüzük’le kısmaya çalıştıklarına
ilişkin açıklaması
3.- Kırklareli Milletvekili Vecdi
Gündoğdu’nun, buğday fiyatlarına ve yeni Tarım Bakanının köylüyü ve çiftçiyi
destekleyecek tedbirler alıp almayacağını öğrenmek istediğine ilişkin
açıklaması
4.- İstanbul Milletvekili Mehmet
Bekaroğlu’nun, ÇAYKUR’un çay müstahsilini mağdur etmeye devam ettiğine ilişkin
açıklaması
5.- Balıkesir Milletvekili Ahmet Akın’ın,
iktidarın Parlamentoda muhalefetin sesini kıstığına ilişkin açıklaması
6.- İstanbul Milletvekili Didem Engin’in,
Cumhurbaşkanı Recep Tayyip Erdoğan’ın İslam dünyasındaki eğitim durumuyla
ilgili bazı ifadelerine ilişkin açıklaması
7.- Niğde Milletvekili Ömer Fethi Gürer’in,
Niğde ilinin Bor ilçesi Kızılca köyü yakınındaki organize sanayi bölgesi
arıtmasının atık sularının aktığı Kızılca Deresi’nin ıslah edilmesi ve kapalı
alana dönüştürülmesi gerektiğine ilişkin açıklaması
8.- Mersin Milletvekili Hüseyin Çamak’ın,
AKP’nin iktidara geldiğinden bu yana demokrasiyle bağdaşmayacak bir dizi karara
imza attığına ve bunun son halkasının da İç Tüzük’ün değiştirilmesi girişimi
olduğuna ilişkin açıklaması
9.- Kahramanmaraş Milletvekili İmran
Kılıç’ın, Türkiye Büyük Millet Meclisinin Türkiye’nin ve milletin vicdanı
olduğuna ve vicdanın önemine ilişkin açıklaması
10.- Edirne Milletvekili Okan
Gaytancıoğlu’nun, iktidarın halkın sorunlarını Türkiye Büyük Millet Meclisinde
konuşmadığına, bu sorunları dile getiren muhalefetin sesini kısmayı düşünüp İç
Tüzük’ü katlettiğine ilişkin açıklaması
11.- Denizli Milletvekili Kazım Arslan’in,
Filistin halkının ibadetlerini engelleyen, Mescid-i Aksa’yı ablukaya alan
İsrail’le siyasi ve ekonomik ilişkilerin gözden geçirilip geçirilmeyeceğini
öğrenmek istediğine ilişkin açıklaması
12.- Uşak Milletvekili Özkan Yalım’ın, İç
Tüzük değişse bile sokaklarda, köylerde, illerde, ilçelerde daha fazla
konuşacaklarına ve Hükûmetin vermiş olduğu sözü yerine getirerek kamuda çalışan
binlerce taşerona kadro vermesi gerektiğine ilişkin açıklaması
13.- Artvin Milletvekili Uğur
Bayraktutan’ın, Artvinlilerin Artvin’i Karadeniz ve Hopa’ya bağlayan
Cankurtaran Tüneli’nin bir an önce bitirilmesini beklediklerine ilişkin
açıklaması
14.- Çanakkale Milletvekili Bülent Öz’ün,
Çanakkale’nin Ayvacık ilçesi Gülpınar köyünde jeotermal sondaj çalışmalarının
bölge halkının tek geçim kaynağı olan zeytinlik alanlarda başlatıldığına ve
bölge halkının endişeli olduğuna ilişkin açıklaması
15.- İstanbul Milletvekili Onursal
Adıgüzel’in, açlık grevlerinin 140’ıncı gününde olan Nuriye Gülmen ile Semih
Özakça’yı ziyaret etmek için talepte bulunduklarına ancak yeni Adalet Bakanının
kendilerine cevap vermediğine ilişkin açıklaması
16.- Amasya Milletvekili Mustafa Tuncer’in,
Merzifon’un bazı köylerinde dolu yağışı nedeniyle buğdayların zarar gördüğüne
ve çiftçilerin borçlarının ertelenmesini veya Afet Kanunu kapsamına alınarak
buğday bedellerinin ödenmesini rica ettiğine ilişkin açıklaması
17.- Manisa Milletvekili Erkan Akçay’ın,
muhtelif yerlerde orman yangınlarının devam ettiğine, yangından etkilenen bütün
vatandaşlara geçmiş olsun dileğinde bulunduğuna ve çalışma ekiplerine başarılar
dilediğine, FETÖ’yle mücadelenin yargı boyutunun devam ettiğine, öncelikle
yargı süreçlerinin büyük bir titizlikle tamamlanarak hainlere hak ettikleri
cezanın bir an evvel verilmesini beklediklerine ilişkin açıklaması
18.- İstanbul Milletvekili Filiz
Kerestecioğlu Demir’in, Diyarbakır’da demokrasi, vicdan ve adalet nöbetinin
3’üncü gününde milletvekillerinin OHAL ve güvenlik gerekçesiyle alana
alınmadığına, Cumhuriyet gazetesi davasında Ahmet Şık’ın savunmasının bir
gazetecilik ve özgürlük dersi olduğuna ve bir bölümünü aktarmak istediğine
ilişkin açıklaması
19.- Manisa Milletvekili Özgür Özel’in,
orman yangınları konusunda çok daha ciddi tedbirlerin alınması gerektiğine,
Manisa’nın Akgedik köyünde TOKİ’nin yapmış olduğu evlerin foseptik çukuru inşaatının
köylüleri rahatsız ettiğine ve Cumhuriyet gazetesi davasının devam ettiğine
ilişkin açıklaması
20.- İstanbul Milletvekili Filiz
Kerestecioğlu Demir’in, Van Milletvekili Tuğba Hezer Öztürk ile Şırnak
Milletvekili Faysal Sarıyıldız’ın milletvekilliklerinin haksız ve hukuksuz bir
şekilde düşürülmesinin iktidarın tarihine kirli bir madalya olarak geçeceğine,
kendi tarihlerinde ise her zaman demokrasi mücadelesi olarak anılacağına
ilişkin açıklaması
21.- Diyarbakır Milletvekili Sibel
Yiğitalp’in, Türkiye’nin 3’üncü büyük partisinin 2 milletvekilinin
milletvekilliğinin düşürülmesiyle Kürt iradesinin, seçmeninin yok sayıldığına
ve tarihin karşısında hesap verileceğine ilişkin açıklaması
22.- İstanbul Milletvekili Filiz
Kerestecioğlu Demir, Diyarbakır mitingine yapılan bombalı saldırıdan tutuklu
yargılanan ve IŞİD’li olduğu iddia edilen sanığın tahliye edilirken toplantı ve
gösteri hakkını kullandığı için yargılanan milletvekillerinin tutuklu olduğuna,
HDP vekillerine ayrı, IŞİD sanıklarına ayrı muamele uygulayan biatçı AKP
yargısını kınadığına ilişkin açıklaması
23.- Maliye Bakanı Naci Ağbal’ın, Mardin
Milletvekili Erol Dora’nın (10/601) esas numaralı Meclis Araştırması
Önergesi’nin ön görüşmeleri sırasında HDP Grubu adına yaptığı konuşmasındaki
bazı ifadelerine ilişkin açıklaması
24.- Mardin Milletvekili Erol Dora’nın, Maliye
Bakanı Naci Ağbal’ın yaptığı açıklamasındaki bazı ifadelerine ilişkin
açıklaması
25.- Maliye Bakanı Naci Ağbal’ın, Mardin
Milletvekili Erol Dora’nın yaptığı açıklamasındaki bazı ifadelerine ilişkin
açıklaması
26.- Anayasa Komisyonu Başkanı Mustafa Şentop’un,
Muğla Milletvekili Akın Üstündağ’ın 492 sıra sayılı İç Tüzük Değişiklik
Teklifi’nin 15’inci maddesiyle ilgili önerge üzerinde yaptığı konuşmasındaki
bazı ifadelerine ilişkin açıklaması
27.- İstanbul Milletvekili Filiz
Kerestecioğlu Demir’in, kendisinin Kürt olmadığına ve feminist, sosyalist bir
kadın olarak grup başkan vekilliği yapıyorsa bunun aslında Halkların Demokratik
Partisinin çok sesliliğinden olduğuna ilişkin açıklaması
28.- İstanbul Milletvekili Gülay
Yedekci’nin, İstanbul’da şiddetli yağış ve dolu nedeniyle yaşananlara ve kentin
üzerinden vahşi kapitalist imar anlayışının derhâl çekilmesi gerektiğine
ilişkin açıklaması
29.- Afyonkarahisar Milletvekili Ali
Özkaya’nın, İzmir Milletvekili Musa Çam’ın sataşma nedeniyle yaptığı
konuşmasındaki bazı ifadelerine ilişkin açıklaması
30.- Kırklareli Milletvekili Türabi
Kayan’ın, Samsun Engelliler Olimpiyatlarında 400 metrede şampiyon olan Yasin
Süzen’i kutladığına ilişkin açıklaması
31.- Manisa Milletvekili Özgür Özel’in, CHP
Grubu olarak herkese teşekkür ettiklerine ancak üzgün ve kırgın olduklarına, İç
Tüzük Değişiklik Teklifi’nin temel kanun olarak görüşülüp Meclisin altmış üç
gün tatil edilmesinin kabul edilemez olduğuna ilişkin açıklaması
32.- İstanbul Milletvekili Filiz
Kerestecioğlu Demir’in, Meclisin tatili hak etmediğine, Halkların Demokratik
Partisi adına Meclis çalışanlarına teşekkür ettiğine, iktidar milletvekillerine
kibirden sıyrılıp başkalarını duyabildikleri günler dilediğine ilişkin
açıklaması
33.- Manisa Milletvekili Erkan Akçay’ın, tatili
milletvekillerinin seçmenlerle, partililerle daha yoğun beraber olacağı bir
süreç olarak değerlendirdiklerine, İç Tüzük değişikliğinin Meclise ve millete
hayırlı uğurlu olmasını dilediğine, Meclis çalışanlarına teşekkür ettiğine ve
tüm milletvekillerine esenlikler dilediğine ilişkin açıklaması
34.- Kayseri Milletvekili Mustafa
Elitaş’ın, İç Tüzük değişikliğiyle ilgili bugüne kadar yapılmış olan
çalışmalara, Meclis çalışmalarında emeği geçen herkese teşekkür ettiğine,
önümüzdeki dönemlerde yepyeni bir iç tüzük yapabileceklerini umduğuna ve Oturum
Başkanı TBMM Başkan Vekili Ahmet Aydın’ın ifadeleriyle bir insanlık dersi
verdiğine ilişkin açıklaması
VII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- HDP Grup Başkan Vekili Diyarbakır
Milletvekili Çağlar Demirel’in, Türkiye’de kadın sığınaklarının koşullarının ve
ihtiyaçlarının araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/598)
2.- İzmir Milletvekili Müslüm Doğan ve 22
milletvekilinin, 2 Mart 1994 tarihinde Demokrasi Partisi (DEP)
milletvekillerinin dokunulmazlıklarının kaldırılarak cezaevine konulmalarına ve
DEP’in kapatılmasına yol açan darbeyi planlayanların ve uygulayanların ve bu
darbe nedeniyle yaşanan mağduriyetlerin araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/599)
3.- Van Milletvekili Lezgin Botan ve 22
milletvekilinin, Ankara Büyükşehir Belediye Başkanıyla ilgili imar yolsuzluğu
iddialarının araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/600)
4.- AK PARTİ Grup Başkan Vekili Çanakkale
Milletvekili Bülent Turan, CHP Grup Başkan Vekili Manisa Milletvekili Özgür
Özel, HDP Grup Başkan Vekili İstanbul Milletvekili Filiz Kerestecioğlu Demir
ile MHP Grup Başkan Vekili Manisa Milletvekili Erkan Akçay’ın, yurt dışına
kaçırılan kültür varlıklarımızın belirlenerek iadelerinin sağlanması ve mevcut
kültür varlıklarımızın korunması için alınması gereken tedbirlerin belirlenmesi
maksadıyla bir Meclis araştırması açılmasına ilişkin önergesi (10/601)
VIII.- ÖNERİLER
A) Siyasi Parti Grubu Önerileri
1.- AK PARTİ Grubunun, Genel Kurulun 27
Temmuz 2017 Perşembe günkü birleşiminde 492 sıra sayılı İç Tüzük Teklifi’nin görüşmelerinin
tamamlanmasına kadar çalışmalarını sürdürmesine; 492 sıra sayılı İç Tüzük
Teklifi’nin görüşmelerinin Genel Kurulun 27 Temmuz 2017 Perşembe günkü
birleşiminde tamamlanması hâlinde Türkiye Büyük Millet Meclisinin 1 Ekim 2017
Pazar günü saat 14.00’te toplanmak üzere tatile girmesine ilişkin önerisi
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Komisyonlardan Gelen Diğer İşler
1.- Van Milletvekili Tuğba Hezer Öztürk’ün
2016 Yılı Ekim, Kasım ve Aralık Aylarında Beşer Birleşimi Aşan (Toplamda Genel
Kurulun 47 Birleşimi) Devamsızlığı Sebebiyle Anayasa’nın 84’üncü ve İçtüzük’ün
138’inci Maddeleri Uyarınca Gerekli Değerlendirmenin Yapılması İçin Başkanlık
Divanının 24.05.2017 Tarihli ve 38 Numaralı Kararı ile Türkiye Büyük Millet
Meclisi Başkanlığı Tezkeresi (3/1022) ve Anayasa ve Adalet Komisyonları
Üyelerinden Kurulu Karma Komisyon Raporunun Açık Oylaması (S. Sayısı: 489)
2.- Şırnak Milletvekili Faysal
Sarıyıldız’ın 2016 Yılı Ekim, Kasım ve Aralık Aylarında Beşer Birleşimi Aşan
(Toplamda Genel Kurulun 47 Birleşimi) Devamsızlığı Sebebiyle Anayasa’nın
84’üncü ve İçtüzük’ün 138’inci Maddeleri Uyarınca Gerekli Değerlendirmenin Yapılması
İçin Başkanlık Divanının 31.05.2017 Tarihli ve 39 Numaralı Kararı ile Türkiye
Büyük Millet Meclisi Başkanlığı Tezkeresi (3/1072) ve Anayasa ve Adalet
Komisyonları Üyelerinden Kurulu Karma Komisyon Raporunun Açık Oylaması (S.
Sayısı: 493)


B) Kanun Tasarı ve Teklifleri
1.- Adalet ve Kalkınma Partisi Grup
Başkanvekili Kayseri Milletvekili Mustafa Elitaş ve Milliyetçi Hareket Partisi
Grup Başkanvekili Manisa Milletvekili Erkan Akçay ile 2 Milletvekilinin Türkiye
Büyük Millet Meclisi İçtüzüğü’nde Değişiklik Yapılmasına Dair İçtüzük Teklifi
(2/1783) ve Anayasa Komisyonu Raporu (S. Sayısı: 492)
X.- MECLİS ARAŞTIRMASI
A) Ön Görüşmeler
1.- AK PARTİ Grup Başkan Vekili Çanakkale
Milletvekili Bülent Turan, CHP Grup Başkan Vekili Manisa Milletvekili Özgür
Özel, HDP Grup Başkan Vekili İstanbul Milletvekili Filiz Kerestecioğlu Demir
ile MHP Grup Başkan Vekili Manisa Milletvekili Erkan Akçay’ın, yurt dışına
kaçırılan kültür varlıklarımızın belirlenerek iadelerinin sağlanması ve mevcut
kültür varlıklarımızın korunması için alınması gereken tedbirlerin belirlenmesi
maksadıyla bir Meclis araştırması açılmasına ilişkin önergesi (10/601)
XI.- SATAŞMALARA İLİŞKİN KONUŞMALAR
1.- Amasya Milletvekili Mehmet Naci
Bostancı’nın, Çanakkale Milletvekili Muharrem Erkek’in 492 sıra sayılı İç Tüzük
Değişiklik Teklifi’nin 18’inci maddesiyle ilgili önerge üzerinde yaptığı
konuşması sırasında Adalet ve Kalkınma Partisine sataşması nedeniyle konuşması
2.- Çanakkale Milletvekili Muharrem
Erkek’in, Amasya Milletvekili Mehmet Naci Bostancı’nın sataşma nedeniyle
yaptığı konuşması sırasında şahsına sataşması nedeniyle konuşması
3.- Amasya Milletvekili Mehmet Naci
Bostancı’nın, Adana Milletvekili Meral Danış Beştaş’ın 492 sıra sayılı İç Tüzük
Değişiklik Teklifi’nin 18’inci maddesiyle ilgili önerge üzerinde yaptığı
konuşması sırasında Adalet ve Kalkınma Partisine sataşması nedeniyle konuşması
4.- Adana Milletvekili Meral Danış
Beştaş’ın, Amasya Milletvekili Mehmet Naci Bostancı’nın sataşma nedeniyle
yaptığı konuşması sırasında Halkların Demokratik Partisine sataşması nedeniyle
konuşması
5.- Amasya Milletvekili Mehmet Naci Bostancı’nın,
İzmir Milletvekili Musa Çam’ın 492 sıra sayılı İç Tüzük Değişiklik Teklifi’yle
ilgili oyunun rengini belli etmek için yaptığı konuşması sırasında Adalet ve
Kalkınma Partisine sataşması nedeniyle konuşması
6.- İzmir Milletvekili Musa Çam’ın, Amasya
Milletvekili Mehmet Naci Bostancı’nın sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
7.- Amasya Milletvekili Mehmet Naci
Bostancı’nın, İzmir Milletvekili Musa Çam’ın sataşma nedeniyle yaptığı konuşması
sırasında Adalet ve Kalkınma Partisine sataşması nedeniyle konuşması
8.- İzmir Milletvekili Musa Çam’ın, Amasya
Milletvekili Mehmet Naci Bostancı’nın sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması

XII.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet
Aydın’ın, 26’ncı Dönem İkinci Yasama Yılında yapılan çalışmalara, katkıları ve
katılımları için tüm milletvekillerine ve Hükûmet üyelerine, Meclis çalışanları
ile basın mensuplarına teşekkür ettiğine ilişkin konuşması
XIII.- OYLAMALAR
1.- (S. Sayısı: 489) Van Milletvekili Tuğba
Hezer Öztürk’ün 2016 Yılı Ekim, Kasım ve Aralık Aylarında Beşer Birleşimi Aşan
(Toplamda Genel Kurulun 47 Birleşimi) Devamsızlığı Sebebiyle Anayasa’nın
84’üncü ve İçtüzük’ün 138’inci Maddeleri Uyarınca Gerekli Değerlendirmenin
Yapılması İçin Başkanlık Divanının 24.05.2017 Tarihli ve 38 Numaralı Kararı ile
Türkiye Büyük Millet Meclisi Başkanlığı Tezkeresi (3/1022) ve Anayasa ve Adalet
Komisyonları Üyelerinden Kurulu Karma Komisyon Raporu’nun Oylaması
2.- (S. Sayısı: 493) Şırnak Milletvekili
Faysal Sarıyıldız’ın 2016 Yılı Ekim, Kasım ve Aralık Aylarında Beşer Birleşimi
Aşan (Toplamda Genel Kurulun 47 Birleşimi) Devamsızlığı Sebebiyle Anayasa’nın
84’üncü ve İçtüzük’ün 138’inci Maddeleri Uyarınca Gerekli Değerlendirmenin
Yapılması İçin Başkanlık Divanının 31.05.2017 Tarihli ve 39 Numaralı Kararı ile
Türkiye Büyük Millet Meclisi Başkanlığı Tezkeresi (3/1072) ve Anayasa ve Adalet
Komisyonları Üyelerinden Kurulu Karma Komisyon Raporu’nun Oylaması
XIV.- YAZILI SORULAR VE CEVAPLARI
1.- Niğde Milletvekili Ömer Fethi Gürer’in,
kamuda hizmet alım sözleşmeleri kapsamında yükleniciler tarafından çalıştırılan
personelin kadroya geçirilmesine dair düzenlemenin sonuçlanacağı tarihe ilişkin
sorusu ve Maliye Bakanı Naci Ağbal’ın cevabı (7/14275)
2.- Ankara Milletvekili Murat Emir’in, ev
dışı tüketimin düşmesine ve aylık toplam geliri 5000 liranın ve 1500 liranın
altında olan aile sayılarına ilişkin sorusu ve Ekonomi Bakanı Nihat
Zeybekci’nin cevabı (7/14485)
3.- İstanbul Milletvekili Mustafa Sezgin
Tanrıkulu’nun, 2010-2017 yılları arasında Bilgi Edinme Kanunu kapsamında
yapılan müracaatlara,
2017 yılından itibaren yapılan ihalelere,
İlişkin soruları ve Başbakan Yardımcısı Mehmet
Şimşek’in cevabı (7/14962), (7/14963)
27 Temmuz 2017 Perşembe
BİRİNCİ OTURUM
Açılma Saati: 14.03
BAŞKAN: Başkan Vekili Ahmet AYDIN
KÂTİP ÜYELER:
Mustafa AÇIKGÖZ (Nevşehir), Ali Haydar HAKVERDİ (Ankara)
-------0-------
BAŞKAN – Türkiye
Büyük Millet Meclisinin 120’nci Birleşimini açıyorum. 
Toplantı
yeter sayısı vardır, görüşmelere başlıyoruz. 
Gündeme
geçmeden önce üç sayın milletvekiline gündem dışı söz vereceğim.
Gündem
dışı ilk söz, Mescid-i Aksa’da son dönemde yaşananlar hakkında söz isteyen
İstanbul Milletvekili Halis Dalkılıç’a aittir.
Sayın
Dalkılıç, buyurun. (AK PARTİ sıralarından alkışlar)
V.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- İstanbul Milletvekili Halis
Dalkılıç’ın, Mescid-i Aksa’da son dönemde yaşananlara ilişkin gündem dışı
konuşması
HALİS
DALKILIÇ (İstanbul) – Sayın Başkanım ve değerli milletvekilleri; yüce Meclisin
çatısı altında bulunan, özünde, mayasında, ruhunda, damarlarında barışı,
kardeşliği, sevgiyi, hoşgörüyü, dayanışma ve paylaşmayı, mazluma sahip çıkmayı
kendine şiar edinmiş Anadolu’nun güzel gönüllü insanlarını sevgi, saygı,
muhabbetle selamlıyorum.
Bugün,
Anadolu’nun her renk ve tonundan ortak paydası olan, her birimizin müşterek
derdi ve sürgün sevdamız olan Kudüs hakkında duygularımı paylaşmak istiyorum.
Tüm
dünya gayet iyi bilir ki ideolojisi ne olursa olsun Anadolu insanının her biri
için Kudüs sancaktır, kutsaldır. Başta Filistinli kardeşlerimiz ve Orta Doğu
olmak üzere, tüm Müslümanlar, hatta insanlığın gözü Türkiye Büyük Millet
Meclisinde ve Türkiye’dedir. Herkes bilir ki İstanbul’un fethinin temel
dayanağı Kudüs’ün fethidir. Kudüs fethedilmeden İstanbul asla fethedilemezdi.
Kudüs ile İstanbul arasında dün de kader bağı vardı, bugün de kader bağı var, yarın
da olacaktır. 
Onun için, Kudüs esir düşerse İstanbul kan ağlar. Bunu
görmek için İstanbul’un yani Anadolu’nun gözlerine değil, yüreğine bakmak
şarttır. Kudüs gözbebeğimizdir. Tüm insanları, ya insanlıkta eşimiz ya da dinde
kardeşimiz bilen, her daim mazlumun ve mağdurun yanında olan, iyilik
medeniyetinin fertleri olarak, bizler, hem Kudüs’e hem tüm kutsal değerlerimize
hem inanç özgürlüğü, vicdan hürriyeti ve bu bağlamda, nerede bir haksızlık
varsa, nerede bir zulüm varsa yüreğimizde ve her zerremizde karşısında olmaya
devam edeceğiz. Bu yüce Meclisin en temel vasıflarından bir tanesi de budur.
Kudüs gibi ortak paydalarımız söz konusu olduğunda sergilediğimiz ortak ve
güçlü tavırla tüm dünyaya, sömürge ve zulüm tutkunlarına heveslerini
kursaklarında bırakacak tavrı beraber sergileyeceğiz. 
Tüm peygamberleri kutsal sayan ve benimseyen
Müslümanlar için bir İslam şehri ve bir kurucu şehirdir Kudüs. Bildiğiniz gibi
Allahuteala bütün peygamberlere hep birlikte içinde namaz kılma şerefini
Mescid-i Aksa’ya nasip etmiştir. Kudüs halkları asırlar boyunca her türlü
baskıya, zulme, işkence ve cinayete maruz kalmıştır. Bu halklar inanç
özgürlüğü, huzur, refah, adaletin tadını ancak Müslümanların himayesinde
yaşamışlardır. Râşid halifelerden Hazreti Ömer’in Kudüs’ü fethetmesinden
itibaren Emevi, Abbasi, Eyyubi, Memluklü ve Osmanlı dönemleri bunun şahididir. 
Osmanlı döneminde Kudüs manevi değerini ve kudretini
hak ettiği şekliyle muhafaza etmiştir. Bu dönemde Kudüs’e ve özgürlüklere
verilen önem had safhaya ulaşmıştır. Dinî konumunun yanı sıra Müslümanların
buraya olan muhabbetlerinden dolayı Osmanlılar buraya karargâhlar kurmuşlar,
surlar inşa etmişler ve bu kutsal kente her türlü hizmeti ve desteği
vermişlerdir. Osmanlıların Kudüs’e girişleri tıpkı Hazreti Ömer ve Selahattin
Eyyubi gibi kan dökmeden, barışçıl yollarla olmuştur. 
Bu Meclisin çatısı altında bulunan bilinçli, yürekli,
vicdanlı insanlara yaşadığımız bu coğrafyanın ve Anadolu medeniyetinin bir
ödevi vardır, bu da bizim Kudüs’e olan bakış açımızdır. Bizim Kudüs’e bakış
açımız coğrafi esaslara asla dayanmaz; kültürel ve manevi dayanaklarımız,
insani ve tarihî ilham kaynaklarımız vardır. Kudüs ve Mescid-i Aksa’ya karşı bu
mukaddes mekân harem bölgesidir, emân yurdudur, buraya giren emniyettedir.
İslamiyet’in geçmiş asırlarında olduğu gibi Osmanlılarda da ister Yahudi ister
Hristiyan olsun inançlarına, mezheplerine bakmaksızın tüm Kudüs halkları barış,
huzur içerisinde birlikte yaşamışlar ve Kudüs’ü bütün insanlar için barışın
şehri yapmışlardır. 
Günümüzde
işgal altında kalmış olması Kudüs’ün konumundan ve değerinden hiçbir şeyi
değiştirmez. Çünkü İslam ümmeti nezdinde dinî bir akide, inanç merkezi, ibadet
merkezi, vazgeçilmez sevdamız, davamız olmaya devam edecektir. Hiçbir kral ya
da devlet başkanının buranın bir karışından vazgeçme hakkına sahip olmadığını
söylemek istiyorum. Kudüs’ün izzeti bizim izzetimizdir. Kudüs, iman
tarihimizin, inanç ve medeniyetimizin beşiğidir. Kurulduğundan beri Mescid-i
Aksa bir İslam mabedidir ve kıyamete kadar öyle kalacaktır. Kudüs’ün üzerinde
başka heveslerin gerçekleşmesini asla kabul etmemiz mümkün değildir. Kudüs,
Müslümanların manevi başkentlerinden biridir. 
Bu
vesileyle, Cenab-ı Hak’tan Mescid-i Aksa’yı zalimlerin zulmünden muhafaza
buyurmasını istiyorum. Kudüs’ü, ehlini ve şerefli nöbetçilerini, mazlum Filistin
halkını yürekten selamlıyorum. 
(Mikrofon
otomatik cihaz tarafından kapatıldı)
HALİS
DALKILIÇ (Devamla) – Mescid-i Aksa’yı ve bütün İslam topraklarını muhafaza
etmek için Rabb’imden Müslümanlara sorumluluk bilincini, yardımını
esirgememesini temenni ediyorum, yüce Meclisi saygıyla selamlıyorum. (AK PARTİ
sıralarından alkışlar)
BAŞKAN
- Teşekkür ediyorum Sayın Dalkılıç.
Gündem
dışı ikinci söz, Yörüklerin sorunları hakkında söz isteyen Mersin Milletvekili
Baki Şimşek’e aittir. 
Buyurun
Sayın Şimşek. (MHP sıralarından alkışlar)
2.- Mersin Milletvekili Baki Şimşek’in,
Yörüklerin sorunlarına ilişkin gündem dışı konuşması
BAKİ
ŞİMŞEK (Mersin) – Sayın Başkan, değerli milletvekilleri; Yörüklerin sorunları
hakkında gündem dışı söz almış bulunmaktayım. Bu vesileyle, yüce Meclisi
saygıyla selamlıyorum.
Mustafa
Kemal Atatürk “Arkadaşlar, gidip Toros Dağlarına bakınız. Eğer orada bir tek
Yörük çadırı görürseniz ve o çadırda bir duman tütüyorsa şunu çok iyi biliniz
ki bu dünyada hiçbir güç ve kuvvet asla Türk’ü yenemez.” demiştir.
Osman
Yüksel Serdengeçti’nin “Bin yıl oldu toprağına basalı.” dediği, Orta Asya’dan
göç eden Yörük Türkmen toplulukları Anadolu’ya ayak basalı bin yıla yakın bir
zaman olmuştur. Bin yıllık konak, bin yıllık yurt, bin yıllık devinimdir Toros
Yörüklerinin yaşamı. Deve, at, eşek sırtında taşınan, ala çuvala doldurulmuş
bir yaşamdır onlarınki. Belki de onların yaşamını cazip kılan da tam olarak
bunlardır. Doğa, hayvanlar ve az eşya. Bir yıl boyunca -onların deyişiyle- yıl
on iki ay, iki büyük göç yaparlar. Birisi yayladan sahile güzün yapılan, diğeri
ise baharda sahilden yaylaya yapılan göçtür. Bu göçler boyunca günübirlik
göçler olur. Yörükler göçüp kondukları yerlere “konak” derler. Yani bir günde
bir konaklık yere göçerler ki bu da en uzun 10 kilometre uzunluğunda olur. 
“Erisin
dağları erisin,
Erisin
de boz ovayı bürüsün.
Türkmen
beyi yaylasına yürüsün,
Mor
kuzular melesin de gidelim.”
Karacaoğlan’a
ait bu dörtlük Yörük yaşamının bahar göçünü anlatır. Mersin’de de değişik
özellikleri olan Yörük-Türkmen aşiretlerinin birçoğu Mersin’in yaylalarında
yaşamaktadır. Araştırmacı yazar Nezihe Araz’ın “Nuri” isimli bir Sarıkeçili’yle
yapmış olduğu röportajda Sarıkeçili Yörük’ümüz şöyle der: “Lakin, hanım abla,
ne kadar sefillik, rezillik olursa olsun Yörük’e ‘Dur.’ desen durmaz, ‘Konma,
göçme.’ desen duramaz. Bu onun yapısında var. Mevsimin yüzünü kıştan yaza
döndürmesini nasıl kimse durduramazsa, ağaçların gövdesine baharla su
yürümesinin Hak, Yaradan’dan başka kimse önüne geçemezse Yörük’ün de yayla hasretine
kimse karşı koyamaz. Kan tutması gibi yayla tutar Yörük’ü.” 
Hâlen
Toros Dağlarında, Koca Yörük Nuri Dayı’nın dediği gibi, baharla beraber kan
tutması gibi yayla hasreti tutar Yörükleri. Ancak “Sarı Yaylam” adlı Mersin
yöresine ait muhteşem türküdeki “Göçer Yörükler, boz koyaklar yurt olur.” sözü
kısmen eskilerde kaldı. Şimdi ise o koca yaylalarda Yörüklere nadiren
rastlanıyor. Yörük kültürü yozlaşmaya devam ediyor. Sorunlar gün geçtikçe çığ
gibi büyüyor. Yörüklerimiz mera ve otlaklarının azalmasıyla ilgili, göç
yollarındaki sıkıntılarla ilgili, yapılan barajlarla ve değişen güzergâhlarla
beraber göç yollarında çok büyük sıkıntılar çekiyorlar. Eğitimle ilgili… Çünkü
eylül, ekim aylarında Yörükler yaylalardan sahile iniyorlar, okullar açılmış
oluyor; nisan ayında yeniden yollara düşüyorlar. Millî Eğitim Bakanlığımızın
yerinde eğitim yaptırması lazım. Yörüklerin toplu olarak yaşadığı yerlerde
yerinde eğitim yaptırması lazım, gerekirse prefabrik yapılar veya
konteynırlarla. Bunu yapabilecek, öğretmen olmuş birçok Yörük çocuğu
bulunmaktadır. Hayvan başı desteklerin mutlaka artırılması lazımdır. Yörük
kültürünün bir parçası olan deve sadece üç dört ailede kalmış. Mersin’den
Antalya’ya kadar olan bütün sahilde deveyle göç eden Yörük aile sayısı sadece
üç dört. Bunların desteklenmesi… Deve çok pahalı olduğu için Yörüklerin birçoğu
alamıyor.
Dokuma
kültürü artık yok oluyor. Kıl çadırlardan yere serdikleri kilime, heybelerinden
eşyalarını taşıdıkları çuvallarına kadar kendileri dokuyan Yörüklerin kıl
çadırlarının yerini naylon branda, kıl çullarının yerini ise savan almış
durumda. Kışın uzun süre kaldıkları yerlere küçük de olsa birer tane ev… Ben
Sayın Kalkınma Bakanımıza bunu defalarca dile getirdim, o da gündeme alacağına
dair söz verdi ama Yörükler hiç olmazsa uzun süre konakladıkları yerlerde,
elektriği, suyu olan, temiz su içebilecekleri bir mekânda yaşasınlar. Bununla
ilgili Aile ve Sosyal Politikalar Bakanlığı, Kültür ve Turizm Bakanlığı ve
Kalkınma Bakanlığının proje hazırlaması gerekmektedir. 
Yörükler
bir de bu güzergâhları boyunca geçtikleri yerlerde muhtarlarla,
kaymakamlıklarla ve ormancılarla ciddi sorunlar yaşamaktadır, bununla ilgili de
önlem almamız lazım.
Yörük
kültürüne sahip çıkılmadığı takdirde yayık ayranının, yayık tereyağının, obruk
peynirinin tadını ve kokusunu bilmeyen bir nesil yetişecek. Yoğurttan yapılan
yayık ayranı yerine süte kimyasal katılarak yapılan ayran içmeye devam
edeceğiz. 
Toroslarda
artık Afgan ve Suriyeli çobanları görmekteyiz. 
Yörük
çadırlarını yıldırım çarpmasından koruyacak paratonerlerin verilmesi… Hiç
olmazsa bir lamba, bir televizyonlarını çalıştıracak güneş panelleriyle hem
güneş enerjisi hem de sıcak su sağlanabilir. Bununla ilgili bütün
bakanlıklarımızdan destek bekliyoruz.
(Mikrofon
otomatik cihaz tarafından kapatıldı) 
BAŞKAN
– Lütfen tamamlayın. 
BAKİ
ŞİMŞEK (Devamla) – Sonuç olarak, Toroslardan gözümüzün önünde her yıl biraz
daha kaybolan ve belki de üç beş yıl sonra tamamen kaybolacak bu kadim kültür
için yapılması gereken geç olmadan yapılmalı. Özümüzü Toroslara çıkıp görmek
yerine Yörük müzelerinden görmek, şölenlerle, içi boş derneklerle yaşatmaya
çalışmak bizim en büyük ayıbımız olacaktır diyorum.
Bu
duygu ve düşüncelerle yüce heyetinizi saygıyla selamlıyorum. (MHP ve AK PARTİ
sıralarından alkışlar)
BAŞKAN
– Teşekkür ediyorum.
Şimdi,
gündem dışı üçüncü söz, Kocaeli Gebze ilçesi Pelitli ve Kirazpınar köylerinin
sorunları hakkında söz isteyen Kocaeli Milletvekili Fatma Kaplan Hürriyet’e
aittir. 
Buyurun
Sayın Hürriyet. (CHP sıralarından alkışlar)
3.- Kocaeli Milletvekili Fatma Kaplan
Hürriyet’in, Kocaeli’nin Gebze ilçesi Pelitli ve Kirazpınar köylerinin
sorunlarına ilişkin gündem dışı konuşması
FATMA
KAPLAN HÜRRİYET (Kocaeli) – Teşekkür ediyorum Sayın Başkan.
Sayın
Başkan, değerli milletvekilleri; Kocaeli’nin hizmetten mahrum bırakılmış
mahallelerini, evlerinden zorla atılmaya çalışılan insanlarımızın sorunlarını
buradan sizlere aktarmak için gündem dışı söz almış bulunuyorum. Yüce
heyetinizi, bizi izleyen sevgili vatandaşlarımızı ve Kocaelili hemşehrilerimizi
saygıyla selamlıyorum.
Yıllardır
il olmayı hak etmiş ancak bu konuda Hükûmet tarafından bir adım dahi atılmamış
olan Gebze ilçemizin Pelitli ve Kirazpınar mahallelerinde birtakım
olumsuzluklar yaşanıyor. Bunlardan en çarpıcı olanı Kirazpınar Mahallesi’nde
yaşananlar. Kocaeli Gebze Kirazpınar mahalle halkı, yürütmeyi durdurma kararına
rağmen hukuksuz şekilde tapulu evlerine üç kuruşa el koymaya çalışan Gebze
Belediyesinin zulmüne karşı direniyorlar. Mahalle sakinleri, haksız yere
evlerine Emlak Konut projesi kapsamında el konulma girişimleri karşısında
mağduriyet yaşamaktadır, nasıl mı? Emlak Konut ve TOKİ tarafından yapılması
planlanan Gebze Emlak Konutları 3. Etap Projesi için bölgede oturan
vatandaşlarımızın imarlı, ifrazlı, tapulu evlerinin imarı iptal edildi ve
gecekondu önleme bölgesi ilan edildi. Metrekare değeri 2 bin liranın üzerinde
olan yerlere ne yazık ki 800 lira verildi, üstelik aynı bölgede henüz proje
kapsamındaki daireler bile 400 bin liraya satılıyorken. Vatandaşlar tabii ki
normal olarak bu haksızlığa razı gelmedi, kabul etmedi bu teklifi. Bunun
üzerine Gebze Belediyesi bu arsaları daha değersiz alanlara kaydırdı ve
vatandaşların mağduriyetini bir kat daha artırdı. Bunun üzerine, vatandaşların
başvurusu sonucu idare mahkemesi vatandaşımız lehine yürütmeyi durdurma kararı
verdi ve taraflara tebliğ etti. Bu durdurma kararına rağmen Gebze Belediyesi
geçtiğimiz hafta Kirazpınarlılara “Evlerinizi boşaltın, yıkmaya geliyoruz.”
diye tebligat yolladı. Sonrasında da yıkım araçları insanların evlerini yıkmaya
gitti. Vatandaş evlerinin hukuksuz bir şekilde yıkılmasına mani olmak istedi,
direniş sırasında ne yazık ki kötü olaylar yaşandı. Mescidden sela okuyan imam
gözaltına alındı; yaşlı amcalar, küçücük çocuklar yerlerde sürüklendi değerli
arkadaşlar. Zenginleri mutlu etmek için ne yazık ki kadınlar dövüldü,
kelepçelendi. Bakın bunlar da fotoğraflar; yaşlı insanlarımızın ne yazık ki
belediye tarafından nasıl mağdur edildiğinin, nasıl yerlerde sürüklendiğinin
görselleri, fotoğrafları. Sonunda vatandaş mahkemeden tekrar yıkımı durdurma
kararı aldı. Gittim, vatandaşla görüştüm, vatandaşın anlattıklarına inanın
hayret ettim. Belediye Başkanı aynen şu cümleleri sarf etmiş vatandaşa:
“Kirazpınar halkı koyun gibidir. Burası adalet arama yeri değildir, gerekirse
yıkarım, hatta makam aracımı da molozları taşımak için veririm.” Böyle demiş
vatandaşa belediye başkanı, sizin belediye başkanınız değerli arkadaşlar. Seçim
zamanı oy için kırk takla atan ama koltuğa oturunca halkın evlerini başlarına
yıkmaya çalışan belediye başkanlarının halka terörist muamelesi yapmasını,
gazla, copla, TOMA’yla vatandaşı askerle karşı karşıya bırakmasını asla kabul
etmiyoruz. 
Yine
Gebze ilçemizde problemleri olan bir mahallemiz Pelitli Mahallesi, ilçe
merkezine ve sanayi bölgelerine en yakın, en kalabalık mahalle olmasına ve
Gebze ilçe mezarlığının bulunduğu mahalle olmasına rağmen hizmet aşamasında en
sorunlu mahallelerimizden bir tanesi. Tüm civar mahallelerde doğal gaz olmasına
rağmen Pelitli Mahallemizde yok, sağlık ocağı, eczane yok, Pelitli Mahallesi
sakinlerinin spor sahası yok, altyapı, imar çalışmaları tamamlanmamış. Ama
Pelitli Mahallesi’ne yakın ve daha küçük Balçık, Mollafenari, Cumaköy gibi
birçok yerde bütün bu saydığım hizmetler tamamen yapılmış, bütün hizmetler
götürülmüş. Herkese var ama Pelitli Mahallesi sakinlerine yok. Peki, neden yok?
Gebze Belediyesi tarafından referandumda “hayır” tercihinde bulunduğu için
cezalandırılıyor da o yüzden bu hizmetler ne yazık ki Pelitli’ye gönderilmiyor.
Kendisine komşu olan mahallelerde her türlü hizmet var ama Gebze’nin en
kalabalık, en büyük mahallesinde yok. Yani, bu, “Sen bize destek vermezsen, biz
de sana hizmet vermeyiz.” demenin başka bir yolu ve izahıdır değerli
arkadaşlar. Bu zalimliğe derhâl son verilmelidir. Her iki mahallemizin,
özellikle Gebze Belediyesinin yakından takipçisi olacağım. Kirazpınar
Mahallesi’nde adalet sağlanana ve Pelitli sakinleri hakları olan belediye
hizmetlerini alana kadar bu takibi bırakmayacağım. Unutulmamalıdır ki zalimler
gün gelir diz çökerler ama mazlumlar asla boyun eğmezler diyorum, Genel Kurulu
saygıyla selamlıyorum. (CHP sıralarından alkışlar) 
BAŞKAN
– Evet, şimdi gündem dışı konuşmaları bitirdik.
İç
Tüzük 60’a göre sisteme giren ilk 15 sayın milletvekiline söz vereceğim. 
Sayın
Aydın...
VI.- AÇIKLAMALAR
1.- Bursa Milletvekili Erkan Aydın’ın,
iktidar partisinin bu ülkeyi susturamayacağına ilişkin açıklaması
ERKAN AYDIN (Bursa) – Teşekkür ederiz Sayın Başkan.
Meclis tatile girmeden önce iktidar partisine bir çift
sözüm var: Bu ülkeyi susturamayacaksınız. Gazeteciyi susturmaya çalışacaksınız,
zindana atacaksınız, o çıkacak, bir gün de size hukuk dersi vererek sesini
dünyaya duyuracak. İşçiyi susturmaya çalışacaksınız makinesinin başında,
köylüyü susturmaya çalışacaksınız toprağının başında, memuru susturmaya
çalışacaksınız masasının başında, esnafı susturmaya çalışacaksınız tezgâhının
başında, gençleri susturmaya çalışacaksınız bilgisayarın başında ama
susmayacaklar; size adalet dersi, hukuk dersi, yurttaşlık dersi verecekler,
susmayacaklar. Dahası, Cumhuriyet Halk Partisini susturmaya çalışacaksınız,
Cumhuriyet Halk Partisi hiç susmayacak, Ankara’dan İstanbul’a yürüyecek, “hak”,
“hukuk”, “adalet” diyecek, Mecliste sabaha kadar kalacak yine konuşmaya devam
edecek. Sözün kısası, ne yaparsanız yapın susmayacağız. 
BAŞKAN – Teşekkür ediyorum. 
Sayın Hürriyet, buyurun.
2.- Kocaeli Milletvekili Fatma Kaplan
Hürriyet’in, sokağın sesini devletin kolluk güçleriyle kısmaya çalışanların
Meclisin sesini getirmeye çalıştıkları İç Tüzük’le kısmaya çalıştıklarına ilişkin
açıklaması
FATMA KAPLAN HÜRRİYET (Kocaeli) – Sokağın sesini
devletin kolluk güçleriyle kısmaya çalışanlar, şimdi, yüce Meclisimizin sesini
getirmeye çalıştıkları İç Tüzük’le kısmaya çalışıyorlar. Bu İç Tüzük iktidarın
Meclisteki TOMA’sı hâline gelecektir. Bundan sonra Meclisten hangi yasaları
çıkarmak istiyor ve buna karşı durmamızı da istemiyorsanız, bu İç Tüzük’ü de o
sebepten bir an önce getirmek istiyorsunuz. Uzlaşma yerine dayatmayı
seçiyorsunuz, oysa Meclisi iktidarın onay kurumuna dönüştürerek muhalefeti
ortadan kaldırma çabaları Türkiye’yi daha geriye götürecektir. Daha önce
FETÖ’yle el ele çıkardığınız, üst üste değiştirdiğiniz yasalar, birlikte
kurduğunuz kurumlar, peşi sıra gelen 15 Temmuz bunun ispatıdır. İktidar ne
yaparsa yapsın sesimizi kısamayacak, aksine, kısmaya çalıştığınız her ses bir
gün size çığlık olarak geri dönecektir. 
Teşekkür
ediyorum. 
BAŞKAN
– Sayın Gündoğdu…
3.- Kırklareli Milletvekili Vecdi
Gündoğdu’nun, buğday fiyatlarına ve yeni Tarım Bakanının köylüyü ve çiftçiyi
destekleyecek tedbirler alıp almayacağını öğrenmek istediğine ilişkin
açıklaması
VECDİ
GÜNDOĞDU (Kırklareli) – Teşekkür ediyorum Sayın Başkan.
Buğday
fiyatları bu sene geçmiş senelere göre çok geç açıklandı. Açıklanmadan önce de
buğday ithalatını kolaylaştıran gümrük kotalarında maalesef büyük düşüşler
sağlandı. Bunun üzerine, 1 lira 10 kuruş beklenen buğday fiyatları 94 kuruş
olarak açıklandı, ne var ki ele geçen net tutar 87 kuruştur, tabii ki buğday
kaldıysa. Buğday kalmadığı için sıkıntıda olan çiftçi de tüccara 75 kuruştan
buğdayını vermek durumunda kaldı. 
Sorum
Kabinede yer bulamayan eski Tarım Bakanına: Giderayak vicdanı rahat mıdır?
Yine
sorum yeni Tarım Bakanına: Köylümüzü ve çiftçimizi destekleyecek yeni tedbirler
alacak mı, yoksa eski Tarım Bakanı gibi yine çiftçimizi ve köylümüzü zora
sokacak manipülasyonlarda bulunacak mı?
Teşekkür
ediyorum Sayın Başkan.
BAŞKAN
– Sayın Özdemir’in yerine Sayın Bekaroğlu…
4.- İstanbul Milletvekili Mehmet
Bekaroğlu’nun, ÇAYKUR’un çay müstahsilini mağdur etmeye devam ettiğine ilişkin
açıklaması
MEHMET
BEKAROĞLU (İstanbul) – Değerli arkadaşlar, ÇAYKUR, çay müstahsilini mağdur
etmeye devam ediyor. Günlük çay işleme kapasitesi 9 bin tona kadar çıkmış
olmasına rağmen, uygulamış olduğu kota ve kontenjanlarla bu kapasiteye çıkmıyor.
Böyle olunca da müstahsil, çayını fırsatçı özel sektöre vermek durumunda
kalıyor. 2 lira 13 kuruş olan çayı son zamanlarda 1 lira 75 kuruşa satmak
zorunda kaldı. Oysa ikinci sürgün döneminin başında ÇAYKUR Genel Müdürü “Kotayı
artırdık, böyle olmayacak.” demişti ama yine mağdur olan ÇAYKUR. Burada
ÇAYKUR’la ilgili bir önergeyi görüşürken Rize Milletvekili Hasan Karal şöyle
bir laf etmişti: “Ramazanda şeytanlar bağlı, size cevap vermiyorum.” Ramazan
bitti Hasan Karal, şeytanlar artık bağlı değil. Lütfen bu sorulara cevap verin.

Teşekkür
ederim.
BAŞKAN
– Sayın Akın…
5.- Balıkesir Milletvekili Ahmet Akın’ın,
iktidarın Parlamentoda muhalefetin sesini kıstığına ilişkin açıklaması
AHMET
AKIN (Balıkesir) – Sayın Başkan, teşekkürler. 
İktidar,
konuşulan yer anlamına gelen Parlamentoda muhalefetin sesini kısıyor. Milletin
iradesinin tam olarak tecelli edilebilmesi için olmazsa olmaz olan milletvekili
katkısı ortadan kaldırılıyor. Demokrasinin en önemli unsuru olan muhalefet,
iktidarın çoğunluğu karşısında âdeta etkisiz elemana dönüştürülüyor. Her
fırsatta millî iradeden bahsedenler bu değişiklikle sadece muhalefeti değil, 80
milyon vatandaşımızı da susturuyor. Savaş döneminde bile muhalefete yapılmayan
müdahale AKP iktidarı tarafından keyfî olarak yapılıyor. Demokrasiyi ve millet
egemenliğini size teslim etmeyeceğiz çünkü “Egemenlik kayıtsız, şartsız
milletindir.” 
BAŞKAN
– Sayın Topal’ın yerine Sayın Engin…
6.- İstanbul Milletvekili Didem Engin’in,
Cumhurbaşkanı Recep Tayyip Erdoğan’ın İslam dünyasındaki eğitim durumuyla
ilgili bazı ifadelerine ilişkin açıklaması
DİDEM
ENGİN (İstanbul) – “Son birkaç asırdır kitaptan, kütüphaneden, kalemden
uzaklaşıyoruz. İslam dünyasındaki nüfusun yüzde 55’i okuma yazma bilmiyor. OECD
ülkelerinde millî gelirden eğitime ayrılan pay yüzde 5 iken bu oran İslam
ülkelerinde yüzde 1’i bile bulmuyor. İslam dünyasındaki her toplum gibi biz de
işin kolayına kaçıyor, emek isteyen meselelerden uzak duruyoruz. Soran,
sorgulayan bir nesil yerine geçici hevesler peşinde koşan bir nesil yetişiyor.”
Bu cümleler Cumhurbaşkanı Erdoğan’a ait. Bu sözlere, İslam ülkelerinin kaçı
demokrasiyle yönetiliyor; sanayide, teknolojide hangi düzeydeler ve kalkınma
ile demokrasinin bağını da eklemeliydi. Bir taraftan bunları söyleyeceksiniz
diğer taraftan, demokraside, eğitimde, bilimde, hukukta, sanatta güzel ülkemizi
bu çağ dışı dünyaya sürüklemek için her türlü çabayı sarf edeceksiniz. Bu
ifadeler, AKP iktidarının neden tarihimizin yeni bir gerileme döneminde
olduğunun açık itirafıdır. Başka söze gerek var mı?
BAŞKAN
– Sayın Gürer…
7.- Niğde Milletvekili Ömer Fethi Gürer’in,
Niğde ilinin Bor ilçesi Kızılca köyü yakınındaki organize sanayi bölgesi
arıtmasının atık sularının aktığı Kızılca Deresi’nin ıslah edilmesi ve kapalı
alana dönüştürülmesi gerektiğine ilişkin açıklaması
ÖMER
FETHİ GÜRER (Niğde) – Teşekkürler Sayın Başkan.
Niğde
ili Bor ilçesi Kızılca köyünü ziyaret ettim. Köy yakınında organize sanayi
bölgesi arıtmasının atık sularının aktığı Kızılca Deresi’nde önemli bir çevre
sorunu yaşanmaktadır. Açıkta akan dere bir an önce müdahale gerektirmektedir.
Kızılca kasabası, kasaba ve belediye iken AKP Hükûmeti nüfus gerekçesiyle köye
dönüştürmüştür. Bölgenin tarım ve hayvancılık yapan bu şirin yerleşmesinde halk
koku nedeniyle mağdur durumdadır. Çözüm, kapalı kanalla atıkların aktığı
derenin bölge dışına taşınmasının sağlanmasıdır. İlgili bakana yazılı soru
önergesi verdim, Niğde Valisine konuyu ilettim. Yetkililerin sorunu bir an önce
çözmesinin gerektiğini buradan bir kez daha belirtmek istiyorum. Kızılca Deresi’nin
çevreye verdiği olumsuzluklar nedeniyle halk büyük sıkıntı yaşamaktadır. Bir an
önce Kızılca Deresi’nin ıslahı ve kapalı alana dönüştürülmesi gerekmektedir.
Teşekkür
ederim Sayın Başkan. 
BAŞKAN
– Sayın Çamak…
8.- Mersin Milletvekili Hüseyin Çamak’ın, AKP’nin
iktidara geldiğinden bu yana demokrasiyle bağdaşmayacak bir dizi karara imza
attığına ve bunun son halkasının da İç Tüzük’ün değiştirilmesi girişimi
olduğuna ilişkin açıklaması
HÜSEYİN
ÇAMAK (Mersin) – Teşekkür ederim Sayın Başkan.
AKP
iktidara geldiğinden bu yana demokrasiyle bağdaşmayacak bir dizi karara imza
atmış ve bunun son halkası da Meclis İçtüzüğü’nün değiştirilme girişimi
olmuştur. Geçmişte bu çatı altında demokrasi çağrıları yapan, Türkiye Büyük
Millet Meclisinin işlevsizleştirilmemesi konusunda haklı eleştiriler dile
getiren Meclis Başkanı Sayın İsmail Kahraman ne yazık ki iktidar milletvekili
olduktan sonra bu sözlerini unutmuş ve tam tersi bir anlayışla Meclis iradesini
hiçe sayan bir tavır içine girmiştir. Muhalefetteyken söylediklerini unutanlar
sanmasınlar ki bu iktidar sonsuzdur. Bugün sesini kısmaya çalıştıkları
milletvekillerinin konumuna yarın kendilerinin de düşebileceğini unutmamalılar.
Teşekkür
ederim.
BAŞKAN
– Sayın Kılıç…
9.- Kahramanmaraş Milletvekili İmran
Kılıç’ın, Türkiye Büyük Millet Meclisinin Türkiye’nin ve milletin vicdanı
olduğuna ve vicdanın önemine ilişkin açıklaması
İMRAN
KILIÇ (Kahramanmaraş) – Teşekkür ederim Sayın Başkan.
Türkiye
Büyük Millet Meclisi, Gazi Meclisimiz Türkiye'nin ve milletimizin vicdanıdır.
Vicdanını hırstan koru. Vicdan yarası kapanmaz. En mükemmel adalet vicdandır.
Kötü bir işin en güçlü şahidi vicdanımızdır. Akıl aldansa bile vicdan aldanmaz.
“Vicdan” denilen şey, birisinin milletimizin bizi gözlediğini ihtar eden
histir. İnsan kötülüğü istediği için değil, vicdanı zayıf olduğu için yapar.
Bir zencinin rengini değiştirmenin tek yolu, beyaz adamlara beyaz yürekler
vermektir. Filistin ve Mescid-i Aksa’da yaşanan acılar da Siyonistlerin
vicdansızlığının ve Siyonist vicdanın tezahürüdür. Vicdanlar susunca insanlar
canavarlaşır. Vicdan, kanunların kanunu, aklın nabzıdır, nurlu bir duygu ve
kalp terazisidir. Vicdanı çürümeyenin her şeyi sağlam kalır. (AK PARTİ
sıralarından alkışlar)
BAŞKAN
– Sayın Gaytancıoğlu…
10.- Edirne Milletvekili Okan Gaytancıoğlu’nun,
iktidarın halkın sorunlarını Türkiye Büyük Millet Meclisinde konuşmadığına, bu
sorunları dile getiren muhalefetin sesini kısmayı düşünüp İç Tüzük’ü
katlettiğine ilişkin açıklaması
OKAN
GAYTANCIOĞLU (Edirne) – Teşekkür ederim Sayın Başkan.
Ülkemizdeki
insanların gündeminde ciddi bir işsizlik varken, özellikle üniversite mezunu
gençlerdeki işsizlik çok fazla yükselmişken “Beni tek adam seçin, terör
bitsin.” denilerek insanların kandırılmasına rağmen, terör ülkemizin gündeminde
hâlen ilk sıralarda yer almasına rağmen, esnaf siftah yapamayıp vergi ve
sigorta borçlarını ödemeyi bırakmış, “Eve nasıl ekmek götürürüm?” diye
düşünürken; çiftçinin buğdayı, mısırı, sütü, canlı hayvanı para etmeyip ihtiyaç
başka ülkelerden karşılanırken yani AKP Türk çiftçisini yok sayıp başka
ülkelerin çiftçilerini desteklerken, komşularımızla sıfır sorun var deyip
tümüyle sorunlu hâle gelmiş iken, siz Lale Devri’nde gül yetiştiren saray
eşrafı gibi halkın sorunlarını Türkiye Büyük Millet Meclisinde konuşmayıp bu
sorunları dile getiren muhalefetin sesini kısmayı düşünüp İç Tüzük’ü
katletmekle meşgulsünüz. İç Tüzük…
(Mikrofon
otomatik cihaz tarafından kapatıldı)
BAŞKAN
- Sayın Arslan…
11.- Denizli Milletvekili Kazım Arslan’in,
Filistin halkının ibadetlerini engelleyen, Mescid-i Aksa’yı ablukaya alan
İsrail’le siyasi ve ekonomik ilişkilerin gözden geçirilip geçirilmeyeceğini
öğrenmek istediğine ilişkin açıklaması
KAZIM
ARSLAN (Denizli) – Başbakana soruyorum: İsrail askerleri tarafından Mescid-i
Aksa’da ibadet yapmak isteyen Filistinli Müslüman kardeşlerimize karşı
zulmedilmekte, ibadet etmeleri engellenmektedir. Bu durum karşısında Filistin
halkının ibadetlerini engelleyen, Mescid-i Aksa’yı ablukaya alan İsrail’le
ilgili olarak siyasi ve ekonomik ilişkilerimizi de gözden geçirecek misiniz?
Filistin halkının kendi topraklarında huzur içinde ve özgür biçimde
ibadetlerini yapmaları konusunda hangi tür tedbirleri almayı düşünüyorsunuz?
Yoksa yalnızca İsrail’i mi eleştireceksiniz, kınamakla mı yetineceksiniz? Yine,
İsrail’le iş birliğine devam mı edeceksiniz? 
Teşekkür
ederim.
BAŞKAN
– Sayın Yalım…
12.- Uşak Milletvekili Özkan Yalım’ın, İç
Tüzük değişse bile sokaklarda, köylerde, illerde, ilçelerde daha fazla
konuşacaklarına ve Hükûmetin vermiş olduğu sözü yerine getirerek kamuda çalışan
binlerce taşerona kadro vermesi gerektiğine ilişkin açıklaması
ÖZKAN
YALIM (Uşak) – Teşekkür ederim Sayın Başkan.
Sayın
Başkan, değerli milletvekilleri ve yüce Türk Milleti.
Sayın
Başkan, şu anda İç Tüzük’ü değiştirmekle meşgulsünüz. Biz de söylüyoruz ki: İç
Tüzük’ü değiştirseniz de, burada konuşma sürelerimizi azaltsanız da bundan emin
olunuz ki biz sokaklarda, köylerde, kentlerde, illerde, ilçelerde daha fazla
konuşacağız ve de vatandaşımıza daha fazla anlatmak için elimizden geleni
yapacağız. İç Tüzük’ü değiştirmek bunu kısıtlamayacaktır, onun için bu yoldan
bir an önce vazgeçiniz.
Sayın
Başkan, Sayın Başbakan 2015 yılında seçimlerden önce birçok ilde, ilçelerde boy
boy “billboard”larda kamuda çalışan taşeronlara kadro vereceğini yayımladı,
ekranlarda söz verdi. Ben de diyorum ki: Ey AKP Hükûmeti, Sayın Bakan,
Başbakan; vermiş olduğunuz sözü yerine getirin. Kamuda çalışan binlerce
taşerona kadrosunu verin. Bu kamuda çalışan taşeronlara…
(Mikrofon
otomatik cihaz tarafından kapatıldı)
BAŞKAN
– Sayın Bayraktutan...
13.- Artvin Milletvekili Uğur
Bayraktutan’ın, Artvinlilerin Artvin’i Karadeniz ve Hopa’ya bağlayan
Cankurtaran Tüneli’nin bir an önce bitirilmesini beklediklerine ilişkin
açıklaması
UĞUR
BAYRAKTUTAN (Artvin) – Teşekkür ediyorum Sayın Başkan.
Artvin’i
Karadeniz ve Hopa’ya bağlayan Cankurtaran Tüneli bir yılan hikâyesi olarak
hâlen süregelmektedir. İki yıl iki ayda bitmesi öngörülen, Sayın Başbakan
tarafından söz verilen bu tünel ne yazık ki yedi yıllık bir süre geçmiş
olmasına rağmen henüz bitmemiştir. Sayın Başbakan Artvin’e geldiği zaman,
ilgili bakanlar Artvin’e geldiği zaman ilgili tünelden geçmektedirler. Ondan
sonra da çarşaf çarşaf basına “Bak tünel açıldı, biz tünelden geçiyoruz.”
demektedirler ama ne yazık ki yurttaşlar bu tünelden yararlanamamaktadır. Daha
dün 4 yurttaşımız o tünelin hemen ötesindeki -hani bölünmüş yollarla Hükûmet
çok övünüyor ya- bölünmüş olmayan bir yolda trafik kazası sonucunda
hayatlarını, canlarını vermişlerdir. Bu garabete ne zaman son vereceksiniz?
Cankurtaran Tüneli ne zaman bitecek, Artvin bu müjdeyi beklemektedir. İki yıl
iki ayda bitecek olan tünel yedi yıl geçti bitmedi. Bununla alakalı demeçler
devam ediyor. Artvinliler bu tünelin bir an önce bitmesini bekliyorlar, bununla
alakalı sürecin bir an evvel tamamlanmasını bekliyorlar.
Teşekkür
ederim.
BAŞKAN
– Sayın Öz...
14.- Çanakkale Milletvekili Bülent Öz’ün,
Çanakkale’nin Ayvacık ilçesi Gülpınar köyünde jeotermal sondaj çalışmalarının
bölge halkının tek geçim kaynağı olan zeytinlik alanlarda başlatıldığına ve
bölge halkının endişeli olduğuna ilişkin açıklaması
BÜLENT
ÖZ (Çanakkale) – Sayın Başkan, Çanakkale Ayvacık ilçesi Gülpınar köyünde
jeotermal sondaj çalışmaları bölge halkının tek geçim kaynağı olan zeytinlik
alanlarda başlatılmıştır. Bölge halkı endişelidir. Konuya dair Çanakkale
Valiliği ve İl Özel İdaresi yetkililerinden defalarca bilgi istememize karşın,
on beş günden beri diğer milletvekili arkadaşım ile bana bir dönüş ve açıklama
yapılmaması âdeta yapılan bu sondaj çalışmalarının usule aykırı olduğunu kabul
etmektir. Zeytinlik alanlar dışında ve doğaya zarar vermeden yapılacak tüm
yenilenebilir enerji çalışmalarına bizim de destek olacağımız bilinmesine
rağmen neden ısrarla zeytinlik alanlarda yapılmaktadır? 
Ayvacık
Gülpınar’daki sondaj çalışmasıyla ilgili Çanakkale Valiliğinden alamadığımız
bilgiyi ilgili bakanlıktan bekliyorum. Bölge halkı sondaj çalışmasının olduğu
yerde çadır kurup nöbet tutmaktadır. Vatandaşlarımızın endişelerine bir cevap
verilmelidir. 
Teşekkür
ederim.
BAŞKAN
– Sayın Adıgüzel...
15.- İstanbul Milletvekili Onursal
Adıgüzel’in, açlık grevlerinin 140’ıncı gününde olan Nuriye Gülmen ile Semih
Özakça’yı ziyaret etmek için talepte bulunduklarına ancak yeni Adalet Bakanının
kendilerine cevap vermediğine ilişkin açıklaması
ONURSAL
ADIGÜZEL (İstanbul) – Teşekkürler Sayın Başkan.
Nuriye
ve Semih açlık grevinde yüz kırkıncı gündeler ancak ne yazık ki haksız hukuksuz
bir şekilde ihraç edilen, işi ve onuru için bedenlerini açlığa yatıran bu iki
genç yüz kırk gündür seslerini bu ülkeyi yöneten iktidara duyuramadı. Bizler bu
Meclis çatısı altında, binlerce insan sosyal medyada, sokaklarda Nuriye ve
Semih’i, aylardır sesimizi duyurmaya çalışıyoruz. İki gündür yeni Adalet
Bakanına Nuriye ve Semih’i ziyaret etmek istediğimizi belirten, taleplerimizi
içeren dilekçe yazıyoruz ancak Bakan sağ olsun, gelen gideni aratır misali,
bizleri muhatap alıp bir cevap verme zahmetine bile katlanmıyor. Ben buradan
soruyorum: Bugün milletvekillerinin cezaevlerini ziyaret etmelerini
engelleyecek kadar sizi korkutan nedir? Ama korkunun ecele faydası yok, tıpkı
tüm faşist rejimlerde olduğu gibi, siz de gün gelecek adalet önünde hesap
vereceksiniz. 
BAŞKAN
– Son olarak Sayın Tuncer…
16.- Amasya Milletvekili Mustafa Tuncer’in,
Merzifon’un bazı köylerinde dolu yağışı nedeniyle buğdayların zarar gördüğüne
ve çiftçilerin borçlarının ertelenmesini veya Afet Kanunu kapsamına alınarak
buğday bedellerinin ödenmesini rica ettiğine ilişkin açıklaması
MUSTAFA
TUNCER (Amasya) – Teşekkür ederim Sayın Başkan. 
Gıda,
Tarım ve Hayvancılık Bakanına sormak istiyorum: Buğday hasadı başlamasına çok
kısa bir süre kala Merzifon ilçesi Küçükçay, Büyükçay, Pekmezci, Hacıyakup,
Çaybaşı, Kıreymir, Elmayolu ve Demirpınar köylerine doğal afet kabul edilen
dolu yağmış ve temel gelir kaynağı buğday olan köylülerin buğdayları yağan dolu
ile tamamen zarar görmüştür. Bu zarar Merzifon Kaymakamlığınca da tespit
edilmiştir. Yağan dolu sonucu köylüler 2017 yılında buğday geliri elde
edememişlerdir. 
Sayın
Bakan, bu köylerimizin sesine kulak verilerek köylülerin 2017 yılı Ziraat
Bankası ve tarım kredi borçlarının ertelenmesini veya bu zararın Afet Kanunu
kapsamında kabul edilerek buğday bedellerinin nakit olarak köylülere ödenmesini
köylülerimiz adına rica ederiz .
Teşekkür
ediyorum. 
BAŞKAN
– Sayın grup başkan vekillerine iki dakika süreyle söz vereceğim. 
Sayın
Akçay, buyurun. 
17.- Manisa Milletvekili Erkan Akçay’ın,
muhtelif yerlerde orman yangınlarının devam ettiğine, yangından etkilenen bütün
vatandaşlara geçmiş olsun dileğinde bulunduğuna ve çalışma ekiplerine başarılar
dilediğine, FETÖ’yle mücadelenin yargı boyutunun devam ettiğine, öncelikle
yargı süreçlerinin büyük bir titizlikle tamamlanarak hainlere hak ettikleri
cezanın bir an evvel verilmesini beklediklerine ilişkin açıklaması
ERKAN
AKÇAY (Manisa) – Teşekkür ederim Sayın Başkan. 
Ülkemizin
muhtelif yerlerinde orman yangınları devam etmektedir. Salı günü öğlen
saatlerinde İzmir’in Bayındır ilçesinde başlayan yangın 3’üncü gününde de
kontrol altına alınamamış ve bu gece itibarıyla Manisa’nın Turgutlu ilçesine ulaşmıştır.
Yangın sebebiyle Turgutlu’da Kabaçınar ve Karaköy mahallelerinden yaklaşık 400
vatandaşımız tedbir amaçlı olarak tahliye edilmiştir. Bazı basın organları
rakamın 2 bin kişi olduğunu yazmaktadır ancak bu rakam yanlıştır. Ayrıca,
yangın bu köylere ulaşmadan Turgutlu bölgesinde kontrol altına alınmıştır.
Köyler sadece dumandan etkilenmemek için tedbiren akşam saatlerinde boşaltıldı,
nitekim, sabah saatlerinden itibaren de vatandaşlarımız hayvanlarıyla birlikte
köylerine dönmeye başlamıştır. Orman Bölge Müdürlüğüne bağlı ekiplerin gece
gündüz yürüttüğü çalışmaları takdirle izliyoruz. Ayrıca Kabaçınar ve Karaköy
mahalleleri sakinlerinin tamamı bu mücadelede orman ekiplerine canla başla
destek vermektedir. Ayrıca Turgutlu Belediyesi de sabah saatlerinde 1.000
kişilik aşevi kurarak gerek yangınla mücadele eden ekiplerimize gerekse bölge
sakinlerine hizmet vermektedir. Her ne kadar sabah saatlerinden itibaren
rüzgârın dönmesiyle Turgutlu’da tehlike atlatılmış olsa da yangının henüz tam
olarak kontrol altına alındığı da söylenemez. Bu vesileyle yangından etkilenen
bütün vatandaşlarımıza “geçmiş olsun” diyorum ve çalışma ekiplerine de
başarılar diliyorum.
FETÖ’yle
mücadelenin yargı boyutu devam etmektedir. Kamuoyuna yansıyan iddianameler ve
emniyet istihbarat birimlerinin ulaştığı yeni bilgiler ne denli millet ve
devlet düşmanı vahşi organize bir…
(Mikrofon
otomatik cihaz tarafından kapatıldı)
BAŞKAN
– Tamamlayın lütfen.
ERKAN
AKÇAY (Manisa) - …örgütle karşı karşıya olduğumuzu gözler önüne sermektedir.
Bir taraftan FETÖ elebaşı da okyanus ötesinden açıklamalarına devam etmekte,
talimatlar vermektedir. Bütün bu gelişmeler göstermektedir ki FETÖ’nün
kalıntıları ve kriptoları hâlen aktif ve faaldir. FETÖ’yle mücadele bir millî
güvenlik meselesidir. Bu mücadelede elde edilecek başarılar devletimizin
dirliği, milletimizin birliği, ülkemizin bütünlüğünü yakından
ilgilendirmektedir. FETÖ’yle mücadelede at izinin it izine karıştırılmaması
için adli ve idari süreçlerin çok önemli olduğunu düşünüyoruz. Öncelikle yargı
süreçlerinin büyük bir titizlikle tamamlanarak hainlere hak ettikleri cezanın
bir an evvel verilmesi beklentimizdir. İdari süreçte devredeki kripto eller,
kaos oyuncuları tespit edilerek adalete teslim edilmelidir. Adalet
sönmemelidir, bekanın yıkılmasına izin verilmemelidir.
Teşekkür
ederim Sayın Başkan.
BAŞKAN
– Teşekkür ediyorum.
Buyurun
Sayın Kerestecioğlu.
18.- İstanbul Milletvekili Filiz
Kerestecioğlu Demir’in, Diyarbakır’da demokrasi, vicdan ve adalet nöbetinin
3’üncü gününde milletvekillerinin OHAL ve güvenlik gerekçesiyle alana
alınmadığına, Cumhuriyet gazetesi davasında Ahmet Şık’ın savunmasının bir
gazetecilik ve özgürlük dersi olduğuna ve bir bölümünü aktarmak istediğine
ilişkin açıklaması
FİLİZ
KERESTECİOĞLU DEMİR (İstanbul) – Sayın Başkan, değerli milletvekilleri;
vekillerimiz “Demokrasi, Vicdan, Adalet Nöbeti”nin üçüncü günündeler
Diyarbakır’da ve halkımız “Vicdan ve Adalet Nöbeti”ne üçüncü günde de OHAL ve
güvenlik gerekçesiyle alınmadılar. 
Etrafı
yaklaşık 5 bin bariyer ve zırhlı araçla çevrilen Ekin Ceren Parkı’nın
çevresinde yaklaşık 3 bin polis konuşlandırılmış durumda. Parkın tüm giriş ve
sokak başlarında, yaklaşık her 100 metrede bir 2 TOMA ve zırhlı araç var ve
parkın etrafında TOMA, akrep, Ford Ranger zırhlı araçlar bekletiliyor. Yani barışçıl,
demokratik, sivil bir eylem için devletin seferber olmuşluğu bu durumda ve
orada oturanlar da, bu nöbeti tutanlar da milletvekilleri ama bu durumun Millet
Meclisinin çok da umurunda olduğunu zannetmiyorum ama bizim umurumuzda,
halkımızın umurunda ve bu nöbet gerçekten Türkiye’de demokrasi gerçekleşene
kadar farklı eylemliklerle devam edecek.
Dün
Cumhuriyet gazetesi davasının üçüncü duruşması gerçekleşti ve gazeteci Ahmet
Şık’ın savunmasını gerçekten baştan sona okumanızı tavsiye ederim. Bir
gazetecilik dersiydi Ahmet Şık’ın savunması, bir özgürlük dersiydi sadece
gazetecilik dersi değil ve biat etmeme dersiydi. Onun savunmasından bir bölümü
sizlere aktarmak istiyorum. 
(Mikrofon
otomatik cihaz tarafından kapatıldı)
BAŞKAN
– Mikrofonu açalım arkadaşlar… 
FİLİZ
KERESTECİOĞLU DEMİR (İstanbul) – “Hakikate kendimden daha fazla saygı duymaya
da, inkârcı biat kadrolarına dahil olmayı reddetmeye de devam edeceğim. Bunun
için bir bedel ödemek gerektiği ortada. Ama sanmayın ki bu bizi korkutuyor. Ne
ben ne de dostları olmaktan onur duyduğum dışarıdaki gazeteciler, her kim
olursanız olun hiç birinizden korkmuyoruz. Çünkü zorbaları en çok korkutanın
cesaret olduğunu biliyoruz. Zorbalar da şunu bilsin ki, hiçbir zalimlik tarihin
akışını engelleyemez. Şöyle dedi Ahmet Şık: “Bayrağın ardına gizleyecek suçum,
dinin ardına gizleyecek günahım yok.” Bu, gerçekten, bütün Türkiye’ye;
Türkiye’deki, hakikaten, kendini ifade etmek isteyen, edemeyen herkese moral
ama bunların arkasına saklananlara da ders olsun.
Teşekkürler.

BAŞKAN
– Teşekkür ediyorum.
Sayın
Özel, buyurun.
19.- Manisa Milletvekili Özgür Özel’in,
orman yangınları konusunda çok daha ciddi tedbirlerin alınması gerektiğine,
Manisa’nın Akgedik köyünde TOKİ’nin yapmış olduğu evlerin foseptik çukuru
inşaatının köylüleri rahatsız ettiğine ve Cumhuriyet gazetesi davasının devam
ettiğine ilişkin açıklaması
ÖZGÜR
ÖZEL (Manisa) – Teşekkür ederim Sayın Başkan.
Öncelikle,
memleketimiz Manisa, İzmir Bayındır’da başlayan ve hızla yayılan bir orman
yangınıyla büyük bir tehlike atlattı. Hem Bayındır’da hem Manisa’nın Turgutlu
ilçesinde Karaköy ve Kabaçınar köylerine de boşaltılacak kadar yaklaşmış olan
ve çok sayıda ağacın ve ormanda yaşayan canlının hayatını ortadan kaldıran
büyük bir facia yaşandı. Bundan duyduğumuz üzüntüyü dile getiriyoruz. Yangının
şimdi kontrol altına alındığı söyleniyor ama Manisa yüreği ağzında bir gece
geçirdi, tabii İzmir Bayındır da aynı şekilde. Bu orman yangınları konusunda
çok daha ciddi tedbirlerin alınması gerektiği çok açık.
Manisa’nın
Akgedik köyünde TOKİ’nin yapmış olduğu evlerin foseptik çukuru -“arıtma” diye
geçiyor ama resmen bir foseptik çukuru- inşaatı köylülerimizi inanılmaz
rahatsız ediyor. Bununla ilgili büyük bir direniş vardı; bu direnişe karşı
polis ile köylüler karşı karşıya gelmişti Akgedik Mahallesi’nde. Manisa
Valiliği, ilin tüm partilerden milletvekilleri gayret gösterdiler ama,
maalesef, Yunusemre Belediyesi iki günü kalmış olan bir yürütmeyi durdurma
kararını beklememek için -aynı Yırca katliamında olduğu gibi- kolluk
güçlerinden ve zabıtanın gücünden yararlanarak, köylüleri de darp ederek girdi
ve çok büyük bir rahatsızlık yarattı; bunu da kınadığımızı açıkça ifade etmek
istiyorum. 
Cumhuriyet
Gazetesi’nin yargılaması sürüyor, savunmaları ibretle okuyoruz. Her bir
savunmanın bir iddianameye döndüğü…
(Mikrofon
otomatik cihaz tarafından kapatıldı)
BAŞKAN
– Açalım mikrofonu arkadaşlar.
Buyurun.
ÖZGÜR
ÖZEL (Manisa) – Milletvekillerimiz ilk günden beri davayı yerinde takip
ediyorlar, hukukçu Milletvekilimiz Mahmut Tanal ve çok sayıda arkadaşımız orada
davayı takip ediyor. Hem onlardan aldığımız raporlar hem kamuoyuna yansıyan,
haberleşen savunmalar… Her bir savunmanın aslında bir iddianameye dönüştüğünü
görüyoruz. Biz bunu bir yerden hatırlıyoruz. Balyoz, Ergenekon, askerî
casuslukta da savunmalar iddianame gibiydi ve gerçekten de iddianamelere konu
oldu şimdi. Bugün öyle savunmalar, öyle haksız suçlamalar okuyoruz ki, bugünkü
savunmaların da birer iddianame olacağı günlerin Ergenekon, Balyoz’un üstünden
geçtiği zamandan daha yakın olduğunu kestirmek için çok da farklı meziyetlere
sahip olmak gerekmiyor.
Çok
teşekkür ediyorum Sayın Başkanım.
BAŞKAN
– Teşekkür ediyorum.
Gündeme
geçiyoruz.
Başkanlığın
Genel Kurula sunuşları vardır.
Meclis
araştırması açılmasına ilişkin üç adet önerge vardır, okutuyorum:
VII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- HDP Grup Başkan Vekili Diyarbakır
Milletvekili Çağlar Demirel’in, Türkiye’de kadın sığınaklarının koşullarının ve
ihtiyaçlarının araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/598)
Türkiye Büyük Millet Meclisi Başkanlığına
Türkiye'de
kadın sığınaklarının koşullarının ve ihtiyaçlarının araştırılması ve
istatistiklerin çıkarılması, bu alanda mücadele veren kadın kurumlarıyla
birlikte çalışarak daha etkin aile içi şiddetle mücadele araçlarının
geliştirilmesi, mevcut yasaların uygulanabilir olabilmesi için alınması gerekli
önlemlerin tespit edilmesi ve AB standartlarında kadın sığınaklarının
açılabilmesi amacıyla Anayasa’nın 98'inci, İç Tüzük’ün 104 ve 105'inci
maddeleri gereğince Meclis araştırması açılması için gereğini arz ederiz.
 Çağlar
Demirel
 HDP
Grup Başkan Vekili
 Diyarbakır
Gerekçe:
Türkiye'de
kadına yönelik aile içi şiddetle mücadele, kadın örgütlerinin ve feminist
kadınların özgürlük ve eşitlik mücadelelerinde en öncelikli gündemlerinden
biridir. Aile içi kadına yönelik şiddet, erkek egemen zihniyetin ve kapitalist
sistemin bir sorunu olarak karşımıza çıkmaktadır. Kadınların mücadeleleriyle,
erkek şiddetinin görünür kılınması ve kadınların erkek şiddetinden korunmasına
yönelik mekanizmaların kurulmasında önemli kazanımlar elde edilmiştir. Bu
sayede şiddete maruz kalan kadınlar için sığınakların açılması ve şiddetle
mücadele için destek mekanizmalarının oluşturulması kamunun temel bir görevi
haline gelmiştir. Avrupa ülkelerinde 1970'lerde açılan kadın sığınakları,
kadınların mücadeleleri sonucunda Türkiye'de 1990'larda açılabilmiştir.
AB
ülkelerinde her 8-10 bin nüfusta bir açılan kadın sığınaklarında, feminist
bakış açısının yerleştiği ve aile içi şiddetle mücadelede sığınakların önemli
bir rolü olduğu görülmektedir. Avrupa Kadına Yönelik Şiddet Merkezinin
verilerine göre, Türkiye 44 ülke içerisinde kadın nüfus başına düşen kadın
sığınakları sayısı ve yeterlilik açısından 23’üncü sırada yer almaktadır.
Hollanda, İspanya gibi ülkelerde her 3 bin nüfusa bir sığınmaevi düşerken
Türkiye'de toplam sayı 86'dır. Ancak var olan ve özellikle belediyelere bağlı
sığınakların çalışma niteliklerinin çok sorunlu olduğu, sadece “koruma” sağlama
yönünde olduğu, gerekli sosyal çalışmaların yapılmadığı görülmektedir.
Dolayısıyla kadınlar sığınaktan çıktıktan sonra yine şiddet dolu yaşantılarına
geri dönmektedirler. Bir diğer sorun alanı, sığınaklarda kadınların yaşadığının
gizli tutulması gerekirken polis ya da savcı şiddet uygulayan eşlere bilgi
verebilmektedir. Ancak bu konuda karakollarda, kaymakamlarda ve diğer devlet
kurumlarında tutanakların tutulmadığı dolayısıyla sağlıklı istatistiklerin
çıkarılmadığı, dolayısıyla sığınak talebinin tespit edilmesi için resmî
verilerin eksik olduğu bilinen bir gerçektir.
Kadını
şiddetten korumak için açılan sığınakların aile kurumuna zarar verebileceği
anlayışı ne yazık ki sığınakların yaygınlaşması ve aile içi şiddetle
mücadelenin önünde duran en büyük engellerden biridir. AKP, bakanlıklardan,
yasalara kadar her alanda kadını birey olarak değil, ailenin bir parçası olarak
görmesi, dolayısıyla kadının güçlendirilmesinden ziyade "aile” kurumunun
korunması yönündeki politikaları aile içi şiddeti daha da meşrulaştırmaktadır.
Bu anlayışın ürünü olarak yasalarda 50 bin nüfusun bulunduğu her yerde bir
kadın sığınmaevi açmakla yükümlü olan devlet bunu yerine getirmemektedir.
Ayrıca yasalar çıkarılırken ciddi altyapı çalışmalarının yapılmaması ve bütçe
ayrılmaması gibi sıkıntılar mevcuttur.
Kadınların
şiddetten korunması ve sonrasında tekrar şiddet sarmalına dönmemeleri için
geçici barınma, çocuklarına bakabilme, can güvenliğinin sağlandığı bir ortamda
hayatını devam ettirebilme ve ekonomik olarak ayakları üzerinde durabilme
imkânlarının sağlanması şiddetle mücadelede çok önemli gereksinimlerdir. Bu
alanda çalışan ve önemli deneyimlere sahip Mor Çatı Kadın Sığınakları Vakfının
kurumlarına yapılan başvurulara göre başvuran her 4 kadından 1'i sığınak talep
etmektedir.
Aile
içi şiddete maruz kalmış kadınlara koruma sağlanması devletin temel bir görevi
iken Türkiye'de 2015 yılında en az 303 kadın öldürüldü. Her 10 kadından 4'ünün
şiddet gördüğü, her gün ortalama 5 kadın cinayetinin işlendiği bir ortamda
devletin sığınmaevlerini şiddetle mücadelede önemli bir araç olarak görüp
gerekli politikaları oluşturması gerekmektedir. Bu bağlamda Türkiye'de kadın
sığınaklarının koşullarının ve ihtiyaçlarının araştırılması, bu alanda mücadele
veren kadın kurumlarıyla birlikte çalışarak daha etkin aile içi şiddetle
mücadele araçlarının geliştirilmesi, mevcut yasaların uygulanabilir olabilmesi
için alınması gereken önlemlerin tespit edilmesi, AB standartlarında kadın
sığınaklarının açılabilmesiyle sonrasında kadınların can güvenliğinin
korunabilmesi için gerekli çalışmaları yürütecek bir araştırma komisyonu
kurulmasını önermekteyiz.
2.- İzmir Milletvekili Müslüm Doğan ve 22
milletvekilinin, 2 Mart 1994 tarihinde Demokrasi Partisi (DEP)
milletvekillerinin dokunulmazlıklarının kaldırılarak cezaevine konulmalarına ve
DEP’in kapatılmasına yol açan darbeyi planlayanların ve uygulayanların ve bu
darbe nedeniyle yaşanan mağduriyetlerin araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/599)
Türkiye Büyük Millet Meclisi Başkanlığına
Mart
1994 yılında Demokrasi Partisi (DEP) milletvekillerinin dokunulmazlıklarının
kaldırılarak cezaevine konulmaları ve sonrasında DEP'in kapatılması kamuoyunda
2 Mart 1994 darbesi olarak adlandırılmaktadır. Kürt halkının demokratik siyaset
yapma yollarının kapatılmasına yol açan bu darbeyi planlayanların ve
uygulayanların açığa çıkarılması ve bu darbe ile yaşanan mağduriyetlerin tespit
edilerek alınacak tedbirlerin neler olduğunun belirlenmesi amacıyla Anayasa’nın
98’inci ve TBMM İçtüzüğü’nün 104’üncü ve 105’inci maddeleri gereğince Meclis
araştırması açılması için gereğini arz ve teklif ederiz.
1) Müslüm
Doğan (İzmir)
2) Meral
Danış Beştaş (Adana)
3) Behçet
Yıldırım (Adıyaman)
4) Berdan
Öztürk (Ağrı)
5) Dirayet
Taşdemir (Ağrı)
6) Sırrı
Süreyya Önder (Ankara)
7) Ayşe
Acar Başaran (Batman)
8) Mehmet
Ali Aslan (Batman)
9) Saadet
Becerekli (Batman)
10) Hişyar
Özsoy (Bingöl)
11) Mizgin
Irgat (Bitlis)
12) Altan
Tan (Diyarbakır)
13) Çağlar
Demirel (Diyarbakır)
14) Feleknas
Uca (Diyarbakır)
15) İmam
Taşçıer (Diyarbakır)
16) Nimetullah
Erdoğmuş (Diyarbakır)
17) Nursel
Aydoğan (Diyarbakır)
18) Sibel
Yiğitalp (Diyarbakır)
19) Ziya
Pir (Diyarbakır)
20) Mahmut
Toğrul (Gaziantep)
21) Abdullah
Zeydan (Hakkâri)
22) Mehmet
Emin Adıyaman (Iğdır)
23) Erdal
Ataş (İstanbul)
Gerekçe:
1991
seçimlerinde Sosyal Demokrat Halkçı Parti (SHP) listelerinden Meclise giren
DEP'lilerin dokunulmazlığı Ankara DGM Cumhuriyet Başsavcılığının talebi üzerine
2 Mart 1994'te kaldırılmış, Orhan Doğan ve Hatip Dicle TBMM çıkışında
polislerce gözaltına alınmıştır. İki gün sonra ise bu kez de Leyla Zana, Ahmet
Türk, Sırrı Sakık ve bağımsız milletvekili Mahmut Alınak gözaltına alınmıştır.
Milletvekilleri yapılan sorgularının ardından 17 Martta tutuklanmışlardır.
16
Haziran 1994'te Anayasa Mahkemesi, Demokrasi Partisinin kapatılmasına ve 5'i
cezaevinde bulunan 13 milletvekilinin tümünün dokunulmazlığının kaldırılmasına
karar vermiştir. Milletvekilleri “yasadışı örgüt üyeliği” iddiasıyla on beşer
yıl ağır hapis cezasına çarptırılmışlardır.
Avrupa
İnsan Hakları Mahkemesi, 2001 yılında verdiği kararla Devlet Güvenlik
Mahkemelerinin tarafsız ve bağımsız olmadıkları ve başvurucuların adil
yargılanmadıklarına hükmetmiştir. Yeniden yargılama sonucu on yıl üç ay sekiz
gün fiilen cezaevinde kalan DEP milletvekilleri 9 Haziran 2004'te serbest
bırakılmışlardır.
Türkiye
de siyasete bu zamana kadar ciddi müdahaleler olmuştur. 2 Mart 1994’de bu
anlamda bir müdahaledir ve bir darbedir. 2 Mart 1994'te, Türkiye halkının özgür
oylarıyla seçilmiş kişiler Anayasa çiğnenerek Meclisten atılmıştır. Dönemin
Başbakanı Tansu Çiller ve dönemin Genelkurmay Başkanı Doğan Güreş yaptıkları
açıklamalarla DEP milletvekillerinin “PKK'nin Meclisteki gölgesi ve Meclisteki
eşkıya" oldukları iddia edilerek dokunulmazlıklarının kaldırılmasının
gereği vurgulanmıştır. TBMM’ye girmesi o günkü yasal düzenlemelere göre mümkün
olmayan polis, milletvekillerini Meclis içinde yaka paça gözaltına almıştır.
Daha
evvel 27 Mayıs 1960 darbesi ve 12 Eylül 1980 darbesinde de parlamenterler bu
şekilde gözaltına alınmışlardı. 2 Mart tarihinde yaşanan olay da bu yönüyle
siyasete bir müdahaledir. Müdahalelerde değişik araçlar kullanılıyor. Tanklar
yürüyor, Parlamento sarılıyor, asker Anayasa’yı askıya alıyor. Tıpkı 28
Şubatta, 12 Martta ve 27 Nisanda olduğu gibi muhtıralar yayınlanıyor. Millî
Güvenlik Kurulu’nun toplantısı oluyor ve medya gibi değişik araçlar
kullanılıyor. 2 Mart 1994'te kullanılan araç da yargıdır. Bu anlamda,
diğerleriyle arasında biçimde ve şekilde farklılıklar olmasına rağmen, açık bir
şekilde, 2 Mart 1994 bir darbedir ve siyasete müdahaledir. 
Diğer
darbeler çeşitli şekillerde kamuoyunda tartışılıp konuşuluyor olmasına rağmen 2
Mart 1994 darbesinin tartışılmamasının nedeni, devletin Kürt sorununu
demokratik yollardan çözme konusundaki isteksizliği ve Kürtlerin kendi
iradeleriyle demokratik siyaset yapmalarına olan yaklaşımıyla ilgilidir. DEP
milletvekillerinin dokunulmazlığının kaldırılarak cezaevine konulması ve DEP'in
kapatılmasıyla Kürt sorununun demokratik siyaset zemininde çözümünün önü de
kapatılmıştır. Sonrasında çatışma ve düşük yoğunluklu savaş konsepti devreye
girmiş ve Türkiye tarihinin en karanlık yıllarının yaşanmasına yol açılmıştır.
Aradan
geçen yirmi iki yıla rağmen 1994'te Türkiye'de başlatılan topyekûn savaş
konseptinin demokratik siyaset yollarını tıkayarak yarattığı yıkımın benzerinin
bugün HDP şahsında güncellenmek istendiğine dair çağrılar söz konusudur. Son
günlerde hem Cumhurbaşkanının hem de Hükûmet sözcülerinin bizzat dillendirdiği,
HDP’li milletvekillerinin dokunulmazlıklarının kaldırılıp yargılanmaları
gerektiğine dair yargıya ve Parlamentoya çağrılar yapmaları o günden bu güne
çok fazla bir şeyin değişmediğini göstermektedir. Demokratik taleplerin ve Kürt
sorununun çözümünü güvenlikçi politikalara ve terör söylemine hapsetmenin
toplumsal ve tarihsel sonuçları tam yüz yıldır sadece yıkım olmuştur. Kürt
halkının demokratik siyaset yapma yolunun kapatılmasına yol açan 2 Mart 1994 darbesini
planlayanların ve uygulayanların açığa çıkarılması ve bu darbeyle yaşanan
mağduriyetlerin tespit edilerek alınacak tedbirlerin neler olduğunun
belirlenmesi için Meclis araştırması açılması gerekmektedir.
3.- Van Milletvekili Lezgin Botan ve 22
milletvekilinin, Ankara Büyükşehir Belediye Başkanıyla ilgili imar yolsuzluğu
iddialarının araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/600)
Türkiye Büyük Millet Meclisi Başkanlığına
23
Mart 2015 tarihli Bakanlar Kurulu toplantısı sonrası dönemin Başbakan
Yardımcısı ve Hükûmet Sözcüsünün Ankara Büyükşehir Belediye Başkanıyla ilgili
“Adaylığı ve seçimlerde oy isterken bu yapının kucağına oturmuştur, yurt
yerleri vermiştir, imar planlarında değişiklikler yaptırmıştır, zengin adamlara
okullar yaptırmıştır. Ankara parsel parsel satılmıştır." şeklindeki
ifadeleri Ankara'da AKP Hükûmetinin ve yerel idarelerinin bilgisi dâhilinde
gerçekleştirilen imar yolsuzlukları olduğuna işaret etmiştir. Bu vesileyle,
Ankara özelinde imar yolsuzluğunun yapıldığının, kamu kaynaklarının,
arazilerinin, taşınmazlarının belirli kesimlerin tasarrufuna bırakılarak açıkça
TCK'nın ve bu şekilde kamu yararının zedelendiği iddialarının araştırılması
amacıyla Anayasa'nın 98, İç Tüzük'ün 104 ve 105'inci maddeleri uyarınca bir
Meclis araştırması için gereğini arz ve talep ederim.
1)
Lezgin Botan  (Van)
2)
İdris Baluken  (Diyarbakır)
3)
Filiz Kerestecioğlu Demir  (İstanbul)
4)
Garo Paylan  (İstanbul)
5)
Hüda Kaya (İstanbul)
6)
Müslüm Doğan  (İzmir)
7)
Ali Atalan  (Mardin)
8)
Erol Dora  (Mardin)
9)
Mithat Sancar  (Mardin)
10)
Ahmet Yıldırım  (Muş)
11)
Burcu Çelik (Muş)
12)
Besime Konca  (Siirt)
13)
Kadri Yıldırım  (Siirt)
14)
Aycan İrmez  (Şırnak)
15)
Faysal Sarıyıldız  (Şırnak)
16)
Ferhat Encu  (Şırnak)
17)
Leyla Birlik  (Şırnak)
18)
Dilek Öcalan  (Şanlıurfa)
19)
İbrahim Ayhan  (Şanlıurfa)
20)
Osman Baydemir  (Şanlıurfa) 
21)
Alican Önlü  (Tunceli)
22)
Nadir Yıldırım  (Van)
23)
Tuğba Hezer Öztürk  (Van)
Gerekçe:

24’üncü
Dönemin Başbakan Yardımcısı Bülent Arınç tarafından, Ankara Büyükşehir
Belediyesinin kamu kaynaklarının, kamu arazilerinin kamu taşınmazları hakkında
idari işlemler gerçekleştirerek kamu yetkilerini kötüye kullanan, kamusal ve toplumsal
yararın aksine münferit ve siyasi olarak kentsel-kırsal alanın “parsel parsel”
satıldığı, kimi grup ve kişilere sunulduğu ifade edilmiştir. Buradaki parsel
sözcüğüyle teknik bir ifadenin ötesinde, sermaye birikimi için devlet
müdahaleleriyle biçimlenen kapitalizmin yeniden üretiminde mekânsal bir birim
olarak siyasal iktidarın ekonomi politiği tanımlanmaktadır.
AKP'nin
on üç yıllık iktidarı döneminde yapılan yasal ve yönetsel değişikliklerle
kentlerin azmanlaşması, kentsel-kırsal sorunların derinleşmesi, kentsel mekâna
ilişkin toplumsal sorunların artması, tümüyle inşaat sektörünün bekası için
yapılmıştır. Bu çerçevede sermayenin yeniden üretimi için yapılan
düzenlemelerle yerel ve merkezî idare devlet müdahalelerini gerçekleştirmekte,
kamu kaynaklarına el koyma ve bu kaynakların, taşınmazların yoksulun, emekçinin
aleyhine el değiştirme sürecini de hızlandırmıştır.
Ankara
kentinde söz konusu imar yolsuzlukları da kamuya ait taşınmazların tahsis ya da
satışı ve planlama faaliyetleriyle imar haklarındaki hukuksuz değişiklikler
yapılarak inşaat alanında artış ve kullanım kararları değişimiyle
yürütülmektedir. Oysaki şehir planlama, kamu adına yapılan bir etkinlik olup
tek tek bireylerin yararlarının üstünde kamusal yarar kavramına tekabül edip
belirli şehircilik ilkelerine dayanır. Ancak Melih Gökçek ve yönetimindeki
meclisin onayladığı plan değişiklikleri ortak toplumsal yararın aksine,
kişisel/özel fayda yaratarak kentsel mekânsal eşitsizliğe, parçalanmaya, sosyal
adaletsizliğe ve geri dönüşü olmayan kamu zararına neden olmaktadır.
Anayasanın
127’nci maddesine göre yerel idareler, idareleri altındaki halkın mahallî
müşterek ihtiyaçlarını karşılamak üzere görevlendirilmişlerdir. Bu kapsamda
kamu yararı gözeterek halkın çıkarları doğrultusunda kamu kaynaklarını
kullanmak yerel idarelerin asli görevleridir. Ancak Hükûmet Sözcüsü ve Başbakan
Yardımcısı Bülent Arınç tarafından ifade edilen ve kamuoyuna da yansıyan
hususlar Ankara'yı yöneten Melih Gökçek tarafından kamu kaynaklarının kamu
çıkarları doğrultusunda değil, belirli kesimler lehine, kamu yararı ilkesi hiçe
sayılarak kullanıldığının ifadesidir. Bu husus sıradan bir iddia olmayıp
yürütme makamının en üstündeki mercilerden birinde bulunan dönemin Başbakan
Yardımcısı Bülent Arınç tarafından ifade edilmiştir. Bunun üzerine Şehir
Plancıları Odası Ankara Şubesi ve bazı vatandaşların yaptığı suç duyuruları
üzerine başlatılan soruşturma, Ankara Cumhuriyet Başsavcılığı tarafından “Suç
duyurusunda bulunanların herhangi bir belge ve delil sunmadıkları, televizyonlardaki
açıklamalar üzerine sadece savcılığa dilekçe verdikleri" gerekçesiyle
Melih Gökçek lehine "takipsizlik” kararı vermiştir.
Kamusal
bir değer olarak kent arazisinin kent halkı tarafından nasıl kullanılacağını ve
denetleneceğini belirten süreç olarak planlama, bu anlamda kent idarelerinin
kamusallık üretmek konusunda başvurdukları birincil araç iken Melih Gökçek
tarafından bu araç, bütün bu içeriğinin tam tersi bir yönde kullanılarak kamu
arazilerinin belirli kesimlere kamu çıkarlarına aykırı şekilde verilmek için
kullanılmıştır. Bu husus başta meslek odaları tarafından Ankara Büyükşehir
Belediyesi aleyhine açılan davaların sayısal çokluğundan da
anlaşılabilmektedir. 
Bu
kapsamda kamu adına kamu arazilerinin nasıl ve ne şekilde düzenleneceğini
gösteren belgeler olan imar planları özellikle de söz konusu meslek odaları
tarafından dava edilmiş, Ankara Büyükşehir Belediyesince kaybedilmiş, ancak
buna rağmen uygulamaya devam edilmiştir. Davaların incelenmesi, yürütmeyi
durdurma kararı verildiği hâlde durdurulmayan işlerin gerekçesiyle ortaya
konulması, bahsedildiği gibi hangi grup ya da kişilere imar ayrıcalığının
sağlandığı hususunda kapsamlı bir biçimde araştırılması Meclisimiz açısından
anayasal ve etik bir zorunluluk hâline gelmiştir.
BAŞKAN
– Bilgilerinize sunulmuştur. 
Önergeler
gündemdeki yerlerini alacak ve Meclis araştırması açılıp açılmaması hususundaki
öngörüşmeler sırası geldiğinde yapılacaktır. 
Adalet
ve Kalkınma Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
VIII.- ÖNERİLER
A) Siyasi Parti Grubu Önerileri
1.- AK PARTİ Grubunun, Genel Kurulun 27
Temmuz 2017 Perşembe günkü birleşiminde 492 sıra sayılı İç Tüzük Teklifi’nin
görüşmelerinin tamamlanmasına kadar çalışmalarını sürdürmesine; 492 sıra sayılı
İç Tüzük Teklifi’nin görüşmelerinin Genel Kurulun 27 Temmuz 2017 Perşembe günkü
birleşiminde tamamlanması hâlinde Türkiye Büyük Millet Meclisinin 1 Ekim 2017
Pazar günü saat 14.00’te toplanmak üzere tatile girmesine ilişkin önerisi
27/7/2017
Türkiye Büyük Millet Meclisi
Başkanlığına
Danışma Kurulu 27/7/2017 Perşembe günü (bugün)
toplanamadığından, Grubumuzun aşağıdaki önerisinin İç Tüzük’ün 19’uncu maddesi
gereğince, Genel Kurulun onayına sunulmasını arz ederim. 
 İlknur
İnceöz
 Aksaray
 AK
PARTİ Grup Başkan Vekili
Öneri:

Genel
Kurulun 27 Temmuz 2017 Perşembe günkü (bugün) birleşiminde 492 sıra sayılı İç
Tüzük Teklifi’nin görüşmelerinin tamamlanmasına kadar çalışmalarını sürdürmesi;
492
sıra sayılı İç Tüzük Teklifi’nin görüşmelerinin Genel Kurulun 27 Temmuz 2017
Perşembe günkü (bugün) birleşiminde tamamlanması hâlinde Türkiye Büyük Millet
Meclisinin 1 Ekim 2017 Pazar günü saat 14.00’te toplanmak üzere tatile girmesi;
önerilmiştir.

BAŞKAN
– Adalet ve Kalkınma Partisi Grubu önerisi aleyhinde ilk söz İstanbul
Milletvekili Filiz Kerestecioğlu’na aittir.
Buyurun
Sayın Kerestecioğlu. (HDP sıralarından alkışlar) 
Sayın
milletvekilleri, sizi sükûta davet ediyorum. 
Buyurun.
FİLİZ
KERESTECİOĞLU DEMİR (İstanbul) – On dakika mı konuşma süremiz, beş dakika mı?
BAŞKAN
– Biz on dakika açtık da siz üç dakikada bitirecektiniz zaten. Ben biliyorum. 
FİLİZ
KERESTECİOĞLU DEMİR (İstanbul) – Yok, hayır.
BAŞKAN
– Yani az zamanda çok şey ifade edebilirsiniz. 
Buyurun.
FİLİZ
KERESTECİOĞLU DEMİR (İstanbul) – Teşekkür ederim. Onu yapmaya çalışırım ama beş
dakika diye konuşmuştuk. Neyse.
Şimdi,
Sayın Başkan, değerli milletvekilleri; tatile çıkma kararından söz ediyorsunuz
ve bu öneriyi getirdiniz. Hakikaten aslında herkesin çok yorulduğu ama tabii
buna herkesin demek de ne kadar doğru emin değilim de tatil normal olarak,
insanların, evet, ihtiyacı olan bir şey ama çok açık ve net olarak söylemem
gerekiyor ki bu Meclis tatili hak etmedi arkadaşlar. 
Bu
Meclis, tatili asla hak etmedi çünkü bu Meclis, bu ülke insanına sahip çıkmadı.

Bu
Meclis, işçiye grev yasaklayanlara, bunu marifet sayıp hatta kalkıp da “OHAL’i
bunun için getirdik.” diyenlere itibar edip işçiye sırtını döndü ve en
demokratik haklardan olan grev hakkını gasbetti. 
Kadınlar
her gün şiddete uğrarken buna çözüm olmadı, üstüne üstlük bir de genç kadınları
cinsel saldırganla evlendirme formülasyonları bulmaya çalıştı. 
Söylemleriyle
şiddetin yeniden üretimine vesile oldu. Bu Meclis, bu memleketin… (Uğultular)
Sayın
Başkan, bu şekilde devam edemeyeceğim. 
BAŞKAN
– Sayın milletvekilleri, lütfen sessiz olalım, hatibin insicamını bozmayalım. 
FİLİZ
KERESTECİOĞLU DEMİR (Devamla) – Ya, gerçekten milletvekillerinin gelmesi bir
dert, gelmemesi bir dert yani geldikleri zaman konuşamıyoruz, gelmedikleri zaman
da dinlemiyorlar. 
BAŞKAN
– Siz Genel Kurula hitap edin Sayın Kerestecioğlu. 
FİLİZ
KERESTECİOĞLU DEMİR (Devamla) – Ben zaten oraya hitap ediyorum. 
BAŞKAN
– Milletvekilleri sizleri gayet intizamlı bir şekilde dinleyecekler. 
Buyurun.

FİLİZ
KERESTECİOĞLU DEMİR (Devamla) – Hiç öyle bir şey görünmüyor. 
Evet,
söylemleriyle şiddetin yeniden üretimine vesile oldu. 
Bu
Meclis, bu memleketin yüzlerce, binlerce çocuğu istismara uğrarken çocuk
seslerini bile duymadı ve ilk görevi olması gereken çocuk hakları daimî
komisyonunu hâlâ kurmamakta ısrar ediyor. 
Bu
Meclis, yüzlerce gazetecinin hapisliğine ya da işsizliğine “Sarı basın kartı
yok ki onların.” karşılığını verdi. Vekillerin mahkeme kararlarını hâkimlerden
önce servis eden sapsarı basının her konuda halkı kandırma çabalarına ise
“Eyvallah sarı basın, sen bizim için çok gereklisin, sensiz nasıl algı
yönetiriz.” dedi. 
Bu
Meclis, OHAL’i uzattı ve özgürlüklerimizi çaldı KHK’lara suspus oldu, işten
atılan insanları açlıkla terbiye etmeye, yetmedi Nuriye ve Semih’i tutuklatmaya
şevkle sebep olan bakanların görevine devamına “Yürü ya kulum.” dedi. 
Bu
Meclis, Sur’u, Hasankeyf’i, İstanbul’un binbir güzelliğini, Artvin
Cerattepe’yi, zeytinlikleri ya TOKİ’lere ya zenginlere peşkeş çekti ya da buna
teşebbüs etti.
Bu
Meclis, ülkenin yarısının ve neredeyse giderek daha da fazlasının kriminalize
edilmesine rıza gösterdi. “Darbelere karşıyım.” süslemeleriyle darbeyi filan
soruşturmayıp hiçbir siyasi sorumluyu ortaya çıkarmayıp yeni doğum yapmış
kadınları bile hastaneden alıp hapishanelere atanlara ses çıkarmadı.
Sorumluluğu “Kandırıldık.”la kendi üzerinden savuşturup sıradan insanları
suçlamak, tehlikeyi bertaraf etmek yolunu sesti.
Bu
Meclis, halkın referandum iradesi usulsüz değişikliklerle kadük hâle
getirilirken susup onaylamayı tercih etti.
Bu
Meclis, yan yana, aynı sıralarda oturduğu ülkenin en saygın vekillerinin
dokunulmazlıklarını kaldırdı ve bu Meclis, vekillerini hiç hicap duymadan
cezaevlerine gönderen ve sonrasında da sahip çıkmayan bu Meclis, şimdi de yeni
icadı olan İç Tüzük’le dışarıdaki vekillerin de sesini kısmaya çalışıyor.
Evet
değerli arkadaşlar, halkın hiçbir derdine deva olmadığı gibi binlerce ezaya
suskun kalan ya da neden olan bu Meclis tatili asla hak etmedi ve bu Meclis,
siz ne derseniz deyin, vicdanlarda mahkûm oldu. 
Hepinizi
saygıyla selamlarım. (HDP sıralarından alkışlar) 
BAŞKAN
– Çok teşekkür ediyorum Sayın Kerestecioğlu.
Şimdi,
önerinin aleyhinde ikinci ve son konuşmacı Manisa Milletvekili Özgür Özel.
Buyurun
Sayın Özel. (CHP sıralarından alkışlar) 
ÖZGÜR
ÖZEL (Manisa) – Teşekkür ederim Sayın Başkan.
Hoş
geldiniz iktidar partisinin ve muhalefet partilerinin değerli milletvekilleri.
İlk kez böyle bir şey başımıza geliyor, biz yirmi beş saattir buradayız, bu
salondan hiç ayrılmadık. Siz gittiniz, dinlendiniz, geldiniz ve yine bir AKP
grup önerisiyle karşımızdasınız ama bu seferki AKP grup önerisinin çok yalın,
çok basit, çok net bir amacı var ama asla kabul edilebilir ve anlaşılabilir
değil. 
Ne
yapıyoruz? Ne yapmaya çalışıyoruz? Meclisi, bugün, gündemimizdeki işler
bittikten sonra 1 Ekime kadar tatil etmek istiyorsunuz. Şu anda ne görüşüyoruz
biz? İç Tüzük. Gerekçeniz ne? “İşimiz çok, zamanımız yok.” Bizim işimiz çoksa,
zamanımız yoksa, vatandaş derdine derman bekliyorsa, Anayasa değişikliğinin birtakım
uyumlarını falan yapacaksanız 1 Ekime kadar bu Meclisi tatile sokmanın akla
yatan, savunulabilir, mantıklı, vicdani ve oy aldığımız insanların karşısına
gidince “Yahu, biz ‘İşimiz çok.’ dedik, ‘Vaktimiz yok.’ dedik ama 1 Ekime kadar
tatile girdik. Altmış beş gün boyunca ben memleketteyim, Mecliste işim yok,
bana ihtiyaç yokmuş…” Buna kargalar güler. 
Milletvekillerinin
yaz tatili olmaz arkadaşlar, yaz dönemi çalışmaları olur. Milletvekillerinin
maaşı olmaz, daimî ödenekleri olur, harcırahları olur. Milletvekilliği meslek
değildir, milletvekilliği gezme tozma yeri değildir, milletvekilliği iş takibi
yapma yeri değildir; halkın işini, halkın bize verdiği görevi yerine getirme
işidir. (Uğultular) 
MUSA
ÇAM (İzmir) – Sayın Başkan, duyamıyoruz.
SİBEL
ÖZDEMİR (İstanbul) – Başkan, çok gürültü var, duyamıyoruz.
BAŞKAN
– Sayın milletvekilleri, sessizliğe davet ediyorum. Lütfen, istirham ediyorum,
kendi aramızda konuşmayalım.
ÖZGÜR
ÖZEL (Devamla) – 16 Nisan mühürsüz referandumuyla bu bayrak kırmızısı
Anayasa’yı saray rengine boyadınız. Vatandaş bunu yapacağınızı bilse 2 puan
giderdi söyleyeyim, yani şu anda aldığınızı iddia ettiğinizden 2 puan aşağı
yazın. Hani “yerli, millî” diyorsunuz ya, ilkokuldan beri “Anayasa” dediğiniz
nedir? Bu renktir. Zaman zaman yine AKP iktidarında bayrak renginden başka
renklere sapılmış, sarı falan yapılmış, sonra bu doğruya dönülmüş. İlkokulda
kırtasiyeden heyecanla Anayasa alıyorduk ya Sayın Bakanım, o heyecanı
hissederkenki bayrak rengi Anayasa’yı, Milliyetçi Hareket Partisi, değiştirdiniz
ve İsmail Kahraman hiç zaman kaybetmeden, şu rengi, tanıdığınız bu rengi,
sarayın rengini halılara koydu ya… Güzelim kırmızı halıları attı, neden? Bu
renk Cumhurbaşkanının sevdiği renk. Bu rengi Cumhurbaşkanı seviyor diye
Meclisteki not tuttuğumuz kâğıtların dışındaki plastiklere kadar değiştirdi,
hepsi kırmızıydı hepsi bu renk oldu. 
Şimdi,
mesele saray düzeni ya yeni Anayasa… Bir de ne diyorlar? Geçen gün
Cumhurbaşkanı grup toplantısına geldi. Ben grup toplantılarının ruhunu hatipten
aldığım kadar dinleyicilerin attığı sloganlardan da alırım. Bunu çok tecrübeli
siyaset insanları olarak siz benden iyi bilirsiniz. Nasıl bağırıyor? “Ümmetin
umudu Başkan Erdoğan.” Slogana bakın Milliyetçi Hareket Partisi: “Ümmetin
umudu.” “Milletin umudu” değil “ümmetin umudu.” “Cumhurbaşkanı” da değil
“Başkan Erdoğan.” Organize bir şekilde salon, balkon ayakta bağırıyorlar:
“Ümmetin umudu Başkan Erdoğan.” Milliyetçi Hareket Partisi de basın toplantısı
yapıyor.
O
yüzden ben şu değişimi ve o sloganları bir kez daha değerlendirin diyorum ama
şimdi bu da değişiyor ya… Neden değişiyor? Zaman yok, iş çok.
Değiştireceksiniz, muhalefetin söz süreleri azalacak; on dakikalar üçe iniyor,
üç dakikalar ortadan kalkıyor. Yoklama istemeyin, biz Anayasa’ya aykırı olarak
burada 150-155 kişiyle iş kotaralım. Anayasa’yı aşan İç Tüzük değişikliği.
Anayasa Mahkemesinden çok eminsiniz, tam yandaş. Yandaş değilse de aksi
düşüneni “FETÖ’cü” der, atarsınız içeri, yenisini atar reis. Yeni sistem bu. 
İşte,
böyle yaptığınız için, “Altmış dört gün boyunca bu Parlamentoyu tatile
sokalım.” diyorsunuz. Bu Parlamentoyu tatile sokmak, İç Tüzük gerekçenizle
taban tabana zıt, akla, vicdana, mantığa uygun bir iş değildir. Sizi Türk
milletine, sizi oy aldığınız seçmene, sizi vatandaşlarımıza şikâyet ediyoruz.
Altmış dört gün tatil yapılacak günlerde değiliz. İnsanlar iş bekler, aş
bekler, sorununa çözüm bekler, KHK’lar hukuk bekler. Bu Parlamentoyu altmış
dört gün tatile sokmak izah edilebilir bir şey değil. Sonuna kadar karşıyız. 
Saygılar
sunuyorum. (CHP sıralarından alkışlar) 
BAŞKAN
– Adalet ve Kalkınma Partisi grup önerisini oylarınıza sunuyorum: Kabul
edenler… Kabul etmeyenler… Öneri kabul edilmiştir. 
Birleşime
on dakika ara veriyorum. 
Kapanma Saati: 15.11
İKİNCİ OTURUM
Açılma Saati: 15.26
BAŞKAN: Başkan Vekili Ahmet AYDIN
KÂTİP ÜYELER: Mustafa AÇIKGÖZ (Nevşehir), Ali Haydar HAKVERDİ (Ankara)
-------0-------
BAŞKAN – Türkiye
Büyük Millet Meclisinin 120’nci Birleşiminin İkinci Oturumunu açıyorum. 
Gündemin
“Oylaması Yapılacak İşler” kısmına geçiyoruz.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Komisyonlardan Gelen Diğer İşler
1.- Van Milletvekili Tuğba Hezer Öztürk’ün
2016 Yılı Ekim, Kasım ve Aralık Aylarında Beşer Birleşimi Aşan (Toplamda Genel
Kurulun 47 Birleşimi) Devamsızlığı Sebebiyle Anayasa’nın 84’üncü ve İçtüzük’ün
138’inci Maddeleri Uyarınca Gerekli Değerlendirmenin Yapılması İçin Başkanlık
Divanının 24.05.2017 Tarihli ve 38 Numaralı Kararı ile Türkiye Büyük Millet
Meclisi Başkanlığı Tezkeresi (3/1022) ve Anayasa ve Adalet Komisyonları
Üyelerinden Kurulu Karma Komisyon Raporunun Açık Oylaması (S. Sayısı: 489) (x)
BAŞKAN
– 1’inci sırada yer alan, Van Milletvekili Tuğba Hezer Öztürk’ün 2016 Yılı
Ekim, Kasım ve Aralık Aylarında Beşer Birleşimi Aşan (Toplamda Genel Kurulun 47
Birleşimi) Devamsızlığı Sebebiyle Anayasa’nın 84’üncü ve İçtüzük’ün 138’inci
Maddeleri Uyarınca Gerekli Değerlendirmenin Yapılması İçin Başkanlık Divanının
24.5.2017 Tarihli ve 38 Numaralı Kararı ile Türkiye Büyük Millet Meclisi
Başkanlığı Tezkeresi (3/1022) ve Anayasa ve Adalet Komisyonları Üyelerinden
Kurulu Karma Komisyon Raporu’nun görüşmeleri 25/7/2017 günü saat 20.19’da
tamamlanmıştı.
Sayın
milletvekilleri, Anayasa’nın 84’üncü maddesinin son fıkrasında “Meclis
çalışmalarına özürsüz veya izinsiz olarak bir ay içerisinde toplam beş birleşim
günü katılmayan milletvekilinin milletvekilliğinin düşmesine, durumun Meclis
Başkanlık Divanınca tespit edilmesi üzerine, Genel Kurulca üye tamsayısının
salt çoğunluğunun oyuyla karar verilebilir.” hükmü ve İç Tüzük'ün 138’inci
maddesi üçüncü fıkrasında “Bu raporu görüşen Genel Kurul devamsızlık sebebiyle
milletvekilliğinin düşmesi gerektiğine üye tamsayısının salt çoğunluğu ile
karar verirse, üyeliği düşer.” hükmü yer almaktadır. Bu nedenle, üye tam
sayısının salt çoğunluğunun tespit edilmesi için yapacağımız oylamada Komisyon
raporunun kabul edilerek üyeliğin düşmesi için 276 kabul oyu arayacağız. Kabul
oyunun 276’nın altında olması durumunda Komisyon raporu kabul edilmemiş ve
milletvekilliği düşmemiş olacaktır. 
Sayın
milletvekilleri, 489 sıra sayılı Anayasa ve Adalet Komisyonları Üyelerinden
Kurulu Karma Komisyon Raporu’nun oylamasının açık oylama şeklinde yapılmasına
dair bir istem vardır. Şimdi istem sahibi sayın milletvekillerinin adlarını
tespit edeceğim.
Mehmet
Doğan Kubat, İstanbul? Burada.
Hilmi
Bilgin, Sivas? Burada.
Ramazan
Can, Kırıkkale? Burada.
Hüseyin
Özbakır, Zonguldak? Burada.
Halil
Eldemir, Bilecik? Burada.
Cahit
Özkan, Denizli? Burada.
Necip
Kalkan, İzmir? Burada.
Osman
Boyraz, İstanbul? Burada.
Kasım
Bostan, Balıkesir? Burada.
Serap
Yaşar, İstanbul? Burada.
Ravza
Kavakcı Kan, İstanbul? Burada.
Şirin
Ünal, İstanbul? Burada.
İmran
Kılıç, Kahramanmaraş? Burada.
İbrahim
Aydemir, Erzurum? Burada.
Lütfiye
İlksen Ceritoğlu Kurt, Çorum? Burada.
489
sıra sayılı Anayasa ve Adalet Komisyonları Üyelerinden Kurulu Karma Komisyon
Raporu’nun oylamasının gizli oylama şeklinde yapılmasına dair de Başkanlığımıza
ayrıca bir talep gelmiştir ancak daha önce gelen açık oylama talebi nedeniyle
gizli oylama talebini işleme alamıyoruz.
Şimdi,
Van Milletvekili Tuğba Hezer Öztürk’ün milletvekilliğinin düşürülmesini öngören
Türkiye Büyük Millet Meclisi Başkanlığı tezkeresi ve Anayasa ve Adalet
Komisyonları Üyelerinden Kurulu Karma Komisyon Raporu’nun açık oylamasını
yapacağız. Açık oylamanın şekli hakkında Genel Kurulun kararını alacağım. 
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler... Kabul etmeyenler... Kabul edilmiştir.
Oylama
için üç dakika süre vereceğim. Bu süre içinde sisteme giremeyen üyelerin teknik
personelden yardım istemelerini, bu yardıma rağmen de sisteme giremeyen
üyelerin oy pusulalarını oylama için öngörülen üç dakikalık süre içinde
Başkanlığa ulaştırmalarını rica ediyorum. Ayrıca vekâleten oy kullanacak sayın
bakanlar var ise hangi bakana vekâleten oy kullandığını, oyunun rengini ve
kendisinin ad ve soyadı ile imzasını da taşıyan oy pusulasını yine oylama için
öngörülen üç dakikalık süre içerisinde Başkanlığa ulaştırmalarını rica
ediyorum. 
Oylama
işlemini başlatıyorum. 
(Elektronik
cihazla oylamaya başlandı)
MUSTAFA
ELİTAŞ (Kayseri) – Sayın Başkan, oylamanın şekli, “evet”, “hayır”ın ne anlama
geldiğini açıklayabilir misiniz? 
BAŞKAN
– Onu açıkladım. Salt çoğunluk arayacağız. 276 kabul oyu gelirse milletvekilliği
düşecek, 276’nın altında herhangi bir sonuçta milletvekilliği düşürülmeyecek. 
(Elektronik
cihazla oylamaya devam edildi)
BAŞKAN
– Van Milletvekili Tuğba Hezer Öztürk’ün 2016 Yılı Ekim, Kasım ve Aralık
Aylarında Beşer Birleşimi Aşan (Toplamda Genel Kurulun 47 Birleşimi)
Devamsızlığı Sebebiyle Anayasa’nın 84’üncü ve İçtüzük’ün 138’inci Maddeleri
Uyarınca Gerekli Değerlendirmenin Yapılması İçin Başkanlık Divanının 24.05.2017
Tarihli ve 38 Numaralı Kararı ile Türkiye Büyük Millet Meclisi Başkanlığı Tezkeresi
(3/1022) ve Anayasa ve Adalet Komisyonları Üyelerinden Kurulu Karma Komisyon
Raporu’nun açık oylama sonucu:
“Kullanılan
oy sayısı: 344
Kabul: 324

Ret: 
20(x)
Kâtip Üye Kâtip
Üye
Ali Haydar Hakverdi Mustafa
Açıkgöz
Ankara  Nevşehir”
Bu
sonuca göre, komisyon raporu kabul edilmiştir. Böylece, Van Milletvekili Tuğba
Hezer Öztürk’ün Milletvekilliği düşmüştür. (AK PARTİ sıralarından alkışlar, HDP
sıralarından sıra kapaklarına vurmalar, HDP sıralarından “Alkışlayın…
Alkışlayın…” sesleri)
2’nci
sırada yer alan Şırnak Milletvekili Faysal Sarıyıldız’ın 2016 Yılı Ekim, Kasım
ve Aralık Aylarında Beşer Birleşimi Aşan (Toplamda Genel Kurulun 47 Birleşimi)
Devamsızlığı Sebebiyle Anayasa’nın 84’üncü ve İçtüzük’ün 138’inci Maddeleri
Uyarınca Gerekli Değerlendirmenin Yapılması İçin Başkanlık Divanının 31.5.2017
Tarihli ve 39 Numaralı Kararı ile Türkiye Büyük Millet Meclisi Başkanlığı
Tezkeresi (3/1072) ve Anayasa ve Adalet Komisyonları Üyelerinden Kurulu Karma
Komisyon Raporu’nun görüşmeleri 26/7/2017 günü saat 00.54’te tamamlanmıştı.
2.- Şırnak Milletvekili Faysal
Sarıyıldız’ın 2016 Yılı Ekim, Kasım ve Aralık Aylarında Beşer Birleşimi Aşan
(Toplamda Genel Kurulun 47 Birleşimi) Devamsızlığı Sebebiyle Anayasa’nın
84’üncü ve İçtüzük’ün 138’inci Maddeleri Uyarınca Gerekli Değerlendirmenin
Yapılması İçin Başkanlık Divanının 31.05.2017 Tarihli ve 39 Numaralı Kararı ile
Türkiye Büyük Millet Meclisi Başkanlığı Tezkeresi (3/1072) ve Anayasa ve Adalet
Komisyonları Üyelerinden Kurulu Karma Komisyon Raporunun Açık Oylaması (S. Sayısı:
493) (x)
BAŞKAN
- Sayın milletvekilleri, Anayasa’nın 84’üncü maddesinin son fıkrasında “Meclis
çalışmalarına özürsüz veya izinsiz olarak bir ay içerisinde toplam beş birleşim
günü katılmayan milletvekilinin milletvekilliğinin düşmesine, durumun Meclis
Başkanlık Divanınca… (HDP sıralarından sıra kapaklarına vurmalar)
BÜLENT
TURAN (Çanakkale) – Sayın Başkan, müdahale eder misiniz.
BAŞKAN
- …tespit edilmesi üzerine, Genel Kurulca üye tamsayısının salt çoğunluğunun
oyuyla karar verilebilir.” hükmü ve İç Tüzük’ün 138’inci maddesinin üçüncü
fıkrasında “Bu raporu görüşen Genel Kurul devamsızlık sebebiyle
milletvekilliğinin düşmesi gerektiğine üye tamsayısının salt çoğunluğu ile
karar verirse, üyeliği düşer.” hükmü yer almaktadır. Bu nedenle, üye tam sayısının
salt çoğunluğunun tespit edilmesi için yapacağımız oylamada Komisyon raporunun
kabul edilerek üyeliğin düşmesi için 276 kabul oyu arayacağız. Kabul oyunun
276’nın altında olması durumunda, Komisyon raporu kabul edilmemiş ve
milletvekilliği düşmemiş olacaktır. (HDP sıralarından sıra kapaklarına
vurmalar)
Sayın
milletvekilleri, 493 sıra sayılı Anayasa ve Adalet Komisyonları Üyelerinden
Kurulu Karma Komisyon Raporu’nun oylamasının açık oylama şeklinde yapılmasına
dair bir istem vardır. Şimdi istem sahibi sayın milletvekillerinin adlarını
tespit edeceğim. (HDP sıralarından sıra kapaklarına vurmalar)
Mehmet
Doğan Kubat? Burada.
Hilmi
Bilgin? Burada.
Ramazan
Can? Burada. 
Hüseyin
Özbakır? Burada.
Halil
Eldemir? Burada.
Cahit
Özkan? Burada.
Necip
Kalkan? Burada.
Osman
Boyraz? Burada.
Kasım
Bostan? Burada.
Serap
Yaşar? Burada.
Ravza
Kavakcı Kan? Burada.
Şirin
Ünal? Burada.
İmran
Kılıç? Burada.
İbrahim
Aydemir? Burada.
Lütfiye
İlksen Ceritoğlu Kurt? Burada.
Mustafa
İsen? Burada.
Salim
Uslu? Burada.
Fikri
Demirel? Burada.
Murat
Göktürk? Burada.
493
sıra sayılı Anayasa ve Adalet Komisyonları Üyelerinden
Kurulu Karma Komisyon Raporu’nun oylamasının gizli oylama şeklinde yapılmasına
dair de Başkanlığımıza bir talep gelmiştir ancak daha önce gelen açık oylama
talebi nedeniyle gizli oylama talebi işleme alınmamaktadır. 
Şimdi
Şırnak Milletvekili Faysal Sarıyıldız’ın milletvekilliğinin düşürülmesini
öngören Türkiye Büyük Millet Meclisi Başkanlığı tezkeresi ve Anayasa ve Adalet
Komisyonları Üyelerinden Kurulu Karma Komisyon Raporu’nun açık oylamasını
yapacağız. Açık oylamanın şekli hakkında Genel Kurulun kararını alacağım.
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Kabul etmeyenler… Kabul edilmiştir.
Oylama
için üç dakika süre vereceğim. Bu süre içinde sisteme giremeyen üyelerin teknik
personelden yardım istemelerini, bu yardıma rağmen de sisteme giremeyen
üyelerin oy pusulalarını oylama için öngörülen üç dakikalık süre içinde
Başkanlığa ulaştırmalarını rica ediyorum. 
Ayrıca,
vekâleten oy kullanacak sayın bakanlar var ise hangi bakana vekâleten oy
kullandığını, oyunun rengini ve kendisinin ad ve soyadı ile imzasını da taşıyan
oy pusulasını yine oylama için öngörülen üç dakikalık süre içerisinde
Başkanlığa ulaştırmaları gerekmektedir.
Oylama
işlemini başlatıyorum.
(Elektronik
cihazla oylama yapıldı) 
BAŞKAN
– Şırnak Milletvekili Faysal Sarıyıldız’ın 2016 Yılı Ekim, Kasım ve Aralık
Aylarında Beşer Birleşimi Aşan (Toplamda Genel Kurulun 47 Birleşimi)
Devamsızlığı Sebebiyle Anayasa’nın 84’üncü ve İçtüzük’ün 138’inci Maddeleri
Uyarınca Gerekli Değerlendirmenin Yapılması İçin Başkanlık Divanının 31.5.2017
Tarihli ve 39 Numaralı Kararı ile Türkiye Büyük Millet Meclisi Başkanlığı
Tezkeresi (3/1072) ve Anayasa ve Adalet Komisyonları Üyelerinden Kurulu Karma
Komisyon Raporu’nun Açık Oylama sonucu:
“Kullanılan oy
sayısı: 357
Kabul: 328

Ret: 
29(x)
Kâtip Üye Kâtip Üye
Ali Haydar Hakverdi Mustafa
Açıkgöz
Ankara  Nevşehir”
Bu
sonuca göre, Komisyon Raporu kabul edilmiştir. Böylece, Şırnak Milletvekili
Faysal Sarıyıldız’ın milletvekilliği düşmüştür. (HDP sıralarından sıra
kapaklarına vurmalar)
Sayın
Kerestecioğlu, size söz vereceğim.
Buyurun.
VI.- AÇIKLAMALAR (Devam)
20.- İstanbul Milletvekili Filiz
Kerestecioğlu Demir’in, Van Milletvekili Tuğba Hezer Öztürk ile Şırnak
Milletvekili Faysal Sarıyıldız’ın milletvekilliklerinin haksız ve hukuksuz bir
şekilde düşürülmesinin iktidarın tarihine kirli bir madalya olarak geçeceğine,
kendi tarihlerinde ise her zaman demokrasi mücadelesi olarak anılacağına ilişkin
açıklaması
FİLİZ
KERESTECİOĞLU DEMİR (İstanbul) – Evet, tarihe çok önemli bir not daha düştünüz.
SMS’le çağrılıp koşa koşa buraya geldiniz, boş bıraktığınız Meclisi bir anda, 2
milletvekilinin vekilliğini düşürmek için doldurdunuz; bu da size şeref
madalyası olsun arkadaşlar. 
Evet,
tarihe, gerçekten, HDP’yi kriminalize etmek, Eş Başkanımıza “terörist” demek…
Kendinizin doğru dürüst hiçbir devamlılığınız olmadığı hâlde, bir zamanlar
Başbakanlık yapmış kişiniz Davutoğlu bu Mecliste bulunmadığı hâlde, bunun gibi
kaç tane örnek de sayılabileceği hâlde eşitsiz, haksız, hukuksuz bir şekilde
Faysal Sarıyıldız ve Tuğba Vekilimizin vekilliğinin düşürülmesine gayet mutlu,
mesut bir şekilde karar verdiniz. Bu da size yine şeref madalyası olsun. 
İnternet
sitesine dakika geçmeden vekillerimizin vekilliğinin düşürüldüğü yazılmış. Bu
da ne kadar hesaplı kitaplı bir oyun olduğunu da gösteriyor. 
Biz
bu ülkede siyaset yapmaya devam edeceğiz. Biz bu ülkede hayatımız boyunca,
bugüne kadar savunduğumuz gibi demokratik siyaseti sürdürmeye devam edeceğiz ve
vekillikler, bu Meclisin bu turuncu sandalyelerinde, bu kasvetli havasında, bu
işte, az önce ifade ettiğim gibi, sözde tatile giden, tatili asla hak etmeyen
ve bu ülke için hiçbir şey yapmayıp kendileri için yapan vekillerinin bulunduğu
atmosferinde düşürülse bile, biz milletin vekiliyiz, bunu böyle bilin.
(Mikrofon
otomatik cihaz tarafından kapatıldı)
BAŞKAN
– Buyurun.
FİLİZ
KERESTECİOĞLU DEMİR (İstanbul) – Millet nezdinde bizlerin vekilliği asla
düşürülemez ister cezaevine koyun ister yargılayın ister milletvekilliğini
düşürün. Evet, bunlar sadece sizin tarihinize kirli bir madalya olarak
geçecektir, bizim tarihimizde ise her zaman demokrasi mücadelesi olarak
anılacaktır ve biz bununla her zaman gurur duyacağız.
Saygıyla
selamlamak da maalesef, şu anda çok zor ama yine de ben nezaketen saygıyla
selamlıyorum. (HDP sıralarından alkışlar)
BAŞKAN
– Birleşime on dakika ara veriyorum.
Kapanma Saati: 16.04
ÜÇÜNCÜ OTURUM
Açılma Saati: 16.26
BAŞKAN: Başkan Vekili Ahmet AYDIN
KÂTİP ÜYELER: Mustafa AÇIKGÖZ (Nevşehir), Ali Haydar HAKVERDİ (Ankara)
-------0-------
BAŞKAN
– Türkiye Büyük Millet Meclisinin 120’nci Birleşiminin Üçüncü Oturumunu
açıyorum. 
FİLİZ
KERESTECİOĞLU DEMİR (İstanbul) – Sayın Başkan…
BAŞKAN
– Söz vereceğim, bir saniye.
Size
mi, Sayın Yiğitalp’e mi?
SİBEL
YİĞİTALP (Diyarbakır) – Ben önceden istemiştim 60’a göre efendim.
FİLİZ
KERESTECİOĞLU DEMİR (İstanbul) – O ayrı, 60’a göre istemişti.
BAŞKAN
– Ben 60’a göre Sayın Yiğitalp’e bir söz vereyim.
Buyurun
Sayın Yiğitalp…
21.- Diyarbakır Milletvekili Sibel
Yiğitalp’in, Türkiye’nin 3’üncü büyük partisinin 2 milletvekilinin
milletvekilliğinin düşürülmesiyle Kürt iradesinin, seçmeninin yok sayıldığına
ve tarihin karşısında hesap verileceğine ilişkin açıklaması
SİBEL
YİĞİTALP (Diyarbakır) – Az önce burada kara düzen bir yapılanmanın olduğunu çok
açık söyleyebiliriz çünkü burası hınca hınç doluydu, şimdi baktığınızda hiç
kimse yok, bu bir kara düzendir. Bize, 1930’ların para cezasıyla, Kürtçe
konuşmanın cezasının olduğu bir döneme yani yüz yıl önceki uygulamalara tekrar
başlayan, 1980’deki askerî cuntanın, faşist cuntanın “çok konuş, Türkçe konuş”
zihniyetine devam eden... Ve milyonlarca insanın iradesi olan, Türkiye’nin
üçüncü büyük partisinin 2 milletvekilinin milletvekilliği düşürüldü. Bunu tarih
de Kürtler de ve bizler de unutmayacağız. Geldiğinizde, oraya geldiğinizde “Biz
sizin vekilinizi düşürdük.” dediğinizde, insanların size söyleyeceği şeylere de
şimdiden hazırlıklı olun. Demeyin bir daha “Kürtler bizim kardeşimizdir.”,
“Kürtler bu ülkenin asli unsurlarıdır.” bir daha da demeyin çünkü bugün, Kürt
iradesini, seçmenini, seçilenini yok saydınız ve bunun karşısında da tarihin
karşısında da her zaman hesap vereceksiniz.
BAŞKAN
– Sayın Kerestecioğlu...
22.- İstanbul Milletvekili Filiz
Kerestecioğlu Demir, Diyarbakır mitingine yapılan bombalı saldırıdan tutuklu
yargılanan ve IŞİD’li olduğu iddia edilen sanığın tahliye edilirken toplantı ve
gösteri hakkını kullandığı için yargılanan milletvekillerinin tutuklu olduğuna,
HDP vekillerine ayrı, IŞİD sanıklarına ayrı muamele uygulayan biatçı AKP
yargısını kınadığına ilişkin açıklaması
FİLİZ
KERESTECİOĞLU DEMİR (İstanbul) – Sayın Başkan, değerli milletvekilleri; bir
başka önemli hususu dikkatinize sunmak için söz aldım.
Diyarbakır
mitingimize yapılan bombalı saldırı sonucunda, gerçekleşen o patlama sebebiyle
tutuklu yargılanan ve IŞİD’li olduğu iddia olunan sanığın mahkemece tahliye
edildiğini daha önce ifade etmiştim “Ağırlaştırılmış müebbetle yargılanan IŞİD
mensupları salınırken, basit propagandadan ya da işte toplantı, gösteri hakkını
kullandığı için yargılanan vekillerimiz tutuklu.” diye. Şimdi, bugün, bu
tahliye edilen sanığın tahliyesi sonrasında avukatların tahliyeye itiraz
etmesi, neticede sanığın tahliyesine itirazın mümkün olmadığı gerekçesiyle
mahkemece reddedilmiş. Yani İdris Baluken, Besime Konca, Ferhat Encu, Ayhan
Bilgen ve Meral Danış Beştaş vekillerimizin tamamı... 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen.
FİLİZ
KERESTECİOĞLU DEMİR (İstanbul) – ...tahliye sonrası itirazlarla yeniden
tutuklanmışlardı. Şimdi, itiraz Ceza Muhakemesi Kanunu’nda düzenlenmiş bir konu
değilse eğer, o zaman demek ki farklı uygulamalardan söz etmek gerekiyor. HDP
vekillerine ayrı, IŞİD sanıklarına ayrı muamele uygulayan, biatçı AKP yargısını
da buradan kınadığımı ifade etmek isterim. 
BAŞKAN
– Alınan karar gereğince, gündemin “Genel Görüşme ve Meclis Araştırması
Yapılmasına Dair Öngörüşmeler” kısmına geçiyoruz. 
Görüşülecek
olan Meclis araştırması önergesini okutuyorum: 
VII.- BAŞKANLIĞIN GENEL KURULA SUNUŞLARI
(Devam)
A) Meclis Araştırması Önergeleri (Devam
4.- AK PARTİ Grup Başkan Vekili Çanakkale
Milletvekili Bülent Turan, CHP Grup Başkan Vekili Manisa Milletvekili Özgür
Özel, HDP Grup Başkan Vekili İstanbul Milletvekili Filiz Kerestecioğlu Demir
ile MHP Grup Başkan Vekili Manisa Milletvekili Erkan Akçay’ın, yurt dışına
kaçırılan kültür varlıklarımızın belirlenerek iadelerinin sağlanması ve mevcut
kültür varlıklarımızın korunması için alınması gereken tedbirlerin belirlenmesi
maksadıyla bir Meclis araştırması açılmasına ilişkin önergesi (10/601)
26/7/2017
Türkiye Büyük Millet Meclisi Başkanlığına
Yurt
dışına kaçırılan kültür varlıklarımızın belirlenerek iadelerinin sağlanması ve
mevcut kültür varlıklarımızın korunması için alınması gereken tedbirlerin
belirlenmesi maksadıyla Anayasa'nın 98'inci ve Türkiye Büyük Millet Meclisi
İçtüzüğü'nün 104 ve 105'inci maddeleri gereğince bir Meclis araştırması
açılmasını arz ederiz.

 Bülent Turan Özgür Özel Çanakkale  Manisa AK
PARTİ Grup Başkan Vekili CHP Grup Başkan
Vekili

 Filiz Kerestecioğlu
Demir Erkan Akçay 
 İstanbul Manisa
 HDP Grup Başkan Vekili MHP
Grup Başkan Vekili
Gerekçe:

Kültür
varlıkları, vücut bulduğu toprakların tarihî belgeleridir. Tarihin izlerini taşıyan
her anıt, eser, höyük o kentlerin varlığını bütünleyip kimliğini güçlendirir.
Yerel kültür yanında mimari özelliklerinden yaşam özelliklerine değin çok yönlü
özelliğin geleceğe taşınması gereklidir.
Tarih
boyunca birçok medeniyete ev sahipliği yapmış Anadolu toprakları, her devirde
sayısız kültür varlığının üretimine katkıda bulunmuştur. Türkiye bu yönüyle
dünyanın en zengin ülkelerinden olduğu gibi bunların korunması konusunda da
dünyadaki en eski hafızaya sahip ülkelerdendir.
Çeşitli
koruma tedbirlerine, ulusal ve uluslararası mevzuattaki düzenlemelere rağmen
dünyanın en zengin kültürel ve tarihsel birikimlerinden biri olan ülkemizde
kültürel varlıkların farklı yöntemlerle yurt dışına kaçırılması ve geçmişten
beri var olan define avcılığı yüzünden kültür varlıkları erozyonu yaşanmıştır.
Türkiye'deki arkeoloji biliminin zayıflığı, müzecilik alanındaki eksiklikler ve
kazıların büyük çoğunluğunun yabancı ülkeler tarafından yapılması tarihî
eserlerin daha kolay yurt dışına çıkışına olanak sağlamıştır. Bu tür kültür
varlıklarının farkına varılamayan, değeri anlaşılamayan dönem ve yerlerde kaçak
kazılarla, usulsüz nakillerle pek çok kültür varlığımız yurt dışına çıkarılmış,
müzayedelerde alınıp satılmış veya müze envanterlerine kaydedilmiş,
sergilenmiştir, hâlen sergilenmektedir.
Eserlerin
yurt dışına kaçırılmasının yanında kaçak kazılar ve koruma alanındaki
yetersizlik ve gecikmeler de ayrıca büyük boyutlu tahribatlara da neden
olmuştur.
Sonuç
olarak, insanlığın ortak mirası olan kültürel eserler ait olduğu topraklarda
anlamlıdır ve dolayısıyla ait olduğu topraklarda olmalıdır. Bu kapsamda,
Türkiye'nin yasa dışı yollardan yurt dışına kaçırılan bütün kültür
varlıklarının tespitinin ve nerelerde olduğunun belirlenmesi gerekmekte, müze
envanterleri sıkı takibe alınmalıdır. Öte yandan coğrafyamızın ve kültürümüzün
yasa dışı yollarla yurt dışına çıkarılmış bütün kültür varlıklarımızın iadesi
süreci tavizsiz sürdürülmelidir. Bu sürece kadim uygarlıkların kalıntıları ve
tarih ve sanat açısından değerli objeler kadar yazma eserler ve etnografik
eserler de katılmalıdır.
Anılan
gerekçelerle yurt dışına kaçırılan kültür varlıklarımızın belirlenerek
iadelerinin sağlanması ve özellikle mevcut kültür varlıklarımızın her hâlükârda
korunması için alınması gereken tedbirlerin belirlenmesi maksadıyla bir Meclis
araştırması komisyonu kurulmasına ihtiyaç bulunmaktadır.
BAŞKAN
- Yurt dışına kaçırılan kültür varlıklarımızın belirlenerek iadelerinin
sağlanması ve mevcut kültür varlıklarımızın korunması için alınması gereken
tedbirlerin belirlenmesi maksadıyla Adalet ve Kalkınma Partisi Grubu adına Grup
Başkan Vekili Çanakkale Milletvekili Bülent Turan, Cumhuriyet Halk Partisi
Grubu adına Grup Başkan Vekili Manisa Milletvekili Özgür Özel, Halkların
Demokratik Partisi Grubu adına Grup Başkan Vekili İstanbul Milletvekili Filiz
Kerestecioğlu ile Milliyetçi Hareket Partisi Grubu adına Grup Başkan Vekili
Manisa Milletvekili Erkan Akçay tarafından grupları adına imzalı ortak Meclis
araştırması önergesinin görüşmelerine başlıyoruz. 
X.- MECLİS ARAŞTIRMASI
A) Ön Görüşmeler
1.- AK PARTİ Grup Başkan Vekili Çanakkale
Milletvekili Bülent Turan, CHP Grup Başkan Vekili Manisa Milletvekili Özgür
Özel, HDP Grup Başkan Vekili İstanbul Milletvekili Filiz Kerestecioğlu Demir
ile MHP Grup Başkan Vekili Manisa Milletvekili Erkan Akçay’ın, yurt dışına
kaçırılan kültür varlıklarımızın belirlenerek iadelerinin sağlanması ve mevcut
kültür varlıklarımızın korunması için alınması gereken tedbirlerin belirlenmesi
maksadıyla bir Meclis araştırması açılmasına ilişkin önergesi (10/601)
BAŞKAN
– Hükûmet? Yerinde.
İç
Tüzük’ümüze göre Meclis araştırması açılıp açılmaması hususunda sırasıyla
Hükûmete, siyasi parti gruplarına ve önergelerdeki birinci imza sahiplerine
veya onların göstereceği bir diğer imza sahibine söz verilecektir. Konuşma
süreleri alınan karar gereğince Hükûmet, siyasi parti grupları ve önerge
sahipleri için onar dakikadır. 
İlk
söz, Halkların Demokratik Partisi Grubundan Osmaniye Milletvekili Ruhi Ersoy’a
aittir. 
RUHİ
ERSOY (Osmaniye) – Allah korusun.
Özür
dileyerek söyleyin.
BAŞKAN
– Özür diliyorum.
İlk
söz, gruplar adına Milliyetçi Hareket Partisi Grubu adına Osmaniye Milletvekili
Ruhi Ersoy’a aittir. (MHP sıralarından alkışlar)
Buyurun.
MHP
GRUBU ADINA RUHİ ERSOY (Osmaniye) – Sayın Başkanım, değerli milletvekilleri;
biz Türkiye’de halkların kardeşliğine inanmakla beraber bunların toplamının
büyük Türk milleti ailesini oluşturduğuna inanıyoruz. O sebeple partimizin adı
Milliyetçi Hareket Partisi. Fikrimiz bu kapsamda herkesi kucaklayan Türk
milliyetçiliğidir.
Genel
Kurulu saygıyla selamlıyorum. 
Değerli
milletvekilleri, bugün Meclisteki tüm siyasi partilerin ortak önergesi olarak
gündeme gelen yurt dışındaki tarihî eserlerin ülkemize kazandırılmasıyla ilgili
bir uzlaşma kendisini gösteriyor. Öyle ya da böyle bir uzlaşmanın olabiliyor
olması ziyadesiyle memnuniyet verici bir durumdur. Tabii konu önemli, hassas
bir konu. Fakat çok boyutlu tartışılması gereken bir mesele. Sadece bir
objenin, bir eserin memlekete kazandırılması veyahut da yeniden bu tarihî eser
ve define avcılarının önüne geçilmesi gibi macera peşinde değiliz. Bir
farkındalık oluşturmak olmalı aslında bu Komisyonun kurulduktan sonraki
çalışmaları, toplumsal farkındalık oluşturmak için öncelikle çalışması gerekir
diye düşünüyoruz. 
Bu
konuyla ilgili, grubum adına yapacağım konuşma için yaptığım hazırlık
çalışmalarında çok enteresan bir ifade gördüm, bunu çok büyük bir memnuniyetle
paylaşmak istiyorum. Bir araştırmacı diyor ki: “Tarihî eserlerin bir yerden,
bir ülkeden başka bir yere taşınabilmesi için üç tane temel problem alanının
olması lazım. 
Bunlardan
bir tanesi, o ülkenin savaş şartlarında olması lazım ve silahlı çatışma alanı
içerisinde oluyor olması lazım. Yani insanlar can güvenliği derdindeyken, bu
işle ilgili daha farklı niyeti olanlar, ticari düşünenler ya da uluslararası
sistem adına devletlerin oralardaki eserleri sömürmesi. 
İkincisi;
o ülkenin iflas etmesi lazım, ekonomisinin çökmesi lazım ve kaynakları bittiği
için o kaynaklar üzerinden artık değer üretme ve para edinme kaygısında olması
lazım. 
Üçüncüsü
ve ilginç olanı ve belki üzerinde düşünmemiz gereken; tarih bilincinin sığ,
tarihî eser bilincinin ise toplumca yaygınlaşmamış olması. İşte, bizlerin hep
beraber düşünmesi gereken, yüce Meclisin, siyaset kurumunun, kamu
bürokrasisinin ve entelejansiyanın üzerinde durması gereken konu bu. Tarih
bilinci ve tarih şuuru üzerinden millî şuurun gelişmesi bu eserlere sahip
çıkmakla doğru orantılıdır. 
“Pekâlâ
bu bilinç ve farkındalık nasıl gelişir, gelişmiş toplumlarda bu nasıl oluyor?”
diye şöyle bir baktığımızda, bir toplumun entelektüel müktesebatı, ekonomik
müktesebatı ve beşeri sermayesi olan insan müktesebatı toplandığında ve bu
birliktelik çok güzel yönetilebildiğinde o toplumlar gelişmiş toplumlardır.
Bunu siyaset kurumunda da ifade etmek mümkündür, bir fikrî müktesebat, onu
oluşturabilecek bir beşerî sermaye ve vücut verebilecek ekonomik sermaye.
Aslında toplumların gelişmiş veyahut da kalkınmış toplum farkındaki tanımda da
bu var. İşte, bu toplum nasıl inşa edilir ve devlet politikası, siyaset bu
kuruma nasıl gidebilir? Bunun için yeni yeni keşifler yapmaya gerek yok. Sizin
öncelikle bu birlikteliği oluşturan bir millî burjuvazinizin oluşması
gerekiyor. Ee, bu sürece baktığımızda, Türk modernleşme süreci içerisinde Türk
sermayesi arasındaki mücadelenin aslında bir zihniyet mücadelesi olduğunu da
görüyoruz. Burjuvazisini inşa etmeyen toplumlar bu manada gelişememiş toplumlar
kategorisinde. 
Bakıyoruz
Rönesans, reform, Batı’daki aydınlanma tarihine. İtalya’da Rönesans hareketinin
temelinde bir aileyi görüyoruz. Yani bir Medici ailesini Rönesans’tan
çıkarttığınız zaman arka tarafta oradaki aydınlanma ve sanat adına hiçbir şey
yok. Medici ailesinin hikâyesine bakıyorsunuz, çıkışta taşralı bir aile ama
kültür, sanat ve müktesebatıyla beraber yaptığı yatırımlarla İtalya’yı dünyanın
sanat merkezi hâline getirebiliyor. 
Türkiye’ye
bakıyorsunuz, Türk modernleşme süreci içerisinde sağ olsun devletin imkânları
veyahut da yerli anlamda sermayeyi merkantilizmden serbest kapitalizme dönüş
sürecinde bazı zenginlerimiz olmuş. Bu zenginlerimizin sponsorluk yapmış olduğu
yerlere bakıyorsunuz erken dönem arkeoloji anlayışında; su altı kazıları,
beraberinde Anadolu erken dönem uygarlıklarıyla ilgili kazılar. Bunlara sponsor
olunmasının arka planına bakıyorsunuz uluslararası sermayenin teşviki. İyi de
bin yıldır bu coğrafyadayız, hatta daha erken döneme gittiğimizde runik
yazılarıyla Ön Türk tarih tezine bakarsak çok daha önceden buradayız. Türk
dönemine ait hangi yapılan çalışmaya, kim o dönem içerisinde sponsor olabilmiş?
Böyle bir anlayış, böyle bir kaygı yok. 
Ee,
dönüştürüyoruz meseleyi; son on beş yirmi yıl içerisinde Anadolu Kaplanları
çıktı, sermaye el değiştirdi, ciddi anlamda artık kenarın, taşranın o samimi,
idealist çocukları merkeze geldi, iktidar oldu, ekonomiyle tanıştı, makamla
tanıştı. Ee, bunlar, artık bu manada bir şeyler üretmeli ve bu üretilenler
sadece oturduğumuz evin metrekaresini artırmak, bindiğimiz arabanın markasını
değiştirmenin ötesinde kültür, sanat, edebiyat, estetiğe dair dönüşüm ve
yatırım olmazsa o zaman en yüksek düzeyde Sayın Cumhurbaşkanı “Kültür, sanat ve
edebiyatta niye başarısızız? Neden bu eğitim sorunumuz hâlâ devam ediyor?”
sorusunu her ortamda söyler. 
Konuyu
çok dağıtmak istemiyorum, çıkış noktasındaki öznemiz, sanat eserlerinin ve
müzelerimize tekrar kazandırmak istediğimiz eserlerimizin ülkemize gelişiyle
ilgili. Anadolu’dan giden çok ciddi anlamda insanlığın ortak hafızası değişik
yerlerde sergileniyor; bunu komisyon kurulduğunda Kültür Bakanlığı envanterleri
üzerinden alıp çalışacağız. Bunun özellikle bin yıllık Selçuklu-Osmanlı
cumhuriyet müktesebatına ait birikimleri de, el yazmalarından diğer objelere
kadar, buradan çeşitli vesilelerle eşyalarını toplayıp gidenlerin, o mübadele
esnasında olsun, başka olaylarda olsun, cumhuriyetin ilk yıllarında,
imparatorluğun son yıllarında, yani, çok rahatlıkla Lizbon’a gemisiyle giden
bir Osmanlı’nın ailesi buradan toparladığı tüm objeleri orada müze yapabilmiş.
Ya, o müzeyi oradan Türk dönemi eserleriyle ilgili Türkiye’ye kazandırabilmek
için bir sermayenin “Ya, ben de tekrar onun yelkenlerini alıp buraya getirmek
istiyorum.” diyebilmesini hayal ediyoruz. 
İkincisi:
Arkeoloji ve sanat tarihi anlayışındaki zihniyetin üzerine yeni ilavelerin
yapılması gerektiğini düşünüyoruz. Bu komisyon inşallah kurulduğunda oradaki
önerilerimizin birisi de bu. Her üniversitenin kendine göre bir arkeoloji
müfredatı var ve bakış açısında derli toplu bir bütünlük yok. 
Bir
başka husus: Götürdüğümüz eserleri kazandırdık, geri getirdik farz edelim. Getirdiğimiz
eserleri ya da yeni keşfettiğimiz eserleri Kütahya Müzesi’ndeki -sayın bakanım
hatırlar- üzücü olay gibi koruyamayacaksak, bu farkındalık, bilinç düzeyi ve
imkân olmayacaksa getirmenin ne anlamı olacak o zaman? Bu da ayrı bir problem
alanı tabii. Bu vesileyle, bu işlere derli toplu ve bütünlük açısından
bakılması gerektiğini düşünüyoruz. Bu gerekliliğin yanı sıra inandığımız bir
şey vardır ki, bizim üzerinde durduğumuz uygarlığın, Türk kültürünün gramerinin
insanlık tarihi içerisindeki kültürel çeşitlilik tecrübesini Yenisey, Orhun
Vadisi’nde, Maveraün Vadisi’nde neşet ederek yürüyen büyük Türk uygarlığının
insanlık tarihi için söyleyeceği çok söz var, hele bugünler için çok söz var.
İnsanlığın darboğaza girdiği bugünlerde bu müktesebatın farkındalığına bu
komisyonun vesile olması çok önemlidir. Bu araştırma komisyonunu sadece yurt
dışındaki objelerin derlenip toparlanması ve ülkemize getirilmesi meselesi gibi
görsek de onun alt başlığı olan bir zihniyet meselesi, bu kavramlara bakış
açısıyla ilgili, bizim nasıl bakmamız gerektiğiyle ilgili de konunun
uzmanlarını çağırıp dinleme ve tavsiyelerini de siyasi anlamda Hükûmete, YÖK’e,
ilgili çevrelere takibini yaparak vermek mümkündür. Bu sebeple, bu gerçeklerden
hareket ettiğimde gerek kendi Bakanlık döneminde Kültür Bakanlığında gerekse de
entelektüel anlamda kaygısını çekerek bazı hususları gündeme getiren Profesör
Nabi Avcı Hoca’ya teşekkürlerimi ifade ediyorum. Bizim siyasal anlamda siyasal
partiler veyahut da görevler gelip geçebilir ama bir entelektüel müktesebat ve
kaygı noktasında ortak zeminde buluşabilme örneklerini sergileyebilmek çok
mühimdir. 
Çok
yakında vefatının yıl dönümünü andığımız Halil İnalcık Hoca’mızı ben de bu
kürsüden yeniden anarak rahmet diliyorum. Sözlerimi onun sözüyle kapatmak
istiyorum, rahmetli diyor ki: “Karamsarlık korkaklıktır. Türkiye büyüktür. Bu
devletin tarihine yakışır şekilde yaşamalı ve çok çalışmalıyız. Türklerin
övünülecek tarihleri vardır ancak tarih bilirseniz ‘Ne mutlu Türküm diyene’
sözünün manasına varırsınız.”
Ben
bu vesileyle sözlerime son veriyor, Genel Kurulu saygıyla selamlıyorum efendim,
sağ olun. (MHP ve AK PARTİ sıralarından alkışlar) 
BAŞKAN
– Teşekkür ediyorum Sayın Ersoy.
Gruplar
adına ikinci söz, Halkların Demokratik Partisi Grubu adına Mardin Milletvekili
Erol Dora’ya aittir.
Buyurun
Sayın Dora.
HDP
GRUBU ADINA EROL DORA (Mardin) – Sayın Başkan, değerli milletvekilleri;
konuşmama başlamadan önce, öncelikle Genel Kurulu saygıyla selamlıyorum. 
Öncelikle,
bugün, tabii ki Parlamentomuzun almış olduğu bu kararı değerlendirmek
istiyorum. Bu, Parlamentomuz açısından, tarihî açıdan üzüntü verici bir
gelişmedir. Burada bizim esas itiraz ettiğimiz nokta, burada objektif
davranılmamasıdır. Bu Meclise, bu Genel Kurula hiç gelmeyen milletvekilleri
olmasına karşın Anayasa’mızın 83’üncü maddesinin son fıkrasının yani bir ayda
beş birleşime katılmama gerekçesinin, mazeretinin münhasıran Halkların
Demokratik Partisinin milletvekillerine uygulanmasıyla Meclisin teamüllerine ve
uygulamalarına, Anayasa’mızın 10’uncu maddesine, eşitlik prensibine ve Avrupa
İnsan Hakları Sözleşmesi’nin ayrımcılık yasağına aykırı bir karar verilmiştir.
Bu, halkın iradesine karşı verilmiş bir karardır. Bizim düşüncemiz, halkın
iradesiyle seçilmiş milletvekillerinin ancak seçimlerle değişebileceğine
ilişkindir. Bu anlamda, Parlamentomuz açısından demokratik siyasetin önünde bir
engel olabilecek bu karar maalesef bugün Parlamentomuz tarafından alınmıştır.
Bu konudaki bu ayrımcılık ve münhasıran partimize yönelik bu uygulamaları da
kamuoyunun takdirine arz etmek istiyorum.
Şimdi,
4 parti tarafından ortaklaşa verilmiş olan, yurt dışına kaçırılan kültür
varlıklarımızın belirlenerek iadelerinin sağlanması ve mevcut kültür
varlıklarının korunması amacıyla verilen Meclis araştırması önergesi üzerinde
görüşlerimi belirtmek istiyorum.
Sayın
Başkan, değerli milletvekilleri; insanlık tarihine yön veren düşüncelere
tanıklık etmiş benzersiz, zengin bir mirasa sahip olan coğrafyamızda
birbirinden farklı dinlere, etnisiteye mensup halkların ortaya koyduğu birbirinden
değerli kültürel bir mirasın varisleri olarak bu kültürel mirası koruyup
sonraki kuşaklara aktarmada oldukça başarısız bir noktada bulunduğumuz gerçeği
orta yerde durmaktadır. Tarihî ve kültürel eserleri koruma konusunda sınırlı,
kesintili ve tepeden inmeci girişimler, gerek ilgili devlet kurumları nezdinde
ve gerekse halkta nitelikli bir koruma bilinci oluşturamadı.
Sayın
Başkan, değerli milletvekilleri; şimdi, izninizle, bu konu bağlamında gerek
seçim bölgem olan Mardin olması hasebiyle ve gerekse mensubu bulunduğum Süryani
halkının son zamanlarda da çeşitli vesilelerle gündeme gelen tarihî, kültürel
yapılarına, eserlerine, taşınmazlarına ilişkin kimi sorunları buradan dile
getirmek ve gerek Meclis Genel Kurulunun ve gerekse kamuoyunun bilgisine sunmak
istiyorum. Son günlerde “Süryani kiliseleri Diyanet İşleri Başkanlığına
devrediliyor.” biçiminde basına yansıyan haberlere ilişkin konuya açıklık
getirmek ve söz konusu habere kaynaklık eden soruna dair de şunları belirtmek
istiyorum: Sorunu teşkil eden konunun gelişimi iki boyutludur. Birincisi:
“Cemaat vakıfları” dediğimiz kilise ve manastır vakıflarının taşınmaz mal
edinmelerinin yasaklandığı dönemde, Mardin Midyat’a bağlı bazı köylerde yapılan
kadastro çalışmalarında, vakıflar adına taşınmaz mal edinimi o dönemdeki
mevzuat ve yargı kararlarıyla yasaklı olduğundan kiliseler ve mezarlıklar
içinde bulundukları köy tüzel kişilikleri adına tescil edilmiştir. Bu
yasaklayıcı durum 2008 yılında yeni Vakıflar Kanunu’yla sona erdirilmiştir.
Konunun
ikinci boyutu ise, Vakıflar Kanunu’nun kabul edildiği tarihten sonra yapılan
kadastro çalışmalarında bu kez mevzuat izin vermesine rağmen kadastro
ekiplerinin mevzuat ve kanunları eksik ve yanlış yorumlamaları ve daha da
önemlisi bazı köy heyetlerinin taşınmaz mallarını ilgili vakıf yerine,
bulundukları köy tüzel kişiliği adına tescil ettirmeyi tercih ettirmelerinden
kaynaklanmıştır. Akabinde, bu durum, yeni büyükşehir belediyelerinin
kurulmasına dair 6360 sayılı Kanun’un 2012 yılında kabul edilmesine kadar devam
etmiştir.
Mardin
Büyükşehir Belediyesi de aynı kanunla kurulmuştur. Söz konusu kanun
hükümlerinin 2014 yerel seçimleriyle yürürlüğe girmesiyle birlikte köy tüzel
kişilikleri ortadan kalkmış ve bu köy tüzel kişiliklerinin mallarının tasfiye
ve devredilmesi amacıyla her valilik bünyesinde tasfiye komisyonları
kurulmuştur.
Mardin
Valiliği Devir, Tasfiye ve Paylaştırma Komisyonu köy tüzel kişilikleri adına
kayıtlı olup kilise ve manastır niteliğinde bulunan taşınmaz malların hazine
adına tesciline; tahsisinin ise, Diyanet İşleri Başkanlığına yapılmasına;
Süryani mezarlığı niteliğindeki taşınmazların Mardin Büyükşehir Belediyesi
adına tesciline; vakfın kilise ve manastırlarına ait farklı nitelikteki
arazilerin ise bulunduğu yer belediyesi adına tescilline karar vermiştir.
Ancak,
bu kararlar üzerinde kamuoyunda oluşan yoğun tepki nedeniyle kilise ve
manastırların Diyanete tahsisiyle ilgili karar iptal edilmiştir. Ardından Mor
Gabriel Vakfı gerekli girişimde bulunarak tasfiye komisyonuna başvurmuş ve söz
konusu kilise, mezarlık ve arazilerin vakfa iadesini talep etmiştir. Ancak,
komisyon yetkilileri, ilgili kanun gereğince söz konusu taşınmazları ancak
devlet kurumlarına verebileceklerini, vakıflara bu türden bir devir
yapamayacaklarını ifade etmişlerdir. Tabii, bu konu bu noktada adli bir nitelik
kazanmış ve ilgili vakıf gerekli adli başvurularda bulunmuş ve bu konularda
davalar açmaya devam etmektedir.
Sayın
Başkan, değerli milletvekilleri; bakınız, iki gün önce 94’üncü yıl dönümü olan
Lozan Antlaşması’nın 42’nci maddesinin 3’üncü fıkrası aynen şöyledir: “Türk
Hükûmeti, söz konusu azınlıklara ait kiliselere, havralara, mezarlıklara ve
öteki din kurumlarına tam bir koruma sağlamayı yükümlenir. Bu azınlıkların
Türkiye'deki vakıflarına, din ve hayır işleri kurumlarına her türlü kolaylıklar
ve izinler sağlanacak ve Türk Hükûmeti yeniden din ve hayır kurumları kurulması
için bu nitelikteki öteki özel kurumlara sağlanmış gerekli kolaylıklardan
hiçbirini esirgemeyecektir.” Yine “Lozan’ın 38’inci maddesinden 44’üncü
maddesine kadar olan maddelerin kapsadığı hükümlerin temel yasalar olarak
tanınmasını ve hiçbir kanunun, hiçbir yönetmeliğin ve hiçbir resmî işlemin bu
hükümlere aykırı ya da bunlarla çelişir olmamasını ve hiçbir kanun, hiçbir
yönetmelik ve hiçbir resmî işlemin söz konusu hükümlerden üstün sayılmamasını
yükümlenir.” şeklindedir. 
Az
önce küçük bir kısmını dile getirdiğim taşınmazların hazine adına tescili
Türkiye Cumhuriyeti’nin kurucu antlaşması olan Lozan Antlaşması’na açıkça
aykırılık teşkil etmektedir. 
MALİYE
BAKANI NACİ AĞBAL (Bayburt) – Yanlış bilgi veriyorsunuz. O taşınmazların hepsi
kamu tüzel kişiliğinindir. 
EROL
DORA (Devamla) – Bu gerekçeyle, hâlihazırdaki haksız uygulamanın sona ermesi
için gerekli düzenlemeler ilgili bakanlıklar tarafından bir an önce yapılmalıdır
ve söz konusu Mor Gabriel Vakfı ya da diğer vakıfların gerçekte kendilerine ait
olan mülk, kilise ve manastırları geri alabilmek için adli yollara başvurmak
zorunda bırakılmaları toplumsal barışımızı zedelerken, ülkemizin aleyhinde de
olumsuz algıların oluşmasına sebebiyet vermektedir. 
Değerli
milletvekilleri, tabii, özgür olarak yakın zamanda basına ve kamuoyuna yansıyan
güncel bir konu olması nedeniyle Mardin bölgesindeki Süryanilere ait
taşınmazları gündeme taşıdım ancak benzer nitelikte sorunlar azınlık statüsünde
bulunan Ermeni, Rum ve Musevi vatandaşlarımıza ait vakıf ve taşınmazlar için de
aciliyetini korumaktadır.
Tabii,
gerek azınlıklara mensup yurttaşlarımızın kendilerini ötekileştirilmiş
hissetmemeleri, devletle olan ilişkilerinin bu temelde yıpranmaması ve gerekse
demokratik, laik ve sosyal bir hukuk devleti niteliğinin gereği olarak
Türkiye'nin altına imza atmış olduğu antlaşmalar çerçevesinde üzerine düşen
yükümlülükleri sağlamada Hükûmetin daha titiz davranmasını beklemek yurttaşlarımızın
en doğal hakkıdır, bizler de bunu beklemekteyiz.
Sayın
Başkan, değerli milletvekilleri; yaşadığımız coğrafyada zamanımıza kadar ayakta
kalabilen tarihî ve kültürel varlıklarımızı ayırt etmeksizin ortak mirasımız
olarak koruma altına alabilmek, aynı zamanda mevcut çoğulcu toplumsal yapımızı
da barış içerisinde sürdürebilmemizin önemli bir teminatı olacaktır. Bunun
güncel, en çarpıcı örneği, sular altında bırakılmak istenen Hasankeyf ve
sayısız medeniyete ev sahipliği yapan, binlerce yıllık hafızamızın,
kültürümüzün canlı bir tanığı olan Diyarbakır’ın tarihî Sur bölgesidir. Aksi
durumda, tarihî, kültürel eserlerimizin ve değerlerimizin korunması konusunda
da tekçi yaklaşımlara düşme riski, ülkemizin olduğu kadar insanlığın ortak
mirasının yok olmasına ve diğer taraftan, gelecek nesillere aktarabileceğimiz
tarihî ve kültürel değerlerden yoksun kalmamıza neden olacaktır.
Sayın
Başkan, değerli milletvekilleri; Sayın Bakanımız da buradadır, bu konuda da
kendilerinin hassasiyet göstereceğini biliyorum ve inanıyorum. Bir an önce bu
sorunu çözümleyerek vatandaşlarımızı rahatlatmak bu Parlamentomuzun da
görevidir.
Hepinizi
tekrar sevgiyle ve saygıyla selamlıyorum. (HDP sıralarından alkışlar) 
BAŞKAN
– Teşekkür ediyorum Sayın Dora.
Sayın
Bakana bu konuyla ilgili bir söz vereceğim.
Buyurun
Sayın Ağbal.
VI.- AÇIKLAMALAR (Devam)
23.- Maliye Bakanı Naci Ağbal’ın, Mardin
Milletvekili Erol Dora’nın (10/601) esas numaralı Meclis Araştırması
Önergesi’nin ön görüşmeleri sırasında HDP Grubu adına yaptığı konuşmasındaki
bazı ifadelerine ilişkin açıklaması
MALİYE
BAKANI NACİ AĞBAL (Bayburt) – Sayın Başkanım, Genel Kurulumuza, Sayın
Vekilimizin konuşmasında geçen Mardin’deki taşınmazlarla ilgili bilgi arz etmek
isterim.
Bilindiği
üzere, 2013 yılında büyükşehir belediyelerine ilişkin bir yasal değişiklik
yapıldığında kapatılan köy tüzel kişiliklerinin taşınmazlarının bu
taşınmazların durumuna göre ilgili kamu idarelerine mülkiyet devri yapılacağı
hüküm altına alınmıştı. Sadece Mardin’de değil, bütün illerimizde köy tüzel
kişiliklerine ait olup mahalleye dönüşen yerlerde taşınmazların durumuna göre
ya hazineye ya da bu taşınmazlar ilgili belediyeye devredildi. O açıdan
Mardin’de köy tüzel kişiliklerine ait olan taşınmazların ilk anda hazineye
devrine ilişkin işlem diğer bütün illerdeki işlemlerden bu açıdan herhangi bir
farklılık arz etmiyor. 
Diğer
taraftan, sayın vekilimizin konuşmasında bahis konusu ettiği yerler herhangi
bir şekilde bir vakfa ait, vakfın mülkiyetinde olan yerler değildir. Bugüne
kadar bu yerler mülkiyet olarak köy tüzel kişiliklerinin mülkiyetinde olan
yerlerdir. O açıdan bu konunun Lozan Anlaşması’yla veya mülkiyet hukuku
bakımından vakıflarla da bir ilgisi asla bulunmamaktadır. Burada, söz konusu
taşınmazlar üzerinde bulunan yapılarla ilgili olarak kamuoyunda gündeme gelen
taleplerin üzerine, buradaki bu taşınmazların bugüne kadar olduğu gibi bundan
sonra da aynı amaçla kullanımını sağlamak üzere, bu konuyla görevli ve yetkili
olan Vakıflar Genel Müdürlüğüne bu taşınmazların tasarruflarının bırakılmasının
doğru olacağı şeklinde bir değerlendirme yapıldı. Bu konuyla ilgili Bakanlar
olarak bizler gerekli yazışmaları vilayetlere yaptık ve bugün bu taşınmazlar
Vakıflar Genel Müdürlüğünün tasarrufuna geçti. O açıdan herhangi bir şekilde,
Vakıfların mülkiyetinde olan herhangi bir taşınmaza el konulması asla söz
konusu değildir. Köy tüzel kişiliklerinin mülkiyetinde olan bu taşınmazlar
bugüne kadar hep köy tüzel kişiliklerinin mülkiyetinde olmuştur. Aynı amaçlarla
tarihten bugüne kadar nasıl kullanıldıysa bundan sonra da o köylerdeki yaşayan
vatandaşlarımızın aynı taşınmazları aynı şekilde kullanmalarını sağlamak ve bu
konuda da devlet olarak bu taşınmazların bakımını ve idamesini sağlamak üzere
gerekli çalışmaları yapmak üzere de Vakıflar Genel Müdürlüğüne devredilmiştir.
Bu konuyu da takip ediyoruz. 
BAŞKAN
– Teşekkür ediyorum.
Sayın
Dora…
EROL
DORA (Mardin) – Sayın Başkan, cevap vermek istiyorum. Benim düşüncelerim…
BAŞKAN
– İsterseniz oturun size de mikrofonu açayım. 
Buyurun.

24.- Mardin Milletvekili Erol Dora’nın, Maliye
Bakanı Naci Ağbal’ın yaptığı açıklamasındaki bazı ifadelerine ilişkin
açıklaması
EROL
DORA (Mardin) – Teşekkürler Sayın Başkan. 
Şimdi
Sayın Bakanımı dinledim. Biraz önce Lozan Antlaşması’ndan bahsetmemizin nedeni:
Biliyorsunuz Lozan Antlaşması Türkiye’de yaşayan Müslüman olmayan yani
gayrimüslim halklarını uluslararası güvence altına alan uluslararası bir
antlaşmadır ve Türkiye’nin de kurucu antlaşmasıdır. Dolayısıyla bu mülklerin,
daha önce köyün tüzel kişiliğine kayıtlı olan kilise, manastır, mezarlıkların
ve onlara ait diğer gayrimenkullerin Süryanilere ait olduğu aşikârdır, Sayın
Bakanım da muhtemelen bu konunun yanlış olmadığını bilmektedir. Burada, tabii,
devletin görevi nedir, bizim devletten beklediğimiz? Dolayısıyla hem
uluslararası bir antlaşmada güvence altına alınmış olan bu temel hak ve
özgürlüklerin, başta mülkiyet hakkı olmak üzere, bunların Süryanilere ait
olmasıdır. Tabii ki burada Lozan Antlaşması’ndan bahsetmemin nedeni açık ve
nettir yani uluslararası bir antlaşmayla gayrimüslimlerin hakları güvence
altına alınmıştır. Aslında ben bundan normalinde bahsetmek istemem.
(Mikrofon
otomatik cihaz tarafından kapatıldı) 
BAŞKAN
– Teşekkür ediyoruz. 
EROL
DORA (Mardin) – Pardon, bitmedi efendim. 
MALİYE
BAKANI NACİ AĞBAL (Bayburt) - Bir kısa açıklama yapabilir miyim? 
BAŞKAN
– Bir tamamlasın o zaman Sayın Dora, sonra size vereceğim Sayın Bakanım. 
EROL
DORA (Mardin) – Burada bizim amacımız, Lozan’dan bahsetmemizin amacı… Ben
aslında bu tür uluslararası antlaşmalara önem vermek istemiyorum, bu tür
sorunları biz kendi bünyemiz içerisinde… Devlet ne için vardır? Devlet bir
mekanizmadır, vatandaşlarının sorunlarını çözmek için var olan bir kurumdur.
Dolayısıyla, devlet vatandaşına hizmet için vardır. Şimdi, Süryani toplumunun
-defakto olarak- böyle bir sorunu vardır ve bu da Mardin’in büyükşehir
olmasından kaynaklanan bir durumdur. Burada, bölgede vakıflarımız vardır ve
bunun kabul edilmemesi durumunda da bu anlamda yasal bir düzenleme yapılarak
vatandaşlarımızın bu hassasiyetlerinin ve mağduriyetlerinin giderilmesini bir
kez daha Sayın Bakandan ve ilgililerden talep ediyoruz. 
Teşekkür
ediyorum. 
BAŞKAN
– Teşekkür ediyorum. 
Buyurun
Sayın Bakanım. 
25.- Maliye Bakanı Naci Ağbal’ın, Mardin
Milletvekili Erol Dora’nın yaptığı açıklamasındaki bazı ifadelerine ilişkin
açıklaması
MALİYE
BAKANI NACİ AĞBAL (Bayburt) – Öncelikle şunu ifade edeyim: Süryani
vatandaşlarımız da dâhil olmak üzere Türkiye Cumhuriyeti’nin her bir
vatandaşının mülkiyet hakkı, yaşam hakkı ve Anayasa’dan gelen her türlü hakkı
devletimizin güvencesi altındadır. 
O
açıdan, sizin Lozan Anlaşması’nı referans vermenize gerek yok. Bin yıldır bu
topraklarda bütün milletlerin, bütün dinlerin koruyucusu oldu bu millet ve
bütün o gördüğünüz yapıları, o ibadet yapılan yerleri de bugüne kadar bu millet
taşıdı. Dolayısıyla burada devletin görevinden Lozan Anlaşması çerçevesinde
bahsetmenize gerek yok. O anlaşma olsun olmasın bütün ibadethanelerin, ibadet
yapılan her yerin güvencesi Türkiye Cumhuriyeti devletidir. Bu konuda da bir
hatırlatma yapmanıza gerek yok. Zaten bu konuyla ilgili bugüne kadar oradaki
bütün yapılar nasıl korunduysa bundan sonra da korunacak. Siz yeter ki bu
meselede sanki dışarıdan bir koruma güdüsü içerisinde bir yaklaşım
sergilemeyin. Bırakın o işi… 
(Mikrofon
otomatik cihaz tarafından kapatıldı)
MALİYE
BAKANI NACİ AĞBAL (Bayburt) - O size kalmadı, o sizin işiniz değil.
FİLİZ
KERESTECİOĞLU DEMİR (İstanbul) – Dışarıdan değil, gayet içeriden.
EROL
DORA (Mardin) – Sayın Bakan, ben Mardin Vekiliyim.
BAŞKAN
– Teşekkür ediyorum Sayın Bakan.
Sayın
milletvekilleri, konu açıklığa kavuşmuştur.
EROL
DORA (Mardin) – Sayın Bakanım, ben kendi görevimi yapıyorum.
FİLİZ
KERESTECİOĞLU DEMİR (İstanbul) – Kendisi Süryani milletvekili. Nasıl dışarıdan
yani?
EROL
DORA (Mardin) – Sayın Bakan, buyurun, sorunu çözün, ben sizden memnun olacağım.
Sorunu gündeme getirmek mi…
BAŞKAN
– Sayın Dora… Sayın Dora…
MALİYE
BAKANI NACİ AĞBAL (Bayburt) – Siz olmayan bir sorunu sorun varmış gibi
anlatıyorsunuz.
BAŞKAN
– Sayın Dora, konu açıklığa kavuşmuştur.
Teşekkür
ediyoruz.
FİLİZ
KERESTECİOĞLU DEMİR (İstanbul) – Kendinizi her şeyin sahibi olarak görüyorsunuz
yani.
MALİYE
BAKANI NACİ AĞBAL (Bayburt) – Bırakın Allah aşkına, Lozan Anlaşması size mi
kalmış?
X.- MECLİS ARAŞTIRMASI (Devam)
A) Ön Görüşmeler (Devam)
1.- AK PARTİ Grup Başkan Vekili Çanakkale
Milletvekili Bülent Turan, CHP Grup Başkan Vekili Manisa Milletvekili Özgür
Özel, HDP Grup Başkan Vekili İstanbul Milletvekili Filiz Kerestecioğlu Demir
ile MHP Grup Başkan Vekili Manisa Milletvekili Erkan Akçay’ın, yurt dışına
kaçırılan kültür varlıklarımızın belirlenerek iadelerinin sağlanması ve mevcut
kültür varlıklarımızın korunması için alınması gereken tedbirlerin belirlenmesi
maksadıyla bir Meclis araştırması açılmasına ilişkin önergesi (10/601) (Devam)
BAŞKAN
- Cumhuriyet Halk Partisi Grubu adına, Mersin Milletvekili Serdal Kuyucuoğlu.
Buyurun
Sayın Kuyucuoğlu. (CHP sıralarından alkışlar) 
CHP
GRUBU ADINA SERDAL KUYUCUOĞLU (Mersin) – Teşekkür ederim Sayın Başkan.
Öncelikle
şunu belirtmek isterim: Bu Mecliste adaletin sağlanmasını, çifte standart
olmadan hukuka uygun davranılmasını isterdik ancak uygulamalar pek de öyle
olmuyor maalesef.
Sayın
Başkan, değerli milletvekilleri; bugüne kadar ülkemizden kaçırılan ya da
belirli yollarla yurt dışına çıkarılan tarihî eserlerimizin tespiti ve yeniden
ülkemize kazandırılması amacıyla hazırlamış olduğumuz ve daha sonra ortak hâle
getirilen araştırma önergesi üzerinde Cumhuriyet Halk Partisi Grubu adına söz
almış bulunuyorum. Türkiye Büyük Millet Meclisinde çok az sayıda ortaklaşa verebildiğimiz
araştırma önergesi var. Bu araştırma önergesi de bunlardan biri, bu nedenle de
memnuniyetimi belirtmek isterim. 
Değerli
milletvekilleri, tarih bilinciniz yoksa yaşadığınız coğrafyanın zenginliğini ve
eserlerin değerini anlayamazsınız. Bu değerlerimize sahip çıkmak, var olanı
korumak ve bir şekilde yurt dışına çıkarılanları da yeniden ülkemize
kazandırmak, gelecek nesillerimize olan borcumuzdur. Bugüne kadar ülkemizden
kaçırılan eserleri yeniden elde etmek için girişimler olsa da yeteri kadar
başarılı olunamamıştır. Her ülkenin kültürel mirası kendi ulusal kimliğinin
belirlenmesinde önemli bir etkendir. Başka ülkelere ait kültür varlıklarını ele
geçiren ülkeler, bunları yasal yollarla elde ettiklerini savunmaktadırlar. Bu
nedenle, bu varlıkların o ülkelerce nasıl elde edildiklerinin kapsamlı bir
şekilde araştırılmasına ihtiyaç vardır. Kurulacak olan bir araştırma komisyonu
bu varlıklarımızın nasıl ve hangi yollarla yurt dışına çıkarıldıklarının tespit
edilmesi, ülkemize ve kültürümüze aidiyetinin kanıtlanması ve olası yeni
kaçakçılık olaylarının önlenmesi açısından önemlidir. Ayrıca, yasal olmayan
yollardan yurt dışına çıkarılan tarihî eserlerin iadesi için de güçlü bir
siyasi irade ortaya konulmuş olacaktır. 
Değerli
arkadaşlar, ülkemiz uzun yıllardan beri bu konuda başarılı bir sınav vermemiş
ve birçok değerli varlığımız yabancı ülkelerin ellerine geçmiştir. Araştırmalar
göstermektedir ki Türkiye, arkeolojik eserlere olan talebi karşılamada dünyada
önde gelen ülkelerden biridir ve her yıl birçok tarihî eserimiz yurt dışına
kaçırılmaktadır. Bu nedenle, daha sıkı ve caydırıcı önlemler alarak, var olanı
korumanın yanında bu değerlerimizi ülkemize yeniden kazandırmanın da yollarını
daha kararlı bir şekilde aramalıyız.
Eserlerimizin
en çok bulunduğu ülkeler Almanya, Avusturya, Danimarka, Fransa, Hollanda,
İngiltere, Yunanistan, Amerika Birleşik Devletleri ve Rusya gibi ülkelerdir.
Bizans’a başkentlik yapmış olan İstanbul’da olması gereken birçok eser dünyanın
çeşitli ülkelerinde “Bizans müzeleri ve galerileri” adı altında
sergilenmektedir.
Troya
eserleri 1873 yılında ülkemizden Almanya’ya kaçırılmış, İkinci Dünya
Savaşı’ndan sonra Mayıs 1945’te Ruslar Almanlardan savaş tazminatı olarak almış
ve Moskova’ya taşımıştır. Bu eserler Moskova’da Puşkin Müzesinde
sergilenmektedir. Almanya, kendisinin olmayan bu eserleri Rusya’dan geri
istemektedir. Bu eserlerin asıl sahibi Anadolu’dur, Türkiye Cumhuriyeti’dir.
Bizim eserlerimizle müzeler açıyorlar. Bergama Türkiye’dedir ama Bergama Müzesi
Berlin’dedir. 
Bir
diğer önemli konu da ülkemizde yapılan kazılardır. Yaptıkları kazılarda birçok
tarihî eseri Anadolu’dan ülkelerine götürmüş olan Almanlar, 1864 yılında
başlamış oldukları Bergama’yı hâlâ kazmaya devam ediyorlar. Almanlar, kazılar
için Sultan II. Abdülhamit’ten izin aldıklarını iddia etmektedir, oysa Sultan
böyle bir izin verse bile geçersizdir çünkü o dönemde Meclisin onayladığı
yasaya göre eserleri taşımak yasaktır. Ayrıca, böyle bir izin alınmışsa bu
belgenin ortaya çıkarılması gerekir.
Yine
aynı şekilde, Efes’te Avusturyalılar tarafından başlatılmış olan kazı yüz yirmi
yıldır devam etmekte, ülkemiz ile Avusturya arasında yaşanan bazı sorunlar
nedeniyle durdurulmuştur. 
Değerli
milletvekilleri, 1970 UNESCO Sözleşmesi 3’üncü maddede “...taraf Devletlerce
kabul edilmiş mevzuata aykırı olarak yapılan kültür varlıkları ithali, ihraç ve
mülkiyet nakli kanunsuzdur.” denilmektedir. Devletler, bu sözleşme bağlamında
çalınmış veya yasa dışı yollardan ithal edilmiş kültürel varlıkların iadesi
için sabit bir uygulamayı benimsemekte ve iade iddialarının doğrudan ulusal
mahkemelerde incelenmesine izin vermektedir. UNIDROIT Sözleşmesi de her türlü
çalınmış tüm kültürel varlıkların ülkelerine iade edilmelerini şart
koşmaktadır. Ülkemizin de katılarak katkı sunduğu toplantılar sonucunda zaman
aşımı ve benzeri bazı maddeler nedeniyle çekincelerimizi belirttiğimiz ve imza
koymadığımız sözleşme, yine de ülkemiz lehine kullanılabilir diye düşünüyorum.
Değerli
arkadaşlar, tarihî eserlerimiz konusunda elimizde kapsamlı bir envanter olmasa
da bazı araştırmacılarımızın bu konuda ciddi çalışmaları vardır. Örneğin
“Anadolu’nun Gözyaşları” kitabının yazarı, arkadaşım ve meslektaşım Sayın Yaşar
Yılmaz, Batı müzelerinde bulunan eserlerimizi kendi çabalarıyla ortaya
çıkarmış, büyük ve önemli bir çalışmaya imza atmıştır. Buradan adını
sayamadığım ve bu konuda katkı sunan herkese teşekkürlerimi iletiyorum.
Umuyorum ki komisyon kurulup çalışmalarına başladığında çok daha fazla bilgi ve
belge tarafımıza ulaşacaktır. Bu konuda bilim insanlarımızdan, derneklerden,
arkeologlarımızdan ve gönüllü olarak bu konuda araştırmalar yapmış, birçok
bilgi ve belgeye ulaşmış kişilerden destek almak yerinde olacaktır. 
Değerli
milletvekilleri, Karun Hazineleri ve Elmalı Sikkeleri kaçakçılığın önlenmesinde
ve tarihî eserlerimizin ülkemize kazandırılmasında çok önemli örneklerdir. Bu
davaların kazanılması maliyet açısından yüksek olsa da gerek uluslararası
alanda gerek ülkemizde caydırıcılığa neden olduğu gibi, bu gibi taleplerin de
önüne geçilmesinde önemli katkılar sağlamıştır. Elbette tarihî eserlerimizi geri
almanın yanında, onları korumak ve insanlığa sunmak önemlidir. Ülkemizdeki
“Eserlerin Türkiye’de kıymeti bilinmiyor, Batı’da daha iyi korunuyor.”
algısının da kırılması çok önemlidir. Kazılar ve müzeler için daha fazla ödenek
ayrılmalıdır. Kurulacak olan komisyonun bu konu üzerinde de hassasiyetle
durması gerekir. 
Değerli
arkadaşlar, burada bir diğer önemli husus da yurt içindeki kaçakçılığın
önlenmesidir. Kaçakçılığı sadece polisiye bir olay olarak görmek yerine,
yeterli finansmanı sağlanmış, uzmanlaşmış kişilerden oluşan bağımsız birimlerin
oluşturulması yerinde olacaktır. 
Kültür
ve Tabiat Varlıklarını Koruma Kanunu’muz yeniden gözden geçirilmeli,
kaçakçılığa ilişkin cezalar artırılırken vatandaşların kendi mülklerinde
buldukları eserleri müzelere teslim etmelerini sağlayacak gerek ikramiye
gerekse daha başka özendirici düzenlemelere gidilmelidir. 
Kısacası,
artık kurban ülke statüsünden ülkemizi çıkarmak gerekmektedir. Tarih ırk
temelli değil, coğrafya temellidir. Anadolu coğrafyasında yaşamış olan tüm
medeniyet, millet ve devletlerin, eserlerine bir tarih bilinciyle sahip
çıkmalıyız. 
Sözlerime
son verirken Anadolu’nun gözyaşlarını dindirmek ve yurt dışındaki eserlerimizi
doğdukları vatanlarına yani Anadolu’ya yeniden getirme iradesini göstermek ve bunların
envanterini çıkararak ilgili ülkelerden talep edebilmek amacıyla kurulacak olan
komisyonun çok önemli katkıları olacağına inanıyor, hepinizi saygıyla
selamlıyorum. (CHP ve AK PARTİ sıralarından alkışlar) 
BAŞKAN
– Teşekkür ediyorum Sayın Kuyucuoğlu. 
Şimdi,
gruplar adına son söz Adalet ve Kalkınma Partisi Grubu adına Sakarya
Milletvekili Mustafa İsen’e aittir. 
Buyurun
Sayın İsen. (AK PARTİ sıralarından alkışlar)
AK
PARTİ GRUBU ADINA MUSTAFA İSEN (Sakarya) - Sayın Başkan, değerli
milletvekilleri; ben de hepinizi saygıyla selamlıyorum. 
Ülkemiz
uzun bir süreden beri güvenlik, ekonomi, gündelik siyaset gibi sıcak konularla
meşgul. Bugün “Türkiye'nin derin siyaseti” diye tanımlayabileceğimiz bu
kültürel birikimi bir başka boyutuyla da ele almak durumunda olmayı ben bir
mutluluk olarak değerlendiriyorum ve inşallah, bundan sonra da kültür ve
kültürel potansiyel yüce Meclisin gündeminde daha çok yer işgal eder beklentisi
içindeyim. 
Türkiye,
Doğu ile Batı’nın âdeta iç içe geçtiği bir kültür coğrafyasında yer almaktadır.
Üzerinde yaşadığımız toprakların tarihi insanlığın uygarlık tarihiyle özdeştir.
Dünyada ilk devletler burada tarih sahnesine çıktı, ilk kentler burada kuruldu,
ilk kanunlar burada yazıldı; ilk savaşlara, ilk düzenli ordulara ve ilk barış anlaşmalarına
yine bu topraklar tanıklık etti. Bu topraklarda Hitit, Frig, Urartu, Lidya,
Asur, Roma, Bizans, Selçuklu, beylikler, Osmanlı ve Cumhuriyet Dönemi gibi
farklı uygarlıkların izleri var. 
Ülkemizde
İstanbul hariç tescil kaydı yapılan taşınmaz kültür varlığı sayısı 50 bine
yakındır. Sit alanı olarak belirlenen ve koruma altına alınan alanların sayısı
ise 8 bine yaklaşmaktadır. 12 bin yıllık bir tarih yelpazesinin her aşamasından
izler bir diğeriyle kaynaşarak, birbirinin içinde eriyerek günümüze kadar
ulaşmıştır. Bu kültür varlıkları tüm insanlığın ortak mirası olduğu gibi,
toplumların millî kimlik ve değerlerinin belirlenmesinde önemli bir
etkendirler. Böylesine önemli ve cazip bir birikimden söz ediyorsak elbette ona
göz diken bir olgu da gündemde olacaktır. Kültür varlıklarının yasa dışı
transferi Antik Çağlardan beri süregelen bir vakıadır. Bu durum Batılı güçlerin
19’uncu yüzyılda ve 20’nci yüzyılın başlarında ortaya çıkan kültürel
emperyalizmi ve sömürgeciliğinin bir sonucu olarak had safhaya ulaşmış, ülkemiz
kökenli birçok kültür varlığı ait olduğu topraklardan koparılmıştır.
Türkiye,
varlıklarının korunması konusunda dünyadaki en eski hafızaya sahip ülkelerden
biridir. Osmanlı Devleti Dönemi’nde yürürlüğe giren 1869 tarihli Asar-ı Atika
Nizamnamesi’yle kültür varlıkları devlet malı niteliğine sahip olurken 1884’te
yürürlüğe giren benzer bir yasa da kültür varlıklarının ihracını yasaklamıştır.
1906 tarihinde yürürlüğe giren bir başka Asar-ı Atika Nizamnamesi cumhuriyetin
ilanından sonra yürürlükte kalmış, 1973 yılında Türkiye Büyük Millet Meclisinde
kabul edilen 1710 sayılı Eski Eserler Kanunu’yla yasalaşmıştır. 
Dünyanın
eski ve büyük müzelerinde Türkiye kökenli kültür varlıkları ve hatta anıtsal
yapılar bulunmaktadır. İşte, Efes biraz önce örnek olarak verildi, Bergama
örnek olarak verildi. Bunların bir kısmı, Osmanlı Devleti’nin son dönemlerinde
sağlanan imtiyaz veya izinler doğrultusunda gerçekleştirilen kazılar
neticesinde ülke dışına çıkarılmışlarsa da gerek 19’uncu yüzyılda gerekse
sonrasında gerçekleşen yasa dışı faaliyetler neticesinde ülkemizden koparılan
çok sayıda kültür varlığı vardır. 
Anadolu’daki
kültürel miras alanlarının tahribatı hiçbir zaman tamamen engellenememiştir.
Hemen her dönemde kültür varlığı ticareti ve toplayıcılığı yapanların
yönlendirmesiyle gerçekleşen kaçak kazıların, İkinci Dünya Savaşı sonrasında
dünyada meydana gelen ekonomik gelişmelerin de bir sonucu olarak çoğaldığı
söylenebilir. Bugün dahi, ülkemizde arz-talep dinamiğinin bir sonucu olarak
kültürel miras alanları yasa dışı kazılarla tahrip edilmektedir. Bu kazılar
sonucunda yurt dışına çıkarılan kültür varlıklarının ülkemize iadesi, yasa dışı
kazıların ve yasa dışı ihracın belgelenememesi nedeniyle çok güçtür ancak
imkânsız değildir. 
Son
yıllarda Kültür ve Turizm Bakanlığı koordinasyonuyla, kültür varlıklarının yasa
dışı transferinin önlenmesine yönelik faaliyetler ve yurt dışındaki ülkemiz
kökenli kültür varlıklarının iadesinde sağlanan başarılı sonuçlar memnuniyet
vericidir, ben de eski Bakanımız Nabi Bey’e bu katkıları için teşekkür
ediyorum.
Türkiye,
kültür varlıklarının iadesi konusunda yürüttüğü çalışma ve politikalar
konusunda, bugün dünyadaki önemli aktörlerden biri hâline gelmiştir. En son,
nisan başında, New York Times’a verilen tam sayfa bir ilanla çok önemli bir
kültürel objenin satışı engellenmiştir. 
Türkiye'nin
aralarında bulunduğu köken ülkelerin baskıları, uluslararası kuruluşlar ile
evrensel kamuoyunun uzun yıllardır sürdürdüğü tepkilerin bir sonucu olarak
“pazar ülkeleri” olarak adlandırılan belli başlı ülkeler, 1970 tarihli UNESCO
Kültür Varlıklarının Yasadışı İthal, İhraç ve Mülkiyet Transferinin Önlenmesi
ve Yasaklanması İçin Alınacak Tedbirlerle İlgili Sözleşmesi ve ilgili diğer
hukuki araçlar doğrultusunda, ulusal mevzuatlarında değişikliğe gitme
mecburiyetinde hissetmişlerdir kendilerini. Bu durum, köken ülkelerin en önemli
sorun olarak gördüğü arz-talep dengesini kırmak, en azından azaltmak açısından
önemli bir adımdır. Bu iş birliğinin ve dayanışmanın tüm ülkeler ve kültürel
mirası tahribata uğrayan toplumlar nezdinde devam ettirilmesi, dünya belleğinin
korunması ve gelecek nesillere aktarılması açısından da büyük önem arz
etmektedir. Kültür varlıklarının yasa dışı transferinin önlenmesine ilişkin
olarak tüm dünyada başvurulan başlıca hukuki araç 1970 tarihli UNESCO
Sözleşmesi’dir. Ülkemiz de bu sözleşmeye 1981 yılında taraf olmuştur. 
Kültür
varlıklarının kaynak ülkelere iadesini öngören sözleşmenin yaptırım gücü
olmamakla birlikte, sözü edilen sözleşme pazar ülkelerde ihracı yasak kültür varlıkları
için ithalat kısıtlaması getirilmesi, kültür sanat sektörünün farkındalığının
artırılması, kültür varlığı kaçakçılığının önlenmesi için uluslararası
örgütlerin koordine edilmesi açısından ayrıca önem arz eder. UNESCO
Sözleşmesi’nin 3’üncü maddesinde “Taraf devletlerce kabul edilmiş mevzuata
aykırı olarak yapılan kültür varlıkları ithali, ihracı, mülkiyet nakli
kanunsuzdur.” hükmü bulunmakta, 8’inci maddesi ise akit devletleri,
yasaklamaların ihlali nedeniyle sorumlu tutulan kişilere cezai ya da idari
nitelikli yaptırımlar uygulama taahhüdü altına sokmaktadır. 
Bununla
birlikte, hukukun doğası gereği 1970 UNESCO Sözleşmesi’nin uygulanmasında da
geriye yürütülmezlik ilkesi gündeme geldiğinden 1970 tarihinden önce yasa dışı
olarak ülkemizden çıkarılan kültür varlıklarıyla ilgili olarak sözleşmenin
bağlayıcılığı ortadan kalkmaktadır. 
Buna
ek olarak, kültür varlıklarının kaçak kazılar ve yasa dışı yollarla ülkemizden
çıkarılmaları nedeniyle kültür varlıklarına karşı işlenen suçların
delillendirilmesi ve kanıtlanmasında büyük güçlükler yaşanmaktadır. Bu nedenle,
kültür varlıklarının iadesi süresince zaman zaman hukuki yollara başvurulmakla
birlikte, daha çok karşılıklı müzakereler yürütülerek sonuç alınmaya
çalışılmaktadır. Bakanlık bu konuda da gerekli girişimlerde bulunmaktadır. Bu
noktada özellikle pazar ülkelerde müzelerin kamu kuruluşu niteliğinde olmayışı,
kültür varlıklarının satışının şahsi ya da tüzel kişilik mülkiyeti mevzuatı
kapsamında olması nedeniyle muhataplık sorunları yaşanmaktadır. 
Ülkemiz
yürütme organlarının ülkemiz kökenli kültür varlıklarını iade çalışmalarında
ihtiyaç duyduğu millî irade desteğinin sağlanması, müzakere edilen ülkelerde
kamuoyu oluşturulması ve farkındalığın artırılması açısından önemlidir. 
Ülkemiz
kökenli eser iadesine son ve en iyi örneklerden biri İsviçre’den iadesine karar
verilen Herakles Lahdi’dir. Söz konusu lahit Perge kökenli olup 1960’lı
yıllarda kaçak kazılar sonucunda yurt dışına çıkarıldığına ilişkin kuvvetli
delillere ulaşılmış ve İsviçre’de açılan dava Türkiye'nin lehine sonuçlanmış,
karşı tarafın da davadan çekilmesi sonucunda lahdin ülkemize iadesine karar
verilmiştir. Eylül ayı içinde Antalya’daki müzeye gelecektir. Biraz önce
bahsettiğim bu Kilia idolü de yapılan görüşmeler çerçevesi içinde müzayededen
geri çektirilmiştir. 
Bütün
bu nedenlerle Anadolu’nun önemli zenginlikleri olan kültür varlıklarının
korunması, Anadolu’dan koparılan kültür varlıklarının ait olduğu ülkeye
iadesini teminen Meclis iradesinin gösterilmesi hem ilgili birimleri cesaretlendirecek
hem de kamuoyu önünde önemli bir farkındalık yaratacaktır. Bu amaçla AK PARTİ
olarak bu Meclis araştırmasını gerekli ve önemli görüyoruz, kurulmasının
ülkemize katkı sağlayacağı kanaatindeyiz. 
Hepinizi
saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ediyorum Sayın İsen. 
Meclis
araştırması önergeleri üzerindeki görüşmeler tamamlanmıştır. 
Şimdi
Meclis araştırması açılıp açılmaması hususunu oylarınıza sunacağım.
Meclis
araştırması açılmasını kabul edenler… Kabul etmeyenler… Oy birliğiyle kabul
edilmiştir. 
Meclis
araştırmasını yapacak komisyonun 12 üyeden oluşmasını oylarınıza sunuyorum:
Kabul edenler… Kabul etmeyenler… Kabul edilmiştir. 
Komisyonun
çalışma süresinin başkan, başkan vekili, sözcü ve kâtip üyenin seçimi tarihinden
itibaren üç ay olmasını oylarınıza sunuyorum: Kabul edenler… Kabul etmeyenler…
Kabul edilmiştir. 
Komisyonun
gerektiğinde Ankara dışında da çalışabilme hususunu oylarınıza sunuyorum: Kabul
edenler… Kabul etmeyenler… Kabul edilmiştir.
Birleşime
on dakika ara veriyorum. 
Kapanma Saati: 17.23
DÖRDÜNCÜ OTURUM
Açılma Saati: 17.45
BAŞKAN: Başkan Vekili Ahmet AYDIN
KÂTİP ÜYELER: Mustafa AÇIKGÖZ (Nevşehir), Ali Haydar HAKVERDİ (Ankara)
-------0-------
BAŞKAN
– Türkiye Büyük Millet Meclisinin 120’nci Birleşiminin Dördüncü Oturumunu
açıyorum. 
Gündemin
“Kanun Tasarı ve Teklifleri ile Komisyonlardan Gelen Diğer İşler” kısmına
geçiyoruz.
1’inci
sırada yer alan, Adalet ve Kalkınma Partisi Grup Başkanvekili Kayseri
Milletvekili Mustafa Elitaş ve Milliyetçi Hareket Partisi Grup Başkanvekili
Manisa Milletvekili Erkan Akçay ile 2 Milletvekilinin Türkiye Büyük Millet
Meclisi İçtüzüğü’nde Değişiklik Yapılmasına Dair İçtüzük Teklifi ve Anayasa
Komisyonu Raporu’nun görüşmelerine kaldığımız yerden devam ediyoruz.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
B) Kanun Tasarı ve Teklifleri
1.- Adalet ve Kalkınma Partisi Grup
Başkanvekili Kayseri Milletvekili Mustafa Elitaş ve Milliyetçi Hareket Partisi
Grup Başkanvekili Manisa Milletvekili Erkan Akçay ile 2 Milletvekilinin Türkiye
Büyük Millet Meclisi İçtüzüğü’nde Değişiklik Yapılmasına Dair İçtüzük Teklifi
(2/1783) ve Anayasa Komisyonu Raporu (S. Sayısı: 492) (x)
BAŞKAN
– Komisyon ve Meclis Başkanlığı Temsilcisi? Yerinde. 
Geçen
birleşimde İç Tüzük’ün 91’inci maddesine göre temel kanun olarak görüşülen 492
sıra sayılı İç Tüzük Değişikliği Teklifi’nin ikinci bölümünde yer alan 14’üncü
maddesi kabul edilmişti.
Şimdi
15’inci maddenin önerge işlemini yapacağız.
15’inci
madde üzerinde iki adet önerge vardır, okutup işleme alacağım.
Türkiye Büyük Millet Meclisi Başkanlığına
Görüşülmekte
olan 492 sıra sayılı Adalet ve Kalkınma Partisi Grup Başkanvekili Kayseri
Milletvekili Mustafa Elitaş ve Milliyetçi Hareket Partisi Grup Başkanvekili
Manisa Milletvekili Erkan Akçay ile 2 Milletvekilinin Türkiye Büyük Millet
Meclisi İçtüzüğü'nde Değişiklik Yapılmasına Dair İçtüzük Teklifi’nin 15’inci
maddesiyle eklenen (3) numaralı bendi teklif metninden çıkarılmıştır.

Muharrem
Erkek Murat Emir Nurhayat Altaca Kayışoğlu
Çanakkale
 Ankara Bursa
Akın
Üstündağ Veli Ağbaba Özgür
Özel
Muğla  Malatya  Manisa
Uğur
Bayraktutan
Artvin
Türkiye Büyük Millet Meclisi Başkanlığına
Görüşülmekte
olan 492 sıra sayılı Türkiye Büyük Millet Meclisi İçtüzüğü’nde Değişiklik
Yapılmasına Dair İç Tüzük Teklifi’nin 15’inci maddesinin teklif metninden
çıkarılmasını arz ve teklif ederiz.
 Mahmut Toğrul Sibel Yiğitalp Meral
Danış Beştaş
 Gaziantep Diyarbakır Adana
 Mithat Sancar Lezgin
Botan
 Mardin Van
BAŞKAN
– Komisyon son okunan önergeye katılıyor mu?
ANAYASA
KOMİSYONU SÖZCÜSÜ ADEM YEŞİLDAL (Hatay) – Katılamıyoruz Sayın Başkan.
BAŞKAN
– Meclis Başkanlığı Temsilcisi?
TBMM
BAŞKAN VEKİLİ AYŞE NUR BAHÇEKAPILI (İstanbul) – Katılamıyoruz Sayın Başkan. 
BAŞKAN
– Önerge üzerinde söz isteyen Mardin Milletvekili Mithat Sancar.
Buyurun
Sayın Sancar. 
MİTHAT
SANCAR (Mardin) – Teşekkürler Sayın Başkan.
Değerli
milletvekilleri, biraz önce oylamadaki tablo ile şu anki tabloyu vicdanlara
havale etmekten başka yapacak bir şey yok galiba. 2 milletvekilinin
vekillikleri, devamsızlık yüzünden ya da bu bahaneyle düşürüldü. İktidar
partisi sıralarında demin 300’e yakın milletvekili oy kullanırken, şimdi
bakıyoruz, en fazla 30-35 milletvekili var ve devamı, vekilliği düşürmenin bir
gerekçesi yapan oylamada o milletvekilleri “evet” oyu kullandılar. Bilemiyorum
artık ne denir, gerçekten bir etkisi oluyor mu sözlerin, bir hicap duygusu
oluşuyor mu? Bütün bunları yine de biz hem tarihe hem de bugünün vicdanına
havale etmek zorundayız. 
15’inci
maddenin ne getirdiğini hep sorduk, cevap alamadık, tekrar açalım. İç Tüzük’te
15’inci maddede “ortak geçmişe ve tarihe hakaret etmek” gibi bir ifade
kullanılıyor. Bir de -ezberleyemedim- bir başka formül var, 1982 Anayasası’ndan
da geri; efendim, Anayasa’nın ilk 4 maddesinde belirlenen idari yapıya aykırı
tanımlamalar. Bunun ne olduğunu herkes biliyor, ne amaçla getirildiğini
biliyor. Fakat -bu ikisi- bu esnek, muğlak kavramların ne amaçla
kullanılacağını kimse garanti edemez. Ne amaçla geldiğini biliyoruz dedim, siz
de biliyorsunuz. Birincisi, “Ermeni soykırımı” sözünü burada kullandırmamak
yani tarihe ilişkin belli bir yorumu dayatmak. Bunun adı literatürde
“faşizm”dir; bir dil dayatmak, bir yorum dayatmak, tarihe tek açıdan bakmayı
dayatmak. Sordum, defalarca sordum: Türkiye tarihinin hangi kısmına hep
birlikte aynı yorumu yapıyoruz? Farklı tarih yorumları var; bu, son derece
normal. Mesela, hep sordum: İstiklal mahkemeleri nasıl değerlendiriliyor
AKP’liler tarafından İslami gelenekte? Mesela, İskilipli Atıf Hoca’yla ilgili
yargılamayı cinayet saydığınızda, onun idamını katil saydığınızda bu madde
kapsamına girecek mi diye sorduk. “Yok, efendim, kem küm…” falan diyorlar. Yok
öyle şey. Açık söyleyin, açık olun, mert olun, getirin, bu kelimeleri açıkça
yasaklayın. Mesela “kürdistan” kelimesini yasaklayın arkadaşlar, sadece
Mecliste yasaklamak olmaz, dışarda bir milletvekili “kürdistan” sözünü, “Kürt
illeri” sözünü kullandığında serbest, Parlamentoda yasak, bunun da adı
faşizmdir.
Şimdi,
ben Mardinliyim Nusaybin’de doğdum, Kürt değilim, Arap’ım. Mardin’de pek çok
Arap var ama doğduğum şehrin bulunduğu coğrafyaya “kürdistan” demeyi istiyorum
ve tercih ediyorum. Bu niye rahatsız etsin sizi? Ben Türkiyeliyim Türkiye’de bu
coğrafyanın adı kürdistandır, coğrafyamı adıyla anmak istiyorum. Şimdi, herhâlde
bu son anmalardır, yarın öbür gün bunu söylediğimde muhtemelen disiplin cezası
olarak geçici çıkarma, üstüne para cezası gelecek. Soruyorum buradaki Kürt
arkadaşlara, AKP’li Kürt arkadaşlara: Kendi aranızda “kürdistan” sözünü
kullanıyorsunuz, seçim çalışmalarında “kürdistan” sözünü kullanıyorsunuz. Peki,
burada başkaları kullandığında ceza yediğinde vicdanınız el verecek mi buna,
nasıl açıklayacaksınız bunu tarihe? Bu dayatmalar, kelime dayatması, Anayasa’ya
aykırılığı bırakıyorum, bizatihi kendisi faşist bir zihniyetin yansımasıdır. 
Şimdi,
bir örnek, daha sonra tekrar konuşacağım, “The Damned” diye bir film var, Visconti büyük
bir yönetmendir. Orada bir sahne, küçücük bir sahne. Nazi yönetiminin
kuruluşunun daha başları. Konuşuyorlar aralarında 2 kişi, Nazilerle çalışan
önemli 2 kişi, çelik endüstrisine bir Nazi’yi yönetici yapacaklar, diğeri
soruyor ki: “Ya, bu mümkün mü?” Aynen şu cevabı veriyor diğeri: “Artık
Almanya’da her şey mümkündür. Eski kurallar kalktı, kişisel ahlak öldü, her
şeyin serbest olduğu yeni bir toplum, yeni bir ilke var. Duymadın mı bunu,
Führer söyledi.” diyor. Şimdi, bu hâle mi geldik? Şimdi, hiçbir eski kural
geçerli değil, kişisel ahlak öldü, ne istersek, işimize ne gelirse onu
yapacağız mı diyorsunuz? Diyorsanız açık yapın, mertçe yapın, herkes kendi
konumunu ona göre belirlesin. 
Saygılarımla
efendim.
IV.- YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Yoklama istiyoruz. 
BAŞKAN
– Önergeyi oylarınıza sunmadan önce yoklama talebini karşılayacağım. 
Sayın
Özel, Sayın Erkek, Sayın Yedekci, Sayın Kayan, Sayın Akın, Sayın Basmacı, Sayın
Üstündağ, Sayın Çamak, Sayın Engin, Sayın Arslan, Sayın Gürer, Sayın Kök, Sayın
Yalım, Sayın Akkaya, Sayın Durmaz, Sayın Özdemir, Sayın Akaydın, Sayın Böke,
Sayın Kesici, Sayın Bozkurt.
Yoklama
için üç dakika süre veriyorum ve yoklama işlemini başlatıyorum.
(Elektronik
cihazla yoklama yapıldı) 
BAŞKAN
– Toplantı yeter sayısı vardır.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
B) Kanun Tasarı ve Teklifleri (Devam)
1.- Adalet ve Kalkınma Partisi Grup
Başkanvekili Kayseri Milletvekili Mustafa Elitaş ve Milliyetçi Hareket Partisi
Grup Başkanvekili Manisa Milletvekili Erkan Akçay ile 2 Milletvekilinin Türkiye
Büyük Millet Meclisi İçtüzüğü’nde Değişiklik Yapılmasına Dair İçtüzük Teklifi
(2/1783) ve Anayasa Komisyonu Raporu (S. Sayısı: 492) (Devam)
BAŞKAN
– Mithat Sancar ve arkadaşlarının önergesini oylarınıza sunuyorum: Kabul
edenler… Kabul etmeyenler… Önerge kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 492 sıra sayılı Adalet ve Kalkınma Partisi Grup Başkanvekili Kayseri
Milletvekili Mustafa Elitaş ve Milliyetçi Hareket Partisi Grup Başkanvekili
Manisa Milletvekili Erkan Akçay ile 2 Milletvekilinin Türkiye Büyük Millet
Meclisi İçtüzüğü'nde Değişiklik Yapılmasına Dair İçtüzük Teklifi’nin 15’inci
maddesiyle eklenen (3) numaralı bendi teklif metninden çıkarılmıştır.
Akın
Üstündağ (Muğla) ve arkadaşları
BAŞKAN
– Komisyon önergeye katılıyor mu? 
ANAYASA
KOMİSYONU BAŞKANI MUSTAFA ŞENTOP (İstanbul) – Katılmıyoruz Sayın Başkanım. 
BAŞKAN
– Başkanlık Temsilcisi?
TBMM
BAŞKAN VEKİLİ AYŞE NUR BAHÇEKAPILI (İstanbul) – Katılmıyoruz Sayın Başkan.
BAŞKAN
– Önerge üzerinde söz isteyen Muğla Milletvekili Akın Üstündağ.
Buyurun
Sayın Üstündağ. (CHP sıralarından alkışlar)
AKIN
ÜSTÜNDAĞ (Muğla) – Sayın Başkan, değerli milletvekilleri; hepinizi, öncelikle,
saygıyla selamlıyorum. 
Ben,
öncelikle, bu teklifi getirenleri kutluyorum; şimdiye kadar hiç kimse, hiçbir
parti grubu bu kadar antidemokratik bir İç Tüzük Teklifi getirmeyi akıllarına
getirmemiş. Bence müthiş bir iş çıkardılar, tam anlamıyla, şapkadan tavşan
çıkarmışlar. Özellikle, muhalefetin sesini kısma anlamında getirilen
değişiklikler hem çelişkilerle hem de yanlışlıklarla dolu. 
Değerli
arkadaşlar, hep deniyor ya “İç tüzük sessiz bir anayasadır.” İşte, bu
görüşmekte olduğumuz İç Tüzük değişikliği aynı zamanda da sessiz bir Anayasa’yı
ve aynı zamanda da sessiz bir Meclisi oluşturmak için kullanılıyor. 
Değerli
arkadaşlar, bu İç Tüzük Teklifi çelişkilerle ve yanlışlıklarla doludur. İç
Tüzük’e öyle hükümler getirilmiş ki gerçekten akıllara zarar. 
Bu
İç Tüzük temel yasayla getiriliyor. Yani maddeleri tartışamıyoruz, sadece
değişiklik önergelerini görüşüyoruz ve değişiklik önergelerinde sadece beş
dakikada ne anlatılabilirse anlatmamız isteniyor. İç Tüzük değişikliğinde dahi
İç Tüzük’ü ihlal ediyorsunuz, Anayasa’ya aykırı olması umurunuzda bile değil. 
Bu
teklifin özelliklerinden biri de talimatla önümüze getirilmiş olması. Aslında,
İç Tüzük değişiklikleri tasarı olarak getirilemiyor, milletvekillerinin
teklifiyle önümüze getirilebiliyor. Tarih 13 Haziran 2017, AK PARTİ grup
toplantısında konuşan Cumhurbaşkanı Recep Tayyip Erdoğan Hükûmete çağrıda
bulunarak diyor ki: “Ben burada da yine Sayın Başbakana ve diğer
arkadaşlarımıza özellikle söylüyorum, İç Tüzük’le ilgili girişimlerimizi
sürdürmekte fayda var, ana muhalefet katılmamış, onda da hayır var,
katılmasın.” ve ekliyor “İç Tüzük çıkana kadar tatil olmamalı.” diyor.
Cumhurbaşkanı, Hükûmete emir veriyor, Hükûmet harekete geçerek… AKP Genel
Başkanı olan Cumhurbaşkanı talimat veriyor, bu arada talimatı bir şekilde alan
AKP grup başkan vekilleri harekete geçerek zaten her daim hazır olan MHP’yle
görüşmelere başlıyor. Yürütmenin tasarı olarak getirmesi yasak olan İç Tüzük
değişikliği Hükûmet ve Cumhurbaşkanı talimatıyla gündeme getiriliyor.
Değerli
arkadaşlarım, Mecliste, Meclis tatildeyken gelen bir konuyu komisyonda
görüştürme gibi bir icadı da ortaya koydunuz. Gelen kâğıtlar listesinde dahi
yayımlanadan maalesef, İç Tüzük gündeme getiriliyor. Bu arada, biraz önce
söylediğim gibi, ne zaman tatil yapacağınıza dahi Cumhurbaşkanı karar veriyor.
Değerli
arkadaşlar, pankart ve döviz açmak yasak. Meclise pankart ve benzeri
materyaller getirilirse kınama cezası getiriliyor. Ben burada bunu anlayamadım.
Pankart açmayınca yasalar daha mı hızlı çıkıyor, kürsüye döviz konulursa süre
kesiliyor mu? Bu, gerçekten anlaşılmaz bir şey. Burada hızlı yasama bir amacı
olmadığını, aynı zamanda da bunu görmüş oluyoruz.
Değerli
arkadaşlar, Mustafa Şentop, Anayasa Komisyonu Başkanımız “meclis” kelimesinin
köken itibarıyla Arapça olarak “konuşulan” değil, “oturulan yer” anlamında
olduğunu söylemişti, ben de şunu söylemiştim Anayasa Komisyonunda: Sayın
Başkan, siz şunu mu demek istiyorsunuz: Mecliste konuşmayıp oturacak mıyız?
diye söylemiştim. Aslında, “parlamenter” kelimesi, Fransızcada köken itibarıyla
“parler” anlamında, “konuşmak” anlamında ama Arapçada “oturmak” anlamında,
demek ki siz Arapçasını tercih ediyorsunuz yani bizlerin konuşmayıp oturmamızı
tercih ediyorsunuz. Bu anlama geliyor değerli arkadaşlarım.
Değerli
arkadaşlar, burada sadece konuşma değil, oturma dahi söz konusu değil. Niye?
Çünkü bu İç Tüzük geçtiği zaman burada oturmak dahi zorunlu anlama gelmiyor.
(Mikrofon
otomatik cihaz tarafından kapatıldı) 
AKIN
ÜSTÜNDAĞ (Devamla) - Maalesef yoklamalar da ortadan kalktığı için burada oturan
milletvekilleri -konuşan değil- bile bulmak mümkün olmayacak diyorum.
Hepinizi
saygıyla selamlıyorum. (CHP sıralarından alkışlar)
ANAYASA
KOMİSYONU BAŞKANI MUSTAFA ŞENTOP (İstanbul) –Sayın Başkan…
MUHARREM
ERKEK (Çanakkale) – Yoklama talebimiz var.
BAŞKAN
– Arkadaşlar, tamam, oturabilirsiniz.
Buyurun
Sayın Şentop, evet, size bir dakika süre veriyorum yerinizden.
Buyurun.
VI.- AÇIKLAMALAR (Devam)
26.- Anayasa Komisyonu Başkanı Mustafa
Şentop’un, Muğla Milletvekili Akın Üstündağ’ın 492 sıra sayılı İç Tüzük
Değişiklik Teklifi’nin 15’inci maddesiyle ilgili önerge üzerinde yaptığı
konuşmasındaki bazı ifadelerine ilişkin açıklaması
ANAYASA
KOMİSYONU BAŞKANI MUSTAFA ŞENTOP (İstanbul) – Sayın Üstündağ, Meclise ismini
ben vermedim, buraya Meclis ismini ben vermedim, verenler vermiş.
AKIN
ÜSTÜNDAĞ (Muğla) – Ne söylediğimi siz anladınız. 
BAŞKAN
– Teşekkür ediyorum, çok veciz oldu.
Şimdi,
kalkabilirsiniz Sayın Erkek, buyurun…
TÜRABİ
KAYAN (Kırklareli) – Biz manayı konuşuyoruz Sayın Şentop, verilen ismi değil,
manayı konuşuyoruz, yüklediğiniz anlamı konuşuyoruz.
IV.- YOKLAMA
(CHP
sıralarından bir grup milletvekili ayağa kalktı)
BAŞKAN
– Şimdi, yoklama talebi var.
Sayın
Erkek, Sayın Özel, Sayın Arslan, Sayın Yedekci, Sayın Kayan, Sayın Çamak, Sayın
Üstündağ, Sayın Basmacı, Sayın Öz, Sayın Gürer, Sayın Yalım, Sayın Akkaya,
Sayın Akaydın, Sayın Özdemir, Sayın Demirtaş, Sayın Dudu, Sayın Bozkurt, Sayın
Kesici, Sayın Çam, Sayın Baydar. 
Evet,
yoklama için üç dakika süre veriyorum ve yoklama işlemini başlatıyorum. 
(Elektronik
cihazla yoklama yapıldı) 
BAŞKAN
– Toplantı yeter sayısı vardır. 
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
B) Kanun Tasarı ve Teklifleri (Devam)
1.- Adalet ve Kalkınma Partisi Grup
Başkanvekili Kayseri Milletvekili Mustafa Elitaş ve Milliyetçi Hareket Partisi
Grup Başkanvekili Manisa Milletvekili Erkan Akçay ile 2 Milletvekilinin Türkiye
Büyük Millet Meclisi İçtüzüğü’nde Değişiklik Yapılmasına Dair İçtüzük Teklifi
(2/1783) ve Anayasa Komisyonu Raporu (S. Sayısı: 492) (Devam)
BAŞKAN
– Akın Üstündağ ve arkadaşlarının önergesini oylarınıza sunuyorum: Kabul edenler…
Kabul etmeyenler… Önerge kabul edilmemiştir. 
15’inci
maddeyi oylarınıza sunacağım ama açık oylama talebi var. 
Sayın
milletvekilleri, İç Tüzük Değişiklik Teklifi’nin 15’inci maddesinin oylamasının
açık oylama şeklinde yapılmasına dair bir istem vardır. 
Şimdi
istem sahibi sayın milletvekillerinin adlarını tespit edeceğim. 
Sayın
Ömer Fethi Gürer? Burada.
Sayın
Özgür Özel? Burada.
Sayın
Muharrem Erkek? Burada.
Sayın
Gülay Yedekci? Burada.
Sayın
Turabi Kayan? Burada.
Sayın
Bülent Öz? Burada.
Sayın
Hüseyin Çamak? Burada.
Sayın
Melike Basmacı? Burada.
Sayın
Kazım Arslan? Burada.
Sayın
Özkan Yalım? Burada.
Sayın
Sibel Özdemir? Burada.
Sayın
İlhan Kesici? Burada.
Sayın
Yakup Akkaya? Burada.
Sayın
Hüsnü Bozkurt? Burada.
Sayın
Mustafa Akaydın? Burada. 
Sayın
Mevlüt Dudu? Burada.
Sayın
Kadim Durmaz? Burada.
Sayın
Engin Altay? Burada.
Sayın
Uğur Bayraktutan? Burada.
Sayın
Metin Lütfi Baydar? Burada.
Açık
oylamanın şekli hakkında Genel Kurulun kararını alacağım.
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Kabul etmeyenler… Kabul edilmiştir.
Alınan
karar gereğince açık oylama elektronik cihazla yapılacaktır.
Sayın
milletvekilleri, açık oylamada ismini okuduğum sayın milletvekilleri eğer
oylamaya girmezse işariye dönüyor, girmeleri gerekiyor. 
Oylama
için üç dakika süre veriyorum ve oylama işlemini başlatıyorum. 
(Elektronik
cihazla oylama yapıldı)
BAŞKAN
– Sayın milletvekilleri, açık oylama talebinde bulunan sayın milletvekillerinin
oylamaya katılmadıkları anlaşıldığından işari oylamaya dönüşmüştür ve 15’inci
madde böylece kabul edilmiştir. 
Şimdi,
16’ncı madde üzerinde iki adet önerge vardır, önergeleri okutup işleme
alıyorum.
Türkiye Büyük Millet Meclisi Başkanlığına
Görüşülmekte
olan 492 sıra sayılı Adalet ve Kalkınma Partisi Grup Başkanvekili Kayseri
Milletvekili Mustafa Elitaş ve Milliyetçi Hareket Partisi Grup Başkanvekili
Manisa Milletvekili Erkan Akçay ile 2 Milletvekilinin Türkiye Büyük Millet
Meclisi İçtüzüğü'nde Değişiklik Yapılmasına Dair İçtüzük Teklifi’nin 16’ncı
maddesiyle değiştirilen başlıktaki “kesinti” ifadesi ve eklenen beşinci fıkra
kaldırılmıştır.
 Muharrem Erkek Murat Emir Nurhayat
Altaca Kayışoğlu
 Çanakkale Ankara Bursa
 Fatma Kaplan Hürriyet Bülent
Öz Yakup Akkaya
 Kocaeli Çanakkale İstanbul
 Akın Üstündağ Özgür
Özel Uğur Bayraktutan
 Muğla Manisa Artvin
Türkiye Büyük Millet Meclisi Başkanlığına
Görüşülmekte
olan 492 sıra sayılı Türkiye Büyük Millet Meclisi İçtüzüğü’nde Değişiklik
Yapılmasına Dair İçtüzük Teklifi’nin 16’ncı maddesinin teklif metninden
çıkarılmasını arz ve teklif ederiz.
 Mahmut Toğrul Sibel Yiğitalp Mithat
Sancar
 Gaziantep Diyarbakır Mardin
 Meral Danış Beştaş  Lezgin
Botan
 Adana Van
BAŞKAN
– Komisyon önergeye katılıyor mu?
ANAYASA
KOMİSYONU BAŞKANI MUSTAFA ŞENTOP (İstanbul) – Katılmıyoruz Başkanım.
BAŞKAN
– Başkanlık Temsilcisi?
TBMM
BAŞKAN VEKİLİ AYŞE NUR BAHÇEKAPILI (İstanbul) – Katılmıyoruz Sayın Başkan.
BAŞKAN
– Önerge üzerinde söz isteyen, Mardin Milletvekili Mithat Sancar.
Buyurun
Sayın Sancar. 
MİTHAT
SANCAR (Mardin) – Teşekkürler Sayın Başkan.
Değerli
milletvekilleri, 16’ncı madde, 14 ve 15’inci maddelerde düzenlenen disiplin
suçlarına para cezası getiriyor. Her açıdan hukuka aykırı, mevcut Anayasa’ya
aykırı, hukukun evrensel ilkelerine aykırı. Artık bunu anlatmanın bir gereği
yok. Ama bu maddenin aykırı olduğu başka bir şey var, ahlaka da aykırı.
Milletvekillerini sözlerinden, düşüncelerinden dolayı ayrıca para cezasıyla
terbiye etme amacı taşıyor. Az değil, kınama cezasına çarptırılan milletvekili,
yolluk ve ödeneklerinin üçte 1’ini, geçici çıkarma cezasına çarptırılan
milletvekili, yolluk ve ödeneklerinin üçte 2’sini ceza olarak ödeyecek. Şimdi,
bunun, hakikaten, savunulur hiçbir tarafı yok. Tekrar ediyorum, faşist bir
anlayışın ürünüdür. 
Bu
arada, belirteyim, bu “faşizm” kelimesinin olur olmaz kullanılmasına hep karşı
çıkmış biriyim, akademide de siyasette de tasarruflu kullanılmasını önermiş
biriyim. Galiba, ömrüm boyunca kullandığım kadar bu kelimeyi, şu İç Tüzük
görüşmelerinin Komisyon ve Genel Kurul aşamasında kullanmış oldum çünkü
gerçekten kalpten inanıyorum, faşist bir anlayışın ürünüdür. 
Peki,
bununla ne yapıyorsunuz? Elbette, toplumu da tek tipleştirme projesi var,
Meclisi de iyice susturma amacı güdülüyor bunda. Bugün vekilliklerin
düşürülmesi de bütün ahlaka ve hukuka aykırılığına rağmen bunun sizlerin
oylarıyla kabul edilmesi de aynı amaca yöneliktir. Ama bizim bir iddiamız ve
ısrarımız var, demokratik siyaseti sonuna kadar savunacağız. Meclisi,
Parlamentoyu, milletvekilliğinden ibaret görmüyoruz. Burada bulunmamız,
milletvekili koltuğuna ya da sıfatına düşkünlüğümüzden değildir, burayı
demokratik siyasetin önemli bir mekânı olarak gördüğümüz için bu kadar
önemsiyoruz. Vekillerimiz, hukuka ve ahlaka aykırı bir şekilde
milletvekilliğinden edildi, yine buradayız, yine konuşuyoruz ve Eş Genel
Başkanlarımız Sevgili Selahattin Demirtaş, Sevgili Figen Yüksekdağ bunu
savundukları için cezaevindeler, onlar orada bu mücadeleyi sürdürürken biz
burada aynı yolda yürüyoruz.
Yine,
sevgili arkadaşlarımız İdris Baluken, Çağlar Demirel, Ayhan Bilgen, Selma
Irmak, Besime Konca, Gülser Yıldırım, Ferhat Encu, Abdullah Zeydan ve Burcu
vekilimiz, Tuğba vekilimiz, Faysal vekilimiz, Nursel vekilimiz; hepimiz, bu
mücadelenin neferleriyiz, hep birlikte neferleriyiz. Barış için, demokrasi için,
özgürlük için demokratik siyaseti aynı inançla, kararlılıkla sürdüreceğiz. Hiç
kimse, içeride olduğu için bundan vazgeçecek değil. Böyle bir beklentiniz varsa
çok yanılırsınız. Vekilliği düştüğü için de bu yoldan ayrılacak değil.
Bakın,
İlahi Komedya’da pek çok parlak söz vardır, Dante’nin İlahi Komedya’sında. Çok
basit bir cümle çok meşhur olmuştur. O cümle şudur: “Sen yolundan şaşma, bırak
ne derlerse desinler.” Ben biraz değiştireyim: “Bırak ne yaparlarsa yapsınlar.”
Niye meşhur oldu bu söz? Karl Marx, Kapital’in birinci cildinin önsözüne koydu
bu sözü, bu ifadeyi. 
Evet,
biz yolumuzdan şaşmayacağız, siz ne yaparsanız yapın. Demokrasi için, özgürlük
için, barış için mücadele etmeye devam edeceğiz. Bu dönemlerin tarihi
yazılırken ahlakı da hukuku da ayaklar altına almanın faturası nereye çıkacak,
çok belli. Siyaseti, demokratik siyaseti sonuna kadar savunma kararlılığıyla
bedel ödeyenlerin, onurlu sayfalara yazılacağı kesindir. Yolumuzdan
şaşmayacağız.
Selam
olsun bütün arkadaşlarımıza, selam olsun demokrasi, barış, özgürlük, eşitlik
için uğraşan, didinen bütün insanlara.
Saygılarımla
efendim. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 492 sıra sayılı Adalet ve Kalkınma Partisi Grup Başkanvekili Kayseri
Milletvekili Mustafa Elitaş ve Milliyetçi Hareket Partisi Grup Başkanvekili
Manisa Milletvekili Erkan Akçay ile 2 Milletvekilinin Türkiye Büyük Millet
Meclisi İçtüzüğü'nde Değişiklik Yapılmasına Dair İçtüzük Teklifi’nin 16’ncı
maddesiyle değiştirilen başlıktaki “kesinti” ifadesi ve eklenen beşinci fıkra
kaldırılmıştır.
Bülent Öz (Çanakkale) ve
arkadaşları
BAŞKAN
– Komisyon önergeye katılıyor mu? 
ANAYASA
KOMİSYONU BAŞKANI MUSTAFA ŞENTOP (İstanbul) – Katılmıyoruz Başkanım.
BAŞKAN
– Başkanlık Temsilcisi?
TBMM
BAŞKAN VEKİLİ AYŞE NUR BAHÇEKAPILI (İstanbul) – Katılmıyoruz Sayın Başkan. 
BAŞKAN
– Önerge üzerinde söz isteyen, Çanakkale Milletvekili Bülent Öz.
Buyurun
Sayın Öz. (CHP sıralarından alkışlar)
BÜLENT
ÖZ (Çanakkale) – Sayın Başkan, değerli milletvekilleri; Genel Kurulu saygıyla
selamlarım.
İç
Tüzük, Meclisin iradesini belirler ve uzlaşı gerektiren bir konudur. Çünkü,
yasaları İç Tüzük’e uyarak değiştiriyoruz. Böylesi uzlaşı gerektiren bir konuda
“Ben bilirim, yasayı da ben değiştiririm.” demek dayatmacılıktır. Bizler,
vatandaşımızın iradesiyle buradayız ve asıl olan milletin vekiliyiz.
Milletvekili kürsüde ne kadar az konuşursa Meclis o kadar çok hızlı çalışacak
demek değildir. Milletvekillerinin konuşma süresini ve sayısını kısıtlamak,
vatandaşın bize teslim ettiği iradesine yapılan en büyük gasptır. Daha vahimi,
madde 16’da disiplin cezalarında savunma ve özür dileyen vekile ödenek kesintisi
cezası verip birleşime almamak, adaletsizliktir ve ifade özgürlüğüne
kısıtlamadır. 
Keyfî
uygulamalarınızın ardı arkası kesilmediği gerçeğinde değiştirilen yasalar,
Meclisi susturma yasası olarak tarihe geçecektir. Kaldı ki on beş yıldır,
milletin iradesini bir kişiye teslim ettiniz. Şimdiyse MHP’yle birlik olup
iradenin bir kişinin kontrolünde olmasının yasal zeminini hazırlıyorsunuz.
Değerli
arkadaşlar, aslında AKP, on beş yıldır tek başına iktidar falan olmadı. 2010
referandumunda ve öncesinde FETÖ ile ortaktılar, şimdi de 16 Nisanda ve İç
Tüzük değişikliğinde yanına bir parti buldular. 2010’da da 16 Nisanda da
uyardık, “Meclisin işlevsizleştirilmesi ve ülkenin bir kişi tarafından
yönetilmesi kaos ortamı yaratır.” dedik. Bakın, iktidar, bir kişi ne derse onu
uyguluyor. FETÖ’yle mücadele için başlatılan OHAL, FETÖ’yle mücadele dışında
her şey için kullanıldı. Milletin iradesiyle milletvekili seçilip iradenizi bir
kişinin kararlarına teslim ettiniz. (CHP sıralarından alkışlar) “Gelin,
FETÖ'yle Mecliste birlikte mücadele edelim.” dedik, onu da bir kişinin
kararlarına teslim ettiniz. İktidar milletvekilleri olarak televizyondan
duyduğunuz KHK kararlarını vatandaşa nasıl anlatabiliyorsunuz, merak ediyoruz. 
TANJU
ÖZCAN (Bolu) – Öyle bir kaygıları yok ki.
BÜLENT
ÖZ (Devamla) – Başka merak ettiğimiz: İktidar milletvekilleri, Meclis iradesini
saraya teslim etmek isteyebilir de MHP milletvekilleri ne ister, anlamış
değiliz. 
İç
Tüzük değişikliği için “Meclis hızlı çalışacak.” iddiasından başka bir dayanak
gösteremiyorsunuz. Keza, İç Tüzük değişikliği maddelerini okumak bile bu
iddianın asılsız olduğunu anlamaya yeterlidir. Sorun, kanunların hızlı ve
zamanında çıkarılmaması olamaz. Asıl sorun, bu İç Tüzük'ten sonra olacaktır
çünkü torbayı çorbayla doldurup Meclise sunduğunuz paketler hiç görüşülmeyecek
ve vatandaşımız bilgi edinme hakkından mahrum kalacaktır. 
Milletvekillerinin
konuşamadığı, siyasi partilerin gündemi belirleyemediği Mecliste bir de artan
disiplin cezalarıyla milletvekillerini baskı altına almak doğru değildir. (CHP
sıralarından alkışlar) Bundan sonraki hedefiniz kürsüyü kaldırmak mıdır, bunu
da merak ediyoruz. 
Egemenliği
şahsileştiren, Meclisi işlevsizleştiren, yargıyı bağımlı hâle getiren, YSK’yı
partileştiren, OHAL'i bireyselleştiren zihniyet, ülkeyi gizli hedeflerine doğru
yönlendirmekle meşguldür maalesef. Bu iktidar tıkanmıştır, kendi milletvekiline
bile güvenemez hâle gelmiştir. “Kimi bakan yapayım?” derken dün dostu, bugün
düşmanı olan FETÖ'ye “hakikat damlası” diye iltifat eden vekili, bakan
yapmıştır bu iktidar. İrade sarayda değil, kürsüde olmalıdır. Millî iradenin
temsil edildiği yer, Türkiye Büyük Millet Meclisidir. Milletimiz genel
seçimlerde 1 kişiye oy vermedi, 550 kişiye oy verdi. O yüzden kendinizi sarayın
tahakkümünden kurtarın. (CHP sıralarından alkışlar) Sizleri seçerek ve vekili
olarak Meclise gönderen milletimizden aldığınız iradeyi, 1 kişi istiyor diye
saraya teslim etmeyin. Her seferinde millî iradeden bahsediyorsunuz, o hâlde
bunun gereğini yerine getirin ve İç Tüzük değişikliğinden vazgeçerek iradeyi 1
kişinin tahakkümüne bırakmayın diyorum. 
Hepinizi
saygıyla sevgiyle selamlıyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
16’ncı
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
17’nci
madde üzerinde iki adet önerge vardır, okutup işleme alıyorum. 
Türkiye Büyük Millet Meclisi Başkanlığına
Görüşülmekte
olan 492 sıra sayılı Türkiye Büyük Millet Meclisi İçtüzüğü’nde Değişiklik
Yapılmasına Dair İçtüzük Teklifi’nin 17’nci maddesinde yer alan “yayımı
tarihinde” ibaresinin “yayımlandığı tarihte” şeklinde değiştirilmesini arz ve
teklif ederiz.
 Mahmut Toğrul Sibel
Yiğitalp Meral Danış Beştaş
 Gaziantep Diyarbakır Adana
 Mithat Sancar Lezgin
Botan Adem Geveri
 Mardin Van Van
Türkiye Büyük Millet Meclisi Başkanlığına
Görüşülmekte
olan 492 sıra sayılı Adalet ve Kalkınma Partisi Grup Başkanvekili Kayseri
Milletvekili Mustafa Elitaş ve Milliyetçi Hareket Partisi Grup Başkanvekili
Manisa Milletvekili Erkan Akçay ile 2 Milletvekilinin Türkiye Büyük Millet
Meclisi İçtüzüğü’nde Değişiklik Yapılmasına Dair İçtüzük Teklifi’nin 17’nci
maddesi aşağıdaki gibi değiştirilmiştir. 
 Muharrem Erkek Murat
Emir Nurhayat Altaca Kayışoğlu
 Çanakkale Ankara Bursa
 Yakup Akkaya Fatma Kaplan
Hürriyet Uğur Bayraktutan
 İstanbul Kocaeli Artvin
 Akın Üstündağ Veli
Ağbaba
 Muğla Malatya
MADDE
17- “Bu İçtüzük hükümleri 28’inci yasama döneminde yürürlüğe girer.”
BAŞKAN
– Son okunan önergeye Komisyon katılıyor mu? 
ANAYASA
KOMİSYONU BAŞKANI MUSTAFA ŞENTOP (İstanbul) – Katılmıyoruz.
BAŞKAN
– Meclis Başkanlığı?
TBMM
BAŞKAN VEKİLİ AYŞE NUR BAHÇEKAPILI (İstanbul) – Katılmıyoruz Sayın Başkan. 
BAŞKAN
– Önerge üzerinde söz isteyen, Malatya Milletvekili Veli Ağbaba.
Buyurun
Sayın Ağbaba. (CHP sıralarından alkışlar) 
VELİ
AĞBABA (Malatya) – Sayın Başkan, değerli milletvekilleri; hepinizi saygıyla
selamlıyorum. 
Bugün
burada oylanan, basit bir İç Tüzük değişikliği değil, 20 Temmuz sivil
darbesinin son ayağı olan bir Meclis darbesidir. Bütün Türkiye’yi bir yıldan
beri OHAL silahıyla zapt eden darbecilerin son hedefi, İç Tüzük değişikliğiyle
Meclisi tamamen susturmaktır. 15 Temmuzda bombaların yıkamadığı, darbecilerin
teslim alamadığı Türkiye Büyük Millet Meclisi, maalesef, iki grup
milletvekillerinin oylarıyla yok edilmeye çalışılıyor.
Değerli
arkadaşlar, 14’üncü maddede artık kürsüye bazı materyallerin, posterlerin
getirilmesiyle ilgili bir değişiklik yapılıyor. Geçtiğimiz dönemde görev yapan
milletvekillerimizin bildiği gibi, bu materyalleri en çok kullanan
milletvekillerinden biriyim. 
Değerli
arkadaşlar, geçtiğimiz dönem kullandığım örneklerin birkaçını sizlerle
paylaşmak istiyorum: Bu, terör olaylarının arttığı zaman AKP için yapılmış bir
karikatür; duyma, görme, vurma karikatürü. Bir diğeri, sıvasız evlerin çocuğu
ile sarayın karşılaştırıldığı bir resim. Bir diğeri, benim kendi seçim bölgem
olan Malatya’daki yanan kayısıların, çağlaların resmi, Malatya’daki resim. Bir
diğeri, AKP ve o zaman kol kola girdiğiniz sevgili ortağınız -tırnak içerisinde
söylüyorum- Fetullah Hoca Efendi hazretleriyle beraber “terör örgütü lideri”
dediğiniz Türk Silahlı Kuvvetlerinin Komutanı İlker Başbuğ’un resmi. Bir
diğeri, hem geçmişte hem bugün FETÖ’yle ve faşizmle mücadele eden Cumhuriyet
gazetesinin kahraman gazetecisi Ahmet Şık’ın resmi. Bir diğeri, geçtiğimiz
dönemdeki, bir yılın özeti olan, bir yıldaki şehit çocuklarının bir resmi. Bunu
buradan gösteriyorum çünkü maalesef, televizyon bu resmi almıyor; buradaki ölen
çocukların tamamının sorumlusu AKP; burada şehit çocukları var, 10 Ekimde
Ankara katliamında ölen çocukların resimleri var; bunların tamamının sorumlusu
sizsiniz. Değerli arkadaşlar, değerli milletvekilleri; Hanefi Avcı’dan Berkin
Elvanlara, Mustafa Balbay ve Tuncay Özkanlardan kanser hastası olan ve sizin
bir gece yarısı operasyon düzenlediğiniz, Türkiye’nin aydın yüzü, bizim
hepimizin gururu Türkân Saylan’a. Yine, sizin döneminizde askerlerin kafasına
çuval geçirilmesi ve herhâlde Türkiye tarihi yazdığında utanç sayfalarından
biri olacak gaz maskesiyle, baretle milletvekillerinin dolaştığı Gezi
eylemleri. Yine, sizin yasaklamış olduğunuz Che gibi, Deniz Gezmiş gibi
insanların resimleri. 
Değerli
milletvekilleri, şimdi, biz bu kürsüde her zaman mağdurların, mazlumların sesi
olduk. Eğer bu kürsü olmasaydı Pozantı Cezaevinde tecavüze uğrayan çocukların
çığlıkları o cezaevinin dört duvarından dışarı çıkmayacaktı. Bu kürsü sayesinde
o tecavüz çığlıkları bütün Türkiye’de, bütün dünyada duyuldu. Bu kürsü
Tortum’da HES direnişi yapan Leyla’nın kürsüsüdür, bu kürsü Erzurum’da suda
donanların, Adana’da barajda boğulanların, Afşin-Elbistan’da maden göçüğünde
unutulanların, İstanbul’un göbeğinde naylon çadırda yananların kürsüsüdür. Bu
kürsü aynı menzile yürüdüğünüz eski ortağınız Fetullah Hoca Efendi
hazretleriyle kurduğunuz kumpasların sonucunda göz göre göre ölen, katledilen
Ali Tatar’ların, Mamak zindanında katledilen Murat Özenalp’lerin, Silivri
zindanında katledilen Kaşif Kozinoğlu’nun kürsüsüdür ve onların haykırışıyla
çınlamıştır. (CHP sıralarından alkışlar) Bu kürsü Askerî Casusluk kepazeliği,
Balyoz kepazeliği, Oda TV kepazeliği, Devrimci Karargâh gibi kumpasların
kürsüsü olmuştur ve bu kürsü sayesinde bütün bu kumpaslar ortaya çıkmıştır.
Değerli
arkadaşlar, AKP Grubunun bu resimlerden çok rahatsız olduğunu düşünmüyorum. Bu
resmi gördüğünüz zaman sorumluluğunuzdan dolayı mahcubiyet hissedebilirsiniz
ancak bu yasağın temel nedeni bu resimler değildir, bu yasağın temel nedeni,
geçmişte kurmuş olduğunuz ilişkilerin resimleridir, fotoğraflarıdır. 
Şimdi,
her sefer sataşıyorum, bugün bir kez daha, son kez sataşacağım çünkü daha sonra
bu kadar parayı veremem bu İlknur İnceöz’ün resmini göstermek için. Şu resme
bakın Allah aşkına arkadaşlar, MHP de baksın buraya. AKP’nin yönetim kadrosu;
sözcüsünden grup başkan vekiline, MYK’sı burada. Demek ki neymiş? AKP’nin
MYK’sı ve bir zamanlar milletvekilliğinin yolu Pensilvanya’dan geçiyormuş. (CHP
sıralarından alkışlar) İşte bu resimlerden utandığınız için bu kürsüye bu
resimlerin getirilmesini yasaklıyorsunuz. Bakın arkadaşlar, bakın ve görün.
Şimdi, buradan, şu resimlere bir bakın, görün, Cumhuriyet Halk Partisinde bir
tane böyle fotoğraf göremezsiniz. Bakınız, “Hepiniz oradaydınız.” diyor ya,
hepiniz oradaydınız; Abdullah Gül’den Tansu Çiller’ine, Recep Tayyip
Erdoğan’ına kadar. 
(Mikrofon
otomatik cihaz tarafından kapatıldı) 
VELİ
AĞBABA (Devamla) - Değerli arkadaşlar, bunlardan utandığınız için bu kürsüyü
yasaklıyorsunuz…
ÖZGÜR
ÖZEL (Manisa) – Sayın Başkan, bu kadar akıcı bir konuşmaya bir dakika verirsin
artık. Bak, seninkini çıkarmadık, ona göre!
VELİ
AĞBABA (Devamla) - …ama bilin ki bu kürsü ne kadar yasaklanırsa yasaklansın
halkın gerçekleri görmesini önleyemeyeceksiniz.
ÖZKAN
YALIM (Uşak) – Başkan, bir dakika verir misiniz.
GÜLAY
YEDEKCİ (İstanbul) – Bir dakika ilave verir misiniz. 
ÖZGÜR
ÖZEL (Manisa) – Vermezsen seninkini de gösterir bak. 
VELİ
AĞBABA (Devamla) – Ve bu 15 Temmuzda FETÖ’yle iş birliği sonucunda katledilen,
şehit olan 249 şehidimizin kanının hesabını sizlerden sormaya devam edeceğiz.
BAŞKAN
– Teşekkür ederiz.
VELİ
AĞBABA (Devamla) – Sayın Başkan, bir daha bulamam herhalde fırsat.
MEHMET
NACİ BOSTANCI (Amasya) – On dakika daha konuşsun Başkan.
VELİ
AĞBABA (Devamla) – Bir daha fırsat bulamam.
GÜLAY
YEDEKCİ (İstanbul) – Bir dakika daha mikrofonu açsa ya.
VELİ
AĞBABA (Devamla) – Bakın, değerli arkadaşlar, bunu, bu resmi… Maalesef, dün
kürsüye serdiğimiz siyah örtüyü de vermedi, bu resmi de vermedi. Bu resim
AKP’nin sorumluluğudur. 
BAŞKAN
– Teşekkür ediyorum Sayın Ağbaba.
VELİ
AĞBABA (Devamla) – Diğer resimler de, diğer fotoğraflar da sizin utanç
vesikanızdır.
BAŞKAN
– Öyle şahsiyatla uğraşmadan konuşmamızı bitirelim bari.
Buyurun.
VELİ
AĞBABA (Devamla) – Açıkça AKP’ye sataştım, dedim ki: Bu resimleri niye
çektirdin İlknur İnceöz? 
İLKNUR
İNCEÖZ (Aksaray) – Cevap bile vermiyorum.
VELİ
AĞBABA (Malatya) – O resim çektirdiğin adam şıh mı, cami mi, kutsal mekân mı?
(AK PARTİ sıralarından gürültüler)
BAŞKAN
– Sayın Ağbaba, hiç yakışmıyor, şahsiyatla uğraşmayalım. 
VELİ
AĞBABA (Malatya) – Sana bir kere dana soruyorum İlknur İnceöz, kalk cevabını
ver. (CHP sıralarından alkışlar)
İLKNUR
İNCEÖZ (Aksaray) – Seni kale bile almıyorum, muhatap bile almıyorum! Yazık,
yazık!
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 492 sıra sayılı Türkiye Büyük Millet Meclisi İçtüzüğü’nde Değişiklik
Yapılmasına Dair İçtüzük Teklifi’nin 17’nci maddesinde yer alan “yayımı
tarihinde” ibaresinin “yayımlandığı tarihte” şeklinde değiştirilmesini arz ve
teklif ederiz.
Meral
Danış Beştaş (Adana) ve arkadaşları
BAŞKAN
– Komisyon önergeye katılıyor mu? 
ANAYASA
KOMİSYONU BAŞKANI MUSTAFA ŞENTOP (İstanbul) – Katılmıyoruz.
BAŞKAN
– Meclis Başkanlığı?
TBMM
BAŞKAN VEKİLİ AYŞE NUR BAHÇEKAPILI (İstanbul) – Katılmıyoruz Sayın Başkan. 
BAŞKAN
– Önerge üzerinde söz isteyen Adana Milletvekili Meral Danış Beştaş.
Buyurun
Sayın Danış Beştaş. (HDP sıralarından alkışlar)
MERAL
DANIŞ BEŞTAŞ (Adana) – Sayın Başkan, değerli milletvekilleri; evet, son
konuşmaları yapıyoruz İç Tüzük Değişiklik Teklifi’yle ilgili. Öncelikle, hâlen
hapiste bulunan Eş Genel Başkanlarımız Figen Yüksekdağ ve Selahattin Demirtaş
şahsında bütün rehin milletvekillerimizi, belediye eş başkanlarımızı,
yöneticilerimizi ve bugün vekilliği haksızca, hukuksuzca, etik dışı düşürülen
Faysal Sarıyıldız ve Tuğba Hezer’i saygıyla, sevgiyle selamlamak istiyorum.
Evet,
burada üç saat savunma yaptım. Faysal Sarıyıldız’ın savunmasını ben
üstlenmiştim. Saydım milletvekili arkadaşları, 10 ile 15 arasında değişti
iktidar partisi grubundan ama bugün gelip hepsi… 10 kişi gelmedi, o dinleyenler
gelmedi herhâlde, diğerlerinin hepsi gelip kabul oyu verdi. Neden? Gerçekten, o
savunmayı dinlemeden… O hukuksuzluğu uzun uzun o kadar anlattık -Mecliste bir
rekormuş, sonradan öğrendim- izah etmeye çalıştık bunu anlatabilmek amacıyla
ama gelmeden, verilen talimatın gereği yerine getirildi, bu da özgür iradenin
olmadığını açıkça ortaya koydu. 
Yoklamaya
katılmamak size hak ama HDP’ye hak değil, değil mi? Size hak olan hiçbir şey
bize hak değil. Gerçekten, Meclisten atabilirsiniz bugün yaptığınız gibi,
vekillikleri yoklama safsatasıyla düşürebilirsiniz, milletvekili kartlarını
iptal edebilirsiniz. Başka ne yapabilirsiniz? Çok şey yapabilirsiniz ama
bunların halkın nezdinde hiçbir kıymetiharbiyesi yok. Gidelim Şırnak’a, gidelim
Van’a, Tuğba Hezer ve Faysal Sarıyıldız onların vekili mi değil mi, bir
soralım. Burada düşürülmesinin hiçbir anlamı yok. Bu yetkiyi halk verdi, sadece
halk alabilir. Onlar halkın vekilleridir. 
“Egemenlik
kayıtsız şartsız milletindir.” diye her yere tabela asanların ne milletle ne
milletin özgür iradesiyle ne de tercihleriyle aslında bir ilgisi yoktur, bir
saygısı yoktur. Bugün, Meclis bir utanç sayfasına daha imza attı. Göz göre göre
hukuksuz, yasa dışı, keyfî, ahlaka aykırı bir şekilde ve müşahedeyle açılan
oturumlarda milletvekilleri yok sayılarak milletvekillikleri düşürüldü.
Gerçekten, şunu merak ediyorum: Sizlere oy verenler millet de bize oy verenler
uzaylı mı? Aynı ülkede yaşamıyor muyuz? Bu ülkede yaşayan 80 milyon yurttaş
aynı hak ve özgürlüklere sahip değil mi? Milyonlarca oyun seçtiği bir vekilliği
düşürmek bu kadar kolay mı? Biz de aynı milletten oy aldık. Bu nedenle, “millet
iradesi” diye, “Saygı duyuyoruz.” diye bir daha lütfen bunu söylemeyin bari;
deyin ki: “Bize oy verenler millettir, diğerleri millet değildir.” Bu halkı, bu
milleti, bu ülkeyi, bu devleti, bu bölünmez bütünlüğü bölen bu yaklaşımdır, bu
siyasettir, bu siyasi arka plandır demek istiyorum.
Şimdi,
burada İç Tüzük Değişiklik Teklifi’ne gelecek olursak, gerçekten söyleyecek çok
şey var. Biraz sonra diğer beş dakikam daha var. Aslında burada bir yüzleşmeyi
engelliyorsunuz, hakikatlerin ortaya çıkarılması engelleniyor, dışarıda
yaşananların burada ifade edilmesi yasaklanıyor. Bu İç Tüzük Değişiklik Teklifi
bu anlama geliyor. Deniyor ki: “Devlet katliam yapabilir ama siz burada
‘katliam’ diyemezsiniz. Devlet işkencede insan öldürebilir ama milletvekili
‘İşkenceden insan öldürdünüz.’ diyemez.” Diyeceksiniz ki: “Kürt dili vardır ama
siz burada Kürtçe konuşamazsınız.” “Evet, Türkiye'de herkes Türk’tür, Kürtler
yoktur.” diyeceksiniz. Siz diyorsunuz ki –mesela Kürtlerle başlayacak olursam,
diğerlerini de söyleyeceğim- “Kürt sokakta olmasın.” “Kürt Mecliste de
olmasın.” “Kürtler adalet istemesin, özgürlük istemesin, eşitlik istemesin.”
diyorsunuz. Peki, Kürtler ne yapsın? Bu cevabı da verin, biz de bunu anlayalım,
tartışalım. Ama ha şunu söylüyorsunuz: “Kürtler Kürt olmasın ama olacaksa da
Meclis Başkan Vekilimiz Ahmet Aydın gibi Kürt olsun.” diyorsunuz.
Hepinizi
saygıyla selamlıyorum. (HDP sıralarından alkışlar)
BAŞKAN
– Bana sataştınız Sayın Danış Beştaş.
MERAL
DANIŞ BEŞTAŞ (Adana) – Açıkça sataştım.
MAHMUT
TOĞRUL (Gaziantep) – Cevap verebilirsin eğer savunuyorsan kendini.
GÜLAY
YEDEKCİ (İstanbul) - Açıktan sataştı, biz şahidiz, sataştı, doğrudan sataştı.
BAŞKAN
– Yani benim de ana dilim Kürtçe. 
MEHMET
EMİN ADIYAMAN (Iğdır) – Ana dilinizi değil siz önce kimliğinizi söyleyin.
BAŞKAN
- Ben de Kürt’üm, Türkiye Cumhuriyeti’nin eşit ve onurlu bir vatandaşıyım. (AK
PARTİ ve MHP sıralarından “Bravo” sesleri, alkışlar) 
MAHMUT
TOĞRUL (Gaziantep) – Ama Kürtçe konuşamayacaksın. Ana dilini burada bir dakika
konuşamayacaksın, ana dilini konuşamayacaksın. Kürt olduğunu, bu şeyden sonra,
İç Tüzük'ten sonra söyleyemeyeceksin.
ERKAN
AKÇAY (Manisa) – Sayın Aydın, “faşizm” dedikleri bu işte, “faşizm” dedikleri
bu, “faşizm” bu.
LEZGİN
BOTAN (Van) – Sayın Başkan… Sayın Başkan…
BAŞKAN
– Şimdi, sizin gibi düşünmeyenleri kendinizden görmemeniz hiç doğru bir şey
değil. Onu siz takdir edecek değilsiniz. Herkes hissettiği şekilde yaşar ve
hissettiği gibidir.
ERKAN
AKÇAY (Manisa) – Nasıl Kürt olunacağını da ölçüp biçiyorlar, nasıl Türk
olunacağını da. Türkiye Cumhuriyeti’ne de şekil verecekler. Asıl faşizmi
dayatanlar bunlar.
LEZGİN
BOTAN (Van) - Sayın Başkan, “ana dilim” dediğin Kürtçe burada tutanaklara
“x" olarak geçiyor.
BAŞKAN
– Hayır, ana dilim Kürtçe ve ana dilin ana sütü gibi helal olduğuna
inananlardan biriyim ama resmî dilin de Türkçe olduğunu bilerek, tutanaklara
Türkçe dışında herhangi bir dilde yazı geçmiyor, sadece Türkçe geçiyor. 
LEZGİN
BOTAN (Van) – Yapmayın, Başkan…
BAŞKAN
- Sadece Kürtçe’yle alakalı değil, İngilizce de Arapça da başka bir dilde de
söylenildiği zaman “Türkçe dışında bir dil” diye geçiyor tutanaklara. 
LEZGİN
BOTAN (Van) – Burada Bill Clinton konuşurken tüm Meclis ayakta alkışlıyordu.
BAŞKAN
- Bunun böylece bilinmesi lazım çünkü Anayasa’mıza göre resmî dil Türkçedir ve
tutanaklar Türkçe tutulmaktadır.
LEZGİN
BOTAN (Van) – Burada emperyalizmin başındaki adam İngilizce konuşurken sizde
ayakta lejyonerler olarak alkışlıyordunuz. (AK PARTİ sıralarından gürültüler)
EJDER
AÇIKKAPI (Elâzığ) – Otur yerine!
ERKAN
AKÇAY (Manisa) – Faşizmin feriştahını uyguluyorlar, feriştahını; faşizm görmek
isteyen gelsin buraya.
BAŞKAN
– Evet, Meral Danış Beştaş ve arkadaşlarının önergesini oylarınıza sunuyorum:
Kabul edenler... Kabul etmeyenler... Önerge kabul edilmemiştir.
17’nci
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir.
18’inci
madde üzerinde iki adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 492 sıra sayılı Türkiye Büyük Millet Meclisi İçtüzüğü’nde Değişiklik
Yapılmasına Dair İçtüzük Teklifi’nin 18’inci maddesinde geçen “tarafından”
ibaresinin “tarafınca” şeklinde değiştirilmesini arz ve teklif ederiz.
 Filiz Kerestecioğlu Demir Mahmut
Toğrul Mithat Sancar
 İstanbul Gaziantep Mardin
 Meral Danış Beştaş Saadet
Becerekli
 Adana  Batman
Türkiye Büyük Millet Meclisi Başkanlığına
Görüşülmekte
olan 492 sıra sayılı Adalet ve Kalkınma Partisi Grup Başkanvekili Kayseri
Milletvekili Mustafa Elitaş ve Milliyetçi Hareket Partisi Grup Başkanvekili
Manisa Milletvekili Erkan Akçay ile 2 Milletvekilinin Türkiye Büyük Millet
Meclisi İçtüzüğü'nde Değişiklik Yapılmasına Dair İçtüzük Teklifi’nin 18’inci
maddesi aşağıdaki gibi değiştirilmiştir.
 Muharrem Erkek Murat
Emir Nurhayat Altaca Kayışoğlu
 Çanakkale Ankara Bursa
 Yakup Akkaya Fatma
Kaplan Hürriyet Akın Üstündağ
 İstanbul Kocaeli Muğla
 Uğur Bayraktutan 
 Artvin 
“MADDE
18- Bu İçtüzük hükümleri Türkiye Büyük Millet Meclisi ve Başkanlığı tarafından
yürütülür.”
BAŞKAN
– Komisyon önergeye katılıyor mu?
ANAYASA
KOMİSYONU BAŞKANI MUSTAFA ŞENTOP (İstanbul) – Katılmıyoruz.
BAŞKAN
– Meclis Başkanlığı Temsilcimiz?
TBMM
BAŞKAN VEKİLİ AYŞE NUR BAHÇEKAPILI (İstanbul) – Katılmıyoruz Sayın Başkan.
BAŞKAN
– Önerge üzerinde söz isteyen Çanakkale Milletvekili Muharrem Erkek.
Buyurun.
(CHP sıralarından alkışlar) 
MUHARREM
ERKEK (Çanakkale) – Sayın Başkan, değerli milletvekilleri; yüce Meclisi
saygıyla selamlıyorum.
Cumhuriyet
gazetesinde 12 Temmuz 2016 tarihinde Kadri Gürsel bir köşe yazısı yazdı. Kadri
Gürsel’in yazısının başlığı “Erdoğan Babamız Olmak İstiyor”du ve yazının
içeriğide, Recep Tayyip Erdoğan’ın her geçen gün nasıl otoriterleştiği ve
ülkenin demokrasiden ve özgürlüklerden nasıl uzaklaştırıldığına ilişkin bir
yazıydı. O yazıdan üç gün sonra hain darbe teşebbüsüyle karşı karşıya kaldık ve
bu Parlamentoda hep birlikte mücadele ettik ama siz, çoğunluk olarak, iktidar
olarak veya saray rejimi, Gazi Meclisin oturuşuna, tavrına, demokrasiye sahip
çıkışına bizce büyük bir saygısızlık yaptı ve Meclisi devre dışı bıraktı, OHAL
ilan ettiniz. OHAL sürecinde, OHAL rejiminde demokrasi ve hukuk askıdayken,
suistimalci bir Anayasa değişikliği gerçekleştirdiniz. Neden suistimalci? Çünkü
otoriter bir sistemi meşrulaştırmak istiyordunuz ve bunu, Anayasa’yı bir
iktidar aracı olarak kullanarak yapıyordunuz. 
Daha
sonra, yine OHAL rejiminde İç Tüzük Değişiklik Teklifi’ni getirdiniz ve bugün
de karara bağlayacaksınız. İç Tüzük Değişiklik Teklifi’yle de Meclis içi bir
darbeyi gerçekleştirmek istiyorsunuz çünkü görüyoruz ki bu İç Tüzük Değişiklik
Teklifi’ni hazırlayanlar, aynı Anayasa değişikliğini hazırlayanlar gibi iyi
niyetli değil. İç Tüzük’ü önünüze koymuşsunuz, İç Tüzük’ün neresinde konuşma
varsa, neresinde bir itiraz varsa, onu ya kaldırmışsınız, yazılı usule tabi
tutmuşsunuz ya da daraltmışsınız, kısaltmışsınız. Herhâlde sizin bütün derdiniz
Meclisteki konuşmalar, müzakereler. Ve yine, OHAL rejiminde, terörle mücadeleyi
aşar şekilde tüm muhalefeti boğma girişimleriniz de doruğa çıkmış. 
İşte,
12 Temmuz 2016 günü o köşe yazısını yazan Kadri Gürsel’in de içinde bulunduğu
Cumhuriyet gazetesi yazarlarını, avukatlarını, yöneticilerini tutukladınız ve
iddianamede bu yazı da yer aldı ve duruşmalarda Kadri Gürsel’e bu yazı da
soruldu. Denildi ki: “Sen açıkça Erdoğan’ı suçlayarak Türkiye'nin otoriterleştiği
algısını mı yaratmak istiyorsun?” Düşünebiliyor musunuz, böyle bir soru soruldu
bir gazeteciye. Eleştiren bir gazeteciye böyle bir soru soruldu. FETÖ’yle
birlikte kumpas davalarını kurarken daha mantıklı dayanaklar yaratılmaya
çalışılıyordu sahte delillerle, dayanak yaratılmaya çalışılıyordu kurguya
dayalı iddianamelerde. Artık o da yok. Şimdi köşe yazıları, düşünceler,
manşetler, suç unsuru olarak yargılamalarda sanıkların önüne konuyor. 
OHAL
rejimindeyiz. OHAL rejiminde tüm bunları gerçekleştiriyorsunuz ve sizin bir
Siyaset Akademiniz var. Bu Siyaset Akademisinde ders notlarından bir alıntı
paylaşacağım sizlerle. AK PARTİ’nin Siyaset Akademisinde öğretilenler: “Siyaset
sadece demokratik yollarla yapılmaz ya da ‘siyaset’ denilince akla sadece barışçı
yollar gelmez. Kendi politikalarınızı yürütmenize engel olabilecek muhalefeti
fiziken ortadan kaldırmak -fiziken ortadan kaldırmak- hapsetmek, tehdit etmek,
korkutmak, sindirmek de siyasi faaliyetin kapsamı içinde görülebilir.”
diyorsunuz. 
İşte
demek ki AK PARTİ’yi bu noktaya getiren, otoriterleştiren ama yalnızca AK
PARTİ’yi değil, AK PARTİ’yle birlikte memleketi de hızla otoriterleşmeye
sürükleyen zihniyet Siyaset Okulunda da siyasi faaliyet olarak bunu
söyleyebiliyor. Bir siyasetçi olarak, bir hukukçu olarak siyasi faaliyetin bu
tip eylemleri, fikirleri içerdiğini düşünmek gerçekten son derece talihsizlik;
ülkemiz açısından da, sizin açınızdan da. 
Masum
insanlar cezaevinde, masum insanlar cezaevinde suçlularla birlikte çünkü siz
muhalefeti, eleştiriyi, düşünceyi ve ifade özgürlüğünü yok etmek istiyorsunuz
ama biz ana muhalefet partisi olarak, Cumhuriyet Halk Partisi olarak sizin tüm
adaletsizliklerinizi adaletle yıkacağız; adaletle ve her yerde, Mecliste,
yollarda, meydanlarda “Hak, hukuk, adalet!” demeye devam edeceğiz. 
Teşekkür
ederim. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Buyurun
Sayın Bostancı.
MEHMET
NACİ BOSTANCI (Amasya) – Sayın Başkanım, sayın konuşmacı Siyaset Akademisindeki
bir ders notunu, bağlamını tahrif ederek alıntılamış ve buradan da bize bir
ihale çıkartmak istemiştir “Siz gayrimeşru yöntemleri de siyasetin araçları
olarak kullanıyorsunuz.” diye.
BAŞKAN
– Buyurun Sayın Bostancı. (AK PARTİ sıralarından alkışlar) 
Lütfen
iki dakikada bitirelim. Yeni bir sataşmaya da meydan vermeyelim. 
XI.- SATAŞMALARA İLİŞKİN KONUŞMALAR
1.- Amasya Milletvekili Mehmet Naci
Bostancı’nın, Çanakkale Milletvekili Muharrem Erkek’in 492 sıra sayılı İç Tüzük
Değişiklik Teklifi’nin 18’inci maddesiyle ilgili önerge üzerinde yaptığı
konuşması sırasında Adalet ve Kalkınma Partisine sataşması nedeniyle konuşması
MEHMET
NACİ BOSTANCI (Amasya) – Sayın Başkan, değerli arkadaşlar; kıymetli
arkadaşımızın zikrettiği kişi Taner Demirer, burada daha önceden de söz edildi.
Liberal demokrat bir yazardır, ne gayrimeşru siyaset yöntemlerine ne de
demokrasi dışı herhangi bir yaklaşıma eserlerinde ve derslerinde prim vermiş
birisi değildir. Orada neden bahsetti, o ayrı bir bahis, bağlamında değerlendirmek
lazım, bağlamında.
GÜLAY
YEDEKCİ (İstanbul) – Aynı bahis olmuş!
MEHMET
NACİ BOSTANCI (Devamla) – Ben de siyaset bilimi hocasıyım. Siyasetin “meşru
siyaset” diye daha sınırlı bir alanı vardır ama siyaseti çok geniş olarak
alırsanız, Clausewitz’in dediği gibi… “Savaş, politikanın başka araçlarla
devamıdır.” diyor Prusyalı General. Herkes de bilir bunu, siyaseti geniş manada
alırsanız böyledir. Akademik olarak söylenmiş bir sözü siyasi hasımlığın bir
unsuru hâline getiren akıldan demokrasiye bir fayda çıkmaz.
TÜRABİ
KAYAN (Kırklareli) – Sayın Bostancı, uluslararası ilişkilerdedir o sizin
söylediğiniz.
MEHMET
NACİ BOSTANCI (Devamla) – Siz AK PARTİ’nin on beş yıllık iktidarı boyunca ona
ihale çıkartmak için Siyaset Akademisindeki bir paragrafa atıf yapmaya
kalkarsanız bu sizin durumunuzu gösterir, eleştirmek için nerelere sarılmış
olduğunuza ilişkin bir hâli gösterir.
Öte
yandan, bakın, konuşmanızı dinledim. Ergenekon, Balyoz davalarını bile
hiyerarşik olarak mevcut durumun üzerine çıkartan, onları âdeta aklayan bir
konuşma yaptınız.
TUFAN
KÖSE (Çorum) – Ne alakası var ya?
MEHMET
NACİ BOSTANCI (Devamla) – Çok yanlış bir konuşmaydı. 
Saygılarımla.
(AK PARTİ sıralarından alkışlar)
BAŞKAN
– Teşekkür ediyorum.
MUHARREM
ERKEK (Çanakkale) – Sayın Başkan…
BAŞKAN
– Sayın Erkek…
MUHARREM
ERKEK (Çanakkale) – Evet efendim, herhâlde çok açık bir sataşma var.
MEHMET
MUŞ (İstanbul) – Nerede sataşma?
BAŞKAN
– Ne dedi de sataştı Sayın Erkek?
MUHARREM
ERKEK (Çanakkale) – Ergenekon, Balyozu aklamakla itham etti. Bir hukukçu
olarak…
MEHMET
NACİ BOSTANCI (Amasya) – Konuşması öyleydi efendim. Orada bile dayanak
getirmeye çalışıyorlar dedim. Meşru olduğuna dair bir ima var. 
MUHARREM
ERKEK (Çanakkale) – Sahte delillerle dedim.
BAŞKAN
– Lütfen sataşmadan, sataşmayı bitirelim.
Buyurun
Sayın Erkek.
2.- Çanakkale Milletvekili Muharrem
Erkek’in, Amasya Milletvekili Mehmet Naci Bostancı’nın sataşma nedeniyle
yaptığı konuşması sırasında şahsına sataşması nedeniyle konuşması
MUHARREM
ERKEK (Çanakkale) – Sayın Grup Başkan Vekili, Erdoğan’ın otoriterleşmesi
hepinizi çok etkilemişe benziyor.
TÜRABİ
KAYAN (Kırklareli) – Aynen öyle.
EJDER
AÇIKKAPI (Elâzığ) – Hadi canım, hadi!
MUHARREM
ERKEK (Devamla) – Çünkü siz de burada geçen gün dediniz ki: “Evet, biz 317
kişiyiz, muhalefet 233 kişi; herkesin konuşacağı süre bu sayıya göre bellidir,
İç Tüzük de bunu belirler.” Hâlbuki iç tüzükler ve anayasalar iktidarı, gücü
sınırlayan belgelerdir. İktidarı, gücü sınırlayabiliyorsa hak ve özgürlükler
güvence altındadır. Ama siz bir matematik hesabıyla bunu getirdiniz. 
Bakın,
Ergenekon ve Oda TV kumpas davalarında siz o yapıyla beraber sahte deliller
üreterek masum insanları cezaevine gönderdiniz. Bugün de masum insanlar
cezaevinde. Cumhuriyet gazetesinin gazetecilerinin, yazarlarının terörle
ilişkisi olması mümkün mü? Yaşamlarını teröre, şiddete karşı mücadeleyle
geçirmiş insanlar, hiçbir kesin, somut, inandırıcı delil olmadan düşünceleri
sebebiyle cezaevinde. Sizin, bunu eleştirmeniz lazım. (AK PARTİ sıralarından
gürültüler) 
MEHMET
NACİ BOSTANCI (Amasya) – Söylediğiniz söze açıklık getirin, söylediğiniz söze. 
ALİM
TUNÇ (Uşak) – Can Dündar nerede, Can Dündar? 
MUHARREM
ERKEK (Devamla) – Bakın, Sayın Grup Başkan Vekili, bu Siyaset Akademisindeki
not, verilen ders öyle sizin gibi basite alınabilecek bir konu değil.
Muhalefeti fiziken ortadan kaldırmaktan bahsediyor. Fiziken ortadan kaldırmak
ne demek? Hapsetmek, tehdit etmek ne demek? Çıkıp onu bir izah ederseniz çok
mutlu oluruz. İşte, OHAL sürecinde yaptığınızı anlatıyor. Geldiğiniz nokta bu,
OHAL sürecinde yaptıklarınızı artık derslerde anlatıyorsunuz. Çünkü
demokrasiden, özgürlüklerden, adaletten o kadar koptunuz ki farkında bile
değilsiniz içinizdeki durumun. Artık kendinizle birlikte memleketi bir felakete
sürüklüyorsunuz. İşin acı yanı, bunun ya farkında değilsiniz… Eğer
farkındaysanız ve bilinçli olarak yapıyorsanız büyük bir gaflet ve delalet
içindesiniz. 
Teşekkür
ederim. (CHP sıralarından alkışlar) 
MEHMET
NACİ BOSTANCI (Amasya) – Sayın Başkan… 
BAŞKAN
– Buyurun Sayın Bostancı.
MEHMET
NACİ BOSTANCI (Amasya) – Kayıtlara geçsin diye söylüyorum: Bizatihi muhalefetin
varlığı ve biraz önce kürsüden arkadaşımızın konuşma şekli on beş yıllık AK
PARTİ iktidarının muhalefete nasıl baktığının işaretidir, kendi tezlerinin de
tekzibidir. 
Teşekkür
ederim. 
ÖZGÜR
ÖZEL (Manisa) – Sayın Başkan, tutanağa geçsin, ben de sayın grup başkan
vekiline söyleyeyim: Sıkıntı, tek başına bir partinin siyaseti ya da Siyaset
Okulunda okutulan kitap olamaz. AKP’nin geçmiş siyasi pratiği ile kitabın
örtüşüyor olması ve dersin okunup anlaşılmış olması bugünkü itirazı ve
eleştiriyi getirmektedir. 
Teşekkür
ederim. 
BAŞKAN
– Evet, tutanaklara geçmiştir.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
B) Kanun Tasarı ve Teklifleri (Devam)
1.- Adalet ve Kalkınma Partisi Grup
Başkanvekili Kayseri Milletvekili Mustafa Elitaş ve Milliyetçi Hareket Partisi
Grup Başkanvekili Manisa Milletvekili Erkan Akçay ile 2 Milletvekilinin Türkiye
Büyük Millet Meclisi İçtüzüğü’nde Değişiklik Yapılmasına Dair İçtüzük Teklifi (2/1783)
ve Anayasa Komisyonu Raporu (S. Sayısı: 492) (Devam)
BAŞKAN
– Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 492 sıra sayılı Türkiye Büyük Millet Meclisi İçtüzüğü’nde Değişiklik
Yapılmasına Dair İçtüzük Teklifi’nin 18’inci maddesinde geçen “tarafından”
ibaresinin “tarafınca” şeklinde değiştirilmesini arz ve teklif ederiz.
Meral Danış Beştaş
(Adana) ve arkadaşları
BAŞKAN
– Komisyon önergeye katılıyor mu?
ANAYASA
KOMİSYONU BAŞKANI MUSTAFA ŞENTOP (İstanbul) – Katılmıyoruz. 
BAŞKAN
– Başkanlık Temsilcisi?
TBMM
BAŞKAN VEKİLİ AYŞE NUR BAHÇEKAPILI (İstanbul) – Katılmıyoruz Sayın Başkan.
BAŞKAN
– Önerge üzerinde Adana Milletvekili Meral Danış Beştaş konuşacaktır.
Buyurun.
MERAL
DANIŞ BEŞTAŞ (Adana) – Sayın Başkan, değerli milletvekilleri; evet, son konuşma
Tüzük üzerinde. Bundan sonraki konuşmalarımız cezaya tabi olacak. Bu bir veda
değil tabii, burada konuşmaya devam edeceğiz, tabii ki susmayacağız.
İç
Tüzük ne getiriyor? Saatlerce konuştuk, günlerce konuştuk. Hani o yüzden en
özet hâliyle: 
Bu
değişiklik teklifi milletin susması anlamına geliyor, susturulması. 
Bu
İç Tüzük Teklifi iktidar partisi ve tabii ki teklifin altında imzası olan
MHP’nin halka ihanetidir, verdikleri sözlerin tümüyle yenilmesidir. 
Bu
İç Tüzük Teklifi gerçekten gözü yaşlı annelerin barış özleminin de burada ifade
edilmesinin yasaklanmasıdır. 
Aslında
Millet Meclisinden milleti atmaktır bu İç Tüzük Değişiklik Teklifi. 
“Vekilin
sadece adı olsun” teklifidir. Adımız olsun, gelip oy kullanalım ama hep
birlikte hiç konuşmayalım, konuşmamızın da sınırları belli olsun diyoruz ve
sessiz parlamentoyu böylece oyluyoruz bugün. Hepiniz sessiz parlamento mu,
sesli parlamento mu, bunu oyluyorsunuz ve sizden aksi yönde oy vermenizi
istiyorum. 
Yasama
sorumsuzluğu yasaklanıyor, kaldırılıyor. Anayasa 83 kaldırılıyor.
Dokunulmazlığı kaldırdınız birlikte, bari sorumsuzluğu kaldırmayın. Anayasa’ya
aykırı bir İç Tüzük Değişiklik Teklifi’ni geçirmeyin, bunun vebali çok ağırdır.

Halka
dair bir söz istemiyoruz demektir. Halkın sözlerini, hakikatlerini, geçmişe
dair yüzleşme taleplerini burada söylemeyin demektir aynı zamanda. 
Şimdi,
gerçekten biz buraya birçok engeli aşarak geldik; baraj engelini, baskıları,
ölümleri, cinayetleri, tutuklamaları aşarak geldik. Biz bunu biliyoruz, ne
yaşadığımızı biliyoruz. Burada bugün vekillikleri düşürerek bizi
susturamayacağınızı da çok iyi biliyorsunuz. Başta Kürt halkı olmak üzere,
diğer farklılıkların burada temsilinin bedelleri çok ağır olmuştur. Bu nedenle,
hiç kimse bunu bize lütfetmedi. “Kürtler bugün bizim sayemizde Kürt’tür.”
diyenlere atfen söylüyorum, çok büyük bedeller ödenerek buraya gelindi.
Ama
şunu söyleyeyim: Gerçekten bu teklifi Kürtler unutmaz. Vatandaşın dilinin
Parlamentoya girmesi, adının zikredilmesi yasaklanıyor bu İç Tüzük Değişiklik
Teklifi’nde. Faşizmin doruğunu yaşıyoruz. Bugünlerde zulüm en üst düzeyde
uygulanıyor ve biz, ne derseniz deyin, bu zulüm karşısında susanlar
olmayacağız. 
“Tek
dil, tek din” demeye cüret eden bir İç Tüzük Değişiklik Teklifi’dir bu. Her
şeyi tekçiliğe indirgeyen bir İç Tüzük Değişiklik Teklifi ve rehberliği var.
Ama gerçekten şunu unutmamak lazım ki Şark Islahat Planlarından, çocuklarına
Kürtçe ad verememekten, zorunlu iskân politikalarından, zorunlu soyadı
değişikliklerinden, büyük katliamlardan geçerek geldi Kürtler buraya. Bu
nedenle, bu konuda tüm devlet seferber oldu. Cumhuriyet tarihi boyunca ve
bugüne kadar -tek partili dönemde, çok partili dönemde- hep bu yönde tek bir
millet yaratılmaya çalışıldı; biz de çoğulculuk temelinde birlikte yaşamayı
savunduk, demokrasiyi savunduk. Hiçbirimiz diğerinin kimliğini inkâr etme
hakkına sahip değildik. Herkes Kürtleri ve diğer farklılıkları Türkleştirmeye
çalıştı ama başaramadı. Bir kısmı asimile olmuş olabilir ama ben kendi adıma
söyleyeyim, yaşadığım coğrafyanın kürdistan olmasını, benim Kürt olmamı, ana
dilimin Kürtçe olmasını bu Tüzük değiştiremez, burada söylememi de
engelleyemez, ben de bu ülkenin yurttaşıyım. 
Demin
Sayın Meclis Başkan Vekili “Eşitiz.” dedi. Eşit değiliz. Madem eşitiz, neden
benim çocuklarım ana dilinde eğitim göremiyor? Madem eşitiz, neden tarihimizi
araştırmak için kurumlar kurulamıyor, bütçe ayrılamıyor? Bu, nasıl bir
eşitliktir? Parlamentoda benim kimliğimi, dilimi, inancımı, tarihimi,
coğrafyamı, kültürümü söylemem yasaklanıyor ama Sayın Meclis Başkan Vekili
diyor ki: “Biz eşitiz.” Tabii ki eşitiz insan olarak, eşit olmamız gerekiyor,
insanlık değerleri bunu gerektiriyor, bunu emrediyor. 
(Mikrofon
otomatik cihaz tarafından kapatıldı) 
MERAL
DANIŞ BEŞTAŞ (Devamla) - Ama son sözüm şu olsun: Bu, yanlış bir yoldur. Gelin,
bu yanlış yoldan dönelim ama bizi susturma çabalarınız da boşadır, nafiledir.
(HDP sıralarından alkışlar) 
MEHMET
NACİ BOSTANCI (Amasya) – Sayın Başkan…
BAŞKAN
– Buyurun Sayın Bostancı.
MEHMET
NACİ BOSTANCI (Amasya) – Sayın konuşmacı, yapılan değişiklikle Kürt temsilinin
engellenmek istendiği, Kürtçeye karşı çıkıldığı şeklinde izlenim yaratacak bir
değerlendirme yapmıştır, açık bir sataşmadır.
BAŞKAN
– Buyurun Sayın Bostancı. (AK PARTİ sıralarından alkışlar) 
MERAL
DANIŞ BEŞTAŞ (Adana) - Neye göre? Ben sataşmadım.
MİTHAT
SANCAR (Mardin) – Neye göre verdiniz? Sataşma mı var?
BAŞKAN
– Sataştınız.
MİTHAT
SANCAR (Mardin) - Neresi sataşma bunun?
MAHMUT
TOĞRUL (Gaziantep) - Neymiş sataşma? İşte farkımız bu, farkımız Ahmet Aydın.
BAŞKAN
– Yeni bir sataşmaya meydan vermeyelim.
Buyurun.

XI.- SATAŞMALARA İLİŞKİN KONUŞMALAR (Devam)
3.- Amasya Milletvekili Mehmet Naci
Bostancı’nın, Adana Milletvekili Meral Danış Beştaş’ın 492 sıra sayılı İç Tüzük
Değişiklik Teklifi’nin 18’inci maddesiyle ilgili önerge üzerinde yaptığı
konuşması sırasında Adalet ve Kalkınma Partisine sataşması nedeniyle konuşması
MEHMET
NACİ BOSTANCI (Amasya) – Sayın Başkan, değerli arkadaşlar; Halkların Demokratik
Partisinin meseleye bakışı şöyle: Bir insanın Kürt olabilmesi için muhakkak
sizin partiden olması lazım. 
MERAL
DANIŞ BEŞTAŞ (Adana) – Hayır, hayır, hiç de öyle bir laf etmedim.
MEHMET
NACİ BOSTANCI (Devamla) – Eğer sizin partiden değilse, başka bir siyasete ilgi
gösteriyorsa ya haindir ya alçaktır yahut da makul Kürt’tür. (AK PARTİ
sıralarından alkışlar) 
MAHMUT
TOĞRUL (Gaziantep) – Kendine ve değerlerine sahip çıkan herkes kimliğini
söyleyebilir.
MEHMET
NACİ BOSTANCI (Devamla) – Çünkü siz böyle bir dille başka tür siyasetlerin
önüne geçmek, bütün Kürtleri kendi hakikatçi ideolojinizin şemsiyesi altında
toparlamak, dil şiddeti marifetiyle de onların üzerinde bir tahakküm kurmak
istiyorsunuz. 
LEZGİN
BOTAN (Van) - Aynen sizin yaptığınız gibi.
MEHMET
NACİ BOSTANCI (Devamla) – Hani çoğulculuktan bahsediyorsunuz ya, demokrasiden,
özgürlüklerden, sizin önce Kürtlere tahammülünüz yok, Kürtlere. (AK PARTİ
sıralarından alkışlar) Bir insanın Kürt olması yetmiyor, muhakkak HDP’li
olacak; HDP’li olmazsa Kürt de değil ve ihanet içinde. 
MAHMUT
TOĞRUL (Gaziantep) – O tanımı siz yapıyorsunuz, siz Naci Bey.
MEHMET
NACİ BOSTANCI (Devamla) - Böyle bir yaklaşım Kürtlere hayır getirmez.
MAHMUT
TOĞRUL (Gaziantep) – O tanımı siz yapıyorsunuz. 
MEHMET
NACİ BOSTANCI (Devamla) - Demokratlığınızı, özgürlüğünüzü gelip burada
başkalarına anlatmadan önce gidin Kürtlere anlatın. Sahadaki dilinizi
biliyoruz, Kürtleri aşağılıyorsunuz, sizden farklı düşünenlere karşı düşmanca
davranıyorsunuz.
MİTHAT
SANCAR (Mardin) – Onun için yüzde 70-80 oy alıyoruz değil mi!
MEHMET
NACİ BOSTANCI (Devamla) - Bunu yaptığınızda Kürtlerin partisi nasıl
olacaksınız?
MAHMUT
TOĞRUL (Gaziantep) – Ya, Kürt ve kürdistanı suçlu hâle getiriyorsunuz, nasıl
biz hakaret ediyoruz!
MEHMET
NACİ BOSTANCI (Devamla) - Siz etnik kimliği çok özel bir şekilde tanımlayıp
bunun üzerinden siyaset yapmaya çalışan bir grupsunuz. Emin olun sizin
Kürtlerle hiçbir ilginiz yok. 
Saygılarımla.
(AK PARTİ sıralarından alkışlar) 
BAŞKAN
– Lütfen Sayın Danış Beştaş...
MERAL
DANIŞ BEŞTAŞ (Adana) – “Sataşmayın.” diyorsunuz. 
BAŞKAN
– Sataşmayalım. 
MERAL
DANIŞ BEŞTAŞ (Adana) – Sataşmasam da söz veriyorsunuz zaten. 
BAŞKAN
– Buyurun. 
Bakın,
size hiç sormadan direkt aldım. 
4.- Adana Milletvekili Meral Danış
Beştaş’ın, Amasya Milletvekili Mehmet Naci Bostancı’nın sataşma nedeniyle yaptığı
konuşması sırasında Halkların Demokratik Partisine sataşması nedeniyle
konuşması
MERAL
DANIŞ BEŞTAŞ (Adana) – Sayın Grup Başkan Vekili, bizim Kürtlerin tarihini,
kültürünü yaşatan anıtları dikmek mi özgürlükçü bir yaklaşım, sizin kaldırmanız
mı özgürlükçü? Bizim “Cigerhun” ismini, “Ahmedi Hani” ismini yaşatmamız mı özgürlükçü,
sizin onları tahrip etmeniz mi? Nedir? Sizin Diyarbakır Büyükşehir
Belediyesinin üzerindeki “Amed Belediyesi” kelimesine bile tahammül edememeniz,
Kürtleri savunmak öyle mi!
NAZIM
MAVİŞ (Sinop) - Belediyenin önünden kovduğunuz annelere gel, annelere!
MERAL
DANIŞ BEŞTAŞ (Devamla) - Gerçekten sizin gibi bir akademisyenin böyle ifade
etmesinden büyük bir üzüntü duyduğumu ifade etmek istiyorum.
Biz
Kürtleri sevmediğimiz için yüzde 80 oy alıyoruz değil mi!
NAZIM
MAVİŞ (Sinop) – Diyarbakır Belediyesinin önünden kovduğunuz annelere gel!
MERAL
DANIŞ BEŞTAŞ (Devamla) - Kürtler bizi sevmediği için, desteklemediği için sizin
bütün çabalarınıza rağmen bize oy veriyorlar, budur herhâlde Kürtlerin sevmesi!
MEHMET
MUŞ (İstanbul) – 5 puanı PKK’dan!
MERAL
DANIŞ BEŞTAŞ (Devamla) - Yani size şunu söylemek istiyorum: Sizin Kürtlerle
ilgili... Yani Ahmet Aydın’ı sadece bir örnek olarak verdim, Meclis Başkan
Vekilini. Kürt olmaması lazım sizin partide olanların, dilini reddetmesi lazım,
kimliğini inkâr etmesi lazım.
TAHİR
ÖZTÜRK (Elâzığ) - Hadi canım!
MERAL
DANIŞ BEŞTAŞ (Devamla) - Bir de size şunu sormak istiyorum: Bu İç Tüzük
Değişiklik Teklifi’yle neyi yasaklıyorsunuz, lütfen beni aydınlatın, lütfen. Ortak
tarih dediğimiz nedir, idari yapılanmalara aykırı tanımlama dediğiniz nedir?
MEHMET
MUŞ (İstanbul) – Anayasa’da tanımlanmış. 
MERAL
DANIŞ BEŞTAŞ (Devamla) - Ben Komisyonda iki cümle selamlama Kürtçe konuştum
diye “x” geçtiğini tarihe yazdırdık ama Çerkezcenin yazıldığını gördük,
tanıklık ettik. Siz bize anlatın, bu neyi yasaklıyor? Bizim okumamız -ekimden
sonra göreceğiz- Kürt’ün dilini, kimliğini, kültürünü, tarihini ve coğrafyasını
yasaklıyor. 
TAHİR
ÖZTÜRK (Elâzığ) – Hadi canım! Yok, öyle bir şey, yok!
MERAL
DANIŞ BEŞTAŞ (Devamla) - Siz Kürt’e dost olamazsınız. (HDP sıralarından
alkışlar) 
MEHMET
NACİ BOSTANCI (Amasya) – Sayın Başkanım, sadece kayıtlara geçsin diye
söylüyorum: Sayın konuşmacı “Sizin partide Kürtlerin olmaması lazım.” diyerek
biraz önce yaptığım konuşmayı aslında daha yumuşak bir dille teyit etmiştir.
Hanımefendi, bizim partide Kürtler var, var…
MERAL
DANIŞ BEŞTAŞ (Adana) – Var; doğru, var.
MEHMET
NACİ BOSTANCI (Amasya) – …“Olmaması lazım.” diye addettiğiniz insanlar burada
mevcut, olmaya da devam edecek… 
HİŞYAR
ÖZSOY (Bingöl) – Kürt kökenli, kökenli; onlar kökenli sadece.
MEHMET
EMİN ADIYAMAN (Iğdır) – Onlar kökenli, kökenli.
MEHMET
NACİ BOSTANCI (Amasya) – …siz de bunlara tahammül edeceksiniz. 
Teşekkürler.

MERAL
DANIŞ BEŞTAŞ (Adana) – Ben de kayıtlara geçsin diye söylüyorum.
BAŞKAN
– Buyurun, kayıtlara geçsin. 
MERAL
DANIŞ BEŞTAŞ (Adana) – Öyle bir şey söylemedim. Kürtler de, Türkler de, diğer
kimlikler de istedikleri partide siyaset yaparlar, bu onların tercihidir. Ben
sadece Kürt vekillere şu çağrıyı -bugün değil, daha önce- yapmıştım: Lütfen, bu
değişikliğin size yönelik olduğunu da bilin demiştim. 
Ayrıca,
Sayın Bostancı’nın affına sığınarak, lütfen aklımızla alay etmesin, biz akıl
yoksunu insanlar değiliz. (HDP sıralarından alkışlar)
BAŞKAN
– Sayın Danış Beştaş, ben de kayıtlara geçsin diye söylüyorum, benim de ismimi
tekrar zikrettiniz burada. Ben az önce de ifade ettim: Annem Kürt, babam Kürt,
ana dilim Kürtçe, Türkçeyi sonradan öğrendim. 
LEZGİN
BOTAN (Van) – Ana Kürt, baba Kürt. 
BAŞKAN
- Hiçbir zaman Kürtlüğümü inkâr etmedim ama hiçbir zaman hayatımda Kürtçü de
olmadım. (AK PARTİ ve MHP sıralarından alkışlar) Kürt olmak ayrı bir şey,
Kürtçü ya da Türkçü olmak farklı bir şeydir. Bir zamanlar Beyaz Türkler vardı,
kendilerinden başkasını Türk saymazlardı ama görüyorum ki şimdi de Beyaz
Kürtler var, kendilerinden başkasını Kürt saymıyorlar. (AK PARTİ ve MHP
sıralarından alkışlar) 
MAHMUT
TOĞRUL (Gaziantep) – Dilin yasaklanıyor, coğrafyan yasaklanıyor, sen daha hâlâ
bir şey söylüyorsun ya!
MERAL
DANIŞ BEŞTAŞ (Adana) – Sayın Başkan…
BAŞKAN
– Söz vereceğim, bir saniye…
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
B) Kanun Tasarı ve Teklifleri (Devam)
1.- Adalet ve Kalkınma Partisi Grup
Başkanvekili Kayseri Milletvekili Mustafa Elitaş ve Milliyetçi Hareket Partisi
Grup Başkanvekili Manisa Milletvekili Erkan Akçay ile 2 Milletvekilinin Türkiye
Büyük Millet Meclisi İçtüzüğü’nde Değişiklik Yapılmasına Dair İçtüzük Teklifi
(2/1783) ve Anayasa Komisyonu Raporu (S. Sayısı: 492) (Devam)
BAŞKAN
- Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
18’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
Buyurun
Sayın Danış Beştaş.
MERAL
DANIŞ BEŞTAŞ (Adana) – Biz de kayıtlara geçsin diye…
Sayın
Başkan, biz sadece Türkiye’de Kürtlerin haklarını savunan bir parti değiliz,
biz Türkiye’de yaşayan 80 milyon yurttaşın hakkını aynı derecede savunuyoruz.
Haklarını savunmuş olmak da Kürtçü olmak anlamına gelmez. 
BAŞKAN
– İşte, kimin nerede siyaset yapacağına, kimin kendini nasıl hissedeceğine
sizler karar veremezsiniz.
FİLİZ
KERESTECİOĞLU DEMİR (İstanbul) – Sayın Başkan…
BAŞKAN
– Buyurun Sayın Kerestecioğlu, size de söz vereyim.
VI.- AÇIKLAMALAR (Devam)
27.- İstanbul Milletvekili Filiz
Kerestecioğlu Demir’in, kendisinin Kürt olmadığına ve feminist, sosyalist bir
kadın olarak grup başkan vekilliği yapıyorsa bunun aslında Halkların Demokratik
Partisinin çok sesliliğinden olduğuna ilişkin açıklaması
FİLİZ
KERESTECİOĞLU DEMİR (İstanbul) – Sayın Başkan, değerli milletvekilleri; ben bu
partinin grup başkan vekiliyim, Kürt değilim. Bu partide, beni onların böyle
bir politika yapmaması bu noktaya getirdi. Hiçbir arkadaşımın burada o
-Kürtçülük neyse- “Kürtçülük” dediğiniz şeyi yaptığını görmedim ben, eğer öyle
olsaydı ben burada grup başkan vekili olmazdım. 
EJDER
AÇIKKAPI (Elâzığ) – Söylediğine sen inanıyor musun?
FİLİZ
KERESTECİOĞLU DEMİR (İstanbul) – Ben Çerkez kökenliyim ama bu, benim için hiç
önemli değil çünkü ben bir sosyalistim, bu da kayda geçsin. Ve ben bir
sosyalist olarak bu ülkede Kürtlere yapılan zulmü gördüğüm gibi…
EJDER
AÇIKKAPI (Elâzığ) – Bu ülkede Kürtlere zulüm yok, Kürtlere zulmü siz
yapıyorsunuz!
FİLİZ
KERESTECİOĞLU DEMİR (İstanbul) – …başka ülkelerde, Bulgaristan’da -hani o
sürekli gündeme getirdiğiniz- Türklere yapılan zulmü de görürüm. Ben başka bir
ülkede başka halklara yapılan zulmü de görürüm. 
Onun
için buradayım ve bir feminist, sosyalist kadın olarak bu parti beni grup
başkan vekili yaptıysa bu, aslında, bu partinin çok sesliliğindendir ve
Türkiye’de, hatta dünyada da başka bir örneği yoktur. Bu da böyle bilinsin.
Teşekkür
ederim.
BAŞKAN
– Teşekkür ediyorum. 
Türk
olmak, Kürt olmak hiçbirimizin elinde değil. Ben de insanım diyorum,
elhamdülillah Müslümanım diyorum. Gerisi hikâye. (AK PARTİ sıralarından “Bravo”
sesleri, alkışlar)
Şimdi
ikinci bölümde yer alan maddelerin oylamaları tamamlanmıştır.
GÜLAY
YEDEKCİ (İstanbul) – Sayın Başkan, ben söz istemiştim.
BAŞKAN
– Pardon, Sayın Yedekci.
Buyurun,
60’a göre size söz veriyorum.
28.- İstanbul Milletvekili Gülay
Yedekci’nin, İstanbul’da şiddetli yağış ve dolu nedeniyle yaşananlara ve kentin
üzerinden vahşi kapitalist imar anlayışının derhâl çekilmesi gerektiğine
ilişkin açıklaması
GÜLAY
YEDEKCİ (İstanbul) – Çok teşekkür ediyorum Sayın Başkan.
İstanbul’da
bugün dolu yağdı ve yine İstanbul’u sel götürdü. Twitter’da paylaştık,
sokaklarda çocuklar yüzüyorlar. 
Kişiye
özel imar politikalarınız, dere yataklarına yaptığınız inşaatlarınız, kaçak ve
ruhsatsız imar anlayışınız ve yapılaşmanız İstanbul’u beton kent hâline getirdi
ve beton kent artık iflas etti ve “Daha fazla böğrüme hançer saplamayın.” diyor
İstanbul. İstanbul’un çığlığını duyun ve “Mimar Sinan’ın göğe uzanan
minarelerini gölgede bırakan, ranta uzanan kuleler yapılmasın.” diyor. İstanbul
sesleniyor, İstanbul’un çığlığını duyun ve kentimizin üzerinden vahşi
kapitalist imar anlayışınızı derhâl çekiniz. 
BÜLENT
TURAN (Çanakkale) – CHP’den aldık, bu kadar toparlayabildik. 
GÜLAY
YEDEKCİ (İstanbul) – İstanbul İstanbul olalı böyle zulüm görmedi diyoruz.
Hepinize
saygılar sunuyoruz. (CHP sıralarından alkışlar)
BAŞKAN
– Teşekkür ediyorum.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
B) Kanun Tasarı ve Teklifleri (Devam)
1.- Adalet ve Kalkınma Partisi Grup
Başkanvekili Kayseri Milletvekili Mustafa Elitaş ve Milliyetçi Hareket Partisi
Grup Başkanvekili Manisa Milletvekili Erkan Akçay ile 2 Milletvekilinin Türkiye
Büyük Millet Meclisi İçtüzüğü’nde Değişiklik Yapılmasına Dair İçtüzük Teklifi
(2/1783) ve Anayasa Komisyonu Raporu (S. Sayısı: 492) (Devam)
BAŞKAN
– Şimdi, İç Tüzük’ün 86’ncı maddesine göre oyunun rengini belli etmek üzere
lehte ve aleyhte birer kişiye beşer dakika söz vereceğim.
İç
Tüzük 86’ya göre lehte ilk söz Şanlıurfa Milletvekili Kemalettin Yılmaztekin’e
aittir.
Buyurun
Sayın Yılmaztekin. (AK PARTİ sıralarından alkışlar)
KEMALETTİN
YILMAZTEKİN (Şanlıurfa) – Sayın Başkan, kıymetli milletvekilleri; Anayasa
Komisyonu olarak hazırlığını yapıp Genel Kurul gündemine taşıdığımız İç
Tüzük’ün değiştirilmesine dair teklif için şahsım adına lehte söz almış
bulunmaktayım. Hepinizi hürmetle selamlıyorum.
Burada
tüm milletvekillerimizin de malumu olan konu, mevcut İç Tüzük’ün işleyişi
kilitlemeye ve tıkamaya yönelik olduğudur. Milletin temsil edildiği bu Meclis
çatısı altında vekillerin her türlü tartışma içerisine girmesi, düşüncelerini
özgürce dile getirebilmeleri elbette en tabii haklarıdır. Ancak bunu yapmak ile
işleyişi tamamen kilitlemek çok farklı olgulardır. Ben bunu daha önceden ifade
etmiştim, Türkiye, çevresi güllük gülistanlık, mistik bir ada ülkesi değildir.
Çevresi ateş çemberinde yoğrulan, her zaman akrebin kıskacında olan bir devlet
için zamanı kıymetli kullanmak ve değerlendirmek çok önemli bir husustur.
Devletimiz, yeni sistemle nasıl çevresinde yaşananlara karşı güçlü refleksler
verebilecek duruma geliyorsa Meclisimiz de aynı şekilde etkin, yetkin ve
işleyen bir Meclis olarak yeniden bir tanımlamaya muhtaç durumdadır. Bu
sebeple, elzem bir nitelik taşıyan bu düzenlemenin Meclisimize ve ülkemize
hayırlar getirmesini temenni ediyorum.
Ülkemizin
içerisinden geçtiği bu yapılanma ve reform süreci sadece bizleri değil, bütün
bir ümmet coğrafyasını ve dünyanın çeşitli bölgelerinde zulüm gören toplumları
yakından ilgilendirmektedir. Bütün mazlumlar gözlerini, kulaklarını,
gönüllerini ve umutlarını büyümekte olan Türkiye’ye çevirmiş durumdadır.
Özellikle, son günlerde Kudüs’te mukaddes Mescid-i Aksa’da yaşananlar dünyanın,
Türkiye gibi adalet ve merhametten beslenen bir ülkenin dengeleyici rol
oynamasına ne kadar muhtaç olduğunu gösterir durumdadır. İsrail, Osmanlı gibi
bir adalet otoritesinin çökmesi neticesinde zulümlerine hız kazandırmış,
1950’lerden başlayarak adım adım Kudüs’ü ve Filistin’i işgal etmiş, içecekleri
bir damla suyu, yiyecekleri bir parça ekmeği Müslümanlara çok addetmiştir.
Yıllardır uçaklarıyla, bombalarıyla, tanklarıyla, fosfor bombalarıyla
saldırmasına rağmen, oradaki bir avuç Müslümanı Filistin ve Kudüs aşkından
vazgeçirememiş, oradaki her zulüm izzetli direnişin tetikleyicisi olmuştur ve
tüm dünya, İsrail’in bu bir avuç Müslümandan korktuğunu bizzat görmüştür. Biz
diyoruz ki: “Mekke Allah’ın haremidir, Medine Resulullah’ın haremidir, Kudüs
ise müminlerin haremidir.” Allah ve Resul’ü haremine sahip çıkar ve korur fakat
Kudüs’e sahip çıkmak tüm ümmetin namus borcudur. Biz Kudüs’e sahip çıkacağız.
Oradaki bir avuç insandan ayakları titreyenlerin, tanksız, topsuz, silahsız
insanları, plajda oynayan çocukları keyfî olarak katleden zalimlerin bu zulüm
altında ezilmeleri haktır. Bunun bilincinde olarak Kudüs’ü, Mescid-i Aksa’yı,
kutsal topraklarımızı, haremimizi müdafaa etmek durumundayız. Bunu sağladığımız
gün gerçek özürlüğe ve hürriyete kavuşacağımız inancındayım. Kudüs özgür
olmadıkça Müslümanlar esir kalmaya devam edeceklerdir. Biz bu yüzden Kudüs’ü
kendi kaderine bırakmayacağız, hürriyetimizi bir avuç işgalci zalime ve onun
uzantılarına terk etmeyeceğiz, kanımızın son damlasına kadar bu mücadelede
hakkın tarafı olacağız inşallah. Bazı siyasi parti liderleri gibi Batılı
dostlarına hoş görünmek için “Kudüs İsrail’indir.” demeyeceğiz ve
dedirtmeyeceğiz inşallah. “…”(x)
diyoruz yani. Yani “Kudüs bizimdir, ümmetin ortak değeridir.” diyeceğiz ve
bunun mücadelesini vereceğiz diyor, hepinizi hürmetle selamlıyorum. (AK PARTİ
sıralarından alkışlar)
BAŞKAN
– Teşekkür ediyorum.
İç
Tüzük 86’ya göre aleyhte söz isteyen İzmir Milletvekili Musa Çam.
Sayın
Çam, yardıma ihtiyacınız var mı?
MUSA
ÇAM (İzmir) – Yok, sağ olun.
BAŞKAN
- Neyse, son demlerimizi yaşıyoruz artık bu pankartların.
Buyurun
Sayın Çam. (CHP sıralarından alkışlar)
MUSA
ÇAM (İzmir) – Sayın Başkan, Türkiye Büyük Millet Meclisinin saygıdeğer üyeleri;
hepinizi saygıyla selamlıyorum.
Evet,
İç Tüzük’le ilgili son konuşmaları yapıyoruz. 16 Nisanda 18 maddelik bir
referandum gerçekleştirdik. Bu referandumun sonucu “hayır”dır ama YSK
marifetiyle yurt dışındaki oyların, mühürsüz zarfların…
ALİM
TUNÇ (Uşak) – Senin işine öyle geliyor yalnız.
MUSA
ÇAM (Devamla) – …ve mühürsüz oyların orada kabul edilmemesi, yurt içinde kabul
edilmiş olması çifte standardıyla “evet” çıkardınız YSK marifetiyle. Ama sonuç
itibarıyla 16 Nisanda “hayır” kazandı, bunu kabul edeceksiniz, bunu içinize
sindireceksiniz arkadaşlar. 
BÜLENT
TURAN (Çanakkale) – Bravo, bravo!
MUSA
ÇAM (Devamla) – YSK marifetiyle bunu bu şekilde sürdürebilirsiniz.
EJDER
AÇIKKAPI (Elâzığ) – Rakamlar öyle söylemiyor.
MUSA
ÇAM (Devamla) – Bu 18 maddeden iki madde hemen yürürlüğe girdi. Biri parti
genel başkanlığı, diğeri ise Hâkimler ve Savcılar Kurulunun yeni baştan
yapılması. Peki, diğer 16 madde 2019’da yürürlüğe girecekti, nedir aceleniz
hemen bir İç Tüzük değişikliği yaparak? 
ENGİN
ALTAY (İstanbul) – Talimat…
MUSA
ÇAM (Devamla) – İnsanların, Parlamentonun, milletvekillerinin yasama
görevlerini engellemek, onların konuşma hakkını elinden almak, önerge haklarını
elinden almak… Neden ve niçin? Niçin? 20 Temmuzdan beri Türkiye’de ilan etmiş
olduğunuz bir olağanüstü hâlle ülkeyi yönetiyorsunuz. Yetmedi, şimdi Türkiye
Büyük Millet Meclisinde olağanüstü hâl ilan ediyorsunuz ve Türkiye Büyük Millet
Meclisini olağanüstü hâlle yönetmeye çalışacaksınız. Bu, doğru değil, bu kabul
edilebilir değil. On beş yıldır iktidardasınız, 4 genel seçim, 3 yerel seçim, 2
referandum, bir Cumhurbaşkanlığı seçimi kazandınız, önemli başarılar, oysa bu
başarılardan sonra insan daha mütevazı, daha alçak gönüllü olması gerekirken
kibir tavan yapmış durumda. “Konuşmayacaksınız, önerge vermeyeceksiniz,
susacaksınız, biz ne dersek onu yapacağız.” Mecliste 184 milletvekili yoksa
bile işaret oyuyla “Yeteri kadar çoğunluk vardır, toplantıyı açıyorum.” diyen
başkan vekilleriniz de olacaktır arkadaşlar. (CHP sıralarından alkışlar) Böyle
bir ülkeyi yönetemezsiniz, böyle bir Parlamento da yönetilmez. Bunun da hayrı
olmaz, olmaz, olmaz arkadaşlar. 
Şimdi,
bu düzenlemenin içerisinde 14’üncü maddede diyor ki: “Mecliste huzur bozucu
döviz, pankart, falan filan taşınmaz.” Arkadaşlar ya, şu baretin… Türkiye’de
maden işçileri, 301 maden işçisi Soma’da öldü. Öldü! Mayıs 2014’te. Hemen ekim
ayında Ermenek’te 18 maden işçisi öldü. Onların her ölüm yıl dönümünde buraya
gelip Ermenek’te ölen bu 18 maden işçisinin ismini burada açmak suç mu
arkadaşlar? Bunun ne günahı var arkadaşlar veya Manisa’daki 301 maden işçisinin
şurada ismini açmanın ne günahı var, ne suçu var? Bunun huzur bozucu nesi var
arkadaşlar? Nesi var bunun? 
ERKAN
AKÇAY (Manisa) – Huzur bozucu değil, merak etme Sayın Çam. 
MUSA
ÇAM (Devamla) – Ama bu düzenlemeyle bunların burada kullanılmasını
istemiyorsunuz. Sayın Başkan da diyor ki: “Artık son demleri bunların.”
Ayıptır! Cumhuriyetin Meclisinde bir Başkan Vekiline bunları söylemek yakışmaz.
EJDER
AÇIKKAPI (Elâzığ) – Musa Bey, o isimler yerde sürünüyor, yazık! İsimleri
kaldırın oradan! İsimleri ayaklarınızın altına aldınız. Yapma öyle!
MUSA
ÇAM (Devamla) – Ama söylenmiş sözler de var. Bunları da yapabiliriz arkadaşlar.
İşte “Bu yapıyı on bir yıldır biz yarattık.” diyor Sayın Taner Yıldız. Bunlar
söylenmiş. Biz bunları buraya getireceğiz, bunları göstereceğiz arkadaşlar.
FETÖ’yle olan ortaklıklarınızda bunları biz getirip buraya söyleyeceğiz. Bakın
“Hoşgörünün, diyalogun mimarı Fetullah Gülen Hocamız.” diyor Melih Gökçek.
Bunları burada getirip söylemek suç mu, günah mı? Değil arkadaşlar.
ŞAHİN
TİN (Denizli) – Geçmişle yaşamayın artık ya! Bırakın geçmişi ya! Geçmiş
geçmiştir. Geleceğe bakın, geleceğe.
MUSA
ÇAM (Devamla) – Peki, geçmişin Adalet Bakanı, şimdi Başbakan Yardımcınız Sayın
Bekir Bey diyor ki: “Gülen’e ‘çete’ derseniz haksızlık edersiniz.” Burada,
burada arkadaşlar, bunları göstermek herhangi bir huzur bozucu bir şey olamaz.
Bu Meclisin güvenliğini de Meclisin çalışmasını ertelemek olmaz. Ne diyor Sayın
Arınç, “Gülen bize yol gösteriyor, önümüzü aydınlatıyor.” diyor. Bunu burada
göstermek Meclisin huzurunu bozmaz. Aksine söylenenleri burada biraz daha
pekiştirir arkadaşlar. Ne diyor eski Millî Eğitim Bakanı, “Cemaat devlete
sızmış. Buna kargalar bile güler!” diyor. Bunları göstermek suç olamaz
arkadaşlar ya! Huzuru da bozmaz bu. Bu söylenenleri burada bir kez daha teyit
etmek hepimizin görevidir arkadaşlar. Ne diyor Genel Başkanınız? “Ne istediler
de vermedik?” diyor. Demedi mi? (CHP sıralarından alkışlar) Varsa bir yalan,
varsa bir iftira söyleyin, deyin ki arkadaşlar: “İftira ediyorsun, yalan
söylüyorsun.” Tamam, geri alacağım o zaman. Peki ne diyor? Arınç: “Başbakan
selamlarını gönderdi, ‘Bir emirleri olur mu öğren.’ dedi.” Varsa bir yalan,
varsa bir iftira, çamur varsa söyleyin özür dileyeyim arkadaşlar, değil.
MEHMET
EMİN ADIYAMAN (Iğdır) – Kandırmışlardır, kandırmışlardır.
MUSA
ÇAM (Devamla) - Ne diyor Erdoğan? Fetullah Gülen’e seslendi: “Bitsin bu
hasret.” diyor. Arkadaşlar, varsa bir yalan varsa bir iftira varsa bir çamur
geri alacağım arkadaşlar.
(Mikrofon
otomatik cihaz tarafından kapatıldı) 
ÜNAL
DEMİRTAŞ (Zonguldak) – Huzur mu kaçtı! Gerçekten huzur mu bozdu?
MUSA
ÇAM (Devamla) – Yetmez. Ne diyor? “FETÖ’yle ortak yanımız vardı, aynı menzile
giden yollar olarak gördük biz…
(Mikrofon
otomatik cihaz tarafından kapatıldı)
GÜLAY
YEDEKCİ (İstanbul) – Sayın Başkan, son yani İç Tüzük’ü değiştiriyorsunuz zaten.

MUSA
ÇAM (Devamla) - Şimdi bunları göstermek herhangi bir suç değil, huzur da bozmaz
arkadaşlar bunlar. Söylenmiş olan sözleri bizim burada tekrarlamamız gerekiyor.
ŞAHİN
TİN (Denizli) – Biz de sizinkileri gösterelim o zaman, CHP’nin yaptıklarını. 
MUSA
ÇAM (Devamla) - Sayın Başkan, 1 Ekimde Genel Başkanınız buraya gelecek,
“prompter”dan konuşma yapacak. Yapamaz. Bu yönetmeliğe göre, bu değişikliğe
göre malzeme, farklı araç ve gereçleri kullanamaz ve Sayın Başbakan da, Sayın
Cumhurbaşkanı da, MHP Genel Başkanı Sayın Devlet Bahçeli de burada
“prompter”dan konuşamaz. (CHP sıralarından alkışlar) 
ŞAHİN
TİN (Denizli) – Niye konuşamasın, sen gelip konuşuyorsun işte.
MUSA
ÇAM (Devamla) - Onlar konuşursa ben de bunları getiririm, burada hepsini
gösteririm arkadaşlar. Olmaz, Cumhurbaşkanına, Başbakana, ona buna “prompter”
kullanmak serbest, araç gereç, yardımcı aletleri kullanmak serbest, Musa Çam’a
kullanmak yasak, falanca vekile kullanmak yasak. 
ALİM
TUNÇ (Uşak) – Senin Genel Başkanın da kullanmak isterse kullansın. 
MUSA
ÇAM (Devamla) - Olmaz arkadaşlar; çifte standart olmaz, olmaz, olmaz, olmaz
arkadaşlar. (CHP sıralarından “Bravo” sesleri, alkışlar) 
OSMAN
BOYRAZ (İstanbul) – Bir de Jandarma Marşı söylesen be.
MUSA
ÇAM (Devamla) - Bu nedenlerden dolayı bu İç Tüzük gerçekten yakışan bir şey
değildir. 
Benim
ne annemin ne babamın okuma yazması vardı. Benim babamdan, annemden öğrendiğim
bir tek şey vardı: “Oğlum, ne kadar mevkin büyürse büyüsün o kadar alçak
gönüllü ol. Oğlum, ne kadar zengin olursan ol o kadar mütevazı ol.” 
(Mikrofon
otomatik cihaz tarafından kapatıldı) 
MUSA
ÇAM (Devamla) – On beş yıllıdır iktidarsınız, üst üste seçim kazanıyorsunuz,
buradaki milletvekili arkadaşlarımızın konuşma hakkını elinden alıyorsunuz,
önergelerini elinden alıyorsunuz arkadaşlar. 
BAŞKAN
– Teşekkür ediyoruz Sayın Çam. 
MUSA
ÇAM (Devamla) - Bu yakışmaz. Bu kibir doğru bir kibir değildir. Bu kibir sizi
götürecektir arkadaşlar. 
BÜLENT
TURAN (Çanakkale) – İsimleri yere atma.
MUSA
ÇAM (Devamla) - Hepinize sevgiler saygılar sunuyorum. (CHP sıralarından “Bravo”
sesleri, alkışlar) 
MEHMET
NACİ BOSTANCI (Amasya) – Sayın Başkan…
ÜNAL
DEMİRTAŞ (Zonguldak) – Huzur mu bozuldu? 
BAŞKAN
– Buyurun Sayın Bostancı.
MEHMET
NACİ BOSTANCI (Amasya) – Sayın konuşmacı kolaj mantığıyla bazı ifadeleri
alıntılayarak FETÖ ile AK PARTİ sanki irtibat içindeymiş gibi izlenim yaratmak
istedi. Bu, açık bir sataşmadır.
ENGİN
ALTAY (İstanbul) – Öyle değil mi?
MAHMUT
TOĞRUL (Gaziantep) - Hiçbir ilişkileri yoktu, gerçekten yoktu. İlişkileri biz
sezdik ama onlar sezmemiş.
BAŞKAN
– Buyurun.
XI.- SATAŞMALARA İLİŞKİN KONUŞMALAR (Devam)
5.- Amasya Milletvekili Mehmet Naci
Bostancı’nın, İzmir Milletvekili Musa Çam’ın 492 sıra sayılı İç Tüzük
Değişiklik Teklifi’yle ilgili oyunun rengini belli etmek için yaptığı konuşması
sırasında Adalet ve Kalkınma Partisine sataşması nedeniyle konuşması
MEHMET
NACİ BOSTANCI (Amasya) – Sayın Başkan, değerli arkadaşlar; ben kürsüye gelirken
CHP sıralarından bir arkadaş “Öyle değil mi?” dedi. Öyle değil. 
MAHMUT
TOĞRUL (Gaziantep) – Nasıl değil?
MEHMET
NACİ BOSTANCI (Devamla) – Biz FETÖ’yle ortak olsaydık 17-25 Aralığı
yapmazlardı, FETÖ’yle ortak olsaydık 15 Temmuzu yapmazlardı. 
MAHMUT
TOĞRUL (Gaziantep) – Ondan önce bize dokunuyorlardı, o zaman size dokundular,
size.
MEHMET
NACİ BOSTANCI (Devamla) – 15 Temmuzu da, 17-25 Aralığı da öncelikle milletin
seçilmiş iktidarı, iradesi olarak AK PARTİ’ye karşı yaptı bu çete. Kırkyıllık
bir yapıdan bahsediyoruz. Peki, ne zaman bu FETÖ oldu? 17-25 Aralıkla birlikte
oldu. 
MELİKE
BASMACI (Denizli) – Yazıklar olsun ya!
MEHMET
NACİ BOSTANCI (Devamla) – Siyasi demagoji bunun üstünü örtmez. 17-25 Aralıktan
önce sizin bu kesime karşı tavrınız, esasen sadece bu kesime karşı değil
yürüttüğünüz iktidar mücadelesinin bir parçası olarak anlam kazanan bir işti. 
MELİKE
BASMACI (Denizli) – Sayın Bostancı, bunları söylemek size yakışıyor mu? Siz
söylemeyin bari, saygınlığınızı koruyun, siz söylemeyin.
MEHMET
NACİ BOSTANCI (Devamla) – Mesele FETÖ işi değildi. Siz de FETÖ’yü
bilmiyordunuz, kimse bilmiyordu. 
MAHMUT
TOĞRUL (Gaziantep) – Kadroları bize vermezken siz niye sesinizi çıkarmıyordunuz
peki?
MEHMET
NACİ BOSTANCI (Devamla) – Siz, 17-25 Aralık olmuş, FETÖ’nün mahiyeti ortaya
çıkmış, o zaman…
ÖZKAN
YALIM (Uşak) – İşinize gelmedi. Gittiniz etek öptünüz.
BAŞKAN
– Arkadaşlar, biraz sabredin ya, cevap gerekirse verirsiniz, rahat olun.
MUSA
ÇAM (İzmir) – Söyleyeceğim…
MEHMET
NACİ BOSTANCI (Devamla) – …Musa Bey geldi burada çeşitli resimler, yazılar
gösteriyor. 17-25 Aralıktan sonra FETÖ’nün kayığına kim bindi? 
GÜLAY
YEDEKCİ (İstanbul) – Siz bindiniz.
MEHMET
NACİ BOSTANCI (Devamla) – Bu iktidar onlarla mücadele ederken kapısında -tırnak
içinde- aslanlar gibi kim durdu, kim karşı çıktı Musa Bey? Ahlaki ve vicdani
bir ödev…
MELİKE
BASMACI (Denizli) – Onu siz bari söylemeyin. Saygınlığınız kalsaydı ya!
MEHMET
NACİ BOSTANCI (Devamla) – …o dönemden sonra, FETÖ olduğu artık anlaşılmışken
yanında saf tutan kişilere ilişkin gelip burada konuşmaktır.
Saygılarımla.
(AK PARTİ sıralarından alkışlar) 
MUSA
ÇAM (İzmir) – Çok açık bir sataşma olduğunu siz de takdir edersiniz.
BAŞKAN
– Bir şartla Musa Bey, başındaki bareti çıkar, az önce gösterdiniz. 
MUSA
ÇAM (İzmir) – Tamam efendim.
BAŞKAN
– Buyurun Sayın Çam, iki dakika süreyle, bitirelim inşallah.
BÜLENT
TURAN (Çanakkale) – Sayın Başkan, neye rahatsız oldu?
BAŞKAN
– Ceketle biraz uyumsuz oluyordu baret.
Buyurun.

6.- İzmir Milletvekili Musa Çam’ın, Amasya
Milletvekili Mehmet Naci Bostancı’nın sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
MUSA
ÇAM (İzmir) – Sayın Başkan, Değerli Hocam; 17-25 Aralık -açık ve net söylememiz
gerekiyor- rüşvet, yolsuzluk ve hırsızlıktır; hiç saklamaya gerek yok, hiç. (AK
PARTİ sıralarından gürültüler) Açık ve nettir. Ayakkabı kutularında, yatak
odalarında, para sayma makinalarında milyon dolarlar, baba ile oğul arasında
geçen “Oğlum, paraları erittin mi?” “Baba, dağıtıyorum, dağıtıyorum, hâlen daha
35 milyon euro var.” denen konuşmalardır. 
ALİ
ÖZKAYA (Afyonkarahisar) – Onların hepsi montajdı, montajdı onlar.
MUSA
ÇAM (Devamla) – Bu konuda savunacak hiçbir şeyiniz yok. Hiçbir Cumhuriyet Halk
Partiliyle FETÖ kayığa binmez. 
Bakın,
bir şey söyleyeyim: Bugünkü Bakanlar Kurulunda ve burada bulunan
parlamenterlerin içerisinde -kötü niyetle yaptılar demiyorum- Fetullah Gülen’le
ilişkisi olmayan insanları…
ALİ
ÖZKAYA (Afyonkarahisar) – Yalan söylüyorsun, doğruyu söylemiyorsun. Onların
hepsi montajdı.
MUSA
ÇAM (Devamla) – …burada parmakla göstermek mümkündür Hocam; hiç inkâr etmeyin,
hiç gizlemeyin. Fetullah Gülen’in Pensilvanya’ya yatağında hırkasını giyip,
takkesini giyip de efsunlanmak için giden milletvekilleriniz ve bakanlarınız
var Hocam; hiç inkâr etmeyin, hiç bunları gizlemeyin. 
ALİM
TUNÇ (Uşak) – Sen yanında mıydın? Ne kadar iyi biliyorsun!
MUSA
ÇAM (Devamla) – Yolunuz ayrıldı, bir iktidar savaşında iktidarı paylaşamadınız
ve para paylaşılmadı, iktidar paylaşılmadı. Bu, aranızdaki savaşı, kavgayı
anlamayız biz ama hiçbir Cumhuriyet Halk Partilinin Fetullah Gülen’le yakından
ve uzaktan hiçbir ilişkisi olmaz. 
Şekerci
Fetullahçı oluyor, memur oluyor, Genelkurmay’da oluyor, askerde oluyor, şurada
oluyor burada Fetullahçı oluyor; koskocaman, 317 milletvekilinin olduğu yerde
Fetullah Gülenci olmuyor, 26 bakanın içerisinde Fetullahçı yok oluyor yani; olur
mu Hocam ya? Ben mi FETÖ’cüyüm yoksa? Ben FETÖ’cü müyüm yoksa Hocam? (CHP
sıralarından alkışlar, AK PARTİ sıralarından gürültüler) Olur mu böyle bir şey?
Yani siz değil, ben mi FETÖ’cüyüm? 
Dolayısıyla,
FETÖ’cülük bize bulaşmaz. Ne söylerseniz söyleyin, ne iddia ederseniz edin,
Cumhuriyet Halk Partisinin kapısından FETÖ’cülük geçmez. Başka şeyler
söyleyebilirsiniz, onları da ispatlarız burada ama FETÖ’cülük bize bulaşmaz,
FETÖ’cülük… 
ALİM
TUNÇ (Uşak) – 1 Kasımdaki adaylarınıza bakın. 
MUSA
ÇAM (Devamla) – Recep Tayyip Erdoğan Bey’le Fetullah Gülen aynı yumurta
ikizidir, ayrı değil, aynı yumurta ikizidir. 
Saygılar
sunuyorum. (CHP sıralarından alkışlar)
ERKAN
AKÇAY (Manisa) – İçinizde ajan var, FETÖ’cü var, PKK’lı var, DHKP-C’li var,
DEV-YOL’cu var, DEV-SOL’cu var…
MEHMET
NACİ BOSTANCI (Amasya) – Sayın Başkan…
BAŞKAN
– Sayın Bostancı, tutanaklara geçsin diye söz talep ettiniz herhâlde. 
Buyurun,
tutanaklara geçsin. (Gürültüler)
Bir
saniye sayın milletvekilleri, Sayın Bostancıyı dinliyorum. 
MEHMET
NACİ BOSTANCI (Amasya) – 17-25 Aralıkla ilgili olarak, bunun bir yolsuzluk
operasyonu olduğunu söyleyerek esasen FETÖ propagandası çerçevesinde anlam
kazanabilecek -kastı öyle olmasa bile- bir ifadede bulunmuş ve bizi töhmet
altında bırakmıştır. Açıklama için…
MAHMUT
TOĞRUL (Gaziantep) – Yakında bunu kanunlaştırırsınız. Vallahi, yakında
kanunlaştırırlar bunu. 
BÜLENT
TURAN (Çanakkale) – Savcılar nerede, savcılar?
ÜNAL
DEMİRTAŞ (Zonguldak) – Yolsuzluğa “yolsuzluk” diyemeyecek miyiz?
BAŞKAN
– Peki, buyurun Sayın Bostancı. (AK PARTİ sıralarından alkışlar)
Artık,
lütfen, sataşmadan sataşmalara cevap verseniz var ya, az kaldı. 
7.- Amasya Milletvekili Mehmet Naci
Bostancı’nın, İzmir Milletvekili Musa Çam’ın sataşma nedeniyle yaptığı
konuşması sırasında Adalet ve Kalkınma Partisine sataşması nedeniyle konuşması
MEHMET
NACİ BOSTANCI (Amasya) – Evet, Sayın Başkan, değerli arkadaşlar; bu ülke
Ergenekon, Balyoz davalarını gördü. Kıymetli arkadaşlarımız, Ergenekon, Balyoz
davaları sırasında çok çeşitli kereler bu çetenin, bu işleri yapanların sahte
delil ürettiğini, nasıl o yargılamaları organize ettiklerini, yaptıkları işin
hukukla hiçbir ilgisinin olmadığını defalarca söylemediniz mi? 
ENGİN
ÖZKOÇ (Sakarya) – Savcıyı söyle, savcıyı. 
MEHMET
NACİ BOSTANCI (Devamla) – Söylediniz. 
GÜLAY
YEDEKCİ (İstanbul) – Savcısı kimdi? Savcısı kimdi, savcısı?
ÖZKAN
YALIM (Uşak) – Söyledik, siz de hep savundunuz onları, hep savundunuz onları. 
ENGİN
ÖZKOÇ (Sakarya) – Savcı dâhildi çeteye. 
MEHMET
NACİ BOSTANCI (Devamla) – Şimdi, aynı çevre, aynı çete 17-25 Aralığı
yaptığında, hiç düşünmeden, hiç muhakeme etmeden “Yahu, bu adamlar Ergenekon ve
Balyoz’u yapmışlardı, bunlar delil uydururlar, sahte işler yaparlar. Bunların
yaptıklarının hukukla ilgisi yoktur.” bilgilerini bir anda unuttular, hafıza
kaybı yaşadılar. 
BÜLENT
TURAN (Çanakkale) – Nerede bu savcılar? Nerede bu savcılar?
MEHMET
NACİ BOSTANCI (Devamla) – Dediler ki: “Bu bir hırsızlık davası.” 
ÜNAL
DEMİRTAŞ (Zonguldak) – Hoca, biz sana mı inanalım, sese mi inanalım, kasetlere
mi inanalım?
MEHMET
NACİ BOSTANCI (Devamla) – Tam da FETÖ bunu istiyordu. 
LEZGİN
BOTAN (Van) – Her şeyi FETÖ’ye at, temizlen çık.
MEHMET
NACİ BOSTANCI (Devamla) – FETÖ’nün toplumsal ayağı, politik ayağı olmadığı için
propaganda üzerinden kendisine güç ve tahkimat sağlayacak çevreler
oluşturabilmek kastıyla bu yolsuzluk, usulsüzlük propagandasını inşa etmişti. 
Farzımuhal,
diyelim ki sizin aklınızda öyle bir kuşku da oldu. Yahu, kendi aklınızı,
Ergenekon, Balyozdan tanıdığınız bu çetenin bu organize işlerinin neticesinde
inşa ettikleri propagandayla bu konuya ilişkin kendi bilgi ve yaklaşımınızı
ayırt edecek bir dikkat ve ihtimam yakın geçmişe saygı çerçevesinde gerekmez
miydi? Bunu göstermediniz. Göstermediniz, ondan sonraki dönemde de maalesef, bu
iktidar cansiparane bir şekilde bu çevrelerle mücadele ederken onların yanında
saf tuttunuz, bu çok yanlış.
(Mikrofon
otomatik cihaz tarafından kapatıldı)
MEHMET
NACİ BOSTANCI (Devamla) – Hiç olmazsa bundan sonra şu, FETÖ üzerinden bir
siyasi rekabet götürerek bu çeteye destek anlamına gelebilecek bir atmosfer
kurmama konusunda hepimiz dikkat edelim.
Saygılarımla.
(AK PARTİ sıralarından alkışlar) 
BAŞKAN
– Teşekkür ediyorum.
MUSA
ÇAM (İzmir) – Sayın Başkan, zımnen ve direkt olarak bizim Fetullah Gülen’le yan
yana saf tuttuğumuzu söylemiştir. Bu çok ağır bir ithamdır. Bu ithama karşı…
BÜLENT
TURAN (Çanakkale) – Buna cevap verdiniz zaten.
BAŞKAN
– Sayın Çam, bir saniye.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
B) Kanun Tasarı ve Teklifleri (Devam)
1.- Adalet ve Kalkınma Partisi Grup
Başkanvekili Kayseri Milletvekili Mustafa Elitaş ve Milliyetçi Hareket Partisi
Grup Başkanvekili Manisa Milletvekili Erkan Akçay ile 2 Milletvekilinin Türkiye
Büyük Millet Meclisi İçtüzüğü’nde Değişiklik Yapılmasına Dair İçtüzük Teklifi
(2/1783) ve Anayasa Komisyonu Raporu (S. Sayısı: 492) (Devam)
BAŞKAN
– İç Tüzük Değişikliği Teklifi’nin görüşmeleri tamamlanmıştır.
İç
Tüzük Değişikliği Teklifi’nin tümünü oylarınıza sunuyorum: Kabul edenler… Kabul
etmeyenler… İç Tüzük Değişiklik Teklifi kabul edilmiştir.
Sayın
milletvekilleri, bir saniye, bir on-on beş dakikanızı daha alacağız. Sayın grup
başkan vekillerine söz vereceğim.
Sayın
Çam, lütfen, ya yerinizden ben bir dakika söz vereyim ya da tutanaklara
geçirin, bu işi bitirelim artık.
MUSA
ÇAM (İzmir) – Amacım polemik yaratmak değil, öyle bir şeyimiz yok Sayın Başkan.
BAŞKAN
– Sayın Çam…
MUSA
ÇAM (İzmir) – Siz merak etmeyin.
BAŞKAN
– Peki, buyurun.
ALİ
ÖZKAYA (Afyonkarahisar) – Sayın Başkan, Sayın Çam’la ilgili düzeltme yapmam
lazım çünkü o süreçleri ben yönettim.
BAŞKAN
– Sisteme girmişsiniz, değerlendiririm.
ŞAHİN
TİN (Denizli) – Bu bilgileri nereden aldığınızı söylemeniz lazım.
MUSA
ÇAM (İzmir) – Amacımız sizinle polemik yapmak değil.
BAŞKAN
– Bir saniye Sayın Çam.
Sayın
milletvekilleri, bir on dakika daha…
Buyurun.
XI.- SATAŞMALARA İLİŞKİN KONUŞMALAR (Devam)
8.- İzmir Milletvekili Musa Çam’ın, Amasya
Milletvekili Mehmet Naci Bostancı’nın sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
MUSA
ÇAM (İzmir) – Amacımız sizinle polemik yapmak değildir Hocam, polemik yapmak,
suçlamak falan da değildir. Biz sizin ne kadar bu konularda dikkatli ve titiz
olduğunuzu biliyoruz, hiçbir itirazımız yok yani. Ama geçmişte olan bu ilişkileri
inkâr etmek, yok saymak da mümkün değil. Dolayısıyla burada el ele verip
devlette, ülkemizde örgütlenmiş olan bu FETÖ belasından hepimizin kurtulması
gerekiyor. El ele vermemiz gerekiyor. 
Ama
birlikte oldunuz, büyük haksızlıklar yaptınız, büyük adaletsizlikler yaptınız.
Bunu kabul edeceksiniz ve özeleştirinizi vereceksiniz. Vermediğiniz sürece de
sürekli bizi eleştirerek, öyle böyle söyleyerek olmaz bu işler. 
17-25
Aralık Türkiye’nin en büyük yolsuzluk dosyalarından biridir. Eğer onlar Yüce
Divan’a gitmiş olsaydı, yargılanmış olsalardı, adalet önünde hesap vermiş
olsalardı belki bugün bunları hiç konuşmuyor olacaktık. Dolayısıyla, bizim,
yargıyı bağımsız hâle getirip herkesin hesap verebilecek bir noktaya gelmesi
lazım. 
Gerçekten,
Mecliste zaman zaman Fetullah Gülen ayaklarının koktuğunu görüyoruz,
hissediyoruz. Bu Meclisin bundan da temizlenmesi gerekiyor, Türkiye’den
temizlenmesi gerekiyor ama temizlenecek diye de bize çamur atmak, bize kulp
takmak size hiç yakışmaz. Dolayısıyla, Cumhuriyet Halk Partisi her konuda, bu
konuda illegal örgütlenmelerle ilgili elinden gelen her çabayı göstermiştir ve
Kemal Kılıçdaroğlu hem Beştepe’ye gelmiştir hem de Yenikapı mitingine gelip bu
konuda destek vermiştir. Grup başkan vekillerimiz de burada, 15 Temmuzda gerekli
olan bütün desteği vermişlerdir. Ama onların arkasına sığınarak başka işler
çevirmeye de hiç gerek yoktur. Dolayısıyla, sizlerin de bu değişiklikle
Parlamentoda bizlerin özlük haklarımızı, konuşma hakkımızı, önerge hakkımızı,
kanun teklifi verme haklarımızı bu kadar kem etmenize de hiç gerek yoktur
diyorum.
Hepinizi
saygıyla selamlıyorum arkadaşlar. (CHP sıralarından alkışlar)
BAŞKAN
– Evet, teşekkür ediyoruz.
TÜRABİ
KAYAN (Kırklareli) – Sayın Başkan…
BAŞKAN
- Sayın Kayan, evet, size ve Sayın Özkaya’ya söz vereceğimi söyledim; önce
Özkaya’ya vereyim, sonra size vereyim Sayın Kayan, birer dakika, 60’a göre.
Sayın
Özkaya, buyurun.
VI.- AÇIKLAMALAR (Devam)
29.- Afyonkarahisar Milletvekili Ali
Özkaya’nın, İzmir Milletvekili Musa Çam’ın sataşma nedeniyle yaptığı
konuşmasındaki bazı ifadelerine ilişkin açıklaması
ALİ
ÖZKAYA (Afyonkarahisar) – Sayın Başkan, saygıdeğer milletvekilleri; 17-25
Aralık, bir çetenin, emniyet ve yargı çetesinin bir Hükûmete karşı darbe
yaptığıyla ilgili suç duyurularında bulunmuş, o süreci takip etmiş olan bir
milletvekili olarak söylüyorum: Sayın Çam’ın az önce söylediği telefon
konuşmalarının tamamı sahte ve montajdır. Bir havuzdan elde edilmiş, dinleme
havuzlarından, kanunsuz ve usulsüz, dinleme havuzlarından elde edilmiş bir
montaj çalışmasıdır. 
ÜNAL
DEMİRTAŞ (Zonguldak) – Öyle montaj mı olur!
ALİ
ÖZKAYA (Afyonkarahisar) – Lütfen, bu terör örgütünün çeşnisine su taşımayınız. 
MAHMUT
TOĞRUL (Gaziantep) – Daha biz onlarla hâlâ yargılanıyoruz. Hâlâ biz onlardan
yargılanıyoruz, o “çete” dediğiniz yargıçların dosyalarıyla. 
ALİ
ÖZKAYA (Afyonkarahisar) – Terör örgütünün beyanlarını burada tekrar ederek yeni
bir terör fiiline, bu çetenin fiiline yardımcı olmayınız. O süreçlerin tamamı
kanun dışı delillerdir. Bunları en iyi sizler de bilmektesiniz ama dönüp dönüp
aynı şeyleri, bir çetenin darbe teşebbüslerini hâlâ hukuki fiilmiş gibi
söylemeniz, geçmişte, içinizden birçok bu işe muhatap olmuş insanları, bunları
yok saymanız anlamına gelir. 
Bu
vesileyle de Sayın Çam’ın konuşmasını düzeltmek istedim, teşekkür ederim. 
BAŞKAN
– Sayın Kayan, buyurun.
30.- Kırklareli Milletvekili Türabi
Kayan’ın, Samsun Engelliler Olimpiyatlarında 400 metrede şampiyon olan Yasin
Süzen’i kutladığına ilişkin açıklaması
TÜRABİ
KAYAN (Kırklareli) – Teşekkür ederim Sayın Başkan.
Günümüzle
çok da yakından ilgili bir açıklama yapmak istiyorum: Konuşanların,
Parlamentonun, milletvekillerinin susturulmaya çalışıldığı bugün, engelliler
kategorisinde daha önceden dünya ve olimpiyat şampiyonu olan, Kırklareli ilimiz
Vize ilçemizin Çakıllı beldesinde yaşayan konuşma özürlü sporcumuz Yasin Süzen
Samsun Engelliler Olimpiyatları’nda 400 metrede olimpiyat şampiyonu olmuştur.
Kendisini kutluyorum ve ayrıca, AKP’lilere diyorum ki: FETÖ'nün alacaklarını
faizleriyle beraber aldınız, buna ne diyeceksiniz? Ama borçlarını ödemediniz.
Teşekkür
ediyorum. (CHP sıralarından alkışlar) 
XII.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet
Aydın’ın, 26’ncı Dönem İkinci Yasama Yılında yapılan çalışmalara, katkıları ve
katılımları için tüm milletvekillerine ve Hükûmet üyelerine, Meclis çalışanları
ile basın mensuplarına teşekkür ettiğine ilişkin konuşması
BAŞKAN
– Sayın milletvekilleri, 26’ncı Dönem İkinci Yasama Yılının son birleşimini
tamamlamak üzereyiz. Alınan karar gereğince Genel Kurulumuz 1 Ekime kadar
tatile girecektir. 
Sayın
milletvekilleri, 15 Temmuzda millî iradeye ve Meclisimize yönelen alçak saldırı
esnasında dahi Meclisimiz kenetlenme ve dayanışma ruhuyla çalışmalarını
sürdürmüştür. Milletimizin oylarıyla şahıslarımıza tevdi ettiği büyük görevin
üstümüze yüklediği sorumluluğun ve az önce zikrettiğim ruhu her hâl ve şartta
yaşatmanın bilinciyle İkinci Yasama Yılında çalışmalara başlanmıştır. Bu yasama
yılında, toplam 120 birleşimde, Meclisimiz bütün milletvekillerinin katkı ve
desteğiyle yoğun bir yasama ve denetim faaliyeti gerçekleştirmiştir. Başta
Anayasa ve İç Tüzük değişikliği olmak üzere, çok sayıda kanun değişikliği
yapılmıştır. Sadece bu İkinci Yasama Yılında, toplam 290 kanun ve 34 Meclis
kararı kabul edilmiş, 2 araştırma komisyonu kurulmuştur. 26’ncı Dönemden
günümüze kadar 405 sözlü soru önergesi Genel Kurulda bakanlar tarafından
cevaplandırılmıştır. 14 gensoru önergesi görüşülmüş, 382 kanun ve 61 Meclis
kararı kabul edilmiş, 6 Meclis araştırması komisyonu kurulmuştur. 
Bu
vesileyle, bugüne kadar birlikte yoğun mesai harcadığımız Türkiye Büyük Millet
Meclisinin Sayın Başkanı İsmail Kahraman’a, birleşimleri yöneten Başkanlık
Divanı üyelerimize, idare amirleri ve kâtip üyelerimize, parti gruplarımızın
değerli başkan vekillerine, tüm milletvekillerine ve Hükûmet üyelerine
katkıları ve katılımları için teşekkür ediyorum.
Ayrıca
çalışmalarımıza yasama, idari ve teknik hizmetleriyle destek veren idari
teşkilatlarımızın Genel Sekreteri ve yöneticilerine; Divanda yakın desteği
sağlayan, yasama ve denetim evraklarını Genel Kurula hazırlayan, komisyon
çalışmalarına destek sunan, kürsü müşavirliği hizmeti sunan Kanunlar ve
Kararlar Başkanlığı yasama uzmanlarına; sıra sayılarını basan Basımevine;
sözlerimizi kayda geçiren stenograflara; Bütçe Başkanlığı yasama uzmanlarına;
Genel Kuruldaki teknik sistemi çalıştıran ve Divanda teknik destek sunan Bilgi
İşlem Başkanlığı personeline; İşletme ve Yapım Başkanlığı personeline; sürekli
hareket hâlinde taleplerimize yetişen kavaslara; araştırma ve bilgi
taleplerimizi karşılayan Araştırma Hizmetleri Başkanlığı yasama uzmanlarına;
zengin kitaplığından istifade ettiğimiz Kütüphane ve Arşiv Hizmetleri
Başkanlığı personeline; bire bir çalıştığımız danışman ve sekreterlerimize; tüm
partilerin çok değerli grup başkan vekillerine; görüşmelerimizi yansıtan
Türkiye Büyük Millet Meclisi Televizyonu çalışanlarına; sağlık çalışanlarına;
güvenlik hizmetlerini özveriyle yerine getiren koruma personeline;
hazırladıkları güzel yemekleriyle lokanta çalışanlarımıza; yorgunluğumuzu alan
çay ve kahveleriyle çay ocakçı ve garsonlarına; ulaşımımızı sağlayan şoförlere;
temizlik hizmetlerini veren personele; çalışmalarımızı kamuoyuyla paylaşan tüm
Parlamento muhabirlerine ve basın mensuplarına; velhasıl Meclisimizin bütün
çalışanlarına ve özellikle çok değerli grup başkan vekillerine huzurlarınızda
bir kez daha teşekkür ediyorum. (AK PARTİ, CHP ve MHP sıralarından alkışlar) 
Şimdi
sayın grup başkan vekillerine üçer dakika süreyle dilerlerse kürsüde dilerlerse
yerlerinde söz vereceğim. 
Sayın
Akçay…
ERKAN
AKÇAY (Manisa) – İlla böyle bir sıra takip etme mecburiyetimiz var mı?
BAŞKAN
– Kim istiyorsa buyursunlar efendim. 
Sayın
Özel, buyurun. (CHP sıralarından alkışlar) 
VI.- AÇIKLAMALAR (Devam)
31.- Manisa Milletvekili Özgür Özel’in, CHP
Grubu olarak herkese teşekkür ettiklerine ancak üzgün ve kırgın olduklarına, İç
Tüzük Değişiklik Teklifi’nin temel kanun olarak görüşülüp Meclisin altmış üç
gün tatil edilmesinin kabul edilemez olduğuna ilişkin açıklaması
ÖZGÜR
ÖZEL (Manisa) – Sayın Başkan, değerli milletvekilleri; teşekkür ettiğiniz
herkese Cumhuriyet Halk Partisi Grubu olarak bizler de teşekkür ediyoruz. Bir
eksik kaldıysa kimsenin de gönlü kırılmasın. 
Açıkçası,
yasama yılının son gününde, tatile karar verildiğinde insan farklı duygular
içinde olmak istiyor ama biz üzgünüz, biz kırgınız. Bir kez, bir samimiyet
problemi yaşamış durumdayız, bunu aşmak biraz zaman alacak. Çünkü “İşimiz çok,
zamanımız yok.” diyerek getirdiğiniz bir İç Tüzük değişikliğinden, öyle savunduğunuz
bir İç Tüzük değişikliğinden, üç dakikanın, altı dakikanın hesabını yaptığınız
bir İç Tüzük değişikliğinden sonra “Altmış üç gün biz tatile gidiyoruz.”
demenin millete anlatılabilir tarafı yok. Milletvekillerinin tatili olmaz, yaz
dönemi çalışmaları olur, belki ailenizle geçirebileceğiniz, sevdiklerinizle
geçirebileceğiniz birkaç huzurlu gün de yanınıza kâr kalır. Ama bu, altmış üç
gün süreyle Parlamentonun çalışmamasını önerdiğiniz ve çoğunluk oyuyla kabul
ettirdiğiniz bir süreçte biz, sizin bu İç Tüzük’ü temel kanun olarak
getirmenizi, maddeleri üzerinde konuşturmamanızı ve sadece madde başına grup
üzerinden on beş dakika kâr etmek için çoğunluk gücüyle Anayasa’yı, İç Tüzük’ü
ihlal edecek, zorlayacak, esnetecek bir iş yapmanızı ve toplamda üç gün kâr
edip sonra altmış üç gün tatil yapmanızı kabul edemeyiz, sindiremeyiz, bu işte
bir samimiyet yok. Yoksa çalışmaktan, yoksa mücadeleden yüksündüğümüz yok. 
Son
bir yılda, tam bütçeden çıktık, “Anayasa değişikliği” dediniz, Anayasa
değişikliğinin Komisyonu yılbaşından bir gece önce bitti, sonra yirmi gün
burada büyük bir mücadele verdik; referanduma gittik, altmış gün helak olduk
hep beraber; Adalet Yürüyüşü’ne çıktık biz sadece ve sadece yaşattığınız bu
süreçlere karşılık olarak çünkü Cumhuriyet Halk Partisi bir milletvekilinin,
görevdeki bir milletvekilinin tutuklanmasına sessiz kalacak bir parti değil ve
ardımızda 432 kilometre mesafe bıraktık, bir tane pet şişe bırakmadık, birkaç
tane siyasi mevta kaldı geride sadece ve İç Tüzük’ü getirdiniz sonra, o
yaşadığımız mücadele ve şimdi diyorsunuz ki: “Hadi gidin, altmış üç gün tatil
yapın.” Siz Anayasa’yı ihlal ettiniz, siz değerlerle oynadınız, siz bizi
kırdınız, zaman zaman fiziken, zaman zaman gönül olarak; bizim de size karşı
kusurlarımız oldu ama unutmayın, Şeyh Edebali’nin Osman Bey’e vasiyeti iktidara
vasiyettir. Şeyh Edebali ana muhalefet partisine, muhalefet partilerine bir
vasiyet bırakmadı. Sizin yaklaşımınız ki genel yaklaşımınız, buradaki dili
sizin Türkiye’deki genel yaklaşımınız belirliyor. Sizin ne kadar adil
olduğunuz… Mesela, ben birçoğunuzun çok iyi insanlar olduğunu biliyorum ama iyi
insan olmak yetmez, adil olmak lazım. 
(Mikrofon
otomatik cihaz tarafından kapatıldı) 
ÖZGÜR
ÖZEL (Devamla) – Başkanım, müsaade eder misiniz?
BAŞKAN
– İki dakika daha açalım, beş dakika olsun.
ÖZGÜR
ÖZEL (Devamla) – Kendini adil hissetmek yetmez, muamele ettiklerinin senin
adaletine inanıyor, ona kefalet gösteriyor olması lazım, burada sorununuz var.
Biz, şahsen, kırılmışlıklarımızı, üzülmüşlüklerimizi bir siyasi partinin son
bir yılda ülkeyi sürüklediği bir noktayı, bunları hiç unutamayacağız ama bizim
şahsımızdan yana bir hak geçtiyse hakkımız helal olsun ama temsil
ettiklerimizin ve bizden umut bekleyenlerin, bizden aş bekleyenlerin, ekmek
bekleyenlerin, iş bekleyenlerin ve en önemlisi adalet bekleyenlerin derdine
deva olamadık çünkü önünde engel oldunuz. Onlarla helalleşmek sizin için daha
uzun bir süreç olacak. Hepimiz adına şahsen hakkımızı helal ediyoruz ama
davamızın takipçisiyiz.
Hepinize
saygılar sunuyorum. (CHP sıralarından alkışlar) 
BAŞKAN
– Teşekkür ediyorum.
Bu
arada, Mustafa Şentop Hocamı da görünce komisyon başkanlarını ihmal mi ettim
diye baktım da komisyon başkanlarımıza da hassaten gerek komisyondaki
çalışmaları gerekse buradaki çalışmaları için teşekkür ediyorum ve tüm bu
teşekkür ettiklerimizin ailelerine de özellikle teşekkür ediyorum. 
Sayın
Kerestecioğlu, buyurun.
32.- İstanbul Milletvekili Filiz
Kerestecioğlu Demir’in, Meclisin tatili hak etmediğine, Halkların Demokratik
Partisi adına Meclis çalışanlarına teşekkür ettiğine, iktidar milletvekillerine
kibirden sıyrılıp başkalarını duyabildikleri günler dilediğine ilişkin
açıklaması
FİLİZ
KERESTECİOĞLU DEMİR (İstanbul) – Sayın Başkan, değerli milletvekilleri; tatille
ilgili görüşlerimi Genel Kurul başlarken ifade etmiştim, “Bizim için böyle bir
şey yok ve bu Meclis tatili de yaptıklarıyla hak etmedi.” demiştim, bunları
tekrarlamayacağım.
Ben
de başta bütün Meclis çalışanlarına Halkların Demokratik Partisi adına teşekkür
etmek istiyorum bu süreçte gösterdikleri değerli çabalar için. 
Gözümün
önüne az önce bir fotoğraf geldi. Bir fotoğraf vardı bu Mecliste ve burada
Ferhat Encu konuşuyordu. O fotoğraf hiç gözümün önünden gitmez, çok yerde belki
siz de görmüşsünüzdür. Ferhat Encu konuşurken -ki Roboski’de bütün yakınlarını
kaybetmiş olan bir vekilimizdi Ferhat Encu ama bu yetmedi, kendisine de cezaevi
düştü- burada AK PARTİ milletvekillerinin ciddi bir çeperi ve kuşatması vardı
onun etrafında ve tek başına duruyordu, sanki bir arena görüntüsüydü bu. Bazen
tek tek iyi görünüyoruz ama toplu hâlde olduğumuz zaman o görüntü güzel
olmuyor. Toplu hâlde olmaya ve o şekilde davranmanız gerektiğine o kadar fazla
inanmış durumdasınız ki bu maalesef siyaseti de çirkinleştiriyor, yapılanları
tamamen duymanızı engelliyor. Yani burada konuşulanlar gerçekten kalbinize,
aklınıza, düşüncelerinize gitmiyor, bunu engelleyen bir şey var.
Ben
bunu bir fotoğraf olarak görüyorum ve son olarak gördüğüm fotoğraf da, yine,
Sevgili Ahmet Şık’ın, “İmamın Ordusu”nu yazan Sevgili Ahmet Şık’ın bugün
FETÖ’cülükten yargılanıyor olması ve hakikaten, normal, orta zekâlı hiçbir
insanın aklının, havsalasının almayacağı bir şey bu, Ahmet Şık’ın yargılanıyor
olması. Ama kendisi şöyle diyor: “Evet, benim bir dikili ağacım yok ama kızıma şunu
miras bıraktım: Hiçbir iktidarın çok sevileni olmadım, sevileni olmamayı
başardım.” İyi bir şeydir muhalif olmak. İyi bir şeydir farklı bir sesi dile
getirmek. Buna inanmanız lazım. Ben size gerçekten, bu tehlikeli
fütursuzluktan, bu tehlikeli kibir hâlinden, hep beraberken özellikle sizi
kuşatan kibirden sıyrıldığınız ve başkalarını duyabildiğiniz günler diliyorum.
Tüm
Türkiye’ye de, hepimize de benim şarkılarını çok sevdiğim Zülfü Livaneli’nin
bir şiirini okuyarak bitirmek istiyorum sözlerimi: 
“Umudu
Kesme Yurdundan
Nasıl
başlarsa fırtına,
Öyle
diner birdenbire
Bir
ışık parlar yeniden
Karanlıklar
arasından
Umudu
kesme yurdundan
Şah
damarı vurulsa da
Dört
bir yandan sarılsa da
Işık
yener karanlığı,
Bak
çocukların gözlerine
Umudu
kesme yurdundan
Kara
kışın buzu bile
Sürmedi
sonsuza kadar
Bahara
döndü sonunda,
Filiz
sürdü kar altından
Umudu
kesme yurdundan”
Hepinize
saygılar sunuyorum. (HDP sıralarından alkışlar) 
BAŞKAN
– Teşekkür ediyorum Sayın Kerestecioğlu. 
Sayın
Akçay, buyurun. 
33.- Manisa Milletvekili Erkan Akçay’ın,
tatili milletvekillerinin seçmenlerle, partililerle daha yoğun beraber olacağı
bir süreç olarak değerlendirdiklerine, İç Tüzük değişikliğinin Meclise ve
millete hayırlı uğurlu olmasını dilediğine, Meclis çalışanlarına teşekkür
ettiğine ve tüm milletvekillerine esenlikler dilediğine ilişkin açıklaması
ERKAN
AKÇAY (Manisa) – Sayın Başkan, değerli milletvekilleri; hepinizi saygıyla
selamlıyorum. 
Tabii,
İç Tüzük’ün 5’inci maddesi her ne kadar “tatil” demişse de aslında biz bunu bir
ara verme olarak kabul ediyoruz. Türkiye Büyük Millet Meclisinin bu çalışma
dönemi ve yılı itibarıyla buna ihtiyacı olduğunu düşünüyoruz. Kaldı ki hiçbir
milletvekili arkadaşımız da o zannedilen veya zannedilmek istenen anlamda tatil
yapmayacak. 
İMRAN
KILIÇ (Kahramanmaraş) – “Tatil” kelimesinin anlamı da zaten ara vermektir. 
ERKAN
AKÇAY (Devamla) – Ara verme demek özü itibarıyla fakat “tatil” deyince bazıları
da sadece yatıp dinlenmek şeklinde veya gezmek şeklinde anlayabiliyor ama bütün
siyasi partilerin milletvekili arkadaşlarımız vatandaşlarımızla,
seçmenlerimizle, partililerimizle daha yoğun beraber olacağımız, daha yoğun
diyaloglar yaşayacağımız bir süreç olarak değerlendiriyoruz. Grup başkan vekili
veya parti görevi, Meclis görevi olan arkadaşlarımız da bu görevlerine de
bağımlı olarak belki birkaç gün tatil yapma fırsatı bulabilirsek buna da razı
olacağız ve sevineceğiz; o da henüz belli değil. 
Sayın
Başkan, değerli milletvekilleri; 8 Haziranda Meclis Başkanımızın başlattığı İç
Tüzük değişiklik sürecini bugün tamamlamış bulunuyoruz ve CHP ve HDP'nin
müzakere ve ön çalışmalarına iştirak etmediği ve Adalet ve Kalkınma Partisi ve
Milliyetçi Hareket Partisi olarak ortak bir uzlaşma ve mutabakat hâlinde
Türkiye Büyük Millet Meclisine sunduğumuz İç Tüzük değişikliği bugün
itibarıyla, Komisyonda altmış saati aşan ve Genel Kurulda da dört günü aşkın
süredir görüştüğümüz İç Tüzük değişikliği kabul edildi. Meclisimize,
milletimize hayırlı uğurlu olmasını diliyorum ve öyle ümit ediyorum ki, bundan
sonraki Meclis ve bilhassa Genel Kurul çalışmalarımız daha iyi olacaktır, bir
adım daha iyi olacaktır. Bunca yapılan bazı haksız ve ağır eleştirilere rağmen
bunu söylüyorum. 
Müzakere
ve uzlaşma kültürünün de iyi ve güzel bir örneği verilmiştir iki parti
tarafından. Ümit ederim ve dilerim ki, bundan sonraki çalışmaları da yine dört
siyasi parti olarak mümkün mertebe bir uzlaşma, müzakere ve mutabakat
içerisinde çıkarmayı ümit ediyorum. Her ne kadar iki siyasi partinin ortak
çalışması gibi görünse de daha evvel yapılan uzlaşma ve ön çalışma gruplarının
belirlediği, bilhassa 24’üncü Dönem çalışmalarını da ağırlıklı olarak dikkate
alan bir çalışmayı gerçekleştirdik. 
Amacımız,
Meclisimizin yasama ve denetim faaliyetlerini yerine getirirken etkin ve
verimli olmasını sağlamaktır ve bir huzurlu çalışma ortamı ihtiyacı sadece
Meclisimizin ihtiyacı değil aynı zamanda milletimizin de bir beklentisidir.
Çünkü milletimiz Türkiye Büyük Millet Meclisinin kendi mehabetine uygun bir
görüntü içerisinde olmasını bizlerden beklemektedir.
Gazi
Meclisimizin millî iradenin tecelligâhı niteliğine hiçbir halel getirmeden,
milletvekillerinin konuşma hak ve yetkilerini engellemeden, hiçbir denetim
faaliyetini sekteye uğratmadan bu değişikliği gerçekleştirdiğimizi düşünüyoruz.
Gerek Komisyon gerekse Genel Kurul görüşmelerinde yapılan eleştirileri saygıyla
karşıladığımızı belirtmek istiyorum. Aynı şekilde, İç Tüzük değişikliğine
destek veren, yardımcı olan bütün milletvekillerimize bir kez daha teşekkürü
bir borç biliyorum. 
Bu
kürsüden yapılan bazı eleştirileri haksız bulduğumuzu bir kez daha, izninizle,
ifade etmek istiyorum. Özellikle, muhalefetin sesinin kısıldığı, Anayasa’ya
aykırılık konusundaki iddiaları yersiz bulduğumuzu tekrar ifade etmeyi yine
borç biliyorum. Bu İç Tüzük değişikliği dikkatli, özenli ve verimli bir
çalışmanın ürünüdür. Bu çalışmaya da saygı duyulmasını beklemek hakkımızdır
diye düşünüyorum. 
Zorlamacı
ve bağlamından kopuk yorumlarla İç Tüzük değişikliğiyle ilgili…
(Mikrofon
otomatik cihaz tarafından kapatıldı) 
ERKAN
AKÇAY (Devamla) – Sayın Başkan, toparlayabilir miyim?
BAŞKAN
– Toparlayın, buyurun.
ERKAN
AKÇAY (Devamla) - …bazen öyle zorlama yorumlar yapıldı ki konu bağlamından
kopartıldı ve öyle görüşler, iddialar ileri sürüldü ki Türkiye’yi âdeta bir
İsrail, sümme haşa bir Nazi devletiyle mukayeseye kadar varan, kantarın
topuzunun iyice kaçtığı ağır eleştiriler yapılmaya çalışıldı. Doğrusu, bu
görüşleri dinledik ama şunu da söylemeden geçemeyeceğim: Bu kadar ısrar ve ağır
iddiaları, görüşleri öne süren milletvekillerimiz aslında Nazi Propaganda
Bakanı Goebbels’i de çırak çıkardılar ve sürekli faşizm, Nazizm, İsrail vurgusu
yaparak… Bu bir Nazi propaganda taktiğidir yani buna başvurulmamasını ümit
ederdik ama biz yine dinlemekle yetindik, bu sözlerimin sonunda da bu vurguyu
ve hatırlatmayı yapmayı da maalesef, içimden gelen bir ses olarak ifade etmeye
mecbur hissettim kendimi. Bu konuşmaların, eleştirilere cevapların hepsi
tutanaklardadır; kafasında hâlâ soru işareti olan milletvekili arkadaşlarımızın
bir kez daha tutanaklara müracaat etmesinde ve bilhassa imza sahiplerinin
görüşlerini tekrar gözden geçirmelerinde fayda olduğunu düşünüyorum. 
İç
Tüzük ideolojik bir metin değildir ancak eleştirilerin birçoğu ideolojikti,
hatta ideolojik kılıfa bürünmüş etnikçi bir anlayışla ağırlıklı olarak
bağlamından koparıldı. İç Tüzük, siyasetin üretildiği yerde, usul, kural,
disiplin ve sınırları belirleyen bir kurallar manzumesidir. İç Tüzük
değişikliğine bu çerçevenin dışında bir anlam yüklemenin, haksız ve zorlama bir
yorum olduğunu tekrarlamak istiyorum.
Bu
vesileyle, İç Tüzük değişikliğinin ülkemize, milletimize ve Türkiye Büyük
Millet Meclisine hayırlı, uğurlu olmasını temenni ediyorum.
Muhterem
Meclisimizi saygıyla selamlarken bütün Türkiye Büyük Millet Meclisi
çalışanlarına teşekkürlerimi ve tebriklerimi iletmek istiyorum. Meclis
çalışmalarına da 1 Ekime kadar ara veriyoruz. Bütün milletvekili
arkadaşlarımıza ve herkese, tüm Meclis mensuplarına esenlikler diliyorum ve bir
şairin mısralarından ilhamla sözüme son vermek istiyorum: 
“İyi
günler, iyi günler,
Ayrılık
tatlı bir keder.”
1
Ekime kadar iyi günler. (MHP, AK PARTİ, CHP sıralarından alkışlar)
BAŞKAN
– Teşekkür ediyoruz.
Şimdi
söz sırası Adalet ve Kalkınma Partisi Grup Başkan Vekili Mustafa Elitaş’a
aittir.
Buyurun
Sayın Elitaş. (AK PARTİ sıralarından alkışlar)
34.- Kayseri Milletvekili Mustafa
Elitaş’ın, İç Tüzük değişikliğiyle ilgili bugüne kadar yapılmış olan
çalışmalara, Meclis çalışmalarında emeği geçen herkese teşekkür ettiğine,
önümüzdeki dönemlerde yepyeni bir iç tüzük yapabileceklerini umduğuna ve Oturum
Başkanı TBMM Başkan Vekili Ahmet Aydın’ın ifadeleriyle bir insanlık dersi
verdiğine ilişkin açıklaması
MUSTAFA
ELİTAŞ (Kayseri) – Sayın Başkan, değerli milletvekilleri; yüce heyetinizi
saygıyla selamlıyorum.
26’ncı
Dönem İkinci Yasama Yılının son gününe geldik. Türkiye Büyük Millet Meclisi
İçtüzüğü’nün 1’inci maddesinde yasama yılını tarif ederken 1 Ekimde başlayıp 30
Eylülde sona eren gün yasama yılı diye tarif edilmiş ama İç Tüzük’ün 5’inci
maddesinde de bir hüküm var, biraz önce Sayın Akçay ifade etti; aksine Danışma
Kurulunca karar alınmadığı takdirde 1 Temmuzda Türkiye Büyük Millet Meclisi
kendiliğinden tatile girer, 1 Ekim tarihinde de çağrısız toplanır diye İç
Tüzük’ün 5’inci maddesinde bir hüküm var. 
Muhakkak
ki milletvekili arkadaşlarımız burada elinden gelen gayreti gösteriyorlar,
çalışmalarını yapıyorlar; hem denetim faaliyetlerinde hem de yasamalardaki
eleştirileriyle, katkılarıyla da vatana millete, milletin temsilcisi olarak
katkı yapmaya çalışıyorlar ama şunun da altını çizerek ifade edelim ki biz,
tahmin ediyorum, herhâlde 17 Haziran tarihinde AK PARTİ Grubunun önerisiyle
birlikte 1 Temmuzda Türkiye Büyük Millet Meclisinin tatile girmeyip
çalışmalarına devam etmesi konusunda bir karar aldık. Bu da AK PARTİ Grubu
önerisi çerçevesinde yapılan bir karar çerçevesinde İç Tüzük’ün 5’inci
maddesindeki kesin emredici hükmün yani 1 Temmuz tarihinde Danışma Kurulunda
karar alınmadığı takdirde Türkiye Büyük Millet Meclisinin kendiliğinden tatile
gireceği hükmünü önümüzdeki işleri bitirebilmek adına bu çalışmaları yaptık. 
Değerli
arkadaşlar, Sayın Başkan İç Tüzük’le ilgili süreci, bu dönemdeki ilgili süreci
anlattı. İç Tüzük’le ilgili konum, Türkiye Büyük Millet Meclisinin 1980, 1973,
hatta daha önceki dönemlerine baktığımızda hep çalışmaların engellenmeye
çalışıldığını, Türkiye Büyük Millet Meclisinde vaktin istismar edildiğini ve
teamüllerdeki bazı uygulamaların ihmal edilerek yeni bir teamül oluşturmasıyla
birlikte ortaya çıkan sıkıntıları giderebilmek adına her dönemde İç Tüzük yapılmasıyla
ilgili çeşitli çalışmalar yapılmış ama ilk defa, öncelikle 2008 tarihinde dört
siyasi partiden birer milletvekilinin katıldığı İç Tüzük Uzlaşma Komisyonu
çıkmış. İç Tüzük Uzlaşma Komisyonuna o gün Barış ve Demokrasi Partisi Genel
Başkanı Sayın Ahmet Türk Genel Başkan olarak olumlu görüşler, katkılar
vereceklerini ifade etmiş, Milliyetçi Hareket Partisi Genel Başkanı Sayın
Devlet Bahçeli olumlu görüşle katkı da vereceklerini ifade etmiş. AK PARTİ
Genel Başkanı Sayın Recep Tayyip Erdoğan, Türkiye Büyük Millet Meclisi
Başkanına yazdığı yazıda “Bazı maddelerde çekincemiz olmasına rağmen Komisyonda
ve Genel Kurulda değerlendirerek anlaşabilirsek olumlu katkı vereceğimizi ifade
ediyoruz.” demiş. Dört milletvekilinin 2008 ve 2009 tarihli İç Tüzük çalışma önergesi…
Cumhuriyet Halk Partisi Genel Başkanı Sayın Deniz Baykal ve Grup Başkan Vekili
–kulakları çınlasın- Sayın Hakkı Suha Okay’ın imzasıyla Türkiye Büyük Millet
Meclisi Başkanlığına bir yazı yazılmış. “Parti içerisinde bir İç Tüzük
Komisyonu kurduk. İç Tüzük Komisyonu, çalışmalarına devam ediyor. O çalışma
çerçevesinde biz buna cevabımızı vereceğiz.” demiş. O da o şekilde kalmış.
2008-2009’da
arkadaşlarımız önemli çalışmalar yapmışlar, çeşitli ülkeleri gezmişler. O
ülkelerde gördükleri iyi uygulamaların Türkiye Büyük Millet Meclisinde nasıl
olacağı konusunda bir kanaat oluşturmuşlar. Mesela bazı maddeleri söyleyeyim.
Diyorlar ki: “Bir kanun 60 madde. Önce Meclis Başkanının Başkanlığında, 19’uncu
maddeye göre bir danışma kurulu oluşturalım. Orada kanunun zamanını
belirleyelim. Bir kanunu İç Tüzükte... 60 madde diyelim bir şey, kolay olsun
diye… Bir kanunla ilgili 60 saat konuşacağız. Bunun, siyasi partilerin
sandalye dağılımına göre oranlaması yapılsın. Eğer danışma kurulu ittifakla
karar veremezse o zaman Meclis Başkanı bu konuda takdir etsin ve Genel Kurul da
buna uyup uymamakta serbesttir, Genel Kurulun takdirlerine gelsin.”
Mesela,
yine, söylenen, “torba yasa-temel yasa” diye İç Tüzük’ün 91’inci maddesinde
olan konuyla ilgili, yine o dönemdeki milletvekili arkadaşlar bir tespit
yapmışlar. 60 maddelik kanunun her bir maddesi için birer önerge verme hakkı
olsun, altmış tane önerge verilsin. Bu altmış tane önergenin üçte 1’i iktidar
partisine, geriye kalan kısmı muhalefet partilerine. Hani, 60 saatlik konuşma
diye anlaşıldı ya, o da sandalye dağılımına göre ayarlanacak ama altmış tane
önerge verilecek. Altmış önergenin yirmi tanesi iktidar partisine, kırk tanesi
muhalefet partilerine. Önergelerin konuşma süreleri üç dakika diye anlaşılmış.
Maddeler üzerinde görüşme yok.
(Mikrofon
otomatik cihaz tarafından kapatıldı) 
BAŞKAN
– Açıyorum, buyurun Sayın Elitaş. 
MUSTAFA
ELİTAŞ (Devamla) – Geneli üzerindeki görüşmeler yirmi dakikayla sınırlı.
Komisyonlarda da on beş yirmi dakikayla sınırlı; her bir komisyon üyesinin onar
dakika konuşma hakkı, dışarıdan gelen milletvekillerinden en az 3 kişi beşer
dakika konuşmadığı takdirde kifayetimüzakere önergesinin verilmeyeceği
şeklinde… O günlerdeki komisyonlarda uzun sürelerle, sabahlara kadar, saatlerce
konuşulması münasebetiyle o günkü arkadaşlarımız bu değerlendirmeyi yapmış. 
2013
yılındaki İç Tüzük Komisyonunun, o arkadaşlarımızın yaptığı değerlendirmeyi
esas alarak biz de önce parlamenter sistemin uygulandığı İngiltere’yi, yarı
başkanlık sisteminin uygulandığı Fransa’yı, ardından tam başkanlık sisteminin
uygulandığı Amerika Birleşik Devletleri’ni ziyaret ettik. O ziyaretlerimiz
sonrasında çalışmaların daha etkin, verimli ve yasaya dönük, millete hitap
eden, siyasetlerimize, ideolojilerimize değil, buradaki çalışmalarımız
sırasında, millete hitap eden nasıl yapılır diye bir İç Tüzük Komisyonu kurduk.
Toplamda 22 maddede anlaşamadık. 186 maddelik İç Tüzük değişikliğinde 22
maddede anlaşamadık. Daha sonra, 1 madde, Cumhuriyet Halk Partili bir
milletvekili arkadaşımızın durumundan dolayı -pantolon giyinmesi- “Meclis
Başkanlık Divanı kararıyla olsun.” dedik ama o değerli milletvekili -kendince
haklı- “Ben kurala bağlı olmadığı sürece, kuralda tanımlanmadığı sürece bu İç
Tüzük kuralını, Meclis Başkanlığının yaptığı kuralı yapmıyorum.” dedi ve 1
maddelik İç Tüzük değişikliğini -ortak önerge verdik diye tahmin ediyorum-
gerçekleştirdik, 21 maddeye düşürdük. Daha sonra, grup başkan vekillerinin
oluşturduğu heyet, 164 madde konusuna hiç değinmeden, sadece 21 maddeyle ilgili
tekrar toplandı “O 21 maddeden 15 madde Komisyondaki metnin aynısı kalsın.”
Attım, 6 madde kaldı. 
Değerli
milletvekili arkadaşlar, şu anda yaptığımız iş 2013-2014 yılındaki İç Tüzük
Değişikliği Komisyonunun ve altında imzalarımızın bulunduğu, daha sonra grup
başkan vekili arkadaşlarımızla teyit edip, 164 maddesini hiç konuşmayıp
komisyonun kabul ettiği şekilde kabul kıldığımız bir süreç içerisinde… 
Bitiriyorum,
Sevgili Başkanım, sataşmıyorum kimseye. 
TÜRABİ
KAYAN (Kırklareli) – Sadede gelin Sayın Elitaş, sadede gelin. 
MUSTAFA
ELİTAŞ (Devamla) – Bakın, biz muhalefeti sabırla dinliyoruz ama siz iktidara
sabredemiyorsunuz. Yani, lütfen, sabırla dinliyoruz, hakaretleri duymamaya
çalışıyoruz. Bir süreci anlatmaya çalışıyorum. 
LEVENT
GÖK (Ankara) – Sayın Başkan, lütfen buyurun.
MUSTAFA
ELİTAŞ (Devamla) – Teşekkür ediyorum Sayın Başkan. 
Değerli
arkadaşlar, bakın, bu İç Tüzük’te bizim kıstığımız, kestiğimiz bir şey yok.
2011 yılında, şu anda grup başkan vekili olmayan 2 grup başkan vekili -biri
milletvekili değil- Sayın Emine Ülker Tarhan, Sayın Muharrem İnce, Sayın Güldal
Mumcu Cumhuriyet Halk Partisinden; AK PARTİ’den Sayın Ayşe Nur Bahçekapılı,
ben; Milliyetçi Hareket Partisinden Sayın Oktay Vural, Sayın Mehmet Şandır,
Cemil Çiçek Başkanlığında yaptığımız toplantıda, usul tartışmalarının üç dakika
olmasıyla ilgili bağıtladık ve 2011 yılından bu tarafa da usul tartışmaları hep
üç dakika geçiyor. 
Diyorsunuz
ki: “Bizim on dakikamızı kestiniz.” Değerli arkadaşlar, hakikaten kestiğimiz
bir şey yok. Bakın, 1 Ekim tarihinden itibaren Türkiye Büyük Millet Meclisinde
yaşanacak olan hadise bugünkü hadise. Niye? Bugün grup önerileri vermedik,
sadece AK PARTİ grup önerisi verdi. Uzlaştık, o grup önerilerinde de beşer
dakika iki siyasi parti konuşacak, vermeyeceğiz dedik. Eğer grup önerileri
verilmiş olsaydı biz şu anda yaptığımız işi gece saat birde yapmış olacaktık.
Ama en verimli saatte, televizyonun açık olduğu süreçte ki İç Tüzük 54’üncü
maddeye de “saat 21.00’e kadar” diye süre koyduk… Demek ki Türkiye Büyük Millet
Meclisi çalıştığı zaman, önündeki işleri konuştuğu zaman televizyon sürekli
yayın hâlinde olacak, bu amaçla bu değerlendirmeyi yaptık.
Bir
de değerli arkadaşlar, 81’inci maddeyle ilgili kısmı İç Tüzük’ün 143’üncü
maddesine aykırı olduğu için değiştirdik. İç Tüzük’ün 143’üncü maddesine
bakarsanız, Anayasa’da işari oylama ve gizli oylamayla mecbur kılınmış hâller
dışında açık oylama istenebilir. İç Tüzük’te işari oylamaların neler olacağı
net bir şekilde yazılmış, gizli oylamaların neler olacağı da yazılmış, açık
oylamanın ne olduğu da 142’nci maddede değerlendirilmiş. Diğer kısımlar “Açık
oylama istenebilir.” şeklinde hüküm koymuş. 81’inci madde -2001 yılındaki
değişiklik- 143’ü dikkate almadığından dolayı bir çelişki var. O çelişkiyi de
düzeltmek adına, değerli arkadaşlarımızla birlikte bu işi değerlendirmiş olduk.
Gönül
isterdi ki hep beraber biz bunu, 2013-2014 yılındaki İç Tüzük değişikliğini…
Belki biz o zaman bir adım geri atabilirdik, belki siz bir adım, yarım adım
geri atardınız, o değişikliği gerçekleştirme imkânı bulurduk ama vakit geçmiş
değil.
BAŞKAN
– Toparlayalım Sayın Elitaş.
MUSTAFA
ELİTAŞ (Devamla) – Bitiriyorum Sayın Başkan.
Umuyorum,
diliyorum ki 1 Ekim tarihinden itibaren, bu görüştüğümüz maddeler de dâhil
olmak üzere, hepsini yeniden gözden geçirerek… Bizlerin, 2017 veya 2018 tarihli
yepyeni bir iç tüzük yapabilecek olgunlukta, uzlaşma kültürünü edinmiş siyasi
parti grupları ve milletvekilleri olduğumuzu düşünüyorum, inşallah bunu
gerçekleştireceğiz. 
Ben
Sayın Başkanın teşekkür ettiği bütün arkadaşlara teşekkür ediyorum. O, bütün
Meclis çalışanlarını bildiği için onları tek tek yazdı, not etti. Ben burada
özellikle stenograf arkadaşlarımıza teşekkür ediyorum. O uğultu içerisinde laf
atmaları nasıl kaydediyorlar bilmiyorum, herhâlde o da meslek başarısı;
kendilerini tebrik ediyorum.
Burada
Değerli Meclis Başkan Vekiline de çok önemli bir teşekkürüm var. O Kürt soylu,
ben Türk soyluyum. On yıldır milletvekiliyiz ama Çanakkale’de, İstiklal
Savaşı’nda bayrağımıza rengini veren ecdadımız gibi bin yıldır kardeşiz. Bugün
o Kürt olduğuyla övünüyor, ben Türk olduğumla övünüyorum; ikimiz de Türkiye
Cumhuriyeti vatandaşı olmakla övünüyoruz. Hiç kimse birbirini ötekileştirerek
değil… Türkiye Cumhuriyeti vatandaşlığı herkesi kapsıyor ama “Ben Kürt’üm.”
dediğiniz zaman herhâlde siz beni içine almıyorsunuz diye düşünüyorum. Ama ben
“Türkiye Cumhuriyeti vatandaşı” dediğim zaman bu ülkede yaşayan kim varsa…
ERKAN
AKÇAY (Manisa) – “Türk milleti” deyince de öyle.
MUSTAFA
ELİTAŞ (Devamla) - …dili, dini, ırkı ne olursa olsun, bunun, bu vatandaşlık
içerisinde kardeşlik olarak var olduğunu ifade ediyorum. Biz “tek millet, tek
bayrak, tek vatan, tek devlet” ülküsüyle Ahmet Aydın’la kardeşlik hukukunu bin
yıldır kurduk. Bugün Sayın Ahmet Aydın bir Kürtlük, Türklük dersi değil bir insanlık
dersi verdi; kendisini de kutluyorum, teşekkür ediyorum.
Hepinizi
sevgiyle, saygıyla, muhabbetle selamlıyorum. (AK PARTİ sıralarından alkışlar) 
BAŞKAN
– Teşekkür ediyorum.
Alınan
karar gereğince, gündemde bulunan konuları sırasıyla görüşmek için, Anayasa ve
İç Tüzük gereğince 1 Ekim 2017 Pazar günü saat 14.00’te toplanmak üzere
birleşimi kapatıyorum.
Ailelerinizle
birlikte hayırlı bir yaz, çalışma dönemi diliyorum. Tüm milletvekillerimize,
vekâlet görevini üstlenmiş olduğumuz aziz milletimize saygılarımızı sunuyor,
hayırlı akşamlar diliyorum.
Kapanma Saati: 20.07




(x) 489 S. Sayılı Basmayazı 25/7/2017
tarihli 118’inci Birleşim Tutanağı’na eklidir.


(x) Açık oylama kesin sonuçlarını
gösteren tablo tutanağa eklidir.


(x) 493 S. Sayılı Basmayazı 25/7/2017
tarihli 118’inci Birleşim Tutanağı’na eklidir.



(x) Açık oylama kesin sonuçlarını
gösteren tablo tutanağa eklidir.


(x) 492 S.
Sayılı Basmayazı 24/7/2017 tarihli 117’nci Birleşim Tutanağı’na eklidir. 


(x) Bu bölümde hatip tarafından Türkçe
olmayan kelimeler ifade edildi.




