



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 6’ncı
Birleşim
 12
Ekim 2016 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Denizli Milletvekili Cahit Özkan’ın, Miryokefalon
Savaşı’nın 840’ıncı yıl dönümüne ilişkin gündem dışı konuşması
2.- Artvin Milletvekili Uğur Bayraktutan’ın, Artvin
ilinin sorunlarına ilişkin gündem dışı konuşması
3.- Diyarbakır Milletvekili İdris Baluken’in, Şırnak
ilinin sorunlarına ilişkin gündem dışı konuşması

IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet Aydın’ın,
hayatını kaybeden eski Maliye Bakanı Kemal Unakıtan’a Allah’tan rahmet,
yakınlarına başsağlığı dilediğine ilişkin konuşması
2.- Oturum Başkanı TBMM Başkan Vekili Ahmet Aydın’ın,
başta Türkiye Büyük Millet Meclisi Başkanı olmak üzere darbeye karşı bombalar
altında ciddi bir mücadele veren, kararlı bir duruş gösteren tüm gruplara,
ayırt etmeden tüm milletvekillerine bir kez daha teşekkür ettiğine ilişkin
konuşması

V.- AÇIKLAMALAR
1.- İzmir Milletvekili Hamza Dağ’ın, Irak’ta ortaya
çıkan, Demokratik Bölgeler Partisi Şırnak il yöneticisi Hurşit Külter’le ilgili
algı operasyonu yapıldığına ilişkin açıklaması
2.- Kırklareli Milletvekili Vecdi Gündoğdu’nun, esnaf
ve sanatkârların bozulan ticari sicillerinin yeniden değerlendirilmesi konusunda
bir çalışma olup olmadığını öğrenmek istediğine ilişkin açıklaması
3.- Adana Milletvekili Zülfikar İnönü Tümer’in, taşeron
işçilere kadro verilmesi sözünün yerine getirilmesi için Hükûmetin bir an önce
harekete geçmesi gerektiğine ilişkin açıklaması
4.- Niğde Milletvekili Ömer Fethi Gürer’in, Niğde’nin
Ulukışla ilçesinin içme suyu sorununa ilişkin açıklaması
5.- Mersin Milletvekili Aytuğ Atıcı’nın,
Cumhurbaşkanlığı için yapılan sarayla ilgili Sayıştay raporuna ilişkin
açıklaması
6.- Mersin Milletvekili Hüseyin Çamak’ın, Avrupa’ya
ihraç edilmek üzere yollanan 164 ton limonun tarımsal ilaç kalıntısı nedeniyle
iade edildiğine ve bu ürünlerin geri dönmesi hâlinde nasıl bir prosedür
izlendiğini öğrenmek istediğine ilişkin açıklaması
7.- Denizli Milletvekili Cahit Özkan’ın, Irak Başbakanı
İbadi ile ABD’nin Musul operasyonlarına ilişkin sözlerini kınadığına ilişkin
açıklaması
8.- Mersin Milletvekili Baki Şimşek’in, Mersin’in
Erdemli ilçesinin Sarıkaya köyündeki 2/B arazilerine devletin belirlediği
rakamın düzeltilmesini beklediğine ilişkin açıklaması
9.- Adıyaman Milletvekili Behçet Yıldırım’ın, Adıyaman
E Tipi Kapalı Cezaevinde bulunan siyasi tutukluların durumuna ilişkin
açıklaması
10.- Kocaeli Milletvekili Tahsin Tarhan’ın,
Kocaeli’deki okulların sorunlarına ilişkin açıklaması
11.- Mersin Milletvekili Serdal Kuyucuoğlu’nun, Millî
Eğitim Bakanından, eğitim politikalarında bilimsel, laik ve çağdaş eğitim
anlayışı yönünde yeni değişiklikler düşünülüp düşünülmediğini öğrenmek
istediğine ilişkin açıklaması
12.- Denizli Milletvekili Kazım Arslan’ın, PKK terörüne
karşı mücadele eden tüm şehitlere Allah’tan rahmet, yakınlarına başsağlığı
dilediğine ve FETÖ’ye yardım eden AKP’li yerel yöneticiler hakkında bir işlem
yapılıp yapılmadığını öğrenmek istediğine ilişkin açıklaması
13.- Kocaeli Milletvekili Fatma Kaplan Hürriyet’in,
taksici cinayetlerinin önlenmesi için yapılması gerekenlere ilişkin açıklaması
14.- Adana Milletvekili İbrahim Özdiş’in, devlet
erkânının “Kandırıldık.” diyerek FETÖ soruşturmasından sıyrıldığına ancak on
binlerce kişinin soruşturulduğuna ilişkin açıklaması
15.- Erzurum Milletvekili Mustafa Ilıcalı’nın, hayatını
kaybeden eski Maliye Bakanı Kemal Unakıtan’a Allah’tan rahmet, yakınlarına
başsağlığı dilediklerine ilişkin açıklaması
16.- Artvin Milletvekili İsrafil Kışla’nın, hayatını
kaybeden eski Maliye Bakanı Kemal Unakıtan’a Allah’tan rahmet, yakınlarına
başsağlığı dilediklerine ilişkin açıklaması
17.- Giresun Milletvekili Bülent Yener Bektaşoğlu’nun,
Ordu-Giresun Havaalanı’nın durumuna ilişkin açıklaması
18.- Manisa Milletvekili Erkan Akçay’ın, Ankara
Cumhuriyet Başsavcılığının 12 Eylül darbesine ilişkin otuz yıllık zaman
aşımının dolması sebebiyle takipsizlik kararı verdiğine, 15 Temmuz darbesiyle
ilgili şikâyetlerin ciddiye alınarak mağduriyetlerin giderilmesi gerektiğine ve
hayatını kaybeden eski Maliye Bakanı Kemal Unakıtan’a Allah’tan rahmet,
yakınlarına başsağlığı dilediğine ilişkin açıklaması

19.- Ankara Milletvekili Levent Gök’ün, CHP Grubu
olarak, hayatını kaybeden eski Maliye Bakanı Kemal Unakıtan’a Allah’tan rahmet,
yakınlarına başsağlığı dilediklerine ve Dışişleri Bakanının Avrupa Konseyi
Parlamenter Meclisinde yaptığı açıklamasındaki bazı ifadelerine ilişkin
açıklaması
20.- Diyarbakır Milletvekili İdris Baluken’in, AKP
Hükûmetinin Halkların Demokratik Partisine yönelik devam eden siyasi soykırım
operasyonlarını şiddetle kınadıklarına, 12 Eylül darbesiyle ilgili yürütülen
soruşturmanın zaman aşımına uğrayarak düşmesinin AKP Hükûmetinin darbelerle
hangi ölçüde mücadele ettiğini gösterdiğine, eski bir AKP milletvekilinin
çatışmalarda yaşamını yitiren askerlerle ilgili sözlerini Halkların Demokratik
Partisi olarak kınadıklarına, sarayla ilgili Sayıştay raporuna ve hayatını
kaybeden eski Maliye Bakanı Kemal Unakıtan’a Allah’tan rahmet, yakınlarına
başsağlığı dilediklerine ilişkin açıklaması
21.- Aksaray Milletvekili İlknur İnceöz’ün, hayatını
kaybeden eski Maliye Bakanı Kemal Unakıtan’a Allah’tan rahmet, yakınlarına
başsağlığı dilediğine; PKK terör örgütünü lanetlediğine, tüm eylemlerini
kınadığına ve Diyarbakır Milletvekili İdris Baluken’in gündem dışı yaptığı
konuşmasındaki bazı ifadelerine ilişkin açıklaması
22.- Diyarbakır Milletvekili İdris Baluken’in, Aksaray
Milletvekili İlknur İnceöz ile İzmir Milletvekili Hamza Dağ’ın yaptıkları
açıklamalarındaki bazı ifadelerine ilişkin açıklaması
23.- Amasya Milletvekili Mehmet Naci Bostancı’nın,
Diyarbakır Milletvekili İdris Baluken’in yaptığı açıklamasındaki bazı ifadelerine
ilişkin açıklaması
24.- Ankara Milletvekili Levent Gök’ün, Haymanalıların,
Haymana kara yolu üzerinde iki canlı bombanın kendini patlattığı yerle
Haymana’nın ilgisinin olmadığının açıklanmasını istediklerine ilişkin açıklaması
25.- Diyarbakır Milletvekili İdris Baluken’in, AKP
Hükûmetinin yürütmüş olduğu yanlış dış ve iç politikanın ülkeyi büyük bir ekonomik
krizin içerisine soktuğuna ilişkin açıklaması
26.- Denizli Milletvekili Kazım Arslan’ın, Başbakandan,
olağanüstü hâlin uzatılmasıyla başkanlık sisteminin altyapısının mı hazırlandığını
öğrenmek istediğine ilişkin açıklaması
27.- Manisa Milletvekili Erkan Akçay’ın, İstanbul
Milletvekili Hurşit Yıldırım’ın 412 sıra sayılı Kanun Hükmünde Kararname’nin
tümü üzerinde şahsı adına yaptığı konuşmasındaki bazı ifadelerine ilişkin
açıklaması 
28.- Ankara Milletvekili Levent Gök’ün, İstanbul
Milletvekili Hurşit Yıldırım’ın 412 sıra sayılı Kanun Hükmünde Kararname’nin
tümü üzerinde şahsı adına yaptığı konuşmasındaki bazı ifadelerine ilişkin
açıklaması 
29.- Diyarbakır Milletvekili İdris Baluken’in, İstanbul
Milletvekili Hurşit Yıldırım’ın 412 sıra sayılı Kanun Hükmünde Kararname’nin
tümü üzerinde şahsı adına yaptığı konuşmasındaki bazı ifadelerine ilişkin
açıklaması 
30.- İstanbul Milletvekili Hurşit Yıldırım’ın, Manisa
Milletvekili Erkan Akçay, Ankara Milletvekili Levent Gök ile Diyarbakır Milletvekili
İdris Baluken’in yaptıkları açıklamalarındaki bazı ifadelerine ilişkin
açıklaması
31.- Kalkınma Bakanı Lütfi Elvan’ın, Manisa Milletvekili
Erkan Akçay, Ankara Milletvekili Levent Gök ile Diyarbakır Milletvekili İdris
Baluken’in yaptıkları açıklamalarındaki bazı ifadelerine ilişkin açıklaması



VI.- SATAŞMALARA İLİŞKİN KONUŞMALAR
1.- Diyarbakır Milletvekili İdris Baluken’in, Amasya
Milletvekili Mehmet Naci Bostancı’nın yaptığı açıklaması sırasında şahsına
sataşması nedeniyle konuşması
2.- Aksaray Milletvekili İlknur İnceöz’ün, Diyarbakır
Milletvekili İdris Baluken’in sataşma nedeniyle yaptığı konuşması sırasında
şahsına sataşması nedeniyle konuşması
3.- Diyarbakır Milletvekili İdris Baluken’in, Aksaray
Milletvekili İlknur İnceöz’ün sataşma nedeniyle yaptığı konuşması sırasında
şahsına sataşması nedeniyle konuşması

VII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- İstanbul Milletvekili Mustafa Sezgin Tanrıkulu ve
26 milletvekilinin, mevsimlik tarım işçilerinin sorunlarının araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/321)
2.- Çanakkale Milletvekili Bülent Öz ve 28
Milletvekilinin, jeotermal enerjinin yaygınlaşması ile ilgili sorunların
araştırılarak alınması gereken önlemlerin belirlenmesi amacıyla Meclis
Araştırması açılmasına ilişkin önergesi (10/322)
3.- Artvin Milletvekili Uğur Bayraktutan ve 25
milletvekilinin, zorunlu trafik sigorta primlerinin fahiş miktarlarda
artmasının sebeplerinin araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/323)
B) Önergeler
1.- İstanbul Milletvekili Mustafa Sezgin Tanrıkulu’nun,
(2/285) esas numaralı İbadet Yerlerinin Düzenlenmesi Hakkında Kanun Teklifi’nin
doğrudan gündeme alınmasına ilişkin önergesi (4/57)

VIII.- SÖZLÜ SORULAR VE CEVAPLARI 
1.- İstanbul Milletvekili Hüseyin Bürge’nin, kayıt dışı
istihdamla mücadeleye ilişkin sözlü soru önergesi (6/14) ve Çalışma ve Sosyal
Güvenlik Bakanı Mehmet Müezzinoğlu’nun cevabı
2.- İstanbul Milletvekili Hüseyin Bürge’nin, asgari
ücret ile emekli maaşlarına ilişkin sözlü soru önergesi (6/15) ve Çalışma ve Sosyal
Güvenlik Bakanı Mehmet Müezzinoğlu’nun cevabı
3.- Yozgat Milletvekili Ertuğrul Soysal’ın, istihdam
teşviklerine ilişkin sözlü soru önergesi (6/16) ve Çalışma ve Sosyal Güvenlik
Bakanı Mehmet Müezzinoğlu’nun cevabı
4.- Yozgat Milletvekili Ertuğrul Soysal’ın, Genel
Sağlık Sigortası ile ilgili çeşitli verilere ilişkin sözlü soru önergesi (6/17)
ve Çalışma ve Sosyal Güvenlik Bakanı Mehmet Müezzinoğlu’nun cevabı
5.- Yozgat Milletvekili Ertuğrul Soysal’ın, istihdam
artışının sağlanmasına yönelik çalışmalara ilişkin sözlü soru önergesi (6/18)
ve Çalışma ve Sosyal Güvenlik Bakanı Mehmet Müezzinoğlu’nun cevabı
6.- İstanbul Milletvekili Hüseyin Bürge’nin, sosyal
güvenlik prim borçları ile ilgili yapılan düzenlemelere ilişkin sözlü soru
önergesi (6/19) ve Çalışma ve Sosyal Güvenlik Bakanı Mehmet Müezzinoğlu’nun
cevabı
7.- Aydın Milletvekili Abdurrahman Öz’ün, kamu
personelinin hakları ile ilgili çalışmalara ilişkin Çalışma ve Sosyal Güvenlik
Bakanından sözlü soru önergesi (6/20) Cevaplanmadı
8.- Aydın Milletvekili Abdurrahman Öz’ün, istihdam
verilerine ilişkin Çalışma ve Sosyal Güvenlik Bakanından sözlü soru önergesi
(6/21) Cevaplanmadı
9.- Aydın Milletvekili Abdurrahman Öz’ün, istihdam
verilerine ilişkin Çalışma ve Sosyal Güvenlik Bakanından sözlü soru önergesi
(6/22) Cevaplanmadı
10.- Trabzon Milletvekili Haluk Pekşen’in, engelli
istihdamına ilişkin sözlü soru önergesi (6/82) ve Çalışma ve Sosyal Güvenlik
Bakanı Mehmet Müezzinoğlu’nun cevabı
11.- İstanbul Milletvekili İsmail Faruk Aksu’nun,
kamuda istihdam şekilleri ile ilgili iddialara ve Devlet Memurları Kanunu’nda
yapılacak değişikliklere ilişkin sözlü soru önergesi (6/98) ve Çalışma ve
Sosyal Güvenlik Bakanı Mehmet Müezzinoğlu’nun cevabı
12.- Niğde Milletvekili Ömer Fethi Gürer’in, taşeron
işçilerin kadroya alınmalarına yönelik bir çalışma bulunup bulunmadığına
ilişkin sözlü soru önergesi (6/108) ve Çalışma ve Sosyal Güvenlik Bakanı Mehmet
Müezzinoğlu’nun cevabı
13.- İstanbul Milletvekili Ali Özcan’ın, 2015 yılında
meydana gelen iş kazalarına ve alınan önlemlere ilişkin sözlü soru önergesi
(6/141) ve Çalışma ve Sosyal Güvenlik Bakanı Mehmet Müezzinoğlu’nun cevabı
14.- Niğde Milletvekili Ömer Fethi Gürer’in, Niğde’nin
yöresel mutfak kültürünün tanıtılması ve yaşatılması adına açılan aşçılık
kurslarına ilişkin sözlü soru önergesi (6/153) ve Çalışma ve Sosyal Güvenlik
Bakanı Mehmet Müezzinoğlu’nun cevabı
15.- Balıkesir Milletvekili Ahmet Akın’ın, yaş şartı
nedeniyle emekli olamayanlara yönelik çalışmalara ilişkin sözlü soru önergesi
(6/163) ve Çalışma ve Sosyal Güvenlik Bakanı Mehmet Müezzinoğlu’nun cevabı
16.- Niğde Milletvekili Ömer Fethi Gürer’in, Niğde’de
kamu kurum ve kuruluşlarında çalışan taşeron işçilere ilişkin sözlü soru
önergesi (6/170) ve Çalışma ve Sosyal Güvenlik Bakanı Mehmet Müezzinoğlu’nun
cevabı
17.- Niğde Milletvekili Ömer Fethi Gürer’in, 7 Haziran
2015-1 Kasım 2015 tarihleri arasında Niğde’de kamu kurum ve kuruluşlarında
istihdam edilen işçilere ilişkin sözlü soru önergesi (6/171) ve Çalışma ve
Sosyal Güvenlik Bakanı Mehmet Müezzinoğlu’nun cevabı
18.- Niğde Milletvekili Ömer Fethi Gürer’in, esnaflar
için bazı teşviklerin uygulanmasına ilişkin Çalışma ve Sosyal Güvenlik Bakanından
sözlü soru önergesi (6/176) Cevaplanmadı
19.- Antalya Milletvekili Çetin Osman Budak’ın, BAĞ-KUR
sigorta primlerindeki artışa ilişkin sözlü soru önergesi (6/183) ve Çalışma ve
Sosyal Güvenlik Bakanı Mehmet Müezzinoğlu’nun cevabı
20.- Diyarbakır Milletvekili Altan Tan’ın, doğu ve
güneydoğudaki çatışmalardan etkilenen bölgelerdeki vatandaşların SGK ödemelerinin
ertelenmesine yönelik çalışmalara ilişkin sözlü soru önergesi (6/195) ve
Çalışma ve Sosyal Güvenlik Bakanı Mehmet Müezzinoğlu’nun cevabı
21.- Niğde Milletvekili Ömer Fethi Gürer’in, çocuk
işçiliği ile ilgili denetimlere ilişkin sözlü soru önergesi (6/228) ve Çalışma
ve Sosyal Güvenlik Bakanı Mehmet Müezzinoğlu’nun cevabı
22.- Niğde Milletvekili Ömer Fethi Gürer’in, çocukların
bedenen gelişimini ve sağlığını etkileyecek işlerde çalıştırılmasının önlenmesine
ilişkin sözlü soru önergesi (6/229) ve Çalışma ve Sosyal Güvenlik Bakanı Mehmet
Müezzinoğlu’nun cevabı
23.- Niğde Milletvekili Ömer Fethi Gürer’in, kaçak
çocuk işçiliğine karşı alınan önlemlere ilişkin Çalışma ve Sosyal Güvenlik Bakanından
sözlü soru önergesi (6/230) Cevaplanmadı
24.- Niğde Milletvekili Ömer Fethi Gürer’in, çocuk
işçiliğine ilişkin Çalışma ve Sosyal Güvenlik Bakanından sözlü soru önergesi
(6/231) Cevaplanmadı
25.- Niğde Milletvekili Ömer Fethi Gürer’in, çocuk
işçilerin çalışma sürelerine ilişkin Çalışma ve Sosyal Güvenlik Bakanından
sözlü soru önergesi (6/232) Cevaplanmadı
26.- Balıkesir Milletvekili Ahmet Akın’ın, Balıkesir’de
İŞKUR tarafından Toplum Yararına Program kapsamında istihdam edilen kişilere
ilişkin sözlü soru önergesi (6/259) ve Çalışma ve Sosyal Güvenlik Bakanı Mehmet
Müezzinoğlu’nun cevabı
27.- Ağrı Milletvekili Dirayet Taşdemir’in, Ağrı ilinde
kadın istihdamının artırılmasına yönelik yapılan çalışmalara ilişkin sözlü soru
önergesi (6/269) ve Çalışma ve Sosyal Güvenlik Bakanı Mehmet Müezzinoğlu’nun
cevabı
28.- Balıkesir Milletvekili İsmail Ok’un, işsizlik
oranındaki artışa ve alınacak önlemlere ilişkin sözlü soru önergesi (6/337) ve
Çalışma ve Sosyal Güvenlik Bakanı Mehmet Müezzinoğlu’nun cevabı
29.- Niğde Milletvekili Ömer Fethi Gürer’in, Suudi
Arabistan’da işçi olarak çalışan Türk vatandaşlarının sigorta primlerinin yatmadığı
yönündeki iddialara ilişkin sözlü soru önergesi (6/413) ve Çalışma ve Sosyal
Güvenlik Bakanı Mehmet Müezzinoğlu’nun cevabı
30.- Niğde Milletvekili Ömer Fethi Gürer’in, son beş
yılda yabancılara verilen çalışma izinlerine ilişkin sözlü soru önergesi
(6/442) ve Çalışma ve Sosyal Güvenlik Bakanı Mehmet Müezzinoğlu’nun cevabı
31.- Niğde Milletvekili Ömer Fethi Gürer’in, Niğde’de
İŞKUR tarafından istihdam edilen kişilere ve açılan kurslara ilişkin sözlü soru
önergesi (6/444) ve Çalışma ve Sosyal Güvenlik Bakanı Mehmet Müezzinoğlu’nun
cevabı
32.- Niğde Milletvekili Ömer Fethi Gürer’in,
yabancılara verilen çalışma izinlerinin sınırlandırılmasına yönelik
uygulamalara ilişkin sözlü soru önergesi (6/445) ve Çalışma ve Sosyal Güvenlik
Bakanı Mehmet Müezzinoğlu’nun cevabı
33.- Niğde Milletvekili Ömer Fethi Gürer’in, esnaf ve
sanatkârların prim borçlarına ilişkin sözlü soru önergesi (6/463) ve Çalışma ve
Sosyal Güvenlik Bakanı Mehmet Müezzinoğlu’nun cevabı
34.- Niğde Milletvekili Ömer Fethi Gürer’in, 4/C
statüsünde çalışan üniversite mezunu personelin memur kadrosuna alınmasına
ilişkin sözlü soru önergesi (6/490) ve Çalışma ve Sosyal Güvenlik Bakanı Mehmet
Müezzinoğlu’nun cevabı
35.- Niğde Milletvekili Ömer Fethi Gürer’in, İŞKUR
tarafından bazı illerde istihdam edilen kişilere ve açılan kurslara ilişkin Çalışma
ve Sosyal Güvenlik Bakanından sözlü soru önergesi (6/510) Cevaplanmadı
36.- Niğde Milletvekili Ömer Fethi Gürer’in, meslek
lisesi öğrencilerinin staj yaptıkları iş yerlerinde mesleki eğitimlerini
geliştirecek işlerde çalıştırılmalarının sağlanmasına ilişkin Çalışma ve Sosyal
Güvenlik Bakanından sözlü soru önergesi (6/511) Cevaplanmadı
37.- Niğde Milletvekili Ömer Fethi Gürer’in, işçilere
normal çalışma süresinin üzerinde yaptırılan çalışmalara ve iş kazalarına ilişkin
Çalışma ve Sosyal Güvenlik Bakanından sözlü soru önergesi (6/512) Cevaplanmadı
38.- Niğde Milletvekili Ömer Fethi Gürer’in, toplu iş
sözleşmesinde yetki sisteminin değiştirilmesine ilişkin Çalışma ve Sosyal Güvenlik
Bakanından sözlü soru önergesi (6/513) Cevaplanmadı
39.- Niğde Milletvekili Ömer Fethi Gürer’in, 6356
sayılı Sendikalar ve Toplu İş Sözleşmesi Kanunu’nda yer alan teşmil sistemine
ilişkin Çalışma ve Sosyal Güvenlik Bakanından sözlü soru önergesi (6/514)
Cevaplanmadı
40.- Niğde Milletvekili Ömer Fethi Gürer’in, sendikal
yasaların ILO normlarına uygun hale getirilmesi ve sendikal örgütlenmenin
önündeki engellerin kaldırılması adına yürütülen çalışmalara ilişkin Çalışma ve
Sosyal Güvenlik Bakanından sözlü soru önergesi (6/515) Cevaplanmadı
41.- Niğde Milletvekili Ömer Fethi Gürer’in, ticari
faaliyetlerine devam eden emekli esnaf ve sanatkârlardan sosyal güvenlik destek
primi kesilmesine ilişkin Çalışma ve Sosyal Güvenlik Bakanından sözlü soru
önergesi (6/516) Cevaplanmadı
42.- Niğde Milletvekili Ömer Fethi Gürer’in,
inşaatlarda meydana gelen asansör kazalarına ve alınan önlemlere ilişkin
Çalışma ve Sosyal Güvenlik Bakanından sözlü soru önergesi (6/517) Cevaplanmadı

IX.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Kanun Tasarı ve Teklifleri
1.- 667 Sayılı Olağanüstü Hal Kapsamında Alınan
Tedbirlere İlişkin Kanun Hükmünde Kararname (1/746) ile İç Tüzük’ün 128’inci
Maddesine Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 412)
2.- Avrupa Konseyi Bakanlar Komitesinin Kültür
Yollarına İlişkin Genişletilmiş Kısmi Anlaşmayı Tesis Eden Kararına Katılmamızın
Uygun Bulunduğuna Dair Kanun Tasarısı (1/373) ve Dışişleri Komisyonu Raporu (S.
Sayısı: 88)
3.- Türkiye Cumhuriyeti Hükümeti ile Kuzey Kıbrıs Türk
Cumhuriyeti Hükümeti Arasında Su Temini ve Yönetimine İlişkin Hükümetlerarası
Anlaşmanın Onaylanmasının Uygun Bulunduğuna Dair Kanun Tasarısı (1/719) ve
Dışişleri Komisyonu Raporu (S. Sayısı: 406)

X.- YAZILI SORULAR VE CEVAPLARI
1.- İstanbul Milletvekili Gülay Yedekci’nin, sit
alanlarına ilişkin sorusu ve Çevre ve Şehircilik Bakanı Mehmet Özhaseki’nin cevabı
(7/7315)
2.- İstanbul Milletvekili Mahmut Tanal’ın,
Şanlıurfa’nın Harran ilçesinde imar uygulaması ve satışı yapılan kamuya ait
taşınmazlara ilişkin sorusu ve Çevre ve Şehircilik Bakanı Mehmet Özhaseki’nin cevabı
(7/7318)
3.- İstanbul Milletvekili Mahmut Tanal’ın,
Şanlıurfa’nın Eyyübiye ilçesinde bulunan Şahin Tepesi’nin mülkiyetine ilişkin
sorusu ve Çevre ve Şehircilik Bakanı Mehmet Özhaseki’nin cevabı (7/7319)
4.- Gaziantep Milletvekili Mahmut Toğrul’un,
Kahramanmaraş’ın Elbistan ilçesine bağlı köylerden geçen Söğütlü Çayı’na zehir
katıldığına dair iddialara ilişkin sorusu ve Çevre ve Şehircilik Bakanı Mehmet
Özhaseki’nin cevabı (7/7320)
5.- Niğde Milletvekili Ömer Fethi Gürer’in, deniz
kirliliğine neden olan teknelere ilişkin sorusu ve Çevre ve Şehircilik Bakanı
Mehmet Özhaseki’nin cevabı (7/7321)
6.- Şırnak Milletvekili Aycan İrmez’in, Şırnak kent
merkezindeki yıkımlara ilişkin sorusu ve Çevre ve Şehircilik Bakanı Mehmet
Özhaseki’nin cevabı (7/7374)
7.- Mardin Milletvekili Gülser Yıldırım’ın, Mardin’in
Nusaybin ilçesindeki bazı mahallelerde yapılan yıkım çalışmalarına ilişkin
sorusu ve Çevre ve Şehircilik Bakanı Mehmet Özhaseki’nin cevabı (7/7375)
8.- İzmir Milletvekili Ertuğrul Kürkcü’nün, İzmir
Valiliğince 21 Temmuz 2016 tarihinde dokuz proje için verilen ÇED gerekli değildir
kararına ilişkin sorusu ve Çevre ve Şehircilik Bakanı Mehmet Özhaseki’nin cevabı
(7/7376)
9.- Balıkesir Milletvekili Ahmet Akın’ın, Balıkesir’de
arazi satın alan yabancılara ilişkin sorusu ve Çevre ve Şehircilik Bakanı
Mehmet Özhaseki’nin cevabı (7/7445)
10.- Diyarbakır Milletvekili Sibel Yiğitalp’in,
Diyarbakır’ın Sur ilçesinde bazı mahalleler için alınan acil kamulaştırma
kararıyla ilgili yaptırıldığı iddia edilen bir ankete ilişkin sorusu ve Çevre
ve Şehircilik Bakanı Mehmet Özhaseki’nin cevabı (7/7446)
11.- Denizli Milletvekili Melike Basmacı’nın,
Denizli’de heyelan sebebi ile TOKİ afet konutlarına yerleştirilen ailelere
ilişkin sorusu ve Çevre ve Şehircilik Bakanı Mehmet Özhaseki’nin cevabı
(7/7447)
12.- Konya Milletvekili Mustafa Hüsnü Bozkurt’un,
Emekli Sandığı iştirakçilerinin emeklilik ikramiyeleriyle ilgili bir
düzenlemeye ilişkin sorusu ve Maliye Bakanı Naci Ağbal’ın cevabı (7/7478)
13.- Artvin Milletvekili Uğur Bayraktutan’ın, Artvin’in
Borçka ilçesine bağlı Kale köyünde kömür tesisinden kaynaklanan çevre
sorunlarına ilişkin Başbakandan sorusu ve Çevre ve Şehircilik Bakanı Mehmet
Özhaseki’nin cevabı (7/7553)
14.- Ankara Milletvekili Necati Yılmaz’ın, Ankara’da
bulunan Çaldağ Tepesi’nin kentsel dönüşüm projesine dahil edilmesine ilişkin
sorusu ve Çevre ve Şehircilik Bakanı Mehmet Özhaseki’nin cevabı (7/7574)
15.- İstanbul Milletvekili Mahmut Tanal’ın, FETÖ/PDY
ile bağlantılı kişilerin tapu müdürlükleri tarafından malvarlıklarının araştırılmasına
ilişkin sorusu ve Çevre ve Şehircilik Bakanı Mehmet Özhaseki’nin cevabı
(7/7576)
16.- Aydın Milletvekili Metin Lütfi Baydar’ın, Bafa
Gölü’nün kirlenmesine ve Büyük Menderes Nehri’ne bırakılan zehirli atıklara
ilişkin sorusu ve Çevre ve Şehircilik Bakanı Mehmet Özhaseki’nin cevabı
(7/7643)
17.- İstanbul Milletvekili Mahmut Tanal’ın, Maltepe
Küçükyalı’da bulunan Karayolları arazisin TOKİ’ye devredilmesine ilişkin sorusu
ve Çevre ve Şehircilik Bakanı Mehmet Özhaseki’nin cevabı (7/7706)
18.- Mardin Milletvekili Ali Atalan’ın, Batman,
Diyarbakır, Mardin, Şırnak ve Şanlıurfa’da yapılan kadastro çalışmalarında yaşanan
mağduriyetlere ilişkin sorusu ve Çevre ve Şehircilik Bakanı Mehmet Özhaseki’nin
cevabı (7/7707)
19.- Ankara Milletvekili Levent Gök’ün, TBMM Ana
Bina’da yapılan tamirat ve tadilatlar ile ilgili iddialara ilişkin sorusu ve Türkiye
Büyük Millet Meclisi Başkan Vekili Ahmet Aydın’ın cevabı (7/7775)
12 Ekim 2016 Çarşamba 
BİRİNCİ OTURUM
Açılma Saati: 14.03
BAŞKAN: Başkan Vekili Ahmet AYDIN
KÂTİP ÜYELER: Elif Doğan TÜRKMEN (Adana), Mücahit DURMUŞOĞLU
(Osmaniye) 
-----0-----
BAŞKAN – Türkiye
Büyük Millet Meclisinin 6’ncı Birleşimini açıyorum.
Toplantı yeter
sayısı vardır, görüşmelere başlıyoruz.
Gündeme geçmeden
önce üç sayın milletvekiline gündem dışı söz vereceğim.
Gündem
dışı ilk söz, Miryokefalon Savaşı’nın 840’ıncı yıl dönümü münasebetiyle söz
isteyen Denizli Milletvekili Cahit Özkan’a aittir. 
Sayın
Özkan, buyurun. (AK PARTİ sıralarından alkışlar) 
Süreniz
beş dakikadır. 
Sayın
milletvekillerinin de uğultuyu kesmelerini, kürsüdeki hatibi saygıyla
dinlemelerini istirham ediyorum. 
Buyurun.

III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Denizli Milletvekili Cahit Özkan’ın, Miryokefalon
Savaşı’nın 840’ıncı yıl dönümüne ilişkin gündem dışı konuşması
CAHİT
ÖZKAN (Denizli) – Sayın Başkan, değerli milletvekilleri; Miryokefalon
Zaferi’nin 840’ıncı yıl dönümü münasebetiyle söz almış bulunuyorum. Bu
vesileyle Genel Kurulu saygıyla selamlıyorum. 
Aziz
milletimizin tarihi, ülkemizi ve dünyayı etkileyen pek çok büyük zaferlerle
doludur. Hele hele bu zaferler içerisinde öyleleri var ki ülkemizin, bölgemizin
ve dünyanın geleceğini etkileyecek çok büyük sonuçlar ortaya çıkarmıştır;
sadece askerî ve siyasi sonuçlar değil, aynı zamanda ekonomik ve sosyal olarak
dünyayı etkileyen sonuçlar da ortaya çıkarmıştır. İşte Malazgirt Savaşı,
İstanbul’un Fethi, Çanakkale ve Kurtuluş Savaşları gibi zaferlerden biri de
Anadolu Selçuklu Sultanı II. Kılıçarslan ile Bizans Kralı I. Manuel arasında 17
Eylül 1176 tarihinde Denizli’mizin Çivril ilçesi Düzbel mevkisinde kazanılan
Miryokefalon Zaferi’dir. 
Bizans
İmparatoru I. Manuel, Türkleri Anadolu’dan tamamen söküp atmak, Anadolu’dan
Türk İslam varlığını silmek için Malazgirt yenilgisinin rövanşını almak
istiyor, bu vesileyle büyük bir Haçlı ordusu organize ediyordu. Tüm Haçlı
dünyasını ikna ederek tarihin en büyük Haçlı ordularından birinin
hazırlıklarına başladı. Mutlak zafer için donanımlı, en iyi şekilde teçhiz
edilmiş, devasa bir Haçlı ordusu oluşturdu. Anadolu Selçuklu Devleti’nin
başkenti olan Konya'yı almak üzere yola çıkan Haçlı ordusu, Türk ordusuyla 17
Eylül 1176 günü Çivril Düzbel mevkisinde karşılaştı. İki ordu arasında büyük ve
şiddetli çarpışmalar meydana geldi. Anadolu'yu vatan edinmiş Müslüman Türk
devleti karşısında ne yapsalar boş, artık tarihin seyri değişmiş ve rüzgâr
farklı esmektedir. O devasa Haçlı ordusuna karşı Kurtuluş Savaşı’ndaki gibi, 15
Temmuz zaferi gibi halk vatanını, bayrağını, devletini ve milletini canını
siper ederek korumaya kararlıdır.
Il.
Kılıçarslan'ın askerî ve stratejik dehası ve milletimizin kararlı mücadelesi
karşısında bozguna uğrayan Bizans ordusu dağıldı. Selçuklu Devleti mutlak bir
zafer elde etti. Böylece Haçlılar Anadolu topraklarından püskürtüldü. Malazgirt
zaferiyle kazanılan Anadolu'daki Müslüman Türk hâkimiyeti Miryokefalon
zaferiyle mutlak bir şekilde kabul edildi. Avrupalı tarihçiler de bu zaferin
ardından Anadolu'ya "Türkiye" ismini verdiler. Bu zafer aziz
milletimizin hiçbir engel tanımama konusundaki azminin ve kararlılığının açık
bir göstergesidir. Bizlere emanet edilmiş olan bu toprakların günümüzde ve
gelecekte de Türk toprağı olarak kalacağının bir güvencesidir.
Değerli
dostlar, Miryokefelon adını, savaş esnasında Bizans ordusunun dinlenmek için
konakladığı Çivril ilçesinin Düzbel mevkisindeki Sarıbaba Dağı’nda bulunan
yıkık bir kaleden almaktadır. Yine, Bizans Kralı Manuel barış teklifini bu
kalede vermiştir. Uzun, dar bir dağ geçidi girişini denetleyen Miryokefalon
Kalesi üzerinde birçok kanlı savaşlar gerçekleşmiş yani tam anlamıyla bu
zaferin adını aldığı Binbaşlar Kalesidir. 
Değerli
dostlar, bu önemli zaferin nerede gerçekleştiği konusunda yıllardır hep
tartışmalar meydana gelmiştir. Ancak son zamanlarda bilim adamlarımızın ortaya
çıkardığı üzere Manuel'in saray tarihçisi Joannes Kinnamos, "Manuel,
ordusuyla Laodikeia'dan Menderes’in bulunduğu yere geldi ve tarihin rolü burada
son buldu" demektedir.
Savaş
tarihçisi Honazlı Niketas da savaştan üç yıl sonra yazdığı "Tarih"
adlı eserde savaş yerini tarif etmiştir ve yer birebir Çivril ilçemizin Düzbel
mevkisini işaret etmektedir. Yani Çivril ilçesi Türk İslam tarihine yön veren,
Anadolu'nun tapusunu kazandıran zafere ev sahipliği yapması açısından tarihî
öneme sahiptir.
İşte,
tıpkı Miryokefalon gibi 20’nci yüzyılın başlarında benzer doğrultuda Haçlı
dünyasının yeni hevesleri var olageldi. 15 Temmuz FETÖ darbe girişimi, PKK
saldırıları işte bu emperyal heveslerden birkaçıdır. Ancak, sekiz yüz kırk sene
önce olduğu gibi, 15 Temmuzda da aziz milletimiz birlik ve beraberliğiyle haçlı
ittifakın tüm saldırılarını defetmiş, defetmeye devam edecektir. 
Bu
düşüncelerle, 840'ıncı yıldönümü olan Miryokefalon Zaferi’ni kutluyor, bu
coğrafyayı kanlarıyla ebedî Türk yurdu hâline getiren tüm şehitlerimizi saygı
ve rahmetle anıyor, Genel Kurulu saygıyla selamlıyorum. (AK PARTİ sıralarından
alkışlar) 
BAŞKAN
– Teşekkür ediyorum. 
MAHMUT
TANAL (İstanbul) – Sayın Başkan, benim sizden bir istirhamım var: Gündem dışı
müracaatlarımız oluyor. Türkiye ekonomisi batıyor, adalet batmış durumda. Bu
kadar olumsuzluk var, sekiz yüz kırk sene öncesine gidiyoruz. Ne olur, bu
gündem dışı konuşmaları belirlerken; 1) Sırasına, 2) Güncelliğine, 3)
Seçildiğimiz bölgenin sorunlarıyla ilgili olmasına dikkat edelim. 
BAŞKAN
– Sayın Tanal, herkesin iradesine biz hükmetmeyelim, geçmişi bilmek geleceğe
vizyon çekmek adına çok önemlidir diye düşünüyorum. 
Gündem
dışı ikinci söz, Artvin’in sorunları hakkında söz isteyen, Artvin Milletvekili
Uğur Bayraktutan’a aittir. 
Buyurun
Sayın Bayraktutan. (CHP sıralarından alkışlar)
Sayın
Tanal’ın söylemlerini de dikkate alarak veciz bir konuşma bekliyoruz inşallah. 
2.- Artvin Milletvekili Uğur Bayraktutan’ın, Artvin
ilinin sorunlarına ilişkin gündem dışı konuşması
UĞUR
BAYRAKTUTAN (Artvin) – Teşekkür ediyorum Sayın Başkan. 
Sayın
Tanal’ın dediklerini dikkate alarak güncel bir konuyu değerlendireceğim. 
Artvin
konuşulunca Cerattepe konuşulur. Artvin’in şu andaki en büyük sorunu Cerattepe
değerli milletvekilleri. Bakın, şu anda, televizyonları başında Artvinliler de burayı
dinliyorlar. 
Başımızda
bir bela var, Cerattepe belası var, kurtaramıyoruz. Bakın, yirmi beş yıldır
mahkeme kararlarıyla mücadele ediyoruz. Mahkeme kararlarına herkes uyuyor
devlet uymuyor. “Devlet” demeyeyim, Hükûmet uymuyor. Daha önce alınmış olan
-daha iki yıl evvel alınmış olan- bir mahkeme kararı var. Lehimizde mahkeme
kararı verildi. Lehimizde mahkeme kararı verilen heyetteki hâkimlerden 1 tanesi
şu anda Akşehir Cezaevinde yatıyor, diğer 2 tanesini ise tenzilirütbeyle başka
illere sürdüler, yeni bir heyet oluşturuldu Rize’de, yeni bir heyet oluşturuldu
ve sonunda istediğiniz kararı aldınız, tebrik ediyorum. Sanmayın ki Artvinliler
bu kararı yuttu, önce onu ifade edeyim. Rize İdare Mahkemesinin vermiş olduğu
karar mahkeme kararı değildir, o kararı tanımıyoruz, açıkça buradan,
Parlamentodan bütün Türkiye’ye ilan ediyorum değerli arkadaşlarım. 
Bakın,
gelinen tabloda, mahkeme gününü, size mahkemede neler yaşadığımızı anlatmak
istiyorum. Ben ilin milletvekiliyim. Artvin’den Rize’ye daha önce de
duruşmalara gittik değerli milletvekilleri. 6 kere arandık, 6 kere durdurulduk,
6 kere bazı arkadaşlarımız çoraplarına varıncaya kadar arandılar. Artvin
Valiliği duruşma gününden önce -19’unda duruşma vardı- 19’undan itibaren bir ay
süreyle olağanüstü hâl ilan etti. 
Değerli
arkadaşlarım, ben yirmi beş yıl avukatlık yaptım. Bir ağır ceza duruşmasında
eğer birini tutuklayacaksanız önce polisi çağırırsınız karardan evvel, dersiniz
ki: “Aman bir infial oluşmasın diye...” Artvin Valiliği, Rize Valiliği, Trabzon
Valiliği gerçekten olağanüstü hâl ilan etti çünkü bu kararı idare biliyordu, bu
kararı veren hâkimin nasıl karar vereceklerini biliyorlardı. Aynı olaydan bir
ay önce Artvin’de Sayın Genel Başkana karşı bir saldırı olayı yapıldı, ortada
ne polis gördük ne jandarma gördük, güvenlik güçlerini görmedik değerli
arkadaşlar. Ama ne yazık ki, bu karardan önce, bir ay önceden, kararın verilmiş
olduğu gün olağanüstü hâl önlemleri alındı. Kararın nasıl yapıldığını
biliyorduk. 
Bakın,
bir yıldır Artvinliler ormanı devletten korumaya çalışıyorlar. Veysel Eroğlu,
Sayın Bakan geçen gün burada değerlendirme yaptı. Ormanı Orman Bakanından
korumaya çalışıyorlar. Bir yıldır nöbet tutuyorduk. Bu heyetin başındaki hâkime
yürütmeyi durdurma konusunda, ret veya kabul konusunda bir karar verdirdik, bir
yıldır kararı sakladı, Artvin’de Artvinli ile jandarmayı, polisi karşı karşıya
getirdi. Rize Valisini aradım, “Sayın Vali…” dedim, “…bakın, 08 plakaları ayırt
ediyorlar.” Polise söyledim yolda, “08’i gördüğünüz zaman, doğum yerinde Artvin
yazan birini gördüğünüz zaman GBT sorgulaması yapmayın. Artvinlilerin
cumhuriyetle, milletle, devletle problemi yoktur.” diye. Ama öyle bir talimat
verilmiş ki, konvoyda 08 plakaları durduruyorlar ve onların içinden Artvin
arabalarını ayırt ederek kimlik soruyorlardı. Bunu kabul etmek mümkün değil.
Sayın Rize Valisine söyledim, “Hangi yetkiyle Artvinlileri duruşmaya
almıyorsun?” dedim, “Ben sadece tarafları alırım.” dedi. Benim bildiğim -ben
yirmi beş yıl avukatlık yaptım- tarafların dışında, dava eğer aleniyse, bir
gizlilik kararı verilmemişse herkes duruşmaya alınır. Ama, gördüğüm kadarıyla,
Rize Valisi sarayın valisi olduğu için ne yazık ki bu şekilde bir tasarrufta
bulundu. (CHP sıralarından alkışlar) Ona alışan, onun yanında bir de Trabzon
Valisi var. Trabzon Valisine de buradan sevgilerimi, saygılarımı gönderiyorum.
Beyefendi lütfetmiş, demiş ki: “Madene karşı çıkanların kafasını kopartırım.” O
zannediyor ki ben Fransız Devrimi’nde Bastille Hapishanesi’nde giyotin
cellatlığı yapıyorum. Kimin kafasını kopartacaksa Sayın Vali önce benden
başlasın bakalım gücü yetiyor mu! (CHP sıralarından alkışlar) Trabzon Valisine
de buradan saygılarımı gönderiyorum. 
Artvin
Valisine de söyleyeceğim bir şey var: Sayın Vali, siz geleli daha iki gün oldu.
İki gün içinde, gelir gelmez Artvin’le alakalı bir olağanüstü hâl kararı
aldınız. Bu karar yanlıştı. Artvin’i önce bir tanısaydınız, Artvinlinin cumhuriyetle,
milletle, asayişle bir problemi var mı yok mudur diye bir değerlendirme
yaptırsaydınız. 
Sayın
Bakanı aradım bir gün evvelden “Bakın, Rize’de afişler yapıştırılıyor.” dedim.
Sakın ola yanlış anlamayın, Rizelilerle alakalı değil, Rizelilerle alakalı asla
değil. Rize ile Artvin kardeştir, bunu öncelikle ifade edeyim. Birtakım kendini
bilmeyen, haddini bilmeyenler Rize’de sokaklara şunları yapıştırdılar: “ABD
köpekleri Cerattepe bahanesiyle şehri karıştırmaya geliyorlar. Yardımcı
envanterinizle gelin de duruşma salonunda bekleyin.” diye afişler yapıştırıldı
değerli arkadaşlarım. 
Yeşil
Artvin Derneği yöneticileri ilin valisine, Emniyet Müdürüne gittiler, dediler
ki: “Bakın, böyle böyle provokasyon yapılıyor. Biz sadece duruşmayı izlemeye
gidiyoruz.” Vali onlarla görüşmedi. Sayın Valiye buradan hatırlatıyorum, ondan
bir ay önce Sayın Bakan, Sayın Başbakan Ahmet Davutoğlu o Yeşil Artvin Derneği
yöneticilerini Ankara’da kabul etti. Bunlar terör grupları ise Ankara’da
bunlarla niye görüştü Başbakan ve bakanlar? Değerli arkadaşlarım, bunu ifade
etmek istiyorum. (CHP sıralarından alkışlar) 
Sayın
İçişleri Bakanına da söyleyeceğim bir söz var: Dedim “Sayın Bakan, niye bu
kadar büyük önlemler alıyorsunuz?” Dedi ki: “Rize’ye Cerattepe duruşması
nedeniyle PKK’lılar gelecekmiş.” Sayın Bakana dedim ki: “Eğer PKK’lılar Rize
Cerattepe duruşmasını izlemeye geleceklerse siz bu işleri bırakın, bu iş
bitmiştir. Sen de bırak görevi, ben de bırakayım.” Bakan, daha önce, 2008
yılında Artvin’e yaptığı ziyarette ne diyordu biliyor musunuz, Yeşil Artvin
Derneği yöneticilerini ziyaret ettiğinde: “Sizler vatan müdafaası yapıyorsunuz,
sizleri içtenlikle kutluyorum.” diyordu. Sayın Bakan bu lafları eğer dememişse
ben milletvekilliğini bırakacağım. Eğer biz vatan müdafaası yapıyorsak siz ne
müdafaası yapıyorsunuz? (CHP sıralarından alkışlar) Kimin sermayesinin
bekçiliğini yapıyorsunuz? 
(Mikrofon
otomatik cihaz tarafından kapatıldı) 
UĞUR
BAYRAKTUTAN (Devamla) - Şunu açıkça ifade ediyorum: Bu mahkeme kararını
tanımıyoruz. Sayın Hükûmetin, Sayın Başbakanın daha önce vermiş olduğu bir söz
var, o söz şudur: Diyor ki “Mahkeme kararının sonucu beklenecektir.” Sayın
Ahmet Davutoğlu’nun sözünü şeref ve namus sözü olarak Artvinliler bekliyor. 
Gereğini
yapacağınızı umuyor, yüce heyetinizi saygıyla selamlıyorum. (CHP sıralarından
alkışlar) 
BAŞKAN
– Teşekkürler Sayın Bayraktutan.
Şimdi
gündem dışı üçüncü söz, Şırnak’ın sorunları hakkında söz isteyen Diyarbakır
Milletvekili İdris Baluken’e aittir. 
Buyurun
Sayın Baluken. (HDP sıralarından alkışlar)
3.- Diyarbakır Milletvekili İdris Baluken’in, Şırnak
ilinin sorunlarına ilişkin gündem dışı konuşması
İDRİS
BALUKEN (Diyarbakır) – Teşekkür ediyorum.
Sayın
Başkan, değerli milletvekilleri; hepinizi saygıyla selamlıyorum.
Artvin’de
Artvinlilerin yaşam alanlarına ve doğaya yönelmiş olan talanı buradan
kınadığımızı ve orada direnen Artvin halkını selamladığımızı ifade etmek
istiyorum. 
Yaşam
alanı ve doğa talanı sadece Artvin’de değil, Türkiye'nin birçok yerinde AKP
Hükûmeti tarafından maalesef çok pervasız bir şekilde sürdürülmeye devam
ediyor. Bunların başında gelen illerden birisi de Şırnak. Dün burada OHAL’le
ilgili konuşurken özellikle ifade etmiştim. Şu anda Türkiye'de fiilî olarak 80
ilde olağanüstü hâl, Şırnak’ta ise insanlığın ve tarihin henüz isimlendirmediği
bir zulüm ve ölüm rejimi vardır. Şırnak’taki mevcut rejimi henüz insanlık ve
tarih isimlendirmemiştir. İki yüz on üç gündür yani tam yedi ayı aşkın bir
süredir Şırnaklılar Şırnak’a ayak basamıyor. Yedi aydır bir kentte sokağa çıkma
yasağı ve ablukalarla belli bir zihniyeti oraya taşıyıp kent merkezini tamamen
âdeta haritadan silecek şekilde talan eden bir rejimle, bir zihniyetle karşı
karşıyayız. 
Bakın,
bugüne kadar Şırnak’la ilgili yapılan bütün yardımları engelleyen bir anlayış
var yani Şırnak’ı yakan, yıkan, talan eden zihniyet Şırnak’a en küçük
yardımların gitmesine bile engel çıkarıyor. Bugüne kadar giden bütün gıda
malzemelerine, bütün ihtiyaç malzemelerine, buradan verilen talimatla valilik
tarafından el konuldu. Hiçbir sivil toplum örgütünün, bırakın siyasi partiyi,
hiçbir sivil toplum örgütünün Şırnak’a yardımları ulaştırmasına müsaade
etmiyorlar.
Aynı
şekilde, yaklaşan kış nedeniyle, şu anda çadırlarda yaşayan Şırnaklılar için
orada bir barınak, bir ev kurma adına sivil toplumun malzemesini sağladığı,
belediyenin altyapısını ve arsasını, arazisini tahsis ettiği çalışmaya da AKP
Hükûmeti bizzat Erdoğan’ın talimatıyla çok bilinçli bir şekilde engel koyuyor.
Yani Şırnaklıların kışı orada, çadırlar altında, soğukta geçirmesi için özel
bir çaba, özel bir çalışma yürütüyor. Bunun kabul edilebilir hiçbir yanı yok.
Bir kere sizin çıkıp burada bize cevap vermeniz lazım. Hükûmetseniz, bu
devletin başında varsanız Şırnak’la ilgili projeniz nedir, çalışmanız nedir? Şu
anda dışarıda bulunan 400 aile kışı hangi koşullarda karşılayacak? Eğer bize
izin vermiyorsanız siz bu ailelerle ilgili nasıl bir proje önünüze koydunuz,
nasıl bir çalışma önünüze koydunuz, bunu çıkıp burada mutlaka izah etmeniz
gerekiyor. Biz biliyoruz niye yapmadığınızı, çünkü Şırnak’a konteyner
kurduğunuzda, Şırnak’a prefabrik kurduğunuzda kendi toprağında kendi yurttaşını
mülteci pozisyonuna getiren o resimden korkuyorsunuz. Onun için, bakın, buradan
defalarca çağrı yaptık, bir daha yapıyoruz: Siz o resimden korkup eğer
Şırnak’la ilgili herhangi bir şey yapmıyorsanız, bırakacaksınız, orada sivil
toplum örgütü yapacak, halk kendisi yapacak ve Şırnaklılar bu kışı bir çatı
altında geçirecek. 
Değerli
arkadaşlar, Şırnak’ta şu anda eğitim yok, Şırnak’ta eğitim durmuş durumda. Hani
hep okulların sorunlarını, öğrencilerin, öğretmenlerin sorunlarını konuşuyoruz
ya, Şırnak’ta eğitim yok, eğitim, sorunları konuşacak bir zemin yok. 64 bin
Şırnaklı yedi aydır Şırnak’a ayak basamıyor. Ya, tarihin hiçbir döneminde böyle
bir şey yok; Kenan Evren bile bunu yapmadı; hiçbir ilde, Saddam rejimi, Orta
Doğu’nun en kanlı diktatörleri bile böyle bir zulmü reva görmediler. Çıkıp
Halep için sahte gözyaşı döküyorsunuz, “Halep’e -bilmem- yıkım yapıldı, Halep’e
insani yardım gitsin.” diyorsunuz. Ya, Halep’ten önce bir Şırnak’a bakın siz,
Şırnak’a insani yardıma izin vermiyorsunuz. Şırnak’a insani yardıma izin
vermeyenler çıkıp Halep’e insani yardım çağrılarıyla kendi ikiyüzlülüklerini
ortaya koyuyorlar. Biz bu durumu kabul etmiyoruz.
Bakın,
buradan bütün duyarlı Türkiye kamuoyuna, Türkiye halklarına seslenmek
istiyorum: AKP Hükûmeti bilinçli bir şekilde Şırnak’ı insansızlaştırmak, Şırnak
üzerinden bütün Botan’ı insansızlaştırmak istiyor. Eğer bununla ilgili zerre
kadar bir duyarlılığı olsaydı bugüne kadar yapardı. O nedenle, Hükûmetten ya da
devletten beklenti içerisinde değiliz. Türkiye halklarının, mutlaka, bir an
önce ayağa kalkması ve Şırnak’a elini uzatması gerekiyor. 
Bir
çağrım da Birleşmiş Milletleredir: AKP Hükûmeti elinde bulundurduğu devlet
imkânlarıyla Şırnak’a özel bir konsept uyguluyor. Halep’e yapılan insani
yardımların aynısını Birleşmiş Milletler bir an önce Şırnak için devreye
koymalıdır. Bakalım Birleşmiş Milletler eliyle insani yardım gelince siz yine
çıkıp o insani yardımları tıpkı Esad rejimi gibi engelleyecek misiniz,
engellemeyecek misiniz.
Hepinize
saygılar sunarım. (HDP sıralarından alkışlar) 
BAŞKAN
– Teşekkür ediyorum.
IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet Aydın’ın,
hayatını kaybeden eski Maliye Bakanı Kemal Unakıtan’a Allah’tan rahmet,
yakınlarına başsağlığı dilediğine ilişkin konuşması
BAŞKAN
– Sayın milletvekilleri, yakın siyasi tarihimizde önemli görevler üstlenmiş,
mizacı ve tavrıyla gönülleri fetheden, gayreti ve özverisiyle ülke ekonomisine
ciddi katkılar sunan 58’inci, 59’uncu ve 60’ıncı AK PARTİ Hükûmetlerinde Maliye
Bakanlığı görevinde bulunan Sayın Kemal Unakıtan Hakk’ın rahmetine yürümüştür.
Kemal Ağabey’imize Allah’tan rahmet diliyoruz. Yakınlarına, AK PARTİ camiasına
ve tüm milletimize baş sağlığı diliyorum.
Cenazesi
yarın öğle namazını müteakip Süleymaniye Camisi’nde kılınacak cenaze namazı
ardından defnedilecektir. Ruhu şad olsun diyorum.
Değerli
milletvekilleri, şimdi sisteme giren sayın milletvekillerine, ilk 15 kişiye, İç
Tüzük 60’a göre gündem dışı birer dakika süreyle söz vereceğim.
İlk
söz Sayın Dağ’a aittir.
Buyurun
Sayın Dağ.
V.- AÇIKLAMALAR
1.- İzmir Milletvekili Hamza Dağ’ın, Irak’ta ortaya
çıkan, Demokratik Bölgeler Partisi Şırnak il yöneticisi Hurşit Külter’le ilgili
algı operasyonu yapıldığına ilişkin açıklaması
HAMZA
DAĞ (İzmir) – Teşekkür ediyorum Sayın Başkanım.
Terör
örgütü PKK’nın lojistik destekçisi olan Demokratik Bölgeler Partisinin Şırnak
il yöneticisi Hurşit Külter’le ilgili Genel Kurulda çokça söz söylenmiş, devletimize
ve Hükûmetimize atılmadık iftira kalmamıştı. Burada, çıkan bir milletvekilli
bas bas bağırarak “27 Mayısta gözaltına alınan Hurşit Külter’e nerede işkence
yapılıyor, durumu ne?” gibi sorularla burada algı oluşturmaya çalışmıştı. Hatta
saçmalığına daha devam ederek sözde yapılan işkenceyle ilgili bilgi almak
istediğini ifade etmişti. Bunun üzerine bakanlık her tür idari işlemleri
devreye sokmuş ve araştırmalarda bulunmuştu. Bakanlık konunun gerçek dışı
olduğunu ifade etmesine rağmen gerek sosyal medyada gerekse buralarda algı
operasyonları devam ettirilmişti. Söz konusu kişi Irak’ta yeni yalanlarıyla
ortaya çıktı. Bu konuyla ilgili soru önergeleri verenlerin, buradan iftira
atanların acaba zerre kadar yüzleri kızardı mı? Terör örgütü PKK, bölgede sadece
demokratik hakkını kullanarak siyaset yaptığı için masum insanları şehit etmeye
devam ederken…
(Mikrofon
otomatik cihaz tarafından kapatıldı)
HAMZA
DAĞ (İzmir) – …susanlara, yalan ve iftiralar üzerinden devlet aleyhine algı
oluşturmaya çalışanlara lanet ediyor, Genel Kurulu saygıyla selamlıyorum. (AK
PARTİ sıralarından alkışlar)
BAŞKAN
– Sayın Gündoğdu, buyurun.
2.- Kırklareli Milletvekili Vecdi Gündoğdu’nun, esnaf
ve sanatkârların bozulan ticari sicillerinin yeniden değerlendirilmesi
konusunda bir çalışma olup olmadığını öğrenmek istediğine ilişkin açıklaması
VECDİ
GÜNDOĞDU (Kırklareli) – Teşekkür ediyorum Sayın Başkanım.
Sayıları
2 milyonu geçen kayıtlı esnaf ve sanatkârlar, yanlarında çalışanlar ve
aileleriyle birlikte ülkemizin neredeyse dörtte 1’ini oluşturmaktadır. Esnaf ve
sanatkârların işlerini yürütebilmesi için zaman zaman krediye ihtiyaç duyması
da kaçınılmaz bir ticari gerçektir. Esnafımızın şahsi ve kurumsal ticari
sicilinin bir kereye mahsus yeniden değerlendirilmesi, kısa süreli sıkıntılardan,
ekonomik krizlerden ve terörden kaynaklanan sıkıntılar nedeniyle bozulan
sicilinin yeniden değerlendirilmesi konusunda çalışmalarınız var mıdır? Var ise
ne zamandır ve neler yapacaksınız?
Teşekkür
ediyorum Sayın Başkanım.
BAŞKAN
– Sayın Tümer… 
3.- Adana Milletvekili Zülfikar İnönü Tümer’in, taşeron
işçilere kadro verilmesi sözünün yerine getirilmesi için Hükûmetin bir an önce
harekete geçmesi gerektiğine ilişkin açıklaması
ZÜLFİKAR
İNÖNÜ TÜMER (Adana) – Sayın Başkan, ülkemizdeki taşeron işçiler, seçim vaatlerinde
dile getirilen sözlerin yerine getirilmesini beklemektedir. Kasım 2015’te
Başbakan seçilen Sayın Ahmet Davutoğlu üç ay içerisinde taşeronların kadro
alacağını belirtmiş ancak aradan geçen sekiz aya rağmen herhangi bir gelişme
yaşanmamıştır. Ardından göreve gelen Başbakan Sayın Binali Yıldırım da
taşeronlara dikkat çekmiş ve kısa süre içerisinde kadro alacakları sözünü
vermiştir. Çalışma ve Sosyal Güvenlik Bakanı Sayın Mehmet Müezzinoğlu da
“Taşeron işçilerin kaderi belli olacak.” gibi bir cümle kullanmıştır. Tüm bu
sözlerin ışığında ülkemizdeki 720 bin taşeron işçiye kadro sözünün yerine
getirilmesi için Hükûmet bir an önce harekete geçmelidir.
Teşekkür
ederim.
BAŞKAN
– Sayın Gürer…
4.- Niğde Milletvekili Ömer Fethi Gürer’in, Niğde’nin
Ulukışla ilçesinin içme suyu sorununa ilişkin açıklaması
ÖMER
FETHİ GÜRER (Niğde) – Teşekkür ederiz Sayın Başkan.
Niğde
ili Ulukışla ilçesinde içme suyu önemli sorundur. Kışın nüfusu 5 bin, yazın da
20 bine ulaşan ilçede kaliteli içme suyu olmadığı gibi, su yetersiz kalmaktadır.
Sayın Bakan Veysel Eroğlu nisan ayında ziyaret ettiğinde bölgede ambalajlı su
kaynağı da olan Şekerpınar su kaynağının Ulukışla’ya getirileceği yönünde
değerlendirmelerde bulunmuştu. Bu konuda bir teknik çalışma da sürdürüldü ancak
şu anda 2017 yatırım planında bu suyun bölgeye getirilmesi yönünde bir çalışma
olmadığını öğrendik. Ulukışla ilçesinin bu suya şiddetle ihtiyacı var.
Kendilerine gidildiğinde valisi, bakanı söz veriyor ancak uygulamaya geldiğinde
bölgenin ihtiyacı olan içme suyu ne yazık ki bölgeye getirilmiyor. Bu bağlamda
uyarıcı olmak istiyoruz. 2017 yılında Şekerpınar suyunun Ulukışla’ya
getirilmesi yönünde Bakanlığın söz verdiği biçimde uygulama içinde olmasını
temenni ediyoruz çünkü bölge her gün göç almaktadır…
(Mikrofon
otomatik cihaz tarafından kapatıldı) 
BAŞKAN
– Sayın Atıcı…
5.- Mersin Milletvekili Aytuğ Atıcı’nın,
Cumhurbaşkanlığı için yapılan sarayla ilgili Sayıştay raporuna ilişkin
açıklaması
AYTUĞ
ATICI (Mersin) – Teşekkür ederim Sayın Başkan. 
Cumhurbaşkanlığı
için yapılan ve kaçak olduğu tescillenmiş saraya halkımız “israf saray” da
demektedir. Bu durum şimdi Sayıştay raporlarında da tescil edilmiştir. Sayıştay
raporlarındaki rakamlara göre birçok harcamanın yani israfın şaibeli ve ayrımcı
harcamalar olduğu anlaşılmıştır. Çeşitli dernek ve kuruluşlara 4,5 milyon yani
4,5 trilyon TL aktarıldığı rapor edilmiştir. Hangi dernek ve kuruluşlara
harcanmıştır? Cumhurbaşkanı halkın vergilerini kime harcamıştır, halktan neyi
ve neden saklamaktadır? Vergiler açık açık toplanırken neden gizli
harcanmaktadır? Ayrıca hane halkına 3,5 milyon yani 3,5 trilyon dağıtıldığı
tespit edilmiştir. Bakanlar ve belediyeler bu yardımları ihtiyaç sahiplerine
yaptığına göre Cumhurbaşkanı hangi ölçülere göre ve kime yardım yapmaktadır? Bu
hane halkı kimdir? Bu vesileyle Cumhurbaşkanını şeffaf olmaya, Meclisi de
denetlemeye davet ediyorum. 
(Mikrofon
otomatik cihaz tarafından kapatıldı) 
BAŞKAN
– Sayın Çamak…
6.- Mersin Milletvekili Hüseyin Çamak’ın, Avrupa’ya
ihraç edilmek üzere yollanan 164 ton limonun tarımsal ilaç kalıntısı nedeniyle
iade edildiğine ve bu ürünlerin geri dönmesi hâlinde nasıl bir prosedür
izlendiğini öğrenmek istediğine ilişkin açıklaması
HÜSEYİN
ÇAMAK (Mersin) – Teşekkür ederim Sayın Başkan. 
Geçtiğimiz
haziran ayında Avrupa’ya ihraç edilmek üzere yollanan 164 ton limonda tarımsal
ilaç olan pestisit kalıntısına rastlandığından bu limonlar iade edilmiştir.
Özellikle biber ve limonlarda tespit edilen ilaç kalıntısı Avrupa Birliği
mevzuatında yer alan sınırların 10 katı, hatta 50 katı fazlasıyla olabiliyor.
Avrupa Birliği zehirli olduğu ve insan sağlığını tehdit ettiği için bu ürünleri
vatandaşlarının tüketmesine engel oluyor.
Sayın
Bakana soruyorum: İade edilen bu 164 ton limonun akıbeti ne olmuştur? Bu
zararlı ürünler imha mı edildi yoksa bile bile tüketime mi sunuldu? İnsan
sağlığı açısından ciddi risk barındıran ürünlerin geri dönmesi durumunda nasıl
bir prosedür izlenmektedir. 
Teşekkür
ederim. 
BAŞKAN
– Sayın Özkan…
7.- Denizli Milletvekili Cahit Özkan’ın, Irak Başbakanı
İbadi ile ABD’nin Musul operasyonlarına ilişkin sözlerini kınadığına ilişkin
açıklaması
CAHİT
ÖZKAN (Denizli) – Teşekkürler Sayın Başkan. 
Irak
Başbakanı İbadi Musul operasyonlarına ilişkin ülkemizi tehdit ederek “Irak’taki
Türk askerlerinin yerinden kıpırdamamaları tavsiyesinde bulunuyoruz.” şeklinde
hadsiz açıklamalarda bulunmuştur. Irak’ı 3’e bölen ABD de Irak’ı sözde
savunarak müttefiki Türkiye’ye yönelik “Irak’ın toprak bütünlüğüne saygı
gösterin.” demektedir.
Irak
ve ABD iyi bilsin ki artık eski Türkiye yok. Birilerinin sözleriyle hareket
edecek değiliz. Meşru müdafaa hakkımızı kullanarak bin yıldır beraber, kardeşçe
yaşadığımız bu gönül coğrafyasında tek gayemiz kendi topraklarımızın
güvenliğini sağlamak ve bölge halklarının barış ve güvenliğini tesis etmektir.
Irak ve Suriye’de terörle mücadele için bulunduklarını söyleyenlerin, altı
yıldır gözyaşlarını dindiremedikleri gibi, bölgeyi kan gölüne çevirdikleri de
bir vakıadır. Bu sebeple, İbadi’nin ve ABD’nin bu hadsiz sözlerini kınıyor,
yüce Meclisi saygıyla selamlıyorum. 
BAŞKAN
– Sayın Şimşek…
8.- Mersin Milletvekili Baki Şimşek’in, Mersin’in
Erdemli ilçesinin Sarıkaya köyündeki 2/B arazilerine devletin belirlediği
rakamın düzeltilmesini beklediğine ilişkin açıklaması
BAKİ
ŞİMŞEK (Mersin) – Teşekkür ediyorum Sayın Başkan. 
Erdemli
Sarıkaya köyünde vatandaşlar köyün girişine “satılık köy” levhası asarak Sayın
Bakanımıza ve Başbakana seslerini duyurmamızı istediler.
Sarıkaya
köyü Erdemli’ye 30 kilometre mesafede, 1.300 rakımlı bir köydür. 2B arazilerine
devletin belirlediği rakam; 1’inci bölge 60 bin TL, 2’nci bölge 50 bin TL,
3’üncü bölge 38 bin TL’dir. Köylülerin bu rakamlarla arazileri satın almaları
mümkün değildir. Yeniden fiyat tespiti yapılarak hatanın düzeltilmesini
bekliyoruz. Bu bedellerle satıldığı takdirde bu köydeki araziler toplam 50-60
milyon TL’yi bulmaktadır. Bu köy 50-60 milyonu bırakın, 5 milyon TL’yi bile
toplayacak kapasitede değildir. Bu arazilerin çoğunluğu kuru tarım
arazileridir, bu yanlışlığın bir an önce düzeltilmesini bekliyor, saygılar sunuyorum.

BAŞKAN
– Sayın Yıldırım…
9.- Adıyaman Milletvekili Behçet Yıldırım’ın, Adıyaman
E Tipi Kapalı Cezaevinde bulunan siyasi tutukluların durumuna ilişkin
açıklaması
BEHÇET
YILDIRIM (Adıyaman) – 15 Temmuz darbe girişimi sonrası ilan edilen OHAL ile
birlikte cezaevlerinde baskılar had safhaya ulaşmış durumda. AKP iktidarı darbe
bahanesiyle tüm halkı potansiyel suçlu olarak görmüş, en ufak bir ifade
özgürlüğüne, muhalif sese tutuklamalar getirip cezaevlerini tıklım tıklım
doldurmuş vaziyette.
Adıyaman
E Tipi Kapalı Cezaevinde bulunan siyasi tutukluların hukuki hakları olan günlük
basın-yayın organları, sosyal etkinlik süreleri, telefonla görüşme süreleri,
kapalı görüş süreleri gibi birçok hakları ellerinden alınmış veya
kısıtlanmıştır. Adıyaman E Tipi Kapalı Cezaevinde siyasi tutuklular bu hak
ihlallerinin düzeltilmesi amacıyla 30 Eylülden itibaren dönüşümlü-süresiz açlık
grevine başlamışlar. Geçen yıldan beri Adıyaman’daki tutsaklarla görüşmek için
defalarca Adalet Bakanına başvurduk, maalesef başvurularımız onaylanmadı.
Adalet Bakanlığına cezaevindeki bu keyfî uygulamalara ve hak ihlallerine son
vermesinin, gerekli denetimleri yapmasının ve önlem almasının acil olduğunu
belirtip, Adalet Bakanlığını göreve davet ediyorum. 
BAŞKAN
– Sayın Tarhan…
10.- Kocaeli Milletvekili Tahsin Tarhan’ın,
Kocaeli’deki okulların sorunlarına ilişkin açıklaması
TAHSİN
TARHAN (Kocaeli) – Teşekkür ederim Sayın Başkan. 
Yeni
eğitim ve öğretim yılı başlayalı yirmi günü geçti ancak okullarda sınıf
mevcutları, öğretmen sıkıntısı ve kitap eksikliğiyle ilgili çok sayıda şikâyet
iletiliyor. Özellikle, milletvekili olduğum Kocaeli’de sınıf mevcutlarının 50
kişiyi bulduğu iletiliyor. Kocaeli’de bu sorunun yaşandığı okullarda yeni
derslik açılmasıyla ilgili bir çalışma var mı? Ders kitaplarındaki eksiklik ve
öğretmen sıkıntısı ne zaman giderilecek? 
Teşekkürler.
BAŞKAN
– Sayın Kuyucuoğlu…
11.- Mersin Milletvekili Serdal Kuyucuoğlu’nun, Millî
Eğitim Bakanından, eğitim politikalarında bilimsel, laik ve çağdaş eğitim
anlayışı yönünde yeni değişiklikler düşünülüp düşünülmediğini öğrenmek
istediğine ilişkin açıklaması
SERDAL
KUYUCUOĞLU (Mersin) – Sayın Başkan, yaşadığımız 15 Temmuz Fetullahçı terör
örgütü darbe girişimi ile gerçek Müslümanlar olarak lanse edilen, şimdiyse
vatan haini ilan edilen teröristler bize bir kez daha eğitimin önemini
göstermiştir. Bilime önem veren, demokrasiden yana, ahlaki, vicdani ve millî
değerlere sahip hiçbir güç tarafından ihanete düşürülemeyecek, hiçbir maddi
gücün satın alamayacağı, kendinden farklı düşünce ve inançlara saygı duyan
gençler yetiştirmek üzere bir eğitim duruşu sergilenmelidir. 
Bu
bağlamda Millî Eğitim Bakanımıza sormak istiyorum: Yeni dönemde okulları
kapatmak ve öğretmenleri tasfiye etmek dışında eğitim politikalarında bilimsel,
laik ve çağdaş eğitim anlayışı yönünde yeni değişiklikler düşünülmekte midir? 
Teşekkür
ederim.
BAŞKAN
– Sayın Arslan…
12.- Denizli Milletvekili Kazım Arslan’ın, PKK terörüne
karşı mücadele eden tüm şehitlere Allah’tan rahmet, yakınlarına başsağlığı
dilediğine ve FETÖ’ye yardım eden AKP’li yerel yöneticiler hakkında bir işlem
yapılıp yapılmadığını öğrenmek istediğine ilişkin açıklaması
KAZIM
ARSLAN (Denizli) – Öncelikle, Şemdinli şehidimiz Denizli Çivrilli olan Mustafa
Dobur’u rahmet ve minnetle anıyorum. Her bir şehidimiz bizim ortak acımızdır.
PKK terörüne karşı mücadele eden tüm asker ve polislerimize Allah'tan rahmet,
aile ve yakınlarına başsağlığı diliyorum. 
Başbakana
soruyorum: PKK terör örgütüne karşı mücadele ederken bir de FETÖ terör örgütü
15 Temmuzda darbe girişiminde bulunmuştur. FETÖ terör örgütüne yerel
yönetimlerde üye olan, yardım ve yataklık yapan AKP’li belediye başkanları,
belediye meclis üyeleri, il genel meclis üyeleri hakkında bir işlem yapılmış
mıdır? Yapılanların sayısı ne kadardır? FETÖ terör örgütünden kaç kişi
tutuklanmıştır? Devlet kadrolarında FETÖ temizliği yapılırken yerel
yönetimlerde ve Meclisimizde bu temizlik ne zaman bitirilecektir?
Teşekkür
ederim.
BAŞKAN
– Sayın Hürriyet…
13.- Kocaeli Milletvekili Fatma Kaplan Hürriyet’in,
taksici cinayetlerinin önlenmesi için yapılması gerekenlere ilişkin açıklaması
FATMA
KAPLAN HÜRRİYET (Kocaeli) – Teşekkür ediyorum Sayın Başkan.
Büyük
zorluklar içerisinde gece gündüz demeden çalışan taksi şoförlerimizin
canlarının ve mallarının büyük bir tehlike altında olduğu, Kocaeli’de bir taksi
şoförünün cinayete kurban gitmesiyle bir daha gündeme gelmiştir. Ali Özkaraman
isimli masum taksicimiz, sırf akşam evine ekmek götürebilmek adına gece
saatlerinde aldığı müşteriler tarafından katledilmiştir. Meydana gelen bu acı olayda
görüldüğü gibi, herhangi bir güvenlik sistemi bulunmayan taksilerde
taksicilerimiz kelle koltukta çalışmaktadır. 
Taksici
cinayetlerini önlemek, taksici esnafımızın can güvenliğini sağlamak adına
çalışma yapılması, araçlara kurşun geçirmez cam ya da güvenlik kamerası
takılması suretiyle kötü niyetli insanlar için caydırıcı önlemler alınması
artık elzem hâle gelmiştir.
BAŞKAN
– Sayın Özdiş…
14.- Adana Milletvekili İbrahim Özdiş’in, devlet
erkânının “Kandırıldık.” diyerek FETÖ soruşturmasından sıyrıldığına ancak on
binlerce kişinin soruşturulduğuna ilişkin açıklaması
İBRAHİM
ÖZDİŞ (Adana) – Teşekkür ediyorum Sayın Başkan.
Sorum
Sayın Adalet Bakanına: Cumhurbaşkanı bugün yaptığı konuşmada “FETÖ
soruşturmalarında mağdur olan kimse yoktur.” dedi. Adalet Bakanı olarak bu
konuda siz ne düşünüyorsunuz? On binlerce kişi bu soruşturma kapsamında. Devlet
erkânı olarak sizler “Kandırıldık.” diye işin içinden sıyrılabiliyorsunuz da
yıllar önce cemaat dershanesine gitmiş bir memur veya sendikaya üye olmuş
öğretmen mi terörist oluyor veya EĞİTİM-SEN’li binlerce yurtsever, solcu,
Atatürkçü öğretmen size göre hangi terör örgütüne mensuptur?
Teşekkür
ediyorum Sayın Başkan.
BAŞKAN
– Sayın Ilıcalı…
15.- Erzurum Milletvekili Mustafa Ilıcalı’nın, hayatını
kaybeden eski Maliye Bakanı Kemal Unakıtan’a Allah’tan rahmet, yakınlarına
başsağlığı dilediklerine ilişkin açıklaması
MUSTAFA
ILICALI (Erzurum) – Teşekkür ederim Değerli Başkanım.
Kemal
Unakıtan Abi’mizin vefatını bugün büyük bir üzüntüyle öğrendim. Kendisiyle
22’nci Dönemde birlikte çalışma ve yakından tanıma fırsatı bulmuştum. Bilindiği
gibi 58, 59, 60’ıncı Hükûmetlerde Maliye Bakanı olarak önemli görevlerde
bulundu, özelleştirmenin patronu olarak tanınırdı. Mütevazı, esprili, güler
yüzlü, çok sayıda meziyetini bizzat yakından gördüm ve bölgemizin sorunlarıyla
da çok yakından ilgilenirdi, hiçbir talebimizi geri çevirmezdi. Kemal Abi’mize
tekrar Allah’tan rahmet diliyorum; partimize, ailesine, milletimize başsağlığı
diliyorum, mekânı cennet olsun. 
BAŞKAN
– Sayın Kışla…
16.- Artvin Milletvekili İsrafil Kışla’nın, hayatını
kaybeden eski Maliye Bakanı Kemal Unakıtan’a Allah’tan rahmet, yakınlarına
başsağlığı dilediklerine ilişkin açıklaması
İSRAFİL
KIŞLA (Artvin) – Sayın Başkanım, 1980 yıllarında üniversite öğrenciliği
dönemimde tanışmış olduğum ve benim gibi pek çok öğrenciyi burslarıyla,
yardımlarıyla okutmuş olan, onun emekleriyle okumuş olduğum, daha sonra İlim
Yayma Cemiyeti Genel Başkanlığı, İlim Yayma Vakfı Genel Başkanlığı yapmış
olarak birlikte mesai yapmış olduğum değerli Maliye Bakanımız Kemal Unakıtan
Bey’i bugün kaybetmiş olduk. Kendisine Allah’tan rahmet diliyorum, mekânı
cennet olsun. Camiamıza, AK PARTİ camiasına ve ailesine sabırlar diliyorum.
Yarın Süleymaniye’den cenazesi kalkacak öğlen namazında, bunu da duyurmuş
olayım. Allah rahmet eylesin. 
BAŞKAN
– Son olarak Sayın Bektaşoğlu…
17.- Giresun Milletvekili Bülent Yener Bektaşoğlu’nun,
Ordu-Giresun Havaalanı’nın durumuna ilişkin açıklaması
BÜLENT
YENER BEKTAŞOĞLU (Giresun) – Çok teşekkür ederim Sayın Başkan.
Sorum
Ulaştırma Bakanımıza.
Bildiğiniz
gibi, Ordu-Giresun Havaalanı 2 ilin 1 milyonu aşkın nüfusunun ulaşım ihtiyacını
karşılamaktadır. Yaz döneminde yeni olmasına rağmen âdeta bir talep patlaması
yaşanmış, özellikle İstanbul, Ankara, İzmir ve Antalya başta olmak üzere
uçuşları tam dolulukla gerçekleştirmiştir. Ancak Türk Hava Yolları yönetimi
hiçbir gerekçe göstermeden, geçtiğimiz günlerde, uçuş planlamasını daraltmış,
Ankara’yı tek uçuşa indirmiş, Antalya’yı ise hep kaldırmıştır. Oysa aynı nüfusa
sahip Trabzon’da aynı düzenleme yapılmamış, hatta zaman zaman ek seferler de
konularak yolcular bu ile yönlendirilmiştir. Kendileriyle görüştüğümüz Türk
Hava Yolları yetkilileri, bana bu düzenlemenin gerekçelerini makul bir nedenle
açıklayamamış; kârlılık, vesaire gibi sudan sebeplerle geçiştirmiştir. Devlet
hizmetlerinde kârlılık aranmaz, daha çok para kazanma arzusu taşınmaz. Zarar
edilse de uçuşların düzenli ve eski hâline getirilmesini, sefer sayılarının
artırılmasını istiyoruz. Havaalanımız şu anda atıl durumdadır. Bu görüntü iki
ilimize de yakışmamaktadır. Dünya birinciliği iddiasında olan Türk Hava
Yollarına yakışıp yakışmadığına siz karar verin. 
Teşekkür
ederim Sayın Başkan.
BAŞKAN
– Teşekkür ediyorum. 
Grup
başkan vekillerimizden Sayın Akçay, buyurun.
İki
dakika süre veriyorum. 
18.- Manisa Milletvekili Erkan Akçay’ın, Ankara
Cumhuriyet Başsavcılığının 12 Eylül darbesine ilişkin otuz yıllık zaman
aşımının dolması sebebiyle takipsizlik kararı verdiğine, 15 Temmuz darbesiyle
ilgili şikâyetlerin ciddiye alınarak mağduriyetlerin giderilmesi gerektiğine ve
hayatını kaybeden eski Maliye Bakanı Kemal Unakıtan’a Allah’tan rahmet,
yakınlarına başsağlığı dilediğine ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Bugünlerde
ülkemizde FETÖ'nün darbe girişimi gündemi yoğun meşgul ediyor ve bu arada
Ankara Cumhuriyet Başsavcılığının, 12 Eylül darbesine ilişkin otuz yıllık zaman
aşımının dolması sebebiyle takipsizlik kararı verdiğini öğreniyoruz. Böylece 4
Nisan 2012'de başlayan süreç dün itibariyla bitmiştir. 2010'daki anayasa
referandumunda istismar malzemesi hâline getirilen 12 Eylül davası, darbeyle
hesaplaşılamadan bitti. Böylece, referandum öncesinde defalarca vurguladığımız
gibi milletimizin 12 Eylül davasıyla gerçek dışı beklentilerle meşgul edildiği
ortaya çıkmış oldu. 
Sayın
Genel Başkanımız 5 Nisan 2012'de yaptığı bir açıklamada şu ifadeleri
kullanmıştı: "Şayet Ankara 12. Ağır Ceza Mahkemesinde darbe
kovuşturmasının sonuç alması ve dönemin tüm faillerinin cezai yaptırıma
uğraması hâlinde, Milliyetçi Hareket Partisi geçmişteki beyanlarından dolayı
özür dilemeye hazırdır. Ancak bu mahkeme sürecinden herhangi bir sonuç çıkmaz
ve darbeci anlayışın hak ettiği hukuki sonuç elde edilemezse dönemin Sayın
Başbakanı Erdoğan'ın Türk milletinden açıkça özür ve af dilemesi gerekir.”
Ankara Cumhuriyet Başsavcılığının ilgili kararı sonrasında iktidar kanadından
yapılacak açıklamaların, Sayın Genel Başkanımızın 2012’de yaptığı açıklama
çerçevesinde olmasını bekliyoruz. 
Bir
diğer husus da Sayın Cumhurbaşkanı bugün konuşmasında “Zaman zaman mağdurlar
var deniyor. Kusura bakmayın mağdur falan yok. Bütün mesele yargı, kolluk
kuvvetleriyle birlikte burada samimi davrandığı sürece burada mağdur yok.”
ifadelerini kullanmıştır. 
(Mikrofon
otomatik cihaz tarafından kapatıldı) 
BAŞKAN
– Bir dakikada tamamlayın lütfen.
Buyurun.
ERKAN
AKÇAY (Manisa) – Bu ifadeleri, tabii, hâkim ve savcı adaylarına söylenecek
sözler olarak kabul etmek mümkün değil. Öncelikle bu hâkim ve savcılara “mağdur
yok” sözlerini çalışmalarında dikkate almamalarını tavsiye ediyorum. Onlar
adalet terazisinin dengeleridir. Bu dengede esas olan hukuktur, kanunlardır.
Hukuk ve kanunların dışarısında bir telkin kabul edilemez. 
Öte
yandan, suçlu ile suçsuzun birbirine karıştırıldığına yönelik toplumun ve siyasetin
her kesiminden sesler gelmektedir. Kaldı ki at izinin it izine karıştığını
söyleyen kendileridir. Kurunun yanında yaşın yanmaması gerektiğini ifade eden
Sayın Başbakandır. Dolayısıyla, bu şikâyetlerin ciddiye alınarak giderilme
gayreti içerisinde olunması gerekir.
(Mikrofon
otomatik cihaz tarafından kapatıldı) 
ERKAN
AKÇAY (Manisa) – Ve bunlarla uğraşmak yerine, yurtta sulh konseyinin kimlerden
oluştuğu, kripto FETÖ’cülerin kimler olduğu gibi sorulara yoğunlaşılmasında
fayda görüyoruz. Hukuk sistemimizin suçluyla suçsuzu ayırt edecek birikimi ve
bilgisi vardır ve bırakın mahkemeler işlerini yapsın diyoruz. 
Ayrıca,
bu vesileyle, 58, 59 ve 60’ıncı Hükûmetlerin Maliye Bakanı Kemal Unakıtan’ın
vefat ettiğini de öğrenmiş bulunuyoruz. 
Merhum
Kemal Unakıtan renkli kişiliği ve veciz sözleriyle siyasetimize damga vurmuş
simalardan birisidir. Merhum Unakıtan’a Allah'tan rahmet, kederli yakınlarına
ve Adalet Kalkınma Partisine başsağlığı diliyorum. 
BAŞKAN
– Teşekkür ediyoruz Sayın Akçay.
Sayın
Gök, buyurun.
İki
dakika…
19.- Ankara Milletvekili Levent Gök’ün, CHP Grubu
olarak, hayatını kaybeden eski Maliye Bakanı Kemal Unakıtan’a Allah’tan rahmet,
yakınlarına başsağlığı dilediklerine ve Dışişleri Bakanının Avrupa Konseyi
Parlamenter Meclisinde yaptığı açıklamasındaki bazı ifadelerine ilişkin
açıklaması
LEVENT
GÖK (Ankara) – Teşekkür ederim Sayın Başkan.
Biz
de Cumhuriyet Halk Partisi Grubu olarak bu sabah hayatını kaybeden eski Maliye
Bakanlarından Kemal Unakıtan’a Allah’tan rahmet diliyoruz; ailesine ve Adalet
ve Kalkınma Partisi camiasına da başsağlığı dileklerimizi iletiyoruz.
Sayın
Başkan, aşağı yukarı bir iki saat önce Avrupa Konseyi Parlamenterler Meclisinde
Dışişleri Bakanı açıklamalarda bulunuyordu. Sayın Dışişleri Bakanının
açıklamalarından bir bölümü sizlerle paylaşmak istiyorum. İktidar partisi her
zaman dış ülkelerin, yabancı ülkelerin Türkiye’yi anlamadığını ifade ederken
sanırım Dışişleri Bakanının bu açıklaması niçin anlaşılamadığımıza da bir örnek
teşkil etmektedir. Sayın Dışişleri Bakanı sorulan bir soru üzerine yaptığı
açıklamada aynen şunları ifade etti: “İdam cezasına karşıyım ama eşim geldi,
‘İdam cezasına karşı olduğunu söylersen seninle ilişkilerimi gözden geçiririm.’
dedi.” 
Sayın
Başkan, değerli milletvekilleri; yani orada Türk Hükûmetinin düşüncesi
hangisidir; Sayın Dışişleri Bakanının görüşü müdür ya da siyaseten tartışmanın
içerisine girmekten kesinlikle kaçındığım sevgili eşini tenzih ederek ifade
ediyorum, o görüş müdür? Bu nasıl bir tutarlılıktır? Yani bir Dışişleri Bakanı,
Avrupa Konseyi Parlamenterler Meclisinde idam cezasıyla ilgili bir soruya böyle
mi cevap vermelidir? Avrupa Parlamenterler Meclisindeki parlamenterler bu
sorunun cevabını nasıl algılamışlardır? Böyle bir devlet yönetilebilir mi,
böyle bir ciddiyet olabilir mi? 
Teşekkür
ederim. 
BAŞKAN
– Teşekkür ediyorum.
Sayın
Baluken, size de iki dakika süre veriyorum.
20.- Diyarbakır Milletvekili İdris Baluken’in, AKP
Hükûmetinin Halkların Demokratik Partisine yönelik devam eden siyasi soykırım
operasyonlarını şiddetle kınadıklarına, 12 Eylül darbesiyle ilgili yürütülen
soruşturmanın zaman aşımına uğrayarak düşmesinin AKP Hükûmetinin darbelerle
hangi ölçüde mücadele ettiğini gösterdiğine, eski bir AKP milletvekilinin
çatışmalarda yaşamını yitiren askerlerle ilgili sözlerini Halkların Demokratik
Partisi olarak kınadıklarına, sarayla ilgili Sayıştay raporuna ve hayatını
kaybeden eski Maliye Bakanı Kemal Unakıtan’a Allah’tan rahmet, yakınlarına
başsağlığı dilediklerine ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan. 
AKP
Hükûmetinin partimize yönelik sürdürmüş olduğu siyasi soykırım operasyonları
devam ediyor. Partimizi demokratik siyaset alanından tamamen tasfiye etmeyi
amaçlayan bu siyasi soykırım operasyonları neticesinde dün, Diyarbakır, Bitlis
ve Dersim’de çoğunlukla il ve ilçe eş başkanlarımızın ve yöneticilerimizin
olduğu 100’ü aşkın arkadaşımız gözaltına alınmıştı. Bu saate kadar herhangi bir
avukat görüşüne de izin verilmedi. Bugün de Van, Hakkâri ve Kars’ta birçok
parti binamıza yönelik baskınlar yapılmış, birçok parti binamız hukuksuz bir
şekilde aranmaya başlanmış ve 60’ı aşkın arkadaşımız da gözaltına alınmıştır.
Bu siyasi soykırım operasyonlarını şiddetle kınadığımızı, demokratik, siyasi
çözümde ısrarımızı ve demokratik siyasetteki gücümüzü bir kez daha buradan
ifade ettiğimizi belirtmek istiyorum.
Sayın
Başkan, AKP Hükûmeti darbeyle mücadele ettiğini hep söyleyegeldi ancak
kamuoyunun dikkatinden kaçan bir şey var. AKP Hükûmetinin duyarsızlığı
neticesinde bugün 12 Eylül darbesiyle ilgili yürütülen soruşturma zaman aşımına
uğrayarak düştü. Bu davanın düşmesi bile AKP Hükûmetinin darbelerle hangi
ölçüde mücadele ettiğini ve ne kadar samimi olduğunu ortaya koymaya yetiyor
diye düşünüyoruz. 
Diğer
taraftan, dün kamuoyuna yansıyan, geçmiş dönemde AKP’nin milletvekilliğini de
yapan bir kişinin yapmış olduğu açıklamaları büyük bir ibretle takip ettik.
Çatışmalarda yaşamını yitiren askerler için “O insanların görevi hayatını
vermek, onun için maaş alıyorlar.” şeklinde ifade ettiği söz tarihe geçecek bir
utanç vesikası olarak görülmeli.
(Mikrofon
otomatik cihaz tarafından kapatıldı)
BAŞKAN
– Lütfen bir dakikada tamamlayın siz de.
İDRİS
BALUKEN (Diyarbakır) - HDP olarak kınadığımızı ifade etmek istiyoruz.
Bakın,
bugün Sayıştay raporlarına yansıyan maliyetler açıklandı. Sarayın bir aylık
elektrik faturasının 800 bin TL olduğu bir ortamda yaşamını yitiren askerlerin
maaşlarını sorgulamak, her şeyden önce ahlaksızlıktır. Kaldı ki kamuoyuna
yansıyan bu fotoğrafları -bakın, basın da görsün- Meclise de gösteriyorum. Bakın,
o, hani “Para alıyor.” diye suçladıkları askerlerin aileleri nerede yaşıyorlar.
O kesit ile savaşla birlikte ışıkları daha çok parıldayan sarayın resmini bütün
Türkiye kamuoyunun vicdanına göstermek istiyorum.
Diğer
taraftan, geçmiş Maliye Bakanı Sayın Kemal Unakıtan’ın yaşamını yitirmesinden
dolayı kendisine Allah’tan rahmet, yakınlarına, sevenlerine başsağlığı
dileklerimizi iletmek istiyorum.
Teşekkür
ederim.
BAŞKAN
– Sayın İnceöz, iki dakika süre veriyorum.
21.- Aksaray Milletvekili İlknur İnceöz’ün, hayatını
kaybeden eski Maliye Bakanı Kemal Unakıtan’a Allah’tan rahmet, yakınlarına
başsağlığı dilediğine; PKK terör örgütünü lanetlediğine, tüm eylemlerini
kınadığına ve Diyarbakır Milletvekili İdris Baluken’in gündem dışı yaptığı
konuşmasındaki bazı ifadelerine ilişkin açıklaması
İLKNUR
İNCEÖZ (Aksaray) – Sayın Başkan, değerli milletvekilleri; ben de sözlerimin
başında, 58, 59 ve 60’ıncı Hükûmetlerimiz döneminde Maliye Bakanlığı yapan
Kemal Unakıtan Ağabey’imize Allah’tan rahmet diliyorum, kederli ailesine de
başsağlığı diliyorum.
Bununla
beraber, dün, dava arkadaşlarımızdan Diyarbakır Dicle İlçe Başkanımız Deryan
Aktert’in cenazesine katıldık. Burada Genel Başkan Yardımcılarımız Sayın Mehdi
Eker, Fatih Şahin, Cevdet Yılmaz; Sosyal Politikalar Başkan Yardımcılarımız da
olmak üzere ve Sayın Bakanımız Bülent Tüfenkci’yle beraber geniş bir katılımla
orada dava arkadaşımız… 
Bundan
önce, biliyorsunuz, yine, Van Özalp İlçe Başkan Yardımcımız Aydın Muştu Hakk’ın
rahmetine kavuştu, Allah’tan ona da rahmet diliyorum. Burada, aynı şekilde,
benzer bir şekilde PKK terör örgütü tarafından siyasi parti temsilcilerimize
karşı acımasızca, hunharca… Özellikle Aydın Muştu kardeşimiz çocuklarının
önünde, ailesinin gözleri önünde hunharca katledilmiştir.
Bir
kere, PKK ve türevleri de dâhil olmak üzere, terör örgütünün tüm eylemlerini
lanetlediğimizi, kınadığımızı belirtiyor ve terör örgütüne karşı dünkü cenaze
töreninde de gösterdikleri haykırışları da dâhil olmak üzere, o dimdik
duruşları, teröre lanet okuyan duruşları ve tavırlarından dolayı da buradan
Dicle’deki partili kardeşlerimize ve bölgedeki vatandaşlarımıza selamlarımı
iletiyorum; onlarla bir olduğumuzu, acılarının acılarımız olduğunu tekrar
tekrar söylemek istiyorum.
Bu
konuda, terörle mücadelede 79 milyondan 1 fert dahi kalsa, sonuna kadar bu
kararlı mücadelemiz sürecektir ve 780 bin kilometrekare vatan toprağının bir
parçası dahi verilmeyecektir.
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen bir dakikada siz de.
İLKNUR
İNCEÖZ (Aksaray) – Buradan, teröre sırtını dönen ve dimdik duruş sergileyen,
özellikle bölgedeki partili kardeşlerimiz ve vatandaşlarımızı tekrar tekrar
saygıyla ve muhabbetle selamladığımı özellikle belirtmek istiyorum.
Hiçbir
kutsalı yok, hiçbir değeri yok, insani ve ahlaki hiçbir değeri yok;
lanetliyoruz.
Bununla
birlikte, tutanakları biraz evvel elimize geçen, az evvel HDP Grup Başkan
Vekilinin konuşmasında belirttiği birkaç konuya özellikle değinmek istiyorum.
Şırnak ilinin sorunlarını anlatırken… Şırnak’ta durup dururken bu noktaya
gelinmedi. Şırnak’ta, özellikle biraz evvel söylediğim örneklerden de
anlaşılacağı üzere, terör örgütünün Şırnak’tan tamamen temizlenmesine yönelik,
biraz evvel söylediğim o vakur duruşu sergileyen halkımızın can ve mal
güvenliğini temin edebilmek amacıyla orada uzun süredir sokağa çıkma yasakları
dâhil olmak üzere, bölgenin terör unsurlarından arındırılması… 
NURSEL
AYDOĞAN (Diyarbakır) – Yedi ay oldu İlknur Hanım, yedi ay oldu.
İLKNUR
İNCEÖZ (Aksaray) – Bakın, ikiyüzlülük nedir biliyor musunuz?
(Mikrofon
otomatik cihaz tarafından kapatıldı) 
İLKNUR
İNCEÖZ (Aksaray) – Sesini açabilir misiniz? Sataşmadan…
BAŞKAN
– Açamıyoruz Sayın İnceöz, Sayın Akçay’a da açamamıştık. Lütfen…
NURSEL
AYDOĞAN (Diyarbakır) – İnsaf ya! İnsanları gündüz cezaevine koyuyorsunuz.
İLKNUR
İNCEÖZ (Aksaray) – Sayın Başkanım, az evvel hatibin konuşmasına o zaman
kürsüden cevap vermek zorunluluğu doğmuştu. Ben yerimden cevap verecektim ama
az evvel konuşması içerisinde çok açık ve net hem Hükûmetimize hem Sayın
Cumhurbaşkanımıza her şekilde bir sataşma…
BAŞKAN
– Sayın İnceöz, tutanaklara geçiyor, lütfen öyle konuşun. 
MEHMET
DOĞAN KUBAT (İstanbul) – Sataşmadan dolayı söz talebi var Sayın Başkan.
BAŞKAN
– Yerinizden konuşun lütfen Sayın İnceöz.
İLKNUR
İNCEÖZ (Aksaray) – Efendim, az evvel hatibin konuşmasını külli reddettiğimizi
özellikle belirtmek istiyorum. Çünkü, Şırnak’ta, evet, sokağa çıkma yasağı bir
tedbir olarak alınmıştır. Bunun bir tek sebebi vardır; biraz evvel konuşmamda
da söylediğim gibi PKK terör örgütünün oradaki vatandaşlarımıza tehditlerini
savurmasıdır, oradaki tehditleri bertaraf etmek, can ve mal güvenliklerini
temin etmektir. Eğer bugün oradan 45 bin vatandaşımız ayrılmak zorunda kaldıysa
bunun bir tek sebebi vardır, PKK terör örgütünün şehir içerisindeki yapılanması
ve… Oradaki bir tek vatandaşımızın dahi can kaybı olmaması için bir güvenlik
tedbiridir.
Efendim,
yardımlar gelmiyor, vesaire… Biz bunları kabul etmiyoruz. Az evvel vali beyle
de görüştüm ki oradaki yardımlar tek tek kontrol edilmek suretiyle her bir
vatandaşımıza ulaştırılmaktadır. Bunları kabul etmediğimizi, bu yalan beyanları
aynen kendilerine iade ettiğimizi… 
İkiyüzlülüğün
ne olduğunu ben söyleyeyim: İkiyüzlülük, milletten oy alıp milletin sözcülüğünü
değil, terör örgütünün sözcülüğünü yapmaktır. (AK PARTİ sıralarından alkışlar) 
HÜDA
KAYA (İstanbul) – Yanlış konuşuyorsun, yanlış.
BAŞKAN
– Teşekkür ediyoruz.
İDRİS
BALUKEN (Diyarbakır) – Sayın Başkan…
BAŞKAN
– Birleşime on dakika ara veriyorum. 
Kapanma Saati: 14.52
İKİNCİ OTURUM
Açılma Saati: 15.06
BAŞKAN: Başkan Vekili Ahmet AYDIN
KÂTİP ÜYELER: Elif Doğan TÜRKMEN (Adana), İshak GAZEL (Kütahya) 
-----0-----
BAŞKAN – Sayın
milletvekilleri, Türkiye Büyük Millet Meclisinin 6’ncı Birleşiminin İkinci
Oturumunu açıyorum.
İDRİS BALUKEN
(Diyarbakır) – Sayın Başkan…
BAŞKAN – Buyurun
Sayın Baluken. 
İDRİS BALUKEN
(Diyarbakır) – Sayın Başkan, deminki yerinden söz almalarda hem AKP Grup Başkan
Vekili Sayın İnceöz hem de ilk olarak söz alan İzmir Milletvekili partimize
yönelik çok ağır hakaretlerde bulunmuştur. Sataşma demiyorum, ağır hakaretlerde
bulunmuştur. Şimdi, bu hakaretlerle ilgili herhangi bir cümle kullanmadan,
herhangi bir cevap hakkımızı kullanmadan, bir gerginlik ortamı, bir kavga
ortamı da oluşmadan ara vermiş olmanız partimizin cevap hakkını doğrudan
gasbetmeye yönelik bir fiil olarak tarafımızdan değerlendirilmiştir. 
Biz, bunun böyle
olmadığına inanmak istiyoruz. Onun için de hem ikiyüzlülük olarak ağır
hakaretlere maruz kaldığımız hem de terör örgütlerine lojistik destek sağlayan
parti olarak suçlanmış olduğumuz o durumlarla ilgili, o söylemlerle ilgili
cevap hakkımızı kullanmak istiyoruz. 
Eğer “İç
Tüzük’te ara verildikten sonra böyle bir hakkınız yok.” derseniz, biz, sözü
gasbedilmiş, sözü kesilmiş bir siyasi parti olarak sizin tarafsız bir yönetim
sunmadığınızı ifade ederek usul tartışması açmak durumunda kalacağız. 
BAŞKAN – Sayın
Baluken, şimdi, benzer eleştiriler ya da hakaretse kastınız, aynı şekilde karşı
tarafta Sayın İnceöz de benzer eleştirilerden dolayı sataşmadan söz istedi
dikkat ederseniz.
İDRİS
BALUKEN (Diyarbakır) – Alabilirdi, gündem dışı konuşmalardan hemen sonra
verebilirdiniz.
BAŞKAN
– Ben, şimdi, bakın, yerinden sözlerle alakalı olarak mümkün mertebe bu,
usulsüz diyeyim ya da bir şekilde polemiklere girmeden tartışmalar sürsün
istiyorum. Ama kalkıp da yerinde bir dakika, iki dakika söz alarak da sürekli
sataşarak karşı tarafa… Bunu da bir yerde kesmemiz lazım. 
Ben
aynı şekilde, aynı gerekçelerle Sayın İnceöz’e de söz vermedim ve bu arada, bu
polemikleri bitirmek adına da zaman zaman bu da olan bir usuldür. Dolayısıyla,
şu anda ta baştaki söylemden dolayı, bir dakikalık konuşmadan dolayı da şimdi
sataşmadan söz istemeniz, o da doğru değil, o da hakkaniyete uygun değil, ki
bunlar konuşulduğunda da buradaydınız. Aynı şekilde, siz konuştuğunuzda Sayın
İnceöz buradaydı ve biz bir noktadan sonra bu polemikleri kesmek durumundayız
Sayın Baluken. Bunu sürdürmenin ne size ne bize ne de herhangi bir partiye
katkısı veya faydası da yoktur diye düşünüyorum. 
Mümkün
mertebe, yani hakkaniyete uygun bir şekilde isteyen her gruba uygun bir şekilde
uygun sürelerle söz veriyorum, yani söz sürelerini dahi uzatmıyorum; aynı
şekilde, iktidar muhalefet ayrımı yapmadan. Dolayısıyla zaman zaman karşı
tarafın talepleri olduğu hâlde gene… Bunlar olağan şeyler. Buradan dolayı
kalkıp da… Ki İç Tüzük gereği zaten ara verdikten sonra benim böyle bir durumda
sataşmadan dolayı söz vermem mümkün değil. Ama ben yerinizden size söz veririm,
siz gerekçeleriyle ifade edin. Ben veririm size yerinizden, buyurun oturun. 
Yani
yoksa benim herhangi bir kastım kesinlikle yok ve bu noktada da bütün siyasi
parti gruplarına aynı düzeyde, aynı şekilde adaletli davranmaya çalışıyorum.
Yani oraya nasıl uyguluyorsam size de aynı şekilde, diğer gruplara da aynı
şekilde uygulamada bulunmaya çalışıyorum. Ama böyle bir şeyi de ifade etmek
istiyorsanız ben mikrofonu açayım, buyurun yerinizden ifade edin.
İDRİS
BALUKEN (Diyarbakır) – Sayın Başkan, ben konuşmamı kürsüden yaptım, gündem dışı
konuşma yaptım ve bu esnada hem AKP grup başkan vekilleri hem de
milletvekilleri buradaydılar. Eğer bir sataşma olduğunu ve yanlış bilgi
verdiğimi düşünmüşlerse çıkıp kürsüden cevap verebilirlerdi. Biz de cevap
hakkımızı kullanırdık. 
Ancak
ben özellikle ilk söz alan İzmir milletvekilinin gerek partimize yönelik,
partimizin en büyük bileşeni olan Demokratik Bölgeler Partisine yönelik ortaya
koyduğu ithamlara gerekse Hurşit Külter’le ilgili hem burada konuşma yapan hem
de önerge veren bir milletvekili olarak bana yöneltmiş olduğu hakaretlere
sataşmadan cevap vermek üzere notlarımı aldım. Ancak, Sayın İnceöz’ün de
yerinden aldığı sözle aslında hiç gereği yokken ağır hakaretler üzerinden bize
yöneltmiş olduğu o suçlamalar neticesinde siz bizim cevap hakkımızı en azından
beklemek durumundaydınız. Yani şunu yapsaydınız anlardım: Mesela biz çıkar
cevap hakkımızı kullanırdık, arkadaşlar cevap verirlerdi. Yani işin belli bir
girdaba girdiğini, çözümsüzlüğe girdiğini görmüş olsanız, buna kanaat getirmiş
olsanız, Genel Kurulda bundan dolayı gerilimin yükseldiğini tespit etmiş
olsanız bunda haklı olurdunuz ama bizim hiç cevap hakkımızı kullanmamıza fırsat
vermeden âdeta söz hakkımızı gasbedecek şekilde yapmanız doğru olmamıştır.
BAŞKAN
– Sayın Baluken, ben cevap hakkınızı kullanmaya imkân vereyim. Buyurun mikrofonunuzu
açayım, yerinizden söz vereyim. Lütfen bu işi bitirelim.
İDRİS
BALUKEN (Diyarbakır) – Yani ben zaten İç Tüzük 60’a göre de Grup Başkan Vekili
olarak söz alabiliyorum. Ancak hani siz niyetinizi beyan ettiniz, ben ona
güvenerek… Bundan sonraki tartışmalarda lütfen bu şekilde davranmayın, siyasi
partiler arasında eşit bir tartışma zemininin ve süresinin olması da…
BAŞKAN
– Eyvallah, onu uygulamaya çalışıyorum gerçekten, başka da bir kastım yok
benim.
Çok
teşekkür ediyorum.
Ben
o zaman mikrofonunuzu açıyorum yerinizden.
Buyurun.
22.- Diyarbakır Milletvekili İdris Baluken’in, Aksaray
Milletvekili İlknur İnceöz ile İzmir Milletvekili Hamza Dağ’ın yaptıkları
açıklamalarındaki bazı ifadelerine ilişkin açıklaması
İDRİS
BALUKEN (Diyarbakır) – Teşekkür ediyorum.
Öncelikle
şunu söyleyeyim: Yani PKK’ye lojistik destek veren bir siyasi parti
tanımlamasını tamamen reddettiğimizi, aylardır orada bulunan İçişleri Bakanlığı
müfettişlerinin raporlarında buna dair tek bir kanıt bulunmadığını,
bulunamayacağını ifade etmek isterim. 
Terör
örgütlerine lojistik destek meselesine girersek IŞİD’le ilgili lojistik
destekleri, işte, sizin “FETÖ” olarak adlandırdığınız darbeci yapılanmalara,
bırakın lojistik desteği, her türlü benliğiyle destek verenlerin kim olduğunu
Türkiye kamuoyu ve dünya kamuoyu çok iyi biliyor.
Şimdi,
Hurşit Külter meselesine gelince. Biz Hurşit Külter’in sağ olarak ortaya
çıkmasından utanç değil onur duyuyoruz, gurur duyuyoruz. Yürütmüş olduğumuz
kampanyaların neticesinde Hurşit Külter sağ kurtulmuştur. On üç gün boyunca,
orada bir çete yapılanması tarafından resmî kayıtlara geçmeyecek şekilde
gözaltına alınmış, ağır işkencelere maruz kalmış, yürütülen kampanyalar
neticesinde…
(Mikrofon
otomatik cihaz tarafından kapatıldı)
BAŞKAN
– Tamamlayın.
İDRİS
BALUKEN (Diyarbakır) - …infaz edilememiştir ve daha sonra tutulduğu bir bodrum
katından canını kurtararak zorlu bir yolculuktan sonra da kamuoyuna o
açıklamayı yapmıştır. Hurşit’in kemiklerini değil canlı sözlerini duymaktan
büyük bir onur duyduğumuzu ifade etmek istiyorum. Keşke Cizre’de katledilen 141
Hurşit’i de bu şekilde kurtarabilmiş olsaydık.
Diğer
taraftan, sayın grup başkan vekilinin cevaplandırması gereken iki soru var:
Bir, Şırnak’ta barınak yapılacak, ev yapılacak, niye engelliyorsunuz? İki,
Şırnak halkına gidecek olan yardımlara niye engel koyuyorsunuz? Aylardır
operasyon bitmiş, hendek, çukur mukur işi yok, aylardır bitmesine rağmen bu
engelleme niye var? 
Şimdi
–sürem kısıtlı olduğu için- ikiyüzlülük meselesine de gelince. Şırnak halkının
yaşadığı sorunları buraya dürüst bir şekilde taşımak asla ikiyüzlülük değildir.
(Mikrofon
otomatik cihaz tarafından kapatıldı)
İDRİS
BALUKEN (Diyarbakır) – Hemen bitiriyorum Sayın Başkan.
BAŞKAN
– Sayın Baluken, lütfen. Tamamlayın, şeye geçiyor zaten.
Buyurun.
İDRİS
BALUKEN (Diyarbakır) – İkiyüzlülük, kendilerinin terör örgütü olarak, darbeci
olarak ifade ettikleri bir yapılanmaya karşı onun liderinin önünde, ona bir
kutsallık atfederek, başörtü takarak boy boy fotoğraf göstermek ve sonra burada
çıkıp konuşmaktır.
Teşekkür
ediyorum.
HAMZA
DAĞ (İzmir) – Senin yaptığına bel altı vurmak denir.
BAŞKAN
– Teşekkür ediyorum.
Evet,
sayın milletvekilleri…
MEHMET
NACİ BOSTANCI (Amasya) – Sayın Başkan…
BAŞKAN
– Buyurun.
MEHMET
NACİ BOSTANCI (Amasya) – Sayın Baluken’in özellikle son söylediği konu kişisel
bir sataşmadır. 
MAHMUT
TOĞRUL (Gaziantep) – Doğru değil mi?
MEHMET
NACİ BOSTANCI (Amasya) – Sataştığı kişi buradadır ama kendisi bu cevabı
vermeyecek, ben vereceğim, yerimden söz verirseniz.
BAŞKAN
– Açalım arkadaşlar.
İDRİS
BALUKEN (Diyarbakır) – Ben sataştım yani kürsüden de cevap hakkını
kullanabilir.
23.- Amasya Milletvekili Mehmet Naci Bostancı’nın,
Diyarbakır Milletvekili İdris Baluken’in yaptığı açıklamasındaki bazı
ifadelerine ilişkin açıklaması
MEHMET
NACİ BOSTANCI (Amasya) – Sayın Baluken, öncelikle konuyu kişiselleştirdiğiniz
için sizi kınıyorum. 
İDRİS
BALUKEN (Diyarbakır) – Kendisi kişiselleştiriyor. 
MEHMET
NACİ BOSTANCI (Amasya) – Biraz önceki tartışmalar dolayısıyla, sanıyorum,
duymuş olduğunuz öfke ve hınç dolayısıyla “Buradan ne söyleyebilirim?”
muhakemesi neticesinde işi buraya bağladınız. Bir kere, böyle bir bağlamda,
bakın, böyle bir bağlamda buna cevap verilmesini zül addederim. Elbette
konuşulur, tartışılır ama şu bağlamda bunun cevabı olmaz. Bunun, eminim, sizin
vicdanınızın en derinlerinde bir yerde buna tekabül eden bir anlamı varsa siz
de takdir edersiniz. Bunu geçiyorum. 
Şırnak
meselesine gelince. Şırnak’ta yıkım yapan PKK’dır. 
NURSEL
AYDOĞAN (Diyarbakır) – Biz onu mu söylüyoruz ya? Biz onu mu söylüyoruz ya?
MEHMET
NACİ BOSTANCI (Amasya) – Sayın Baluken bir kere oradaki insanların evlerini
yağma ve talan eden, yıkım yapan, sadece Şırnak değil, birçok yerde oradaki
insanlara yaşadıkları şehirleri dar eden PKK’ya bir laf söylesin, hiç duymadık.
Ayrıca…
(Mikrofon
otomatik cihaz tarafından kapatıldı) 
BAŞKAN
– Teşekkür ediyoruz. 
İDRİS
BALUKEN (Diyarbakır) – Sayın Başkan…
MAHMUT
TOĞRUL (Gaziantep) – Ya, onlar yıktı diye siz yaptırmayacak mısınız? Hayret bir
şey ya!
MEHMET
NACİ BOSTANCI (Amasya) – Bir dakika Sayın Başkan. 
İLKNUR
İNCEÖZ (Aksaray) – Bir dakika daha vermeniz gerekiyor. 
BAŞKAN
– Peki, artı bir dakika daha. 
Buyurun.

MEHMET
NACİ BOSTANCI (Amasya) – Sayın Başkan, Türkiye Cumhuriyeti devleti devrimci
halk savaşı yapmaya çalışan PKK’ya bu kasabalarda, şehirlerde haddini
bildirmiştir. PKK, oradaki sivilleri kendi çatışmasının bir parçası yaparak
kamuoyu oluşturmak, kendisine destek sağlamak, tıpkı HDP’nin ifade ettiği dil
gibi bu tür anlatımların ortaya çıkmasını temin ederek kendisine bir meşruiyet
alanı sağlamak istemiştir ama PKK bir terör örgütüdür…
NURSEL
AYDOĞAN (Diyarbakır) – Ya, PKK’yi mi tartışıyoruz Allah aşkına ya! Onu mu
tartışıyoruz yani şimdi!
MEHMET
NACİ BOSTANCI (Amasya) – …ve ne yaparsa yapsın hiçbir biçimde meşruiyete
tekabül eden bir durumu olmaz. Türkiye Cumhuriyeti devleti terörle sonuna kadar
mücadele edecek, kendi halkının da hiçbir biçimde kimliğine bakmaksızın hepsine
sahip çıkacaktır, Şırnak halkına da sahip çıkıyor. 
Teşekkürler.

BAŞKAN
– Teşekkür ediyorum. 
NURSEL
AYDOĞAN (Diyarbakır) – E tamam, tamam, 3 bin kişi orada niye köle gibi yaşıyor
o zaman? 
İDRİS
BALUKEN (Diyarbakır) – Sayın Başkan…
BAŞKAN
– Sayın Baluken…
NURSEL
AYDOĞAN (Diyarbakır) – Burada PKK’yi mi tartışıyoruz?
İDRİS
BALUKEN (Diyarbakır) – Sayın Bostancı beni…
BAŞKAN
– Sayın milletvekilleri, lütfen…
NURSEL
AYDOĞAN (Diyarbakır) – Orada 3 bin kişi köle statüsünde yaşıyor ya. 
İDRİS
BALUKEN (Diyarbakır) – Ya Nursel Hanım…
NURSEL
AYDOĞAN (Diyarbakır) – Yemek yok, ekmek yok, para yok.
BAŞKAN
– Sayın Aydoğan, Sayın Baluken konuşuyor, onu dinliyorum. 
NURSEL
AYDOĞAN (Diyarbakır) – Kadınlar çadırlarda doğuruyor ya. 
BAŞKAN
– Sayın Aydoğan…
NURSEL
AYDOĞAN (Diyarbakır) – Çadırlarda doğum yapıyor kadınlar. (AK PARTİ
sıralarından gürültüler) 
MAHMUT
POYRAZLI (Balıkesir) – Otur, otur yerine, otur!
NURSEL
AYDOĞAN (Diyarbakır) – 3 bin kişi orada, kadınlar çadırlarda doğum yapıyor. 
BAŞKAN
– Sayın Aydoğan… 
MAHMUT
POYRAZLI (Balıkesir) – Otur yerine ya!
NURSEL
AYDOĞAN (Diyarbakır) – Burada onu tartışmıyoruz. 
MEHMET
NACİ BOSTANCI (Amasya) – Sayın Başkan…
BAŞKAN
– Sayın Baluken, lütfen milletvekilinizi uyarın. Sizi dinliyorum ben. 
İDRİS
BALUKEN (Diyarbakır) – Nursel Hanım…
NURSEL
AYDOĞAN (Diyarbakır) – 3 bin kişi sekiz aydır orada öyle yaşıyor.
MAHMUT
POYRAZLI (Balıkesir) – PKK’ya söyle PKK’ya onu sen. 
BAŞKAN
– Buyurun Sayın Baluken. 
İDRİS
BALUKEN (Diyarbakır) – Sayın Başkan…
NURSEL
AYDOĞAN (Diyarbakır) – Siz Şırnak’ı kapatıyorsunuz, siz Şırnak’ı açmıyorsunuz. 
MAHMUT
POYRAZLI (Balıkesir) – Otur yerine, otur!
İDRİS
BALUKEN (Diyarbakır) – Sayın Bostancı beni…
NURSEL
AYDOĞAN (Diyarbakır) – Terbiyesizlik yapma!
BAŞKAN
– Sayın milletvekilleri, lütfen. 
MAHMUT
POYRAZLI (Balıkesir) – Otur yerine!
İDRİS
BALUKEN (Diyarbakır) – Bağırma öyle, bağırma öyle!
BAŞKAN
– Buyurun Sayın Baluken, sizi dinliyorum. 
İDRİS
BALUKEN (Diyarbakır) – Sayın Bostancı beni…
NURSEL
AYDOĞAN (Diyarbakır) – Sen bana öyle hitap edemezsin!
BAŞKAN
– Sayın Aydoğan, lütfen ama. 
NURSEL
AYDOĞAN (Diyarbakır) – Bir erkek olarak Mecliste nasıl konuşacağını bileceksin!
BAŞKAN
– Sayın Aydoğan…
MAHMUT
POYRAZLI (Balıkesir) – Otur yerine!
NURSEL
AYDOĞAN (Diyarbakır) – Bir milletvekiliysen bir kadın milletvekiline nasıl
hitap etmesini bileceksin! (AK PARTİ sıralarından gürültüler)
İDRİS
BALUKEN (Diyarbakır) – Nursel Hanım…
GÖKCEN
ÖZDOĞAN ENÇ (Antalya) – Sen de ayrım uyguluyorsun. Kadın-erkek yok, eşitiz.
Ayrımcılık yapma, ayrımcılık yapıyorsun. 
BAŞKAN
– Sayın Aydoğan, lütfen. 
Bakın,
Grup Başkan Vekilinizi dinlemeye çalışıyorum. 
Buyurun
Sayın Baluken. 
İDRİS
BALUKEN (Diyarbakır) – Sayın Bostancı beni tartışmayı kişiselleştirmekle ve
vicdansız değerlendirmeler yapmakla hem suçladı hem kınadı. 
Sataşmadan
söz istiyorum. 
BAŞKAN
– Buyurun sataşmadan iki dakika süre veriyorum. 
Lütfen
yeni bir sataşmaya meydan vermeyelim. 
VI.- SATAŞMALARA İLİŞKİN KONUŞMALAR
1.- Diyarbakır Milletvekili İdris Baluken’in, Amasya
Milletvekili Mehmet Naci Bostancı’nın yaptığı açıklaması sırasında şahsına
sataşması nedeniyle konuşması
İDRİS
BALUKEN (Diyarbakır) – Teşekkür ediyorum Sayın Başkan. 
Öncelikle
Sayın Bostancı’ya şunu ifade edeyim: Ben tartışmayı falan kişiselleştirmedim.
Sayın grup başkan vekili benim Şırnak’la ilgili yapmış olduğum değerlendirmeler
üzerinden, terör örgütüne destek çerçevesi çizerek beni ikiyüzlülükle suçladığı
için ben kendisinin içerisinde bulunduğu çelişkiyi gözler önüne serdim.
Dolayısıyla, ortada kişiselleştirilen ve vicdansız olarak değerlendirilecek bir
durum varsa o sayın grup başkan vekilinize aittir. 
Şimdi,
diğer taraftan, Şırnak’ta operasyon bitmiş, bitmiş, aylardır orada herhangi bir
şey yok. Hani hep bağırıyorsunuz ya “Hendek var, çukur var, barikat var; yok
şöyle oldu…” Ya, böyle bir durum yok, yok, aylardır öyle bir mesele yok. 
Şu
anda orada kış koşullarına -ki Şırnak’ta kış çok sert geçer- göğüs germek
durumunda olan, dışarıda kalmış binlerce insan var, insan. Biz onlarla ilgili
Başbakan Yardımcısıyla görüştük. Ya, sizin bir projeniz var mı? Yok. Ne
yapacaksınız? Cevap yok. E, bırakın biz yapalım, sivil toplum örgütleri yapsın.
Bak, malzeme hazır, altyapı hazır, arazi tahsisi hazır. Hatta karşı karşıya
gelerek değil, ortaklaşarak yapalım diyoruz. Valiliğe talimat verin,
ortaklaşarak bu binlerce insanın mağduriyetini giderelim diyoruz, cevap yok.
Siz de buraya gelmiş şimdi meseleyi yok şu yaktı yok bu yaktı tartışmasına hapsetmek
istiyorsunuz. Ya, bizim sorularımıza cevap verin. Biz kimin yaktığını çok iyi
biliyoruz. 80 bin insanın yaşadığı bir şehri, binlerce konutun yıkıldığı bir
tabloyu, kim, hangi silahlarla, hangi imkânlarla yapar, aklı, zekâsı olan her
insan bunu çok iyi bilir. O nedenle, bu dar tartışmalara değil, Şırnak halkının
bu mağduriyetiyle ilgili Hükûmetinizin mevcut projesini ve çalışmasını burada,
kürsüde açıklamaya sizi davet ediyorum.
(Mikrofon
otomatik cihaz tarafından kapatıldı) 
İDRİS
BALUKEN (Devamla) – Şırnak’ta dışarıda olan halk kışı nasıl geçirecek? Ev
yapacak mısınız yapmayacak mısınız? Sivil toplum örgütlerine, halka, birtakım
yardım kuruluşlarına, siyasi partilere bu konuda çalışmalarda engel çıkaracak
mısınız çıkarmayacak mısınız? Bu kadar basit. (HDP sıralarından alkışlar)
BAŞKAN
– Teşekkürler Sayın Baluken. 
İLKNUR
İNCEÖZ (Aksaray) – Sayın Başkan…
BAŞKAN
– Sayın İnceöz…
İLKNUR
İNCEÖZ (Aksaray) – Adımı zikretmek suretiyle direkt sataşmada bulunmuştur, cevap
vermek istiyorum.
BAŞKAN
– Buyurun. (AK PARTİ sıralarından alkışlar)
Size
de iki dakika süre veriyorum. 
Lütfen
bu polemiği bitirelim artık. 
2.- Aksaray Milletvekili İlknur İnceöz’ün, Diyarbakır
Milletvekili İdris Baluken’in sataşma nedeniyle yaptığı konuşması sırasında
şahsına sataşması nedeniyle konuşması
İLKNUR
İNCEÖZ (Aksaray) – Sayın Başkan, değerli milletvekilleri; az evvel ben
konuşmayı dinleyemediğim için tutanaklar geldikten sonra oturduğum yerden cevap
vermek istemiştim ancak buna sürem yeterli olmadı. Daha sonra söz istedim ve
siz buna “Ayakta, tutanaklara geçiyor.” diye kürsüden söz vermemiştiniz. Onun
üzerine, ayakta söylenenlere cevap vermek zorunluluğu doğmuştu. 
Şimdi,
ben, konuşma içerisinde, benden önce konuşan grup başkan vekilinin kürsüde
özellikle söyledikleri birkaç cümleye açıklık getirmek istedim. Çok ağır
ithamlarda bulunuyor. Yani bu ağır ithamlar, hakaretler bizim konuşmamızda yok.
Kendi konuşmasına baktığımızda, âdeta Saddam rejimiyle, Kenan Evren… Kenan
Evren kim? Yani darbe ve darbe dönemine, darbe zihniyetine karşı durmuş, on
dört yıldır bu konudaki duruşları, tavırları net olan kurucu Genel Başkanımıza,
Sayın Cumhurbaşkanımıza yönelik buradaki atıfları doğru bulmadığımızı söyledik.

İkiyüzlülükten
bahsediyorsunuz; yardımlar, Şırnak’ın durumuyla ilgili. Ben sadece şöyle bir
şey söyledim, bunu niye üzerinize alınıyorsunuz? “İkiyüzlülük, terörle arasına
mesafe koyamamak, terör örgütüne söz söyleyememektir.” dedim. Burada söylediğim
ifade çok net. Sizi göstererek, grubunuza atfederek söylemedim ama siz, bu sözü
her seferinde üzerinize alınıyorsunuz. O zaman bir düşünmek lazım. 
Şimdi,
Şırnak’taki durum çok açık ve net. Şırnak’ta oradaki vatandaşlarımız terör
örgütünün tehdidi altındaydı. Öyle söylediğiniz gibi değil, 45 bin-50 bin.
Kalanlar arasında da vatandaşlarımızın bir kısmı da dönmektedir. 
İDRİS
BALUKEN (Diyarbakır) – Nereye dönmektedir?
İLKNUR
İNCEÖZ (Devamla) – Hiçbir yardım engellenmemektedir, gelen yardımlar tek tek
kontrol edilmektedir. Orada yaşayan vatandaşlarımızın herhangi bir ihtiyaçları
olduğunda irtibatlı bir şekilde, güvenli bir şekilde, bir terör tehdidi
olmaksızın ulaşımları ve ihtiyaçları karşılanmaktadır. 
Bakın,
neden oraya vatandaşımız hemen alınamamakta, onu da söyleyeyim. Oradaki
binalar, yaklaşık 7 bin tane bina terör örgütünün tehditleriyle ağır hasar
almıştır. 
(Mikrofon
otomatik cihaz tarafından kapatıldı)
İLKNUR
İNCEÖZ (Devamla) – “Acaba buralarda tuzaklar var mı?” diye orada güvenlik
güçleri hâlâ bu binaları kontrol etmektedir vatandaşımızın can ve mal
güvenliğini sağlayabilmek için. 
NURSEL
AYDOĞAN (Diyarbakır) – Bitti, bitti, onların hepsi bitti.
İLKNUR
İNCEÖZ (Devamla) – Ayrıca, oradan göç eden her bir vatandaşımıza da yardım
yapılmaktadır. 
MERAL
DANIŞ BEŞTAŞ (Adana) – Ya, bunu buradan söylemekle olmuyor. Ne yardımı
yapıyorsunuz?
İLKNUR
İNCEÖZ (Devamla) – 79 milyon vatandaşımızın da bu konuda hiçbir endişesi
olmasın. Hükûmetimiz de bu konuyla ilgili çalışmalarını hangi yol haritası
içerisinde yürüteceğimizi en kısa zamanda açıklayacaktır.
Teşekkür
ederim. (AK PARTİ sıralarından alkışlar)
BAŞKAN
– Teşekkürler Sayın İnceöz.
İDRİS
BALUKEN (Diyarbakır) – Sayın Başkan…
BAŞKAN
– Sayın Baluken…
İDRİS
BALUKEN (Diyarbakır) – Sayın İnceöz, benim Cumhurbaşkanına hakaret ettiğimi
ifade etti. Ben öyle bir şey söylemedim. Ondan dolayı söz istiyorum.
BAŞKAN
– Tamam o zaman, tutanaklara geçti Sayın Baluken.
İDRİS
BALUKEN (Diyarbakır) – Hayır, hayır, sataşmadan… Açık bir sataşma var.
BAŞKAN
– Yani hayır, söylemediğinizi ifade ettiniz, o söyledi.
İDRİS
BALUKEN (Diyarbakır) – Sayın Başkan, bakın, yani siyaset… 
BAŞKAN
– Yani şunu diyorum Sayın Baluken…
İDRİS
BALUKEN (Diyarbakır) - Dün de ben belirttim…
BAŞKAN
– Bir saniye, tamam, konuşacağım, dinleyeceğim sizi.
Şimdi,
siz söyleyeceğinizi söylediniz, bu taraf söyleyeceğini söyledi. Takdir
kamuoyunundur. Aynı polemikleri…
İDRİS
BALUKEN (Diyarbakır) – Ama bana atfen yapmadığım değerlendirmeleri kürsüden
kamuoyuna aktardı. 
TAHİR
ÖZTÜRK (Elâzığ) – Tutanaklardan söyledi ya, tutanaklardan söyledi.
İDRİS
BALUKEN (Diyarbakır) - Bizi bütün Türkiye izliyor. Yani müsaade edin bir cevap
vereyim. 
BAŞKAN
– Şimdi, bir saniye… Tamam, müsaade edeceğim.
İDRİS
BALUKEN (Diyarbakır) – Yeni bir tartışmaya mahal vermeyecek şekilde…
BAŞKAN
– Eyvallah, eyvallah, vereceğim, tamam ama şunu diyorum: Yani aynı düşünmek
zorunda değilsiniz. O sizin değerlendirmenizi farklı şekilde değerlendirdi, siz
onun değerlendirmesini farklı şekilde değerlendirdiniz. Sürekli bu polemiklerle
“Benim kastımın dışında başka bir şey söyledi...” Şimdi, vatandaş sizi de
dinliyor, orayı da burayı da, hepimizi dinliyor. Takdir o yüzden…
İDRİS
BALUKEN (Diyarbakır) – Ben başka bir tartışma açmayacak şekilde düzeltme
yapacağım.
BAŞKAN
– Sayın Baluken, buyurun.
İki
dakika süre veriyorum.
Lütfen
yeni bir sataşmaya meydan vermeyelim.
3.- Diyarbakır Milletvekili İdris Baluken’in, Aksaray
Milletvekili İlknur İnceöz’ün sataşma nedeniyle yaptığı konuşması sırasında
şahsına sataşması nedeniyle konuşması
İDRİS
BALUKEN (Diyarbakır) – Değerli arkadaşlar, Şırnak’la ilgili bağcıyı dövmek gibi
bir derdimiz yok. Oradaki sorunlarla ilgili, bir an önce harekete geçmekle
ilgili, iktidar partisini de bu konuda uyarmakla ilgili, muhalefet partilerini
bu konuda duyarlılığa geçirmekle ilgili bir derdimiz var. 
Dolayısıyla,
sayın grup başkan vekili buraya gelip değerlendirme yaparken bile mevcut
durumdan hiç haberi olmadığını ele veriyor. Diyor ki: “Şırnak’a geri dönüş…”
Yahu Şırnak’a geri dönüş yok. Sokağa çıkma yasağı devam ediyor. 
İLKNUR
İNCEÖZ (Aksaray) – Ben öyle bir ifade kullanmadım. 
İDRİS
BALUKEN (Devamla) – İki yüz on üç gündür -şu anda- Şırnak’a giremiyorsunuz,
giremiyorsunuz. Eğitim yok, bir şey yok. 
İLKNUR
İNCEÖZ (Aksaray) – Bilgileri çarpıtmayın. 
İDRİS
BALUKEN (Devamla) – Sayın Başkan, bilgileri siz çarpıtıyorsunuz. 
İLKNUR
İNCEÖZ (Aksaray) – Siz çarpıtıyorsunuz her zaman yaptığınız gibi. 
İDRİS
BALUKEN (Devamla) – Bunları çarpıtmak yerine, buraya gelip Şırnak’taki barınak
ve konut sorununu nasıl çözeceksiniz, oradaki yardımlarla ilgili neler
yapacaksınız…
İLKNUR
İNCEÖZ (Aksaray) – Açıklayacağız.
İDRİS
BALUKEN (Devamla) – …bunları bize izah etmeniz lazım. 
Ben
burada herhangi birisine hakarette de bulunmadım. “İki yüz on üç gün yani yedi
ay boyunca bir kentin tamamına yasak konulması Saddam döneminde de, Kenan Evren
döneminde de görülmemiştir.” dedim. Görülmüş mü? Söyleyin, “Kenan Evren şu
kente yedi ay boyunca sokağa çıkma yasağı getirdi.” deyin beni çürütün. Siz
yapıyorsunuz işte. 
Dolayısıyla,
bakın, ben tekrar söylüyorum. Bu konuda söyleyecek çok şeyimiz var yani iktidar
partisini, sizi fazlasıyla eleştireceğimiz çok konu var ama Şırnak meselesini
böyle birtakım tartışmalara hapsederek işin içerisinden sıyrılmaya çalışmayın.
Buradaki tartışmaları siz de bir an önce Hükûmet yetkililerinize götürün.
Bizim
isteğimiz şudur: Halkın ve sivil toplum örgütlerinin orada Şırnaklılar için
yapacakları barınak ve ev çalışmalarına engel değil, tam tersine destek olun.
Valiliğe talimat verin, valilik de o konuda yürütülecek olan çalışmalara engel
değil, destek olsun, bu sorunu birlikte çözelim. Bu kadar açık ve net
konuşuyorum. 
Teşekkür
ederim. (HDP sıralarından alkışlar)
BAŞKAN
– Gündeme geçiyoruz. 
Başkanlığın
Genel Kurula sunuşları vardır. 
Sayın
milletvekilleri, Çalışma ve Sosyal Güvenlik Bakanı Sayın Mehmet Müezzinoğlu
gündemin “Sözlü Sorular” kısmının 1, 2, 3, 4, 5, 6, 7, 8, 9, 41, 49, 56, 85,
96, 102, 109, 110, 114, 120, 132, 162, 163, 164, 165, 166, 193, 203, 269, 342,
368, 370, 371, 387, 411, 428, 429, 430, 431, 432, 433, 434 ve 435’inci
sıralarında yer alan önergeleri birlikte cevaplandırmak istemişlerdir. Sayın Bakanın
bu istemini sırası geldiğinde yerine getireceğim.
Şimdi,
Meclis araştırması açılmasına ilişkin 3 adet önerge vardır, önergeleri ayrı
ayrı okutacağım.
İkinci
sırada okutacağım Meclis araştırma önergesi 500 kelimeden fazla olduğu için
önerge özeti okunacaktır ancak önergenin tam metni Tutanak Dergisi’nde yer
alacaktır.
Önergeleri
okutuyorum:
VII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- İstanbul Milletvekili Mustafa Sezgin Tanrıkulu ve
26 milletvekilinin, mevsimlik tarım işçilerinin sorunlarının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/321)
Türkiye Büyük Millet Meclisi Başkanlığına
Mevsimlik
tarım işçilerinin yaşadığı sorunların sebeplerinin araştırılarak bu sorunların
önlenmesi için alınacak tedbirlerin tespiti amacıyla Anayasa'nın 98'inci ve
TBMM İçtüzüğü’nün 104'üncü ve 105'inci maddeleri gereği Meclis araştırması
açılmasını arz ederiz.
1)
Mustafa Sezgin Tanrıkulu  (İstanbul)
2)
Veli Ağbaba  (Malatya)
3)
Kazım Arslan  (Denizli)
4)
Çetin Osman Budak  (Antalya)
5)
Aydın Uslupehlivan  (Adana)
6)
Ahmet Akın  (Balıkesir)
7)
Nurhayat Altaca Kayışoğlu  (Bursa)
8)
Şenal Sarıhan  (Ankara)
9)
Mahmut Tanal  (İstanbul)
10)
Hüseyin Çamak  (Mersin)
11)
Kadim Durmaz  (Tokat)
12)
Onursal Adıgüzel  (İstanbul)
13)
Mehmet Gökdağ  (Gaziantep)
14)
Ceyhun İrgil  (Bursa)
15)
Devrim Kök  (Antalya)
16)
Vecdi Gündoğdu  (Kırklareli)
17)
Erkan Aydın  (Bursa)
18)
Lale Karabıyık  (Bursa)
19)
Özcan Purçu  (İzmir)
20)
Tur Yıldız Biçer  (Manisa)
21)
Orhan Sarıbal  (Bursa)
22)
Melike Basmacı  (Denizli)
23)
Hayati Tekin  (Samsun)
24)
Ömer Fethi Gürer  (Niğde)
25)
Bülent Yener Bektaşoğlu  (Giresun)
26)
Haluk Pekşen  (Trabzon)
27)
Erdin Bircan  (Edirne)
Gerekçe:
Türkiye'de
mevsimlik tarım işçileri açısından yaşam çok zor koşullar altında devam
etmektedir. Her yıl hasat mevsimine yakın zamanlarda kamyon kasalarında
taşınan, beslenme ve barınma koşulları sağlanamayan, sağlık ve emeklilik
güvencesinden yoksun, sosyal hakları olmayan vatandaşlarımız düşük ücretler
karşılığında uzun saatler çalışmaktadır. 
Özellikle,
doğu ve güneydoğu bölgelerinden gelen mevsimlik tarım işçilerinin temeldeki
sorunları, yaşadıkları bölgede geçimlerini sağlayabilecekleri, üretim
yapabilecekleri bir iş alanlarının olmamasıdır. Bu nedenle, yılın belli
dönemlerinde ortalama dört ay süreyle yaşadıkları yerden ayrılarak, daha çok
Ege, Çukurova ve Karadeniz Bölgelerinde çalışmaktadırlar. Bu süre zarfında
kazandıkları para onların bir yıl boyunca geçimlerini sağlayacakları paradır.
Barınma koşulları yetersiz olup, çadırlarda ya da barınaklarda kalan bu
işçiler, temiz içme ve kullanma suyuna da sahip değildir. Bu sağlıksız ortam ve
koşullar, anne, babalarıyla birlikte gelen çocuklar için de tehlike
oluşturmaktadır. Uygun altyapı koşulları olmayan yerlere kurulduğu için yaygın
olarak salgın hastalıklara rastlanılmaktadır. Bu hastalıklar, beslenmeleri de
yetersiz olan çocukları daha fazla etkilemektedir. 
Uzun
vadede bulundukları yerlerde iş ve üretim olanakları yaratılmalı, kısa vadede
ise sosyal güvenceleri sağlanarak sağlık ve emeklilik gibi özlük haklarını
içeren düzenlemeler yapılmalıdır. Çalışma ve barınma koşulları
iyileştirilmelidir. Çalışma saatleri düzenlenmeli, ücretleri artırılmalı,
çalıştıkları yerlerde barınmalarına olanak sağlayacak sosyal tesis ve yurtlar
yapılmalıdır. Beslenmeleri konusunda desteklenmeleri gerekmektedir. Temiz içme
ve kullanma suyuna rahatça ulaşabilmeleri gerekmektedir. Bu sayede salgın
hastalıkların önü alınmış olacaktır. Aileleriyle birlikte geldikleri yerlerde
çocuklar için eğitim verilebilecek birimlerin oluşturulması gerekmektedir.
Böylelikle mevsimlik tarım işçilerinin çocukları açısından ortaya çıkan
eğitimdeki eşitsizlik belli bir oranda giderilmiş olacaktır. 
Mevsimlik
tarım işçilerinin yaşadığı sorunların sebeplerinin araştırılarak bu sorunların
önlenmesi için alınacak tedbirlerin tespiti amacıyla Meclis araştırması
açılması elzemdir. 
2.- Çanakkale Milletvekili Bülent Öz ve 28
Milletvekilinin, jeotermal enerjinin yaygınlaşması ile ilgili sorunların araştırılarak
alınması gereken önlemlerin belirlenmesi amacıyla Meclis Araştırması açılmasına
ilişkin önergesi (10/322) (x)
Türkiye Büyük Millet Meclisi Başkanlığına
Enerjide
dışa bağımlılığımızı azaltacak yeni jeotermal sahaların keşfedilmesi,
jeotermalle elektrik üretim miktarının, konut ısıtma sayısının, sera
ısıtmasında büyüklüğünün artırılması, işletmedeki jeotermal kuyuların kullanımı
ve denetimine kadar olan süreçlerdeki sorunların araştırılarak alınması gereken
önlemlerin belirlenmesi amacıyla Anayasa'nın 98 ve TBMM İçtüzüğü’nün 104 ve
105’inci maddeleri gereğince Meclis araştırma komisyonu kurulmasını
saygılarımla arz ve talep ederiz.
1)
Bülent Öz  (Çanakkale)
2)
Aylin Nazlıaka (Ankara)
3)
Mehmet Gökdağ  (Gaziantep)
4)
Kadim Durmaz  (Tokat)
5)
Mustafa Sezgin Tanrıkulu  (İstanbul)
6)
Kazım Arslan  (Denizli)
7)
Mahmut Tanal  (İstanbul)
8)
Haydar Akar  (Kocaeli)
9)
Vecdi Gündoğdu  (Kırklareli)
10)
Aydın Uslupehlivan  (Adana)
11)
Özcan Purçu  (İzmir)
12)
Çetin Osman Budak  (Antalya)
13)
Ahmet Akın  (Balıkesir)
14)
Ceyhun İrgil  (Bursa)
15)
Şenal Sarıhan  (Ankara)
16)
Namık Havutça  (Balıkesir)
17)
Onursal Adıgüzel  (İstanbul)
18)
Devrim Kök  (Antalya)
19)
Erkan Aydın  (Bursa)
20)
Lale Karabıyık  (Bursa)
21)
Orhan Sarıbal  (Bursa)
22)
Tur Yıldız Biçer  (Manisa)
23)
Melike Basmacı  (Denizli)
24)
Hayati Tekin  (Samsun)
25)
Ömer Fethi Gürer  (Niğde)
26)
Bülent Yener Bektaşoğlu  (Giresun)
27)
Haluk Pekşen  (Trabzon)
28)
Erdin Bircan  (Edirne)
29)
Hüseyin Çamak  (Mersin)
Özet:
Ülkemiz,
enerji kaynakları göz önünde bulundurulduğunda dışa bağımlı bir ülkedir.
Dünyada son yıllarda fosil yakıtlara olan bağımlılığı azaltmak için alternatif
enerji kaynaklarına doğru hızlı bir yöneliş söz konusudur. Jeotermal enerji
yeni, yenilenebilir, sürdürülebilir, tükenmeyen, ucuz, güvenilir, çevre dostu,
yerli ve yeşil bir enerji türüdür. Türkiye'nin sahip olduğu alternatif enerji
kaynakları açısından jeotermal yadsınamayacak bir yer tutabilir.
Jeotermal
enerji kaynakları, başta elektrik üretimi olmak üzere, merkezî ısıtma olarak
konutlarda ve sera ısıtmalarında, düşük sıcaklıklarda, kültür balıkçılığı
alanlarında, karbondioksit gazı elde edilmesinde, kuru buz, lityum, gübre, ağır
su, hidrojen gibi kimyasalların üretimi, termal ve sağlık turizmi
faaliyetlerinde kullanılabilmektedir.
İtalya
Larderello sahasında 1904 yılından beri, Kaliforniya Geyser sahasında seksen
yıldır jeotermal elektrik üretilmektedir. Filipinler'de toplam elektrik
üretiminin yüzde 27'si, Kaliforniya eyaletinde yüzde 7'si, İzlanda'da toplam
ısı enerjisi (şehir ısıtma) ihtiyacının yüzde 86'sı jeotermalden
karşılanmaktadır.
ABD,
Filipinler, Endonezya, Meksika ve İtalya jeotermal elektrik üretiminde dünyada
ilk 5 arasında yer almaktadır. Ülkemiz jeotermal ısı ve kaplıca uygulamalarında
ise ABD, Çin, İsveç ve Almanya’yla birlikte ilk 5 ülke arasında yer almaktadır.
Türkiye
Jeotermal Derneğinin yaptığı bir çalışmaya göre Türkiye'de şu anda 103.320
konut jeotermal ısıyla ısıtılmakta, buna ilave olarak da 46.400 konut eş
değeri ısıtma işlemi, kaplıca tesisleri, termal oteller ve devre mülk
tesislerinin ısıtmasında yapılmaktadır. Türkiye'de teknik, ekonomik potansiyel
olarak ısıtılabilecek konut sayısı şu an için 1 milyon olarak
kıymetlendirilmektedir.
Bugün
Almanya'da jeotermal elektrik enerji üretimi, 25+5 euro sent/kilovatsaat,
Fransa’da 20 euro sent/kilovatsaatle desteklenirken, Türkiye'de 10,5 dolar
sent/kilovatsaat gibi kıyaslandığında oldukça düşük bir rakamdır. Jeotermal
ısıtmaya teşvik uygulanmalıdır. Bu ısıtma modeli doğal gazla ısıtma
maliyetleriyle kıyaslandığında yüzde 65-70 oranında daha ucuzdur ve halkın
yararınadır. Yerli, yenilenebilir, millî enerji kaynağımızı destekleyerek
enerjide dışa bağımlılığımızı azaltmak mümkündür.
Bugün
ülkemiz jeotermal elektrik üretimi 650 megavatsaat olup teknik ekonomik
potansiyel olarak üretim kapasitesini 2 bin megavatsaat boyutuna çıkarabilecek
konumdadır. Türkiye'nin EGS jeotermal elektrik üretim ekonomik potansiyeli 15
bin megavatsaat civarında hesaplanmaktadır ve EGS sistemiyle üretim dünyada
özellikle Fransa, Almanya, ABD, Avustralya ve Japonya'da yüksek teşvikli (30
eurocent/kilovatsaat) ticari uygulamaya başlamışlardır. Ülkemizde ise henüz bu
konuya ilişkin bir teşvik yoktur.
Türkiye
Petrollerinin petrol amaçlı açtığı derin kuyularda sıcaklıklar, su değerleri ve
jeotermale yönelik bilgiler bulunmaktadır. Türkiye Petrollerinin, bu bilgileri
jeotermal sektörüne açması lazımdır. Türkiye'de jeotermal sahalarda yapılan
aramalar, açılan kuyulardan elde edilen bilgileri içeren bir bilgi sistemi
mevcut değildir. Bu bilgi sisteminin kurulması sağlanmalıdır.
Özel
sektörün jeotermal sahalarda yürüttüğü sondaj faaliyetlerinde sondaj
mühendislerinin bulundurulması ve denetiminin yapılması gerekmektedir.
Jeotermal rezervuarlardan yapılan sondajlı üretimlerde akışkanın çevreye
atılmaması ve rezervuarı beslemesi bakımından işlevi tamamlandıktan sonra
reenjeksiyon yapılmalıdır. 
Türkiye
ısrarla jeotermal dememiz gereken bir konjonktürle karşı karşıyadır. Jeotermal,
yenilenebilir, sürdürülebilir, tükenmez ve çevre dostu bir enerji kaynağıdır.
Jeotermal kaynaklar diğer yenilenebilir enerji sistemleri; rüzgâr, güneş ve
hidroelektrik santraller gibi meteorolojide meydana gelen değişikliklerden
etkilenmezler. Yangın, patlama, zehirlenme gibi riskler olmadığı için son
derece güvenli bir enerjidir ve ülkemizin enerjide dışa bağımlılığını göz
önünde bulundurur isek ivedilikle Türkiye'nin jeotermal sahalarının tamamının
tespiti ve ekonomiye kazandırılması için kamunun bütün olanaklarıyla devreye
girmesi ve özel sektöre yönelik cesaretlendirici adımların atılması
gerekmektedir.
Jeotermal
sahalardaki enerjinin konut ısıtmasında kullanımı, ülkemizin doğal gaz
kullanımını azaltacak ve milyarlarca dolarlık kaynak ülke içinde kalacaktır. 
3.- Artvin Milletvekili Uğur Bayraktutan ve 25
milletvekilinin, zorunlu trafik sigorta primlerinin fahiş miktarlarda
artmasının sebeplerinin araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/323)
Türkiye Büyük Millet Meclisi Başkanlığına
Zorunlu
trafik sigorta primlerinin fahiş miktarlarda artmasının sebeplerinin tespit
edilmesi ve yurttaşlarımız üzerindeki etkisinin araştırılması amacıyla
Anayasa'nın 98’inci ve İç Tüzük’ümüzün 104’üncü ve 105’inci maddeleri gereğince
Meclis araştırma komisyonu kurulmasını saygılarımızla arz ederiz.
1) Uğur
Bayraktutan  (Artvin)
2) Özcan
Purçu  (İzmir)
3) Mustafa
Sezgin Tanrıkulu  (İstanbul)
4) Ceyhun
İrgil  (Bursa)
5) Mahmut
Tanal  (İstanbul)
6) Mehmet
Gökdağ  (Gaziantep)
7) Haydar
Akar  (Kocaeli)
8) Aydın
Uslupehlivan  (Adana)
9) Çetin
Osman Budak  (Antalya)
10) Şenal
Sarıhan  (Ankara)
11) Barış
Karadeniz  (Sinop)
12) Nurhayat
Altaca Kayışoğlu  (Bursa)
13) Kadim
Durmaz  (Tokat)
14) Namık
Havutça  (Balıkesir)
15) Devrim
Kök  (Antalya)
16) Lale
Karabıyık  (Bursa)
17) Erkan
Aydın  (Bursa)
18) Kazım
Arslan  (Denizli)
19) Orhan
Sarıbal  (Bursa)
20) Melike
Basmacı  (Denizli)
21) Hayati
Tekin  (Samsun)
22) Ömer
Fethi Gürer  (Niğde)
23) Haluk
Pekşen  (Trabzon)
24) Vecdi
Gündoğdu  (Kırklareli)
25) Erdin
Bircan  (Edirne)
26) Hüseyin
Çamak  (Mersin)
Gerekçe:
Son
yıllarda kamu kaynaklarının savurganca harcanması, makam araçlarının lüks
standartlarının bile üstünde olması, devlet binalarının ve makam odalarının
yenilenmesi bütçeye büyük yük getirirken, ayrıca büyük bir ihtiyaçmış gibi,
Ankara Beştepe'de sarayın yapılması ülke ekonomisini olumsuz yönde
etkilemiştir. Tüm bu masraflar üreten ülke gereksinimleri olarak değil; aksine,
tüketen ülke olarak vatandaşın sırtına yüklediği yükle hörgüçlü kambur
oluşturmuştur. Yapılan bu gereksiz harcamaların ve israfın vergi
artışları ile yüksek zamlarla karşılanıp vatandaşlara ödetildiği görülmektedir.
Son
olarak ise zorunlu trafik sigortasına bir yıl içerisinde 3-4 kez zam
yapılmasından dolayı vatandaşlarımız infial noktasına gelmiştir. Binek bir
aracın zorunlu trafik sigortası 200-250 TL iken Aralık 2015 itibarıyla 750 TL
civarına çıktığı kamuoyunun malumudur. Yapılan bu vergi zammı, vatandaşın zor
kanaat sahip olduğu aracın vergisini ödeyemeyecek duruma gelmesine neden
olmuştur. Devlet yönetiminde yaşanan Lale Devri için yapılan lüks harcamaların
bedelini, maalesef, yine vatandaşlarımız çekmektedir. Sadece zorunlu trafik
sigortasında yapılan yüzde 200 civarında yapılan fahiş zamlar vatandaşın belini
ciddi ölçüde bükmüştür. Bir kısım yurttaşlarımız bu artış karşısında taşıt
kredilerini ödeyememe noktasına gelmiştir. Bu denli artışın emsal bir başka
ülkede olması mümkün değildir.
Devlet kaynaklarının ve kamu harcamalarının savurganca
tüketilmesinin vatandaş üzerine etkilerinin
araştırılması, özellikle de zorunlu trafik sigorta primlerinin hangi nedenlere
bağlı olarak artırıldığının tespit edilmesi, varsa bir yanlışlık veya hataların
giderilmesi amacıyla Anayasa’nın 98’inci, İç Tüzük’ün 104 ve 105’inci maddeleri
gereğince Meclis araştırması komisyonu kurulmasını saygılarımızla arz ederiz. 
BAŞKAN
– Bilgilerinize sunulmuştur.
Önergeler
gündemdeki yerlerini alacak ve Meclis araştırması açılıp açılmaması konusundaki
ön görüşmeler, sırası geldiğinde yapılacaktır.
Şimdi,
gündemin “Sözlü Sorular” kısmına geçiyoruz. 
VIII.- SÖZLÜ SORULAR VE CEVAPLARI (x)
1.- İstanbul Milletvekili Hüseyin Bürge’nin, kayıt dışı
istihdamla mücadeleye ilişkin sözlü soru önergesi (6/14) ve Çalışma ve Sosyal
Güvenlik Bakanı Mehmet Müezzinoğlu’nun cevabı
2.- İstanbul Milletvekili Hüseyin Bürge’nin, asgari
ücret ile emekli maaşlarına ilişkin sözlü soru önergesi (6/15) ve Çalışma ve
Sosyal Güvenlik Bakanı Mehmet Müezzinoğlu’nun cevabı
3.- Yozgat Milletvekili Ertuğrul Soysal’ın, istihdam
teşviklerine ilişkin sözlü soru önergesi (6/16) ve Çalışma ve Sosyal Güvenlik
Bakanı Mehmet Müezzinoğlu’nun cevabı
4.- Yozgat Milletvekili Ertuğrul Soysal’ın, Genel
Sağlık Sigortası ile ilgili çeşitli verilere ilişkin sözlü soru önergesi (6/17)
ve Çalışma ve Sosyal Güvenlik Bakanı Mehmet Müezzinoğlu’nun cevabı
5.- Yozgat Milletvekili Ertuğrul Soysal’ın, istihdam
artışının sağlanmasına yönelik çalışmalara ilişkin sözlü soru önergesi (6/18)
ve Çalışma ve Sosyal Güvenlik Bakanı Mehmet Müezzinoğlu’nun cevabı
6.- İstanbul Milletvekili Hüseyin Bürge’nin, sosyal
güvenlik prim borçları ile ilgili yapılan düzenlemelere ilişkin sözlü soru
önergesi (6/19) ve Çalışma ve Sosyal Güvenlik Bakanı Mehmet Müezzinoğlu’nun
cevabı
7.- Aydın Milletvekili Abdurrahman Öz’ün, kamu
personelinin hakları ile ilgili çalışmalara ilişkin Çalışma ve Sosyal Güvenlik
Bakanından sözlü soru önergesi (6/20) Cevaplanmadı
8.- Aydın Milletvekili Abdurrahman Öz’ün, istihdam
verilerine ilişkin Çalışma ve Sosyal Güvenlik Bakanından sözlü soru önergesi
(6/21) Cevaplanmadı
9.- Aydın Milletvekili Abdurrahman Öz’ün, istihdam
verilerine ilişkin Çalışma ve Sosyal Güvenlik Bakanından sözlü soru önergesi
(6/22) Cevaplanmadı
10.- Trabzon Milletvekili Haluk Pekşen’in, engelli
istihdamına ilişkin sözlü soru önergesi (6/82) ve Çalışma ve Sosyal Güvenlik
Bakanı Mehmet Müezzinoğlu’nun cevabı
11.- İstanbul Milletvekili İsmail Faruk Aksu’nun,
kamuda istihdam şekilleri ile ilgili iddialara ve Devlet Memurları Kanunu’nda
yapılacak değişikliklere ilişkin sözlü soru önergesi (6/98) ve Çalışma ve
Sosyal Güvenlik Bakanı Mehmet Müezzinoğlu’nun cevabı
12.- Niğde Milletvekili Ömer Fethi Gürer’in, taşeron
işçilerin kadroya alınmalarına yönelik bir çalışma bulunup bulunmadığına
ilişkin sözlü soru önergesi (6/108) ve Çalışma ve Sosyal Güvenlik Bakanı Mehmet
Müezzinoğlu’nun cevabı
13.- İstanbul Milletvekili Ali Özcan’ın, 2015 yılında
meydana gelen iş kazalarına ve alınan önlemlere ilişkin sözlü soru önergesi
(6/141) ve Çalışma ve Sosyal Güvenlik Bakanı Mehmet Müezzinoğlu’nun cevabı
14.- Niğde Milletvekili Ömer Fethi Gürer’in, Niğde’nin
yöresel mutfak kültürünün tanıtılması ve yaşatılması adına açılan aşçılık
kurslarına ilişkin sözlü soru önergesi (6/153) ve Çalışma ve Sosyal Güvenlik
Bakanı Mehmet Müezzinoğlu’nun cevabı
15.- Balıkesir Milletvekili Ahmet Akın’ın, yaş şartı
nedeniyle emekli olamayanlara yönelik çalışmalara ilişkin sözlü soru önergesi
(6/163) ve Çalışma ve Sosyal Güvenlik Bakanı Mehmet Müezzinoğlu’nun cevabı
16.- Niğde Milletvekili Ömer Fethi Gürer’in, Niğde’de
kamu kurum ve kuruluşlarında çalışan taşeron işçilere ilişkin sözlü soru önergesi
(6/170) ve Çalışma ve Sosyal Güvenlik Bakanı Mehmet Müezzinoğlu’nun cevabı
17.- Niğde Milletvekili Ömer Fethi Gürer’in, 7 Haziran
2015-1 Kasım 2015 tarihleri arasında Niğde’de kamu kurum ve kuruluşlarında
istihdam edilen işçilere ilişkin sözlü soru önergesi (6/171) ve Çalışma ve
Sosyal Güvenlik Bakanı Mehmet Müezzinoğlu’nun cevabı
18.- Niğde Milletvekili Ömer Fethi Gürer’in, esnaflar
için bazı teşviklerin uygulanmasına ilişkin Çalışma ve Sosyal Güvenlik
Bakanından sözlü soru önergesi (6/176) Cevaplanmadı
19.- Antalya Milletvekili Çetin Osman Budak’ın, BAĞ-KUR
sigorta primlerindeki artışa ilişkin sözlü soru önergesi (6/183) ve Çalışma ve
Sosyal Güvenlik Bakanı Mehmet Müezzinoğlu’nun cevabı
20.- Diyarbakır Milletvekili Altan Tan’ın, doğu ve
güneydoğudaki çatışmalardan etkilenen bölgelerdeki vatandaşların SGK
ödemelerinin ertelenmesine yönelik çalışmalara ilişkin sözlü soru önergesi
(6/195) ve Çalışma ve Sosyal Güvenlik Bakanı Mehmet Müezzinoğlu’nun cevabı
21.- Niğde Milletvekili Ömer Fethi Gürer’in, çocuk
işçiliği ile ilgili denetimlere ilişkin sözlü soru önergesi (6/228) ve Çalışma
ve Sosyal Güvenlik Bakanı Mehmet Müezzinoğlu’nun cevabı
22.- Niğde Milletvekili Ömer Fethi Gürer’in, çocukların
bedenen gelişimini ve sağlığını etkileyecek işlerde çalıştırılmasının
önlenmesine ilişkin sözlü soru önergesi (6/229) ve Çalışma ve Sosyal Güvenlik
Bakanı Mehmet Müezzinoğlu’nun cevabı
23.- Niğde Milletvekili Ömer Fethi Gürer’in, kaçak
çocuk işçiliğine karşı alınan önlemlere ilişkin Çalışma ve Sosyal Güvenlik
Bakanından sözlü soru önergesi (6/230) Cevaplanmadı
24.- Niğde Milletvekili Ömer Fethi Gürer’in, çocuk
işçiliğine ilişkin Çalışma ve Sosyal Güvenlik Bakanından sözlü soru önergesi
(6/231) Cevaplanmadı
25.- Niğde Milletvekili Ömer Fethi Gürer’in, çocuk
işçilerin çalışma sürelerine ilişkin Çalışma ve Sosyal Güvenlik Bakanından
sözlü soru önergesi (6/232) Cevaplanmadı
26.- Balıkesir Milletvekili Ahmet Akın’ın, Balıkesir’de
İŞKUR tarafından Toplum Yararına Program kapsamında istihdam edilen kişilere
ilişkin sözlü soru önergesi (6/259) ve Çalışma ve Sosyal Güvenlik Bakanı Mehmet
Müezzinoğlu’nun cevabı
27.- Ağrı Milletvekili Dirayet Taşdemir’in, Ağrı ilinde
kadın istihdamının artırılmasına yönelik yapılan çalışmalara ilişkin sözlü soru
önergesi (6/269) ve Çalışma ve Sosyal Güvenlik Bakanı Mehmet Müezzinoğlu’nun
cevabı
28.- Balıkesir Milletvekili İsmail Ok’un, işsizlik
oranındaki artışa ve alınacak önlemlere ilişkin sözlü soru önergesi (6/337) ve
Çalışma ve Sosyal Güvenlik Bakanı Mehmet Müezzinoğlu’nun cevabı
29.- Niğde Milletvekili Ömer Fethi Gürer’in, Suudi
Arabistan’da işçi olarak çalışan Türk vatandaşlarının sigorta primlerinin
yatmadığı yönündeki iddialara ilişkin sözlü soru önergesi (6/413) ve Çalışma ve
Sosyal Güvenlik Bakanı Mehmet Müezzinoğlu’nun cevabı
30.- Niğde Milletvekili Ömer Fethi Gürer’in, son beş
yılda yabancılara verilen çalışma izinlerine ilişkin sözlü soru önergesi
(6/442) ve Çalışma ve Sosyal Güvenlik Bakanı Mehmet Müezzinoğlu’nun cevabı
31.- Niğde Milletvekili Ömer Fethi Gürer’in, Niğde’de
İŞKUR tarafından istihdam edilen kişilere ve açılan kurslara ilişkin sözlü soru
önergesi (6/444) ve Çalışma ve Sosyal Güvenlik Bakanı Mehmet Müezzinoğlu’nun
cevabı
32.- Niğde Milletvekili Ömer Fethi Gürer’in,
yabancılara verilen çalışma izinlerinin sınırlandırılmasına yönelik
uygulamalara ilişkin sözlü soru önergesi (6/445) ve Çalışma ve Sosyal Güvenlik
Bakanı Mehmet Müezzinoğlu’nun cevabı
33.- Niğde Milletvekili Ömer Fethi Gürer’in, esnaf ve
sanatkârların prim borçlarına ilişkin sözlü soru önergesi (6/463) ve Çalışma ve
Sosyal Güvenlik Bakanı Mehmet Müezzinoğlu’nun cevabı
34.- Niğde Milletvekili Ömer Fethi Gürer’in, 4/C
statüsünde çalışan üniversite mezunu personelin memur kadrosuna alınmasına
ilişkin sözlü soru önergesi (6/490) ve Çalışma ve Sosyal Güvenlik Bakanı Mehmet
Müezzinoğlu’nun cevabı
35.- Niğde Milletvekili Ömer Fethi Gürer’in, İŞKUR
tarafından bazı illerde istihdam edilen kişilere ve açılan kurslara ilişkin
Çalışma ve Sosyal Güvenlik Bakanından sözlü soru önergesi (6/510) Cevaplanmadı
36.- Niğde Milletvekili Ömer Fethi Gürer’in, meslek
lisesi öğrencilerinin staj yaptıkları iş yerlerinde mesleki eğitimlerini
geliştirecek işlerde çalıştırılmalarının sağlanmasına ilişkin Çalışma ve Sosyal
Güvenlik Bakanından sözlü soru önergesi (6/511) Cevaplanmadı
37.- Niğde Milletvekili Ömer Fethi Gürer’in, işçilere
normal çalışma süresinin üzerinde yaptırılan çalışmalara ve iş kazalarına
ilişkin Çalışma ve Sosyal Güvenlik Bakanından sözlü soru önergesi (6/512)
Cevaplanmadı
38.- Niğde Milletvekili Ömer Fethi Gürer’in, toplu iş sözleşmesinde
yetki sisteminin değiştirilmesine ilişkin Çalışma ve Sosyal Güvenlik Bakanından
sözlü soru önergesi (6/513) Cevaplanmadı
39.- Niğde Milletvekili Ömer Fethi Gürer’in, 6356
sayılı Sendikalar ve Toplu İş Sözleşmesi Kanunu’nda yer alan teşmil sistemine
ilişkin Çalışma ve Sosyal Güvenlik Bakanından sözlü soru önergesi (6/514)
Cevaplanmadı
40.- Niğde Milletvekili Ömer Fethi Gürer’in, sendikal
yasaların ILO normlarına uygun hale getirilmesi ve sendikal örgütlenmenin
önündeki engellerin kaldırılması adına yürütülen çalışmalara ilişkin Çalışma ve
Sosyal Güvenlik Bakanından sözlü soru önergesi (6/515) Cevaplanmadı
41.- Niğde Milletvekili Ömer Fethi Gürer’in, ticari
faaliyetlerine devam eden emekli esnaf ve sanatkârlardan sosyal güvenlik destek
primi kesilmesine ilişkin Çalışma ve Sosyal Güvenlik Bakanından sözlü soru
önergesi (6/516) Cevaplanmadı
42.- Niğde Milletvekili Ömer Fethi Gürer’in,
inşaatlarda meydana gelen asansör kazalarına ve alınan önlemlere ilişkin
Çalışma ve Sosyal Güvenlik Bakanından sözlü soru önergesi (6/517) Cevaplanmadı
BAŞKAN
– Sayın milletvekilleri, soru-cevap işlemine ayrılan süreyi daha verimli
kullanmak için önergelerin okunması işlemi yapılmayacaktır. Önergeler tam metin
hâlinde Tutanak Dergisi’nde bastırılmaktadır. 
Ayrıca,
cevaplanacağı önceden bildirilen soru önergelerinin özet bilgilerini içeren
liste de gruplara dağıtılmıştır.
Sözlü
soru önergelerini cevaplandırmak üzere Çalışma ve Sosyal Güvenlik Bakanı Sayın
Mehmet Müezzinoğlu’nu kürsüye davet ediyorum. 
Buyurun
Sayın Bakan. (AK PARTİ sıralarından alkışlar)
Süreniz
altmış dakikadır.
ÇALIŞMA
VE SOSYAL GÜVENLİK BAKANI MEHMET MÜEZZİNOĞLU (Bursa) – Sayın Başkan, çok
değerli milletvekili arkadaşlarım; Çalışma ve Sosyal Güvenlik Bakanı olarak
tarafımdan cevaplanması istenen bir kısım sözlü soru önergelerine cevap vermek
üzere huzurlarınızdayım. Sizleri ve bizleri izleyen değerli vatandaşlarımızı saygıyla
selamlıyorum.
İstanbul
Milletvekilimiz Sayın Hüseyin Bürge’nin (6/14) esas numaralı sözlü soru
önergesinin cevabı: Kayıt dışı istihdam oranı 2002 yılında yüzde 52,14 iken
2016 Haziran ayı itibarıyla yüzde 34’e düşmüştür. Sosyal güvenlik reformuyla
kayıt dışı istihdamla mücadele konusunda yapılan düzenlemeler, hizmet
kalitesinin artırılması, veri bilgi paylaşımı, denetim sisteminin etkinliğinin
artırılması, teşvik uygulamaları, bilgilendirme, bilinçlendirme çalışmalarıdır.

Bu
temel stratejiler kapsamında yapılan çalışmalar: Sosyal Güvenlik Kurumunda
Kayıt Dışı İstihdamla Mücadele Daire Başkanlığı kurulmuştur. 
5
ve daha fazla işçi çalışan iş yerlerinde ücretlerin bankalar aracılığıyla
ödenmesi zorunluluğu getirilmiştir. 
5510
sayılı Kanun’un 102’nci maddesinde yer alan düzenlemelerle hem kayıt dışılığın
tespiti durumunda uygulanan idari para cezaları artırılmış hem de denetimde
kolaylık göstermeyen veya zorluk çıkaranlara ayrıca idari para cezası
uygulanması öngörülerek idari para cezalarının kayıt dışılığı önlemede caydırıcı
bir rol oynaması sağlanmıştır.
Meslek
kodu uygulaması hayata geçirilmiştir. Bu uygulamayla ücretlerin SGK’ya eksik
bildirilmesi önlenmiştir. 
Kayıtlı
İstihdamın Teşviki Projesi KİTUP’un ikinci fazı, Avrupa Birliğiyle ortaklaşa
finanse edilen etkin rehberlik ve denetim yoluyla hazırlanarak uygulamaya
başlanmıştır. 
Yine
İstanbul Milletvekilimiz Sayın Hüseyin Bürge’nin (6/15) esas numaralı sözlü
soru önergesinin cevabı: Asgari ücretteki artış oranı 2015 yılında nominal
yüzde 12,3; reel olarak ise yüzde 5,5 olarak gerçekleşmiştir. 2016 yılında
asgari ücretin net 1.300,99 TL olduğu göz önüne alındığında nominal artış oranı
yüzde 29,3 olarak gerçekleşmiştir. 
2002-2016
döneminde statülerine göre ocak ayı itibarıyla aylıklara yapılan artış oranları
nominal ve reel olmak üzere, diğer bir ifadeyle enflasyondan arındırılmış
olarak aşağıda sunulmuştur. 
2002-2016
aylık seviyeleri ve artış oranları asgari olarak: SSK işçisi 2002 yılının
Aralık ayında 257 TL aylık alırken 2016 Ocak-Haziran itibarıyla 1.339 TL;
nominal artış oranı yüzde 421, reel artış oranı yüzde 64. Emekli Sandığına
baktığımızda, 2002 yılının Aralık ayında 367 TL aylık alırken 2016 Ocak-Haziran
itibarıyla 1.698 TL ve nominal artış oranı yüzde 351, reel artış oranı yüzde
42. Diğer bütün tabloyu tam olarak okumayacağım zaman kaybı olmasın diye. Aylık
miktarlarına ek ödeme tutarları dâhildir. 
TÜİK tarafından
2015 yılı için açıklanan enflasyon oranı yüzde 8,81 ve Kalkınma Bakanlığınca
yayınlanan 2016-2018 Orta Vadeli Program’da 2016 yılı için öngörülen enflasyon
oranının ilk altı aya denk gelen kısmı için yarısı dikkate alınarak reel artış
hesaplanmıştır. Aylık seviyeleri gösterge sisteminde bağlanan aylıkların aylık
artışları ile 2016 Ocak ayına taşınmış değerleri olup 5510 sayılı Kanun’da
yaşlılık aylıkları için alt sınır uygulaması bulunmamaktadır. 
Emeklilik
hizmetleri alanında vatandaşlara kolaylık sağlayan yeni uygulamalar ise
şunlardır: Sadece emeklilere hizmet vermek üzere Emeklilik Hizmetleri Genel
Müdürlüğü kurulmuştur. 
Hiçbir koşula
tabi tutulmadan isteyen aylığını konutundan herhangi bir ücret ödemeden
alabilmektedir. 
Emekli ve hak
sahipleri aylıklarını PTT ve 22 banka aracılığıyla almaktadır. 
Sigortalılar
emeklilik mevzuatı konusunda istedikleri bilgileri Başbakanlık İletişim Merkezi
(BİMER), Cumhurbaşkanlığı, bilgi edinme aracılığıyla gönderebilmekte ve
kendilerine e-posta yoluyla bilgi verilmektedir. Ayrıca, “Alo 170” hattından
telefonla da sorularına yanıt verilmektedir.
Yetki
devri çalışmaları çerçevesinde emeklilik işlemleri yerinde ve en hızlı şekilde
yapılmaktadır. 
Emekli
aylıklarına konulacak hacizler için muvafakat şartı getirilmiş, aylıklara
izinsiz haciz konulması uygulamasına son verilmiştir. 
Değişik
nedenlerle alınamayan emekli aylıklarının kuruma iadesi için öngörülen altı
aylık süre on iki aya çıkarılmıştır. 
Kurumun
hatalı işlemi nedeniyle emekliye yersiz ödenen aylıklara ilişkin borcun yirmi
dört ay içinde ödenmesi hâlinde faiz alınmaması sağlanmıştır. 
Kamuya
ait iş yerlerinde çalışmasına son veren emekliye yeniden aylık bağlanması için
aranan yazılı talep şartı kaldırılarak mağduriyet giderilmiştir. 
13/2/2014
tarihinde yürürlüğe giren Toplu Konut İdaresi Tarafından Şehit Ailelerine, Harp
ve Vazife Malulleri ile Dul ve Yetimlerine Açılacak Faizsiz Konut Kredisi
Hakkında Yönetmelik’le, faizsiz konut kredisinin kapsamı genişletilerek tüm
vazife ve harp malulleri ile bunlardan kredi kullanmadan hayatını kaybedenlerin
dul ve yetimlerine faizsiz konut kredisinden faydalanma imkânı getirilmiştir. 
Şehit
dul ve yetimlerine ödenen ek ödemenin kapsamı genişletilmiştir. 6495 sayılı
Kanun’la “tütün ikramiyesi” olarak adlandırılan ek ödemeden tüm vazife
malulleri yararlandırılacaktır. 
Şehit
dul ve yetimlerine ödenen eğitim öğretim yardımları artırılmış ve kapsamı
genişletilmiştir. Özel eğitim kurumlarında eğitim gören çocuklar da eğitim
öğretim yardımı yapılacak çocuklar kapsamına alınmıştır. 
SSK,
BAĞ-KUR veya Emekli Sandığından emekli olduktan sonra 5510 sayılı Kanun’un
4’üncü maddesinin (b) bendi kapsamında çalışmaya başlayan kişilerden sosyal
güvenlik destek primi kesintisi kaldırılmıştır. 
Yurt
dışı borçlanması yaparak emekli olanlara Türkiye’de çalışmaları durumunda
aylıkları kesilmeksizin çalışabilme imkânı tanınmıştır. 
Yurt
dışı borçlanma talep tarihinde Türk vatandaşlarının yanı sıra, sadece talep
tarihinde Türk vatandaşı olmamasına rağmen izinle Türk vatandaşlığını kaybeden
sigortalıların kendilerine yurt dışında Türk vatandaşı olarak geçen süreleri
borçlanma hakkı verilmiştir. 
Sosyal
güvenlik sözleşmesinde özel hüküm bulunan 18 ülkedeki sigortalılık sürelerini
borçlananların, bu ülkelerdeki ilk işe başlama tarihinin, Türkiye’de hiç
çalışma yoksa ya da Türkiye’deki sigortalılığın başlangıç tarihinden önce ise
aylığa hak kazanılıp kazanılmadığının tespitinde Türkiye’de ilk işe giriş
tarihi olarak kabul edilmesi sağlanmıştır. 
Sigortalılar,
e-devlet şifresini kullanarak “www.turkiye.gov.tr”
adresinden kurum uygulamalarına erişebilmekte ve aşağıdaki işlemleri kendileri
yapabilmektedir:
Emeklilik
müracaatlarını İnternet ortamında yapabilmektedir.
Sigortalılar
hizmet bilgilerine ilişkin başlangıç ve prim gün sayılarını belirtmek suretiyle
İnternet ortamında ne zaman emekli olabileceklerini öğrenmektedir.
Sigortalıların
tahsis talebinde bulunmadan taraflarına bağlanacak aylığın miktarı hakkında
bilgi sahibi olmaları amacıyla kurum web sayfasında aylık hesaplama programı
yapılmıştır. 
SGK’dan
aylık alan emekli ve hak sahipleri, banka, PTT şubelerini değiştirme
işlemlerini İnternet ortamında yapabilmektedir. 
Kurum
uygulamalarında ve e-hizmet uygulamalarında vatandaşlara kolaylık sağlayan yeni
uygulamalar da getirilmiştir. 
Yozgat
Milletvekilimiz Sayın Ertuğrul Soysal’ın (6/16) esas numaralı sözlü soru
önergesine cevap: Sosyal Güvenlik Kurumunca uygulanan ve hâlen yürürlükte olan
11 farklı sigorta primi teşviki hükmü yer almakta olup söz konusu sigorta primi
teşviklerinden 5510 sayılı Kanun’un 81’inci maddesinin (1)’inci fıkrasının (ı)
bendinde öngörülen malullük, yaşlılık ve ölüm sigortaları primi işveren
hissesinden 5 puanlık prim indirimi 1/10/2008 tarihi itibarıyla; 5510 sayılı
Kanun’un 81’inci maddesinin (1)’inci fıkrasının (i) bendinde öngörülen yurt
dışına götürülen, gönderilen sigortalılar hakkında genel sağlık sigortası
primlerinin işveren hissesinden 5 puanlık prim indirimi 1/6/2013 tarihi
itibarıyla; 5510 sayılı Kanun’un 81’inci maddesinin (2)’nci fıkrasında
öngörülen 10 ve üzerinde sigortalı çalıştıran işverenlere yönelik 5 puanlık
prim indirimine ilave 6 puanlık sigorta primi teşviki 1/1/2013 tarihi
itibarıyla; 5510 sayılı Kanun’un ek 2’nci maddesinde öngörülen Yatırımlarda
Devlet Yardımları Hakkında Karar çerçevesinde işverenlere sağlanan sigorta prim
teşviki 18/8/2009 tarihi itibarıyla; 4447 sayılı İşsizlik Sigortası Kanunu’nun
50’nci maddesinin (5)’inci fıkrasında öngörülen işsizlik ödeneği alan
sigortalıları istihdam eden işverenlere yönelik sigorta primi teşviki 1/10/2009
tarihi itibarıyla; 4447 sayılı İşsizlik Sigortası Kanunu’nun geçici 10’uncu
maddesinde öngörülen genç ve kadın istihdamı ile mesleki eğitimin
özendirilmesine yönelik sigorta primi teşviki 1/3/2011 tarihi itibarıyla; 4447
sayılı İşsizlik Sigortası Kanunu’nun geçici 15’inci maddesinde öngörülen İşbaşı
Eğitim Programı’nı tamamlayanları 5510 sayılı Kanun’un 4’üncü maddesinin
(1)’inci fıkrasının (a) bendi kapsamında sigortalı çalıştıran işverenlere
sağlanan sigorta primi teşviki 23/4/2015 tarihi itibarıyla; 4857 sayılı İş
Kanunu’nun 30’uncu maddesinin (6)’ncı fıkrasında öngörülen engelli
sigortalıların istihdamına ilişkin sigorta primi teşviki 1/7/2008 tarihi
itibarıyla; 5746 sayılı Araştırma ve Geliştirme Faaliyetlerinin Desteklenmesi
Hakkında Kanun’un 3’üncü maddesinde öngörülen araştırma ve geliştirme
faaliyetlerinin desteklenmesine yönelik sigorta primi teşviki 1/4/2008 tarihi
itibarıyla; 5225 sayılı Kültür Yatırımları ve Girişimlerini Teşvik Kanunu’nun
5’inci maddesinde öngörülen kültür yatırım ve girişimlerinin desteklenmesine
yönelik sigorta primi teşviki 1/8/2004 tarihi itibarıyla; 3294 sayılı Sosyal
Yardımlaşma ve Dayanışmayı Teşvik Kanunu’nun ek 5’inci maddesinde öngörülen
nakdî, düzenli sosyal yardımlardan yararlananların istihdamına yönelik sigorta
primi teşviki 26/4/2016 tarihi itibarıyla uygulamaya konulmuştur. 
Diğer
taraftan, 5084 sayılı Yatırımların ve İstihdamın Teşviki ile Bazı Kanunlarda
Değişiklik Yapılması Hakkında Kanun’un 4’üncü maddesinde öngörülen yatırımların
ve istihdamın teşvikine yönelik sigorta primi teşviki 6/2/2004 tarihi
itibarıyla uygulamaya konulmuş, 31/12/2012 tarihi itibarıyla, 4447 sayılı İşsizlik
Sigortası Kanunu’nun geçici 7’nci maddesinde öngörülen 18-29 yaş aralığında
olan erkek ve 18 yaşından büyük kadın sigortalıların istihdamına yönelik
sigorta primi teşviki 1/7/2008 tarihi itibarıyla uygulamaya konulmuş, 30/6/2015
tarihi itibarıyla 4447 sayılı İşsizlik Sigortası Kanunu’nun geçici 9’uncu
maddesinde öngörülen sigorta primi teşviki 18/8/2009 tarihi itibarıyla
uygulamaya konulmuş, 1/7/2011 tarihi itibarıyla uygulama süresi sona ermiş
bulunmaktadır. 
2004-2016
-temmuz- yılları arasında kamu tarafından sigorta primi teşvikine aktarılan
kaynakların toplam tutarı 67 milyon 696 bin TL, sigorta prim teşvikleri
kapsamında bildirilen toplam iş yeri sayısı 1 milyon 345 bin 3 ve sigorta prim
teşvikleri kapsamında bildirilen toplam sigortalı sayısı 9 milyon 551 bin
883’tür. 
Yine,
Yozgat Milletvekilimiz Sayın Ertuğrul Soysal (6/17) esas numaralı sözlü soru
önergesinde, genel sağlık sigortası kapsamındaki kişilere ilişkin bilgileri
oransal olarak yıllara dağılımını istemektedir. Bu anlamda birkaç örneği vererek
tabloyu kendisine takdim edeceğim: 2008 yılında GSS kapsamında 66 milyon 676
bin 304, değişim oranı yüzde 1,3. 2014 yılında 76 milyon 445 bin 720, değişim
oranı yüzde 1,7. 
Sağlık
giderleriyle ilgili yine 2008 yılında 25 milyar 345 milyon 913 bin TL, 2011
yılında 36 milyar 500 milyon 373 bin TL sağlık gideri. 2015 yılını da
söyleyeyim: 44 milyar 603 milyon 779 bin TL şeklinde. Tabloyu kendilerine de
takdim edeceğim. 
Yine,
bu anlamda reçete sayısı ve sağlık hizmetlerine müracaat sayısı: Sağlık hizmetlerine
müracaat sayısı 2008’de 216 milyon 977 bin, fatura tutarı 13 milyar 774 milyon
843 bin; 2011’de müracaat sayısı 317 milyon 362 bin; 2015 yılında müracaat
sayısı 314 milyon 363 bin, fatura tutarı 24 milyar 103 milyon 851 bin. Sağlık
hizmeti sunucularıyla ilgili. 
Reçete
sayısıyla ilgili bir bilgi vererek tabloyu kendisine takdim edeyim. 2008
yılında SGK’lı olarak 240.453, devlet memuru 19.667, yeşil kartlı 42.292,
toplam 302 milyon 412 bin. SGK’lı 240 milyon... 2015 yılını verdiğimde 226
milyon 232 toplam reçete sayısı. 
Yine,
Yozgat Milletvekilimiz Sayın Ertuğrul Soysal’ın (6/18) esas numaralı sözlü soru
önergesine... Türkiye İş Kurumu (İŞKUR) tarafından düzenlenen aktif iş gücü
programları yerel düzeyde iş gücü piyasası ihtiyaçları dikkate alınarak düzenlenmektedir.
Bu kapsamda, mesleki eğitim kurslarından 2014 yılında 109.666, 2015 yılında
169.402, 2016 Ocak-Ağustos döneminde 81.674 kişi; girişimcilik eğitim
programlarından 2014 yılında 31.648, 2015’te 41.907, 2016 Ocak-Ağustos
döneminde de 44.417 kişi; son dönemde üzerinde önemle durulan staj ve deneyim
kazandırma amacıyla düzenlenen iş başı eğitim programından 2014 yılında 59.456,
2015 yılında 159.076 ve 2016 Ocak-Ağustos döneminde 213.484 kişi
yararlanmıştır. İşini kaybedenlere işsiz kaldıkları dönemde gelir desteği
sağlayarak işsizliğin sebep olduğu sosyal risklerin etkisini kısmen azaltmak
adına pasif istihdam politikaları uygulanmakta ve bu kapsamda 2014 yılında
512.894 kişi, 2015 yılında 591.552 kişi, 2016 Ocak-Ağustos döneminde 540.017
kişi işsizlik ödeneğine; 2014 yılında 66 kişi, 2015’te 115 kişi, 2016
Ocak-Ağustos döneminde 258 kişi kısa çalışma ödeneğine; 2014 yılında 8.196
kişi, 2015 yılında 5.547 kişi, 2016 Ocak-Ağustos döneminde 3.271 kişi ücret
garanti fonu ödemesine; 2014 yılında 3.701 kişi, 2015’te 779 kişi, 2016
Ocak-Ağustos döneminde 234 kişi iş kaybı tazminatına ve 2016 Şubat-Ağustos
döneminde 567 kişi yarım çalışma ödeneğine hak kazanmıştır. 
İstanbul
Milletvekilimiz Sayın Hüseyin Bürge’nin (6/19) esas numaralı sözlü soru
önergesi… BAĞ-KUR sigortalılarının 31/3/2002 tarihine kadar olan birikmiş prim
ve gecikme…
ÖMER
FETHİ GÜRER (Niğde) – Sayın Bakanım, yarısı bitti, hâlâ AKP Grubununkini
cevaplandırıyorsunuz, onlar size ulaşamıyor mu? Biz ulaşamadığımız için
soruyoruz. Yarım saat geçti, şimdi bizim sorulara vakit kalmayacak Sayın
Bakanım. 
ÇALIŞMA
VE SOSYAL GÜVENLİK BAKANI MEHMET MÜEZZİNOĞLU (Devamla) - Şimdi, şöyle: 9 AK
PARTİ, 29 CHP, 2 MHP, 2 HDP… 
ÖMER
FETHİ GÜRER (Niğde) – Ama, 9’da yarım saat bitti Sayın Bakanım. 
ÇALIŞMA
VE SOSYAL GÜVENLİK BAKANI MEHMET MÜEZZİNOĞLU (Devamla) - Şimdi, o yarım saatte
onları toparlarım merak etme. 
BAŞKAN
– Soruların yüzde 70’i de Ömer Fethi Gürer’e aittir. 
ÖMER
FETHİ GÜRER (Niğde) – Ama, bizimkiler cevap alamıyor. 
BAŞKAN
– Bekleyin, sabredin.
ÇALIŞMA
VE SOSYAL GÜVENLİK BAKANI MEHMET MÜEZZİNOĞLU (Devamla) - Olabildiğince
özetleyerek gideyim. 
1479
sayılı Kanun’a eklenen geçici 19’uncu maddeyle 1479 ve 2926 sayılı kanunlara
göre tescil edilmiş olup 30/6/2013 tarihleri itibarıyla prim ve gecikme zammı
borcu bulunan sigortalıların borçları ve kanunun yayımlandığı tarihten itibaren
otuz gün içinde kuruma başvurmaları hâlinde yönetim kurulunca yeniden
yapılandırılmıştır. 
Ben
itirazı değerlendirmeye alayım, vakit kalırsa tekrar AK PARTİ Grubundan soru soran
arkadaşlara döneyim.
CHP
Trabzon Milletvekilimiz Sayın Haluk Pekşen’in (6/82) esas numaralı sözlü soru
önergesine cevabımız: Bakanlığımıza elektronik ortamda intikal ettirilen
bilgiler çerçevesinde Aralık 2015 tarihi itibarıyla hazırlanan kamu kurum ve
kuruluşlarında engelli personel istihdamı ve engellilere tahsisli kadro
kontenjanlarının karşılaştırmalı durum cetveline göre kamu kurum ve
kuruluşlarında engelli çalıştırma yükümlülüğü kapsamında kabul edilen dolu
memur kadro sayısı toplam 2.132.637’dir. Bu çerçevede engellilere tahsis
edilmesi gereken kadro sayısı 64.191 olup, bu kadroların 43.151’i dolu,
21.040’ı boş bulunmaktadır. Ayrıca, 2016 yılı Ağustos ayında 6.113 kadro
belirlenmiş ve bu kadroların 5.812’sine yerleştirme yapılmıştır. Bu nedenle yerleşen
tüm adayların ataması yapıldığından engelli personel sayısı 48.963’e
ulaşacaktır. 2016 yılı Temmuz sonu itibarıyla 50’den fazla işçi çalıştıran
işverenlerin çalıştırmakla yükümlü olduğu engelli işçi sayısı kamu sektöründe
8.709, özel sektörde 107.116 olup işçi statüsünde engelli açık kontenjan sayısı
kamuda 414, özelde ise 24.637 kişidir. Bununla birlikte zorunlu olmadığı hâlde
kontenjan fazlası olarak kamu sektöründe 2.388, özel sektörde ise 6.444 engelli
işçi istihdam edilmektedir. Engelli işçi açığı bulunan özel sektör işverenleri
veya kamu kurum ve kuruluşlarından alınan engelli iş gücü talepleri Türkiye İş
Kurumu İnternet sayfasında yayınlanmakta ve açık kontenjanların kapatılmasına
çalışılmaktadır. 
MHP
İstanbul Milletvekilimiz Sayın İsmail Faruk Aksu’nun (6/98) esas numaralı sözlü
soru önergesi… 1/1/2016-5/10/2016 tarihleri arasında kamu kurumlarına 657
sayılı Devlet Memurları Kanunu’nun 59’uncu maddesi kapsamında istisnai
memurluklara verilen atama izni sayısı 110, 2013 yılında 6495 sayılı Kanun’un
9’uncu maddesine göre 103.728 sözleşmeli personel memur kadrolarına atanmıştır.
2/11/2011
tarihli ve 28103 mükerrer sayılı Resmî Gazete’de yayımlanmış olan 666 sayılı
Kanun Hükmünde Kararname ile 357 sayılı Kanun Hükmünde Kararname’de ve bazı
kanun ve kanun hükmünde kararnamelerde kamu görevlilerinin mali haklarına
ilişkin çeşitli düzenlemeler yapılmıştır. Bu kapsamda, kurumlar arasında aynı
unvanda görev yapan memurların farklı maaş almalarına yol açan düzenlemeler
yürürlükten kaldırılmıştır. 
2016
yılı Temmuz ayı itibarıyla kamuda en yüksek memur olan 4/1 derecede Başbakanlık
Müsteşarının net maaşı 9.271 TL, en düşük maaş olan 15/1 veya 5/15 derecedeki
hizmetlinin net maaşı ise 2.512 TL’dir. 
CHP
Niğde Milletvekilimiz Sayın Ömer Fethi Gürer’in (6/108) esas numaralı sözlü
soru önergesi… Alt işveren işçilerinin kamuda istihdam edilmesine yönelik
çalışmalar devam etmektedir. Bu çalışmalarda sorumlu kuruluş Maliye Bakanlığı
olarak belirtilmekle birlikte eylemle ilgili diğer kurum ve kuruluşlar ise Çalışma
ve Sosyal Güvenlik Bakanlığı, Enerji Bakanlığı, Kalkınma, Sağlık Bakanlığı,
Ulaştırma, Denizcilik ve Haberleşme, Hazine Müsteşarlığı, SGK, TÜİK, Türkiye
Belediyeler Birliği, İşçi ve İşveren Sendikaları Konfederasyonları, ilgili
meslek kuruluşları, ilgili STK’lardır. 
Yine,
CHP İstanbul Milletvekilimiz Ali Özcan’ın (6/141) esas numaralı sözlü soru
önergesi… Çalışma hayatında iş sağlığı ve güvenliğinin geliştirilmesi ve tüm
toplumda güvenlik kültürünün yaygınlaştırılması birden fazla faktöre bağlı bir
konudur. Bu konuda yapılan çalışmalar ülkemizin iş sağlığı ve güvenliği
alanındaki politikaları Ulusal İş Sağlığı ve Güvenliği Konseyi tarafından
belirlenmekte, politika belgesi ve eylem planında belirlenen hedeflere ulaşma
yolunda ilgili kamu kurum ve kuruluşları ve sosyal tarafların
sorumluluklarındaki eylemlerin gerçekleşme durumları izlenmekte ve gerekli
koordinasyon sağlanmaktadır. Ülkemizde iş sağlığı ve güvenliği mevzuatı 6331
sayılı İş Sağlığı ve Güvenliği Kanunu ile AB müktesebatıyla uyumlu hâle getirilmiş
ve kanun sonrası kanunun uygulamasına yönelik ikincil mevzuat çalışmaları
tamamlanmıştır. Mevzuat, gelişen ve değişen koşullar doğrultusunda ihtiyacı
karşılayacak şekilde sürekli değiştirilmektedir. Sahada iş sağlığı ve güvenliği
hizmetlerinin sunumunu gerçekleştirecek iş sağlığı ve güvenliği profesyonelleri
ve profesyonellerinin eğitimlerini gerçekleştiren eğitim kurumları ve iş
yerinin iş sağlığı ve güvenliği hizmeti alabilecekleri ortak sağlık güvenlik
birimleri genel müdürlüğümüz tarafından yetkilendirilmektedir.
CHP
Niğde Milletvekilimiz Sayın Ömer Fethi Gürer’in (6/153) esas numaralı sözlü
soru önergesine… Aşçı çırağı ve aşçı mesleğinde Niğde’de açılan kursların
tanıtımı ve duyurusu İŞKUR ve iş meslek danışmanları ve iş birliği yapılan
kurum olan halk eğitim merkezi tarafından yapılmaktadır. Söz konusu kurslar
İŞKUR web sitesi üzerinden de görülebilmektedir. Yeterli başvuru olmaması
durumunda basın yoluyla duyuru yapılmaktadır. Niğde ilinde bu zamana kadar aşçı
mesleğinde açılan meslek edindirme kurslarına 105 aşçı, yamağı mesleğinde
açılan meslek edindirme kurslarına ise 184 kişi katılmıştır. Kendi işini kurmak
isteyen ve kurs bitirme belgesini alan kursiyerler, ilde düzenlenen
girişimcilik eğitim programlarına yönlendirilmekte ve programı bitirmelerine
müteakip iş kurmada KOSGEB tarafından sağlanan finansal desteklere
başvurabilmektedirler. İşverenlerin istihdam edecekleri işçiler için 4447
sayılı Kanun’la getirilen işveren sigorta prim teşviki 2020 yılına kadar
uzatılmıştır. 
CHP
Balıkesir Milletvekilimiz Ahmet Akın’ın (6/163) esas numaralı sözlü soru
önergesi… Söz konusu önergede belirtilen hususlara ilişkin kurumca yürüttüğümüz
bir çalışma yoktur. 
CHP
Niğde Milletvekilimiz, yine, Fethi Gürer’in (6/170) esas numaralı sözlü soru
önergesi… 2016 Ocak itibarıyla Niğde ilinde kamu kurum ve kuruluşlarında alt
işverene bağlı çalışan toplam sigortalı işçi sayısı 2.007’dir.
CHP,
Niğde, yine Ömer Fethi Gürer, (6/171) esas numaralı sözlü soru önergesi… İŞKUR
kayıtlarına göre, 07/06/2015 ve 01/11/2015 tarihleri arasında Niğde ilinde,
kamu kurum ve kuruluşlarına 61 işçi alınmıştır.
Niğde’yi
atlayayım mı biraz? 
ÖMER
FETHİ GÜRER (Niğde) – İŞKUR dâhil mi Sayın Bakanım? 
ÇALIŞMA
VE SOSYAL GÜVENLİK BAKANI MEHMET MÜEZZİNOĞLU (Devamla) – Efendim? 
ÖMER
FETHİ GÜRER (Niğde) – İŞKUR’un aldığı dâhil mi? Seçim öncesi aldıkları burada
yok, 61’den fazla. 
ÇALIŞMA
VE SOSYAL GÜVENLİK BAKANI MEHMET MÜEZZİNOĞLU (Devamla) – İŞKUR kayıtlarına
göre. 
ÖMER
FETHİ GÜRER (Niğde) – Orada kayıtta problem var. 
ÇALIŞMA
VE SOSYAL GÜVENLİK BAKANI MEHMET MÜEZZİNOĞLU (Devamla) – Bunu tekrar şey
yapalım sorunuza göre. 
Niğde’yi
atlayayım mı biraz, devam edeyim mi? 
ÖMER
FETHİ GÜRER (Niğde) – Esnafımız filan var, söyleseniz.
ÇALIŞMA
VE SOSYAL GÜVENLİK BAKANI MEHMET MÜEZZİNOĞLU (Devamla) – Bunu yana koyalım. 
CHP
Antalya, Sayın Çetin Osman Budak, (6/183) esas numaralı sözlü soru önergesi…
5510 sayılı Sosyal Sigortalar ve Genel Sağlık Sigortası Kanunu’nun 4’üncü
maddesinin birinci fıkrasının (b) bendi kapsamında sigortalı bulunanların
(BAĞ-KUR) sigorta prim tutarları 5510 sayılı Kanun’un hükümlerine istinaden
hesaplanmakta ve kendilerinden tahsil edilmektedir. 31/12/2015 tarihli ve 29579
sayılı Resmî Gazete’de yayımlanan 30/12/2015 tarihli ve 2015/1 sıra numaralı
Asgari Ücret Tespit Komisyonunun kararına göre, 01/01/2016 ve 31/12/2016
tarihleri arasında prime esas günlük kazanç alt sınırı 54,90 TL tespit edilmiş
olup buna göre ödenecek en düşük prim tutarı 568,22 TL’dir. 
Bununla
birlikte, 6745 sayılı Yatırımların Proje Bazında Desteklenmesi ile Bazı Kanun
ve Kanun Hükmünde Kararnamelerde Değişiklik Yapılmasına Dair Kanun’un 62’nci
maddesi ile 5510 sayılı Kanun’un 81’inci maddesinin birinci fıkrasına eklenen
bent gereğince, 4/b kapsamındaki sigortalılar, kuruma prim, idari para cezası
ve bunlara ilişkin gecikme cezası ve gecikme zammı borcu bulunmaması şartıyla,
01/10/2016 tarihinden itibaren, aylık 568,22 TL yerine 485,87 TL
ödeyebileceklerdir. 5 puanlık indirim sonucu 4/b kapsamında ödenecek prim
tutarına 82,35 TL’lik indirim uygulanacaktır. 
2016
yılı Eylül ayı itibarıyla BAĞ-KUR sigortalılarının prim borcu yaklaşık 10
milyar TL’dir. 
HDP
Diyarbakır Milletvekili Altan Tan’ın (6/195) esas numaralı sözlü soru
önergesine… Sosyal Güvenlik Kurumunun 21/12/2015 tarihli 2015-466 sayılı
kararıyla Şırnak, Kilis ve Hakkâri illerinin tamamı, Siirt ilinin Eruh ilçesi,
Mardin ilinin Nusaybin, Derik ve Dargeçit ilçeleri, Diyarbakır ilinin Sur ve
Silvan ilçelerinde ikamet eden sigortalıların ve işverenlerin 5510 sayılı Kanun
gereğince yasal verilme süresinin son günü 1/12/2015 ile 30/11/2016 tarihleri
arasına rastlayan bildirimleri 23/12/2016 tarihine kadar yapılması hâlinde
yasal süresi içerisinde yapılmış sayılacaktır. Belirtilen yükümlülüklerin
23/12/2016 tarihine kadar yerine getirilmesi hâlinde, yasal verilme süresinin
son gününde geçerli olan asgari ücret üzerinden idari para cezası
uygulanacaktır. 
5510
sayılı Kanun’un 4’üncü maddesinin birinci fıkrasının (b) bendine tabi
sigortalıların 6552 sayılı Kanun’a istinaden yapılandırılan borçlarına ilişkin
1/12/2015 ile 30/11/2016 tarihleri arasında ödemek durumunda oldukları
taksitlerinin de 2/1/2017 tarihine kadar ödenmesi hâlinde taksit ödemelerinin
yasal süresi içerisinde yapıldığının kabul edilerek 1/12/2015 ile 2/1/2017
tarihleri arasındaki geçen süre için vade farkı alınmaması ve bu durumun ihlal
nedeni sayılmaması ve yapılandırmalarının bozulmaması, yapılandırılmış olan
borçlar yönünden anılan döneme denk gelen taksitlerin yönetim kurulu kararıyla
ödeme vadesinin 2/1/2017 tarihine kadar ötelenmiş yani yeni bir vade
belirlenmiş olduğu dikkate alınarak, alınan tarih itibarıyla taksit
ödemelerinin yapılanmamış olması hâlinde ödenmemiş taksitler bakımından
ödenmemiş olan taksit sayısı kadar ihlal yapılmış olduğunun kabul edilmesi
gerekmektedir. 
Diğer
taraftan, 5510 sayılı Kanun’un 4’üncü maddesinin birinci fıkrasının (b) bendine
tabi sigortalıların 1/12/2015 tarihi itibarıyla ödeme vadesi geçmiş prim
borçları ile 30/11/2016 tarihine kadar tahakkuk etmiş ve edecek prim borçları
erteleme kapsamına alınacaktır. Erteleme kapsamına giren borçlara 1/12/2015 ile
2/1/2017 tarihleri arasında gecikme cezası ve gecikme zammı uygulanmayacaktır.
Bahse konu borçların bu süreler içerisinde ödenmemesi hâlinde 3/1/2017
tarihinden itibaren ödemenin yapıldığı tarihe kadar gecikme cezası ve gecikme
zammı uygulanacaktır. 
CHP
Niğde Milletvekilimiz Sayın Ömer Fethi Gürer’in…
MUSA
ÇAM (İzmir) – Ömer Bey burada, sizi selamlıyor Sayın Bakanım.
ÇALIŞMA
VE SOSYAL GÜVENLİK BAKANI MEHMET MÜEZZİNOĞLU (Devamla) – Zaten yüzde 50 ona
çalışacağız, yüzde 50 diğer arkadaşlara.
…(6/228)
esas numaralı sözlü soru önergesinin cevabı: 2016 Ocak-Eylül döneminde teftişi
yapılan iş yerlerinde 4857 sayılı İş Kanunu’nun “Çalıştırma yaşı ve çocukları
çalıştırma yasağı” başlıklı 71’inci maddesi ile Çocuk ve Genç İşçilerin
Çalıştırılma Usul ve Esasları Hakkında Yönetmelik hükümlerini ihlal eden toplam
32 iş yerine idari para cezası uygulaması istenilmiştir. Bunun yanında, İş
Teftişi Tüzüğü’nün 55’inci, 15’inci ve İş Teftiş Kurulu Yönetmeliği’nin 11’inci
maddeleri gereği iş yerlerinde işçilerin yaşına ilişkin mevzuata aykırılıklar
tespit edilmesi hâlinde ilgili mülki amire gönderilecek bir yazıyla işçilerin
çalışmaktan alıkonulması istenebilmektedir.
Evet,
yine Niğde’den devam ediyoruz.
Niğde
Milletvekilimiz Sayın Ömer Fethi Gürer’in (6/229) esas numaralı sözlü soru
önergesinin cevabı: 1/1/2012 ile 5/10/2016 tarihleri arasında işin yürütümü ile
iş sağlığı ve güvenliği yönünden “programlı” ve “program dışı” olmak üzere
123.844 teftiş gerçekleştirilmiştir. Gerçekleştirilen tüm teftişlerde 15.989
genç, 6.448 çocuk işçiye rastlanılmıştır. 4857 sayılı İş Kanunu’nun “Çalıştırma
yaşı ve çocukları çalıştırma yasağı” başlıklı 71’inci maddesi ile Çocuk ve Genç
İşçilerin Çalıştırılma Usul ve Esasları Hakkında Yönetmelik hükümlerini ihlal
eden 208 iş yeri hakkında idari para cezası uygulanması istenmiştir.
Ömer
Bey, biraz atlayayım mı?
ÖMER
FETHİ GÜRER (Niğde) - Benden başka yok ki zaten. 
ÇALIŞMA
VE SOSYAL GÜVENLİK BAKANI MEHMET MÜEZZİNOĞLU (Devamla) - Var, var.
CHP
Balıkesir Milletvekilimiz Sayın Ahmet Akın…
ÖMER
FETHİ GÜRER (Niğde) - Bakanım…
ÇALIŞMA
VE SOSYAL GÜVENLİK BAKANI MEHMET MÜEZZİNOĞLU (Devamla) - Tekrar size döneriz. 
ÖMER
FETHİ GÜRER (Niğde) - Sayın Bakanım, bir de kaçak çocuklar vardı ya, kaçak
çocuk işçiler…
ÇALIŞMA
VE SOSYAL GÜVENLİK BAKANI MEHMET MÜEZZİNOĞLU (Devamla) - Yine döneceğim ama
olanları bir iki bitireyim.
Balıkesir
Milletvekilimiz Sayın Ahmet Akın’ın (6/259) esas numaralı sözlü soru
önergesinin cevabı: Balıkesir ilinde 2009 yılından 2016 sonuna kadar TYP katılımcı
sayısı 17.146’dır. Aktif İşgücü Hizmetleri Yönetmeliği’nin 68’inci maddesinde
belirtildiği üzere, TYP’nin niteliğine ve özelliğine uygun katılımcıların
belirlenmesi amacıyla katılımcı seçiminde noter kurası yöntemi veya liste
yöntemi kullanılabilir ya da katılımcıların yüzde 80’i noter kurası yöntemiyle,
yüzde 20’si ise liste yöntemiyle belirlenebilir. TYP’ler Yönetmeliği’nin
65’inci maddesinde belirtilen alanlarda olmak üzere tamamı yüklenici
aracılığıyla uygulanmıştır.
HDP
Ağrı Milletvekili Sayın Dirayet Taşdemir’in (6/269) esas numaralı sorusunun
cevabı: Türkiye İş Kurumunun 2015'te yaptığı Ağrı İli İş Gücü Piyasa
Araştırması sonucuna göre inşaat sektöründeki açık işlerin yüzde 5,3'ünde,
toptan ve perakende ticaret sektöründeki açık işlerin ise yüzde 25'inde kadın
iş gücü talep edilirken, açık işlerin yüzde 25'inde cinsiyet fark etmemektedir.
Ağrı
Çalışma ve İş Kurumu İl Müdürlüğünce 2016 Ocak-Ağustos döneminde işe
yerleştirilen toplam 1.108 kişinin 201'ini, 3.538 bireysel danışmanlığın
873'ünü kadınlar oluşturmakta olup, 873 kadınla 930 bireysel görüşme
gerçekleştirilmiştir.
Ağrı
Çalışma ve İş Kurumu İl Müdürlüğünce aktif iş gücü programları kapsamında 2015
yılında düzenlenen kurs ve programlardan yararlanan 1.359 kişinin 637'si
kadınlardan oluşmaktadır.
Kadınların
istihdam edilebilirliklerini ve istihdamını artırmak amacıyla Ağrı ilinin de
dâhil olduğu çeşitli projeler uygulanmış olup, hâlihazırda Kadın İşletmelerine
Finansman ve Danışmanlık Desteği Programı yürütülmektedir.
2015
yılında Ağrı ilinde kadınlara yönelik olarak hizmet vermek amacıyla toplumsal
cinsiyet gündemli toplantılar yapılmıştır.
MHP
Balıkesir Milletvekilimiz Sayın İsmail Ok’un (6/337) esas numaralı sorusunun
cevabı: Bakanlığımızca yürütülen ulusal istihdam stratejisinde, eğitim-istihdam
ilişkisinin güçlendirilmesi, iş gücü piyasasında güvence ve esnekliğin
sağlanması, özel politika gerektiren grupların istihdamının artırılması ve
istihdam sosyal koruma ilişkisinin güçlendirilmesi olmak üzere dört temel
politika ekseni; ayrıca büyüme potansiyeli veya büyümenin istihdam esnekliği
yüksek olan veya gelecekte yüksek olacağı öngörülen turizm, inşaat, finans,
bilişim ve sağlık sektörleri ile istihdam kapasitesi yüksek emek yoğun tarım,
tekstil ve hazır giyime yönelik sektörel istihdam stratejileri yer almaktadır.
İstihdamın
artırılması ve kayıt dışı istihdamın kayıt altına alınabilmesini sağlamak
amacıyla 5510, 5746, 4447, 4857, 5225 ve 6331 sayılı kanunlar ile sigorta primi
teşvik ve desteklerine ilişkin yasal düzenlemeler yapılmıştır. Sosyal Güvenlik
Kurumunca uygulanan ve hâlen yürürlükte olan 10 farklı sigorta primi teşviki
bulunmaktadır. Ayrıca, 5510 sayılı Kanun’un 81’inci maddesinde, 6663 sayılı
Gelir Vergisi Kanunu İle Bazı Kanunlarda Değişiklik Yapılmasına Dair Kanun’un
28’inci maddesiyle yapılan değişiklikle ilave 6 puanlık indirim uygulamasında
aranan ilgili ayda 10 ve üzerinde sigortalı çalıştırma şartı 2016 Mart ve
sonraki aylara ilişkin bildirimler de kaldırılmıştır. 
Mesleki
eğitim kursları, işbaşı eğitim programları, girişimcilik eğitim programlarından
oluşan aktif iş gücü hizmetleri kapsamında 2016 yılı Ocak-Ağustos döneminde
133.717 kurs ve program düzenlenmiş, toplam 349.575 kişi kurslara katılmıştır.
Türkiye’nin kamu istihdam kurumu olarak İŞKUR, iş gücü piyasasının ihtiyaçları
doğrultusunda aktif ve pasif iş gücü programları, yürüttüğü ulusal ve
uluslararası projelerle kadınların ve gençlerin istihdam edilebilirliğini
artıracak ve girişimcilik konusunda onları her alanda destekleyecek olan
sektörel yatırım alanlarında genç istihdamının desteklenmesi operasyonu, Kadın
İşletmelerine Finansman ve Danışmanlık Desteği Programı, OECD LEED Türkiye'de
Yerelde İş Oluşturma Kapasitesinin Araştırılması Projesi, ILO SIDA Kadınlar
İçin Daha Çok ve Daha İyi İşler: Türkiye'de İnsana Yakışır İş İçin Kadınların
Güçlendirilmesi Projesi, Yüksek Genç İstihdamı İçin Sosyal Duygusal Becerilerin
Geliştirilmesi Projesi ve İş ve Meslek Danışmanlığı Hizmetlerinin
Geliştirilmesi projeleri yürütülmektedir. 
2011
yılında 6111 sayılı Kanun’la getirilen, kadınlar, gençler ve mesleki yeterlilik
belgesi sahipleri için istihdam teşvikine göre 31/12/2020 tarihine kadar özel
sektör işverenlerince işe alınan kişilerin işverenin son altı ayda çalıştırdığı
ortalama işçi sayısına ilave olarak işe alınmaları kaydıyla bu kişilerin
özelliklerine göre altı aydan elli dört aya kadar değişen sürelerle sigorta
primlerinin işveren hissesine ait kısmının İşsizlik Sigortası Fonu’ndan
karşılanması olarak düzenlenmiştir. Ayrıca, kurumca engelli ve eski hükümlü
çalıştırmayan işverenlerden tahsil edilen idari para cezaları fonu
kaynaklarıyla kendi işini kurmak isteyen ve projeleri kabul edilen engellilere
36 bin TL’ye kadar hibe desteği sağlanmaktadır. 6645 sayılı Kanun ile 4447
sayılı Kanun’un geçici 15’inci maddesi kapsamında 31/12/2016 tarihine kadar
başlayan işbaşı eğitim programlarını tamamlayan 18 yaşından büyük 29 yaşından
küçük kişilerin program sonrasında üç ay içinde işe alınması durumunda işe alan
işverenler imalat sanayi sektöründe faaliyet gösteriyorsa kırk iki ay, diğer sektörlerde
faaliyet gösteriyorsa otuz ay süreyle SGK işveren primi İşsizlik Sigortası
Fonu’ndan karşılanmaktadır. 
Evet,
bundan sonra hep Ömer Bey’le devam edeceğiz. Onun için, tekrarlamayalım
isterseniz Ömer Bey. 
(6/413)
esas numaralı sözlü soru önergesi CHP Niğde Milletvekilimiz Ömer Fethi
Gürer’in. 
5510
sayılı Sosyal Sigortalar ve Genel Sağlık Sigortası Kanunu’nun 5’inci maddesinin
(g) bendiyle ülkemizle sosyal güvenlik sözleşmesi olmayan ülkelerde iş üstlenen
işverenlerce yurt dışındaki iş yerlerinde çalıştırılmak üzere götürülen Türk
işçileri hakkında kısa vadeli sigorta kolları ile genel sağlık sigortası
hükümleri, sigortalıların uzun vadeli sigorta kollarına tabi olmayı istemeleri
hâlinde ise isteğe bağlı sigorta hükümleri uygulanmaktadır.
Yurt
dışındaki iş yerlerinde çalıştırılmak üzere götürülen Türk işçilerin
işverenleri tarafından sadece yüzde 12,5’u GSS primi ve yüzde 2 oranında kısa
vadeli sigorta kolları pirimi ödenmekte olup, bu kapsamda isteğe bağlı sigorta
hükümlerinden yararlanmak isteyen yüzde 20 oranındaki uzun vadeli sigorta
kolları primini isteyenlerden ayrıca GSS primi alınmamaktadır.
Diğer
yandan, bu kapsamda yurt dışındaki iş yerlerinde çalışan sigortalıların, bu
sürede ödedikleri isteğe bağlı sigorta primleri 5510 sayılı Kanun’un 4’üncü
maddesinin 1’inci fıkrasının (a) bendi kapsamında sigortalılık şeklinde
değerlendirilmektedir.
(6/442)
esas numaralı sorunun cevabı: Türkiye dışında ikamet eden yabancıların son üç
yıldaki başvurularının ağırlıklı olarak lise, yüksekokul ve üniversite mezunu
olduğu görülmüştür. 2013’te 6.019’u erkek, 9.192’si kadın olmak üzere toplam
15.211; 2014’te 6.648’i erkek, 12.755’i kadın olmak üzere toplam 19.403;
2015’teyse 11.805’i erkek, 19.003’ü kadın olmak üzere toplam 30.808 yabancıya
izin verilmiştir. Son üç yılda ağırlıklı olarak konaklama ve yiyecek hizmetleri
faaliyetleri hane halklarının işverenler olarak faaliyetleri imalat ve inşaat
sınıflarında olmak üzere 2013’te 17.426’sı erkek, 28.402’si kadın olmak üzere
toplam 45.828; 2014’te 20.999’u erkek, 31.307’si kadın olmak üzere toplam
52.306; 2015’teyse 26.908’i erkek, 37.632’si kadın olmak üzere toplam 64.080
yabancıya izin verilmiştir. 
(6/444)
esas numaralı sorunun cevabı: Niğde ilinde işsiz ya da daha iyi şartlarda iş
arayanlardan 2013’te 8.431, 2014’te 9.211, 2015’te 12.330, 2016 Ocak-Ağustos
döneminde 8.252 kişi Türkiye İş Kurumuna başvurmuştur. Kamuda işe yerleştirme
sayısı 2013’te 119, 2014’te 121, 2015’te 80, 2016 Ocak-Ağustos döneminde 13
kişidir. Özel sektörde işe yerleştirme sayısı 2013’te 2.732, 2014’te 3.345,
2015’te 3.717, 2016 Ocak-Ağustos döneminde 2.331 kişidir. 
Niğde
ilinde anılan yıllarda düzenlenen 590 kurs ve programa 1.677 erkek, 1.294 kadın
olmak üzere toplam 2.971 kişi katılmış; bu kurslar için toplam 6 milyon 446 bin
248 TL harcama yapılmıştır.
Niğde
ilinde 2013-2016 döneminde istihdam garantili mesleki eğitim kurslarından mezun
olanların ortalama yüzde 79’u istihdam edilirken iş tecrübesi kazandırma
programı olarak uygulanan işbaşı eğitim programını başarıyla bitirenlerin ortalama
yüzde 75’i istihdam edilmektedir.
İşsizlik
ödeneği için 2013’te 1.529, 2014’te 2.526, 2015’de 3.101, 2016 Ağustos ayı
itibarıyla 4.033 kişi başvuruda bulunmuş; 2013’de 1.072, 2014’te 1.247, 2015’de
1.509, 2016 Ağustos ayı itibarıyla 1.823 kişi işsizlik ödeneğine hak
kazanmıştır.
(6/445)
esas numaralı sorunun cevabına geçiyorum Ömer Bey.
4817
sayılı Kanun’un “Türkiye’nin taraf olduğu ikili veya çok taraflı sözleşmelerle
sağlanan haklar saklı kalmak kaydıyla ve karşılıklılık ilkesi çerçevesinde
çalışma izinleri, iş piyasasındaki durum ve çalışma hayatındaki gelişmeler,
istihdama ilişkin sektörel ve ekonomik konjonktür koşullarının gerekli kıldığı
hâllerde belirli bir süre için tarım, sanayi veya hizmet sektörleri, belirli
bir meslek, iş kolu veya mülki ve coğrafi alan itibariyle sınırlandırılabilir.”
hükmü gereğince son beş yılda çalışma izinlerinde herhangi bir sınırlandırma
getirilmemiştir.
(6/463)
esas numaralı sorunun cevabı: 6745 sayılı Yatırımların Proje Bazında
Desteklenmesi ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun’un 62’nci maddesi ile 5510 sayılı Kanun’un 81’inci
maddesinin (1)’inci fıkrasına eklenen bent gereğince 4/B kapsamındaki
sigortalılar, kuruma prim, idari para cezası ve bunlara ilişkin gecikme cezası
ve gecikme zammı borcu bulunmaması şartıyla 01/10/2016 tarihinden itibaren
aylık 568,22 TL yerine 485,87 TL ödeyebileceklerdir. 5 puanlık indirim sonucu
4/B kapsamında ödenecek prim tutarına 82,35 TL indirim uygulanacaktır.
(6/490)
esas numaralı sorunun cevabı: Kamu Görevlilerinin Geneline ve Hizmet Kollarına
Yönelik Mali ve Sosyal Haklara İlişkin 2016 ve 2017 Yıllarını kapsayan 3’üncü
Dönem Toplu Sözleşme’nin Genel Hükümler kısmının…
(Mikrofon
otomatik cihaz tarafından kapatıldı) 
BAŞKAN
– Sayın Bakanım, siz de yoruldunuz, saatimiz de doldu.
ÇALIŞMA
VE SOSYAL GÜVENLİK BAKANI MEHMET MÜEZZİNOĞLU (Devamla) – Soruyu bitireyim.
BAŞKAN
– Bu sorunun cevabını bitirelim.
Buyurun.
ÇALIŞMA
VE SOSYAL GÜVENLİK BAKANI MEHMET MÜEZZİNOĞLU (Devamla) – …“Bazı işçilerin kamu
görevlisi ve geçici personelin sözleşmeli personel statüsüne geçirilmesi”
başlıklı 36’ncı maddesinde; “(1) Kamu kurum ve kuruluşlarının fabrika, şantiye,
atölye, çiftlik ve arazi gibi işçi istihdamının zorunlu olduğu yerlerde
istihdam edilen işçiler hariç olmak üzere ilgili yer ve birimlerinde memur veya
sözleşmeli personel eliyle yürütülmesi gereken işlerde sürekli işçi
kadrolarında çalışmakta olanların, KİT’lerde sözleşmeli personel
pozisyonlarına, diğer idarelerde ise memur kadrolarına geçirilebilmeleri
konusunda çalışma yapılacaktır. 
(2)
657 sayılı Kanun’un 4’üncü maddesinin (C) fıkrası kapsamında tam zamanlı
çalışan geçici personelin sözleşmeli personel pozisyonlarına geçirilebilmeleri
konusunda çalışma yapılacaktır.” hükümlerine yer verilmiştir. Bu hükümler
çerçevesinde Bakanlığımızca çalışmalar sürdürülmektedir.
Değerli
arkadaşlar, sabırla dinlediğiniz için Başkanımıza da sizlere de teşekkür
ediyor, saygılar sunuyorum. (AK PARTİ sıralarından alkışlar) 
BAŞKAN
– Sayın Bakanım, bir dakikanızı istirham edecektim. 
Sayın
Gürer bugünkü gündemde olan 42 sorudan 24 sorunun sahibi. Yetmemiş herhâlde,
kısa bir açıklama istiyor. 
Buyurun
Sayın Gürer.
ÖMER
FETHİ GÜRER (Niğde) – Sayın Bakanım, öncelikle teşekkür ediyorum. 
Şimdi,
kamuoyunda sürekli gündemde olan bir konu. Biraz evvel teknik olarak geçildi
ama bu taşeron işçilerin kadroya alınmasıyla ilgili verilen bir söz vardı, hâlâ
bu yaşama geçmedi ve aradan geçen üç aylık süreden bir üç ay süre daha geçti.
Bu konuda bir net bilgi verirseniz. Ne zaman geçerler? Bununla ilgili
çalışmalar ne aşamada?
İkincisi,
4/C’lilerin statüleriyle ilgili düzenlemenin ne zaman yapılacağı konusunda net
bir yanıt ve emeklilikte yaşa takılanlar. Bunlarla ilgili bir çalışma olacak
mı, olmayacak mı? Çünkü sürekli bir umut var, umutla bekleyiş sürüyor. Bu üç
konuda net olarak yanıt verirseniz memnun olacağım. 
Teşekkür
ediyorum. 
BAŞKAN
– Teşekkürler Sayın Gürer.
Sayın
Bakan, varsa bir yanıtınız şimdi, yoksa sonra cevap verebilirsiniz, takdir
sizin.
Buyurun
efendim. 
ÇALIŞMA
VE SOSYAL GÜVENLİK BAKANI MEHMET MÜEZZİNOĞLU (Bursa) – Her üç konuda da net
cevabım: Biraz sabır. 
Teşekkür
ediyorum. (AK PARTİ sıralarından alkışlar) 
BAŞKAN
– Sayın Bakanım, siz iki dakika bekleyin. Sayın Aksu’nun da bir ek açıklama
talebi var. 
Buyurun
Sayın Aksu. 
İSMAİL
FARUK AKSU (İstanbul) – Teşekkür ederim.
Sayın
Bakana da teşekkür ediyorum öncelikle. 
Sorulan
sorulara değil de Sayın Bakan, oradan ne anladıysanız ona veya rakamsal olarak
sorduğumuz şeylere cevap verdiniz. Şunu sormuştum ben: Sayın Bakanın, sizden
evvelki Çalışma Bakanının kamuoyuna “Artık kamuda güvenceli memuriyet sistemi
olmayacak, yeni bir sisteme geçeceğiz.” gibi bir açıklaması olmuştu. Daha sonra
bunu teyit eden açıklamaları da oldu. 
Benim
sözlü sorum da… Gerçekten memur güvencesini kaldıracak mısınız? Merkezî sınav
uygulamasının kaldırılacağı da o tarihte söyleniyordu. Hâlâ bu konuda ısrarlı
mısınız? Bunu aslında kamuoyu da merak ediyor. Özellikle kamu çalışanlarının
güvenceli memuriyet sisteminin kaldırılacağı konusunda ciddi endişeleri var. Bu
konuda bilgi verirseniz seviniriz.
BAŞKAN
– Teşekkür ediyorum.
ÇALIŞMA
VE SOSYAL GÜVENLİK BAKANI MEHMET MÜEZZİNOĞLU (Bursa) – Şu anda bu yönde bir
çalışma yok. Çalışma başladığı andan itibaren kamuoyuyla paylaşırız. Ama çok
net söyleyeceğim cümle: Önümüzdeki süreçte kamu çalışanı reformu çalışmalarının
çalıştaylarını başlatıyoruz. Bu çalıştaylarda karşımıza ne gelecek, onları
değerlendireceğiz. Kamuoyuyla şeffaf bir şekilde paylaşarak bir süreci
götüreceğiz. Ama şu anda herhangi bir çalışma başlamadı. 
BAŞKAN
– Teşekkür ediyorum Sayın Bakan.
ÖMER
FETHİ GÜRER (Niğde) – Bu yanıtlanmayan sorular yazılı mı cevaplandırılacak?
BAŞKAN
– Yanıtlanmayan sorular bir dahaki seferde inşallah yanıtlanacaktır. Bunlar
işaretlendi tek tek. Yanıtlanmayan sorular gündemdeki yerinde kalacaktır. 
Teşekkür
ediyorum.
Böylece
soru önergeleri cevaplandırılmıştır.
Şimdi
gündemin “Oylaması Yapılacak İşler” kısmına geçiyoruz.
VII.- BAŞKANLIĞIN GENEL KURULA SUNUŞLARI (Devam)
B) Önergeler
1.- İstanbul Milletvekili Mustafa Sezgin Tanrıkulu’nun,
(2/285) esas numaralı İbadet Yerlerinin Düzenlenmesi Hakkında Kanun Teklifi’nin
doğrudan gündeme alınmasına ilişkin önergesi (4/57)
BAŞKAN
- Bu kısımda yer alan, İstanbul Milletvekili Mustafa Sezgin Tanrıkulu’nun
İbadet Yerlerinin Düzenlenmesi Hakkında Kanun Teklifi’nin, İç Tüzük’ün 37’nci
maddesine göre doğrudan gündeme alınmasına ilişkin önergenin oylamasını
yapacağız. 
Geçen
birleşimde önerge üzerindeki görüşmeler tamamlanmıştı. 
Şimdi
önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Birleşime
on dakika ara veriyorum.
Kapanma Saati: 16.49
ÜÇÜNCÜ OTURUM
Açılma Saati: 17.11
BAŞKAN: Başkan Vekili Ahmet AYDIN
KÂTİP ÜYELER: Elif Doğan TÜRKMEN (Adana), İshak GAZEL (Kütahya) 
-----0-----
BAŞKAN
– Sayın milletvekilleri, Türkiye Büyük Millet Meclisinin 6’ncı Birleşiminin
Üçüncü Oturumunu açıyorum.
Alınan
karar gereğince, gündemin “Kanun Tasarı ve Teklifleri İle Komisyonlardan Gelen
Diğer İşler” kısmına geçiyoruz. 
1’inci
sırada yer alan, 667 sıra sayılı Olağanüstü Hal
Kapsamında Alınan Tedbirlere İlişkin Kanun Hükmünde Kararname (1/746) ile
İçtüzük’ün 128’inci Maddesine Göre Doğrudan Gündeme Alınmasına İlişkin Türkiye
Büyük Millet Meclisi Başkanlığı Tezkeresi’nin görüşmelerine kaldığımız yerden
devam edeceğiz. 
IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- 667 Sayılı Olağanüstü Hal Kapsamında Alınan
Tedbirlere İlişkin Kanun Hükmünde Kararname (1/746) ile İç Tüzük’ün 128’inci
Maddesine Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 412) (X)
BAŞKAN
- Komisyon ve Hükûmet burada. 
19/08/2016
tarihli 128’inci Birleşimde, İç Tüzük’ün 91’inci maddesine göre temel kanun
olarak görüşülen 412 sıra sayılı Kanun Hükmünde Kararname’nin tümü üzerinde
Adalet ve Kalkınma Partisi Grubu adına yapılan konuşma tamamlanmıştı.
Şimdi
söz sırası, yine tümü üzerinde Halkların Demokratik Partisi Grubu adına Mardin
Milletvekili Mithat Sancar’a aittir. 
Buyurun
Sayın Sancar. (HDP sıralarından alkışlar) 
Süreniz
yirmi dakikadır. 
HDP
GRUBU ADINA MİTHAT SANCAR (Mardin) – Sayın Başkan, değerli milletvekilleri; 15
Temmuzda kanlı bir darbe girişimi yaşandı. Bu darbe girişimiyle ilgili pek çok
boyut, pek çok mesele aylardır, haftalardır konuşuluyor. Kanlı darbe
girişiminin püskürtülmesinde sokaklarda gösterilen direnişin payı kadar siyasi
partilerin tümünün karşı duruşu da önemli rol oynamıştır. Bu darbe girişiminin
demokratik bir yenilenmeye, demokratikleşme reformlarına vesile olması pekâlâ
mümkündü; hatta çok da iyi olurdu, elzemdi ama maalesef öyle olmadı. Darbe
girişiminin amacı demokratik sistemi ortadan kaldırmaktır. Bu, her zaman
böyledir. Askerî darbeler veya siyasi darbeler öncelikle demokratik işleyişi
bitirmek isterler. Ona karşı alınması gereken tedbir ise demokrasiyi
güçlendirmektir. Demokrasiyi güçlendirmek amacıyla bazı olağanüstü tedbirler
alınması da çağdaş hukuk sistemlerinde kabul gören bir yöntemdir. Bu anlamda,
olağanüstü hâl ilan edilmesine de çağdaş anayasaların büyük bir kısmı imkân
vermektedir. 
Olağanüstü
hâlin çağdaş demokratik anayasalarda tanımı, çerçevesi ve sınırları da
belirlenmiştir. Bu konuda özellikle Avrupa hukukunun evrensel sayılabilecek,
evrensel olarak nitelenebilecek standartları vardır. Olağanüstü hâl rejimi bir
keyfîlik rejimi değildir çağdaş demokrasilerde. Olağanüstü hâl rejimi hukuk
dışı bir rejim değildir. Tam tersine, hukuka saygıyı sağlamlaştırmak amacıyla
belirlenmiş temel ilkelere uygun tedbirlerin alınmasına imkân tanımak amacıyla
kurumsallaştırılmış bir rejimdir. 
Olağanüstü
hâl rejimlerinin kökünü eski Roma’da bulmak mümkün. Roma’da bu rejime
“diktatör” ismi veriliyordu. Bütün yetkinin Sezar’a devredildiği, imparatora
devredildiği bir yönetimdi söz konusu olan. O günden bugüne, hukukla bağlı
olmayan, hukukla kayıtlı olmayan sistemlere “diktatörlük” adı verilir.
Bu
uygulama, bu örnek daha sonra 20’nci yüzyılda çağdaş demokrasilerde farklı
yönleriyle ele alınmış, 20’nci yüzyılın başında bazı anayasalar bu rejimin
devamı anlamına gelecek olağanüstü hâl hükümleri içermişlerdir. Mesela
Almanya’nın 1919’da yürürlüğe giren Weimar Anayasası’nda olağanüstü hâlle
ilgili hükümler ve rejimin bütünü daha çok Roma sistemini çağrıştırıyordu, Roma
sistemine benziyordu. Hukukla kayıtlı olma imkânları neredeyse bütünüyle
ortadan kaldırılmış bir yönetim anlayışına imkân veren düzenlemelerdi Weimar
Anayasası’ndaki olağanüstü hâl düzenlemeleri.
Bu
düzenlemelerin kullanılmasıyla ortaya çıkan sonuçlar, insanlık açısından
şimdiye kadar yaşanmış felaketlerin en büyüğü oldu. 1920’lerin sonlarından
başlayarak, bu Anayasa’nın 48’inci maddesi, olağanüstü hâli düzenleyen 48’inci
maddesi işletilmiştir. Adım adım parlamenter sistemi ortadan kaldıracak bir
diktatörlüğe gidişin yolları böylece açılmıştır.
Kendisine
bu yetkiyi tanıyan anayasayı askıya alacak şekilde kullanımın en uç örneğini
ise Naziler sergilemişlerdir. Hitler de 48’inci maddeyi kullanarak
diktatörlüğünü ilan etmiş, Parlamentoyu feshetmiş, siyasi partileri yasaklamış,
bütün özgürlükleri askıya almış, anayasayı ilga etmiştir. Ardından, bu
keyfîlik, bu geniş yetkilerin yarattığı sarhoşluk yeni maceralara da zemin
hazırlamıştır. Hatırlayalım, İkinci Dünya Savaşı bu saldırganlık ve yayılmacı
politikalar sonucu başlamıştır. İkinci Dünya Savaşı’nda hem soykırım yaşanmış
hem de savaşın getirdiği yıkımlar çok büyük olmuştur.
15-16
Temmuzda yaşanan darbe girişimini püskürtmek amacıyla olağanüstü hâl ilan
edilmesi kısmen anlaşılabilirdi, belli bir süre bazı tedbirlerin hızla alınması
için olağanüstü hâl uygulamasından yararlanmak anlaşılır bir durum olurdu.
Nitekim Hükûmet, olağanüstü hâlin ilk ilanında üç ay süreyle geçerli olacağını
belirtse de bunu en fazla iki ayda yani üç ayı tamamlamadan bitirmeyi
öngördüğünü söylemişti. Yani Hükûmetin temsilcilerinin burada yaptığı
açıklamalar “Üç ayın bütünüyle kullanılması gerekmeyecek, gerekli tedbirler
alındıktan sonra olağan yönetime geçilecek.” şeklindeydi ama öyle olmadı.
O
zaman bir önerimiz oldu. Olağanüstü hâl döneminde alınacak tedbirler kanun
hükmünde kararnamelerle hayata geçirilebiliyor, Anayasa bu imkânı tanıyor.
Fakat bizim 1982 Anayasası Roma’daki diktatörlük uygulaması ile çağdaş
olağanüstü hâl rejimlerinin arasında bir yerde duruyor; ne tam diktatörlüğe
imkân veriyor ne de tam olarak çağdaş, evrensel olağanüstü hâl standartlarına
uygun bir rejim öngörüyor. Dolayısıyla keyfî uygulamalara, keyfî politikalara
elverişli yanları var. Bu imkânları tanıyan bir olağanüstü hâl sistemi yer
alıyor 1982 Anayasası’nda. Biz 1982 Anayasası’nı yıllardır eleştirirken, en
çok, olağanüstü hâli bu şekilde keyfî bir yönetime evrilecek bir düzen, bir
rejim olarak düzenlemesinden dolayı da eleştiriyorduk, bunların mutlaka
değiştirilmesi gerektiğini söylüyorduk. Hatta AKP’nin hazırlattığı anayasa
taslaklarında da olağanüstü hâlin keyfî olmaktan çıkarılmasını sağlayacak
öneriler yer alıyordu. Yani, AKP de 1982 Anayasası’ndaki olağanüstü hâl
düzenlemelerinden rahatsızdı, şikâyetçiydi, değiştirilmesini istiyor ve
vadediyordu. Ama pek çok konuda olduğu gibi bu konuda da eline imkân geçtiğinde
eski vaatlerini, eski tespit ve görüşlerini hemen unutuverdi. 
Olağanüstü
hâl ilan edildikten sonra neler yapıldığını burada haftalardır konuşuyoruz,
kamuoyunda da bunlar tartışılıyor. Hatırlatalım yine de: Öncelikle, kamuda
tasfiyeler başladı. Kamuda on binlerle başlayan işten atmalar ve açığa
alınmalar yüz bin sınırına vardı, yüz bin insanın işinden, görevinden edildiği,
gelirden yoksun bırakıldığı bir tasfiye süreci yaşandı. Mecliste, bu sürecin
kontrolü için de yaptığımız bütün öneriler AKP çoğunluğu tarafından reddedildi.
“Hangi ölçütlere göre yapıyorsunuz bu tasfiyeleri; neye göre, hangi delillerle,
hangi ölçütlerle bu kararları alıyorsunuz?” diye soruyoruz, bir açıklama yok. 
Mesela,
defalarca söylendi, Bank Asyada hesabı olmak işten atılmak için yeterli sebep
sayılıyor veya cemaatin yurdunda çocuğunu barındırmış olmak işten atılma sebebi
sayılıyor. Defalarca soruldu, bıkmadan, usanmadan sormaya devam edeceğiz. 
Bu
darbe girişimine gelinceye kadar yapılan bütün işlemlerde son on dört yılın
Hükûmeti olarak AKP’nin çok belirleyici bir rolü vardır, bir sorumluluğu
vardır. Bank Asyanın açılış törenindeki fotoğraflara bir bakın, hangi sevinç ve
heyecanla kimler bir arada o bankayı açmış ve kutlamışlardır? Taraftarlarını o
bankaya yatırım yapmaya yönelten AKP yönetimiydi. O gün bankanın kurulmasını
sağlayan, bütün işlemlerin altında imzası yer alan siyasilerin hiçbiri hiçbir
şekilde hesap vermeyecek ama orada hesap açmış, küçük ya da büyük mevduat
tasarruf hesabı açmış bir insan terör örgütü üyesi olduğu suçlamasıyla işinden
edilecek. (CHP sıralarından alkışlar) Böyle bir adaletsizliği nasıl kabul
edebildiğinizi anlayamıyoruz gerçekten.
Sadece
o mu? 15 üniversite kapatıldı. Bu üniversitelerin kuruluşunda kimin imzası var,
kim bu üniversiteleri denetlemekle yükümlüydü? Hangi siyasi kararlar, hangi
idari makamlar burada görevlerini yerine getirmemişlerdir en hafif deyimiyle
veya iş birliği yapmışlardır? Diyorlar ki: “Geçmişe sünger çekelim, 17-25
Aralığı esas alalım.” Nasıl geçmişe sünger çekebiliriz. Eğer bu Türkiye
tarihinin en kanlı terör örgütüyse -ki sık sık böyle söylüyor iktidar
sözcüleri- onu…
İLKNUR
İNCEÖZ (Aksaray) – Değil mi?
MİTHAT
SANCAR (Devamla) – Evet, kanlı.
…bugüne
kadar besleyen, koruyan, bilerek bilmeyerek güçlenmesini sağlayan, devlete
yerleşmesini sağlayan kim varsa öncelikle onların hesap vermesi gerekiyor.
Allah katında da bu hesap verilecek ama çağdaş hukuk sistemleri hesap vermeyi
öbür dünyaya havale etmiyorlar. Kaldı ki zaten sizler de “Hesabı soracağız, bu
dünyada soracağız, hukuk çerçevesinde soracağız.” diyorsunuz ama hukuku
uygulamıyorsunuz. Bu dünyada sorduğunuz hesabın da şu kadar adaleti yoktur.
Asıl sorumlular burada otururken, asıl sorumlular mevcutken, her gün gözümüzün
önündeyken yüz binlerce insanı mağdur etmek adaletsizliklerin en büyüğüdür. Bu
adaletsizliği gidermediğiniz sürece, bu adaletsizliği düzeltmediğiniz sürece
sizin darbe girişimiyle mücadele ettiğinize kimseyi inandıramazsınız, en
azından bizi inandıramazsınız. 
Olağanüstü
hâlin ilan amacı darbe girişimini püskürtmek değildi, gördük bunu, kayyum
uygulamasında gördük. Burada, Meclis tatile girmeden önce, saatlerce AKP grup
başkan vekilleriyle müzakereler yürütüldü; CHP grup başkan vekilleri buradaydı,
MHP grup başkan vekilleri buradaydı. Bize söz verdiler, dediler ki: “Çekiyoruz
kayyum düzenlemesini, getirmeyeceğiz. Diğer maddelerin hızla geçmesini
sağlarsanız, orada engelleme yapmazsanız başta kayyum olmak üzere bir iki
düzenlemeyi daha bu torba yasadan çıkaracağız.” Çıkardılar. Biz, diğer partiler
verdiğimiz sözü tuttuk fakat AKP yine kandırdı. Aslında “Kandırıldık.”
diyorsunuz ama galiba “Kandırıldık.” diyerek bu halkı kandırmaya devam etmek
istiyorsunuz. Asıl kandıran sizsiniz çünkü cemaatin örgütlenmesine teşvik
verirken, destek olurken bilmezlikten yapmıyordunuz bunu, işinize geldiği için
böyle yapıyordunuz, iktidarınızı sağlamlaştırmak için böyle yapıyordunuz. Bugün
insanlara “Cemaatçi.” diye, “Terör örgütü mensubu.” diye sövenler -dönün
geriye, bakın- küfredenler, hakaretler yağdıranlar, işlerinden edenler boy boy
resimler çektirmişler Fetullah Gülen’le, sıraya girmişler, yaranmak için neler
yapmamışlar. Fotoğraflara baktığınızda görürsünüz; sanki bir mehdinin huzuruna
çıkar gibi başlarını da örtmüşler başları açık olanlar, el pençe divan
durmuşlar ve şimdi, “Kandırıldık.” diyerek bundan sıyrılacaklar. Hayır,
sıyrılamazsınız. Olağanüstü hâli bu şekilde kullanmak da hesabı verilmeyecek
bir dönemin sonsuza kadar süreceğini sanmak da büyük bir saflık, hatta büyük
bir aptallık olur arkadaşlar. Çünkü bütün keyfî yönetimler ebediyen devam
edecekleri zehabuzannıyla işe koyulurlar. 12 Eylül, 1982’de anayasayı yaparken
Türkiye’yi yüz yıl dizayn edeceğini düşünüyordu. Ama o sistem en fazla yedi
sekiz yıl sürdü, çatırdamaya başladı. 12 Eylülü düzenleyenler, başsorumlusu
olanlar hangi şartlarda hayata veda etmek zorunda kaldılar gördünüz,
mahkemelerden kaçmak için neler yaptılar gördünüz. Sadece onlar değil
arkadaşlar, anlı şanlı on sekiz yıl diktatörlük süren Pinochet, son yıllarında
evden dışarıya adımını atmıyordu çünkü adım attığı anda Şili mahkemeleri
yargılayacaktı. Şili mahkemeleri el koymadan önce Londra’da yine insan hakları
aktivistlerinin mücadelesi sonucu aylarca göz hapsinde tutuldu ama o sanıyordu
ki Şili’yi yüz yıl sürecek bir düzene sokmuştu. 
Aynı
şey Arjantin’de de oldu, okuyun bakın. 1982’de bitti darbe yönetimi, yedi yıl
sürdü. O darbede sorumluluk alanların, yönetici olanların; bırakın onları,
işkence yapan özel kuvvetlere, güvenlik görevlilerine kadar peşlerine düştüler.
Ve bugün, şu gün bile hapiste yatan 80-90 yaşında işkenceciler var, darbeciler
var.
“Eğer
adaletsizlikten vazgeçer, adaletsizlikten vazgeçip demokratik yola girerseniz,
hesap sorma konusunda objektif ilkelere uygun davranacağınıza burada söz
verirseniz hepimiz yardımcı olacağız.” dedik. Her türlü öneriyi getirdik,
“Şurada komisyon kurun, ortak bir komisyon olsun, işten atmaları birlikte
konuşalım, denetleyelim.” dedik. Biz de istemeyiz bir devletin içinde herhangi
yasal bir dayanağı ve yasal hesap verebilirlik imkânı olmayan bir yapının
yerleşmesini. Devlet içinde bir illegal yapılanmadan en çok şikâyet eden, buna
en çok karşı çıkan biz ve geleneğini sürdürdüğümüz siyasi düşüncedir. Bu,
Fetullah olabilir, başka cemaat olabilir, gladyo olabilir, Ergenekon olabilir,
adına ne derseniz deyin, her şey. Devlet içinde bu tür illegal yapılanmalara
kesinlikle karşı çıktık, bugün de karşıyız. Bu illegal yapılanmanın tasfiyesi
için hukuk çerçevesinde hareket edildiği takdirde elbette destek verirdik ama
asla hukuk içinde kalmaya niyetiniz yok. Öyle anlaşılıyor ki 1930’da Almanya’da
yapıldığı gibi, olağanüstü hâl ilanını tek adam yönetimine, diktatörlük
rejimine gidişin bir fırsatı olarak görüyorsunuz. 
Kürt
sorununda yapılanlara bakın, alınan tedbirlere bakın, kapatılan televizyonlara
bakın. Zarok TV’den ne istediniz? Sizin Fetullah Gülen’le ilişkinizin milyonda
birini tespit edin, Zarok TV’nin kapatılmasına “Eyvallah.” diyeceğiz. Hayır,
Zarok TV’nin kapatılması nedir biliyor musunuz? Zarok TV’nin, sadece onun
değil, bütün Kürtçe yayın yapan kanalların kapatılması, fırsat bulduğunda,
devletleştiğinde AKP’nin de Şark Islahat Planı’ndan başka bir yol tanımadığını
gösterir. Evet, Şark Islahat Planı bütün dönüp dolaşıp geleceğiniz yer miydi?
Bunu vicdanlı bütün AKP’lilere soruyorum: Karşı çıktığınız bütün o uygulamalar
bugün sizin oylarınızla, sizin rızanızla, sizin omuzlarınız üzerinden mi hayata
geçirilecekti? 
Kayyumlar…
Bu nasıl bir demokrasi anlayışıdır? Kanunlar zaten izin veriyor. İspat edin,
tespit edin, belediye başkanını, belediye meclisini de görevden alabiliyorsunuz,
suçluluğunu ispat edin. Bugün Belediye Kanunu’nda da hüküm var, yerel
yönetimlerle ilgili diğer kanunlarda da hüküm var ama hayır, ispat
edemiyorsunuz çünkü amaç, hukuk içinde kalmak, hukuka uygun bir yönetim sürmek
değil; burada amaç, tasfiyedir, halk iradesini tasfiyedir, demokrasiyi
tasfiyedir, tek adam rejimini kurumsallaştırmaktır. 
Ama,
tekrar hatırlatayım: Bu çabalar, iktidar sarhoşluk verir; derinlik sarhoşluğu
tehlikelidir, müthiş vurmalarla kendinize gelmek zorunda kalmadan bu yoldan vazgeçin.

Saygılarımla
efendim. (HDP ve CHP sıralarından alkışlar) 
BAŞKAN
– Teşekkür ediyorum. 
Söz
sırası Milliyetçi Hareket Partisi Grubu adına İstanbul Milletvekili İsmail
Faruk Aksu’ya aittir. 
Buyurun
Sayın Aksu. (MHP sıralarından alkışlar)
MHP
GRUBU ADINA İSMAİL FARUK AKSU (İstanbul) – Sayın Başkan, sayın milletvekilleri;
667 sayılı Olağanüstü Hâl Kapsamında Alınan Tedbirlere İlişkin Kanun Hükmünde
Kararname ile 412 sıra sayılı Türkiye Büyük Millet Meclisi Başkanlığı Tezkeresi
hakkında Milliyetçi Hareket Partisi Grubu adına söz aldım. Genel Kurulu ve aziz
Türk milletini saygıyla selamlıyorum. 
Ne
yazık ki FETÖ’nün bıraktığı yerden bölücü terör örgütü PKK katliama devam
etmekte, kahpe saldırıların ve şehadetlerin ardı arkası kesilmemektedir. 9 Ekim
2016 tarihinde Hakkâri’nin Şemdinli ilçesinde Durak 2. Hudut Bölüğü önündeki
kontrol noktasına PKK’lılar tarafından düzenlenen canlı bomba saldırısında 10
askerimiz şehit olmuş, 5 vatandaşımız yaşamını yitirmiş ve 27 kişi
yaralanmıştır. 
Dün
Beytüşşebap’ta bir köy korucumuz PKK tarafından şehit edilmiştir. 10 Ekimde
Silvan’da 1 askerimiz şehit olmuş, 6 askerimiz yaralanmıştır. 7 Ekim 2016
tarihinde İstanbul Yenibosna’da 75. Yıl Polis Merkez Amirliği yakınlarındaki
patlamada 10 kişi yaralanmıştır. Yine, Ankara’da Haymana yolu civarında bombalı
araçla eylem hazırlığındaki 2 terörist düzenlenen operasyonda kendilerini
patlatmış ve muhtemelen bir facia önlenmiştir. 
Geçen
yıldan bu yana, Ankara Merasim Sokak’ta, Tren Garı’nda ve Kızılay Güvenpark’ta,
İstanbul Sultanahmet ve İstiklal Caddesi’nde yapılan bombalı eylemlerde ve 15
Temmuz hain darbe girişiminde yüzlerce asker, polis ve vatandaşımız şehit
olmuş, yüzlercesi de yaralanmıştır. 
Bir
kez daha, 15 Temmuzdaki meşum girişimi, bölücü terör örgütü PKK, IŞİD ve diğer
terör örgütlerinin hain saldırılarını lanetliyor, şehitlerimize Allah’tan
rahmet, yaralılara acil şifalar, milletimize başsağlığı diliyorum.
Demokrasinin
güçlendirilmesi, terörün bitirilmesi, huzurlu ve güvenli bir geleceğin tesisi
ancak bu yöndeki kapsamlı proje ve politikaların uygulanmasıyla mümkün
olabilecektir.
Bu
çerçevede, Genel Başkanımız Sayın Devlet Bahçeli, 29 Eylül 2016 tarihinde
yaptığı basın toplantısıyla Doğu ve Güneydoğu Anadolu Bölgesini Kalkındırma
Programı’nı kamuoyuna açıklamıştır. Milliyetçi Hareket Partisinin bu
programının temel amacı, bölgedeki 23 ilde ekonomik büyümeyi, sosyal gelişmeyi,
toplumsal uzlaşmayı ve nihayet, millî birlik ve bütünleşmeyi temin etmektir,
terörü besleyen kaynakların kurutularak teröre müsait ortam hazırlayan
sosyoekonomik sorun ve sıkıntıların köklü ve kalıcı çözümlere
kavuşturulmasıdır. 
Program
kapsamında 4 adet alt program uygulanması hedeflenmektedir. Bunlar, terörle
mücadele programı, kırsal kalkınma merkezleri programı, bölgesel gelişmişlik
farklarının giderilmesi programı, katılımcı ve kapsayıcı ekonomik büyüme
programıdır. Bu şekilde öncelikle bölgede yaşayan kardeşlerimizin PKK
tasallutundan kurtarılması ve devlet otoritesinin tam olarak tesis edilmesi
sağlanacak, ekonomik ve sosyal tedbirlerin alınması suretiyle de kardeşliğin
güçlendirilmesi temin edilecektir.
Kuşkusuz
bu tür programların başarılı olabilmesi, ekonomik ve sosyal politikalar ile
güvenlik politikalarının bir bütün hâlinde ve eş zamanlı olarak ele alınması ve
uygulanmasıyla mümkün olabilecektir. Bu nedenle Hükûmeti, Genel Başkanımızın
açıkladığı söz konusu program içeriğini ve mesajlarını dikkate almaya davet
ediyorum.
Değerli
milletvekilleri, görüştüğümüz kanun hükmünde kararname ve Başkanlık
tezkeresini, darbe girişimi ve onun zaruri kıldığı olağanüstü hâl ilanı ile bu
kapsamda çıkarılan kanun hükmünde kararnameler ve uygulamaların ortaya
çıkardığı sorunlar şeklinde değerlendirmek yerinde olacaktır.
Bilindiği
gibi, 15 Temmuz hain darbe girişimi Türk milletinin engin feraseti ve demokrasiye
olan bağlılığı sayesinde önlenmiştir. Demokrasi uçurumdan dönmüş, millî iradeye
sürülmek istenen kara leke yine Türk milletinin azim ve kararlılığıyla
engellenmiştir. Bu hain saldırı, parti ayrımı gözetmeksizin bütün siyaset
kurumlarına, Türk devletinin kuruluş esaslarına ve son tahlilde milletimizin
tamamına yapılmıştır. Yıllarca Türk Silahlı Kuvvetlerine ve diğer kurumlara
ahlak ve yasa dışı yollarla sirayet eden FETÖ’cü hainler Türkiye’yi ateşe
vermek, vatana ve millete kastetmek amacıyla Türk milletine silah doğrultmuş,
Türk tarihinde nadir görülebilecek bir ihanete imza atmışlardır. Bu nedenle, 15
Temmuzdaki FETÖ’cü kalkışmaya karışan kim varsa ismi, unvanı, sıfatı ve mevkisi
ne olursa olsun hesap vermeli ve bedelini ödemelidir. 
Olağan
dışı bu gelişme sonucu Anayasa’nın 120’nci maddesi uyarınca Cumhurbaşkanı
başkanlığında toplanan Bakanlar Kurulu, 21 Temmuz 2016 gününden itibaren
ülkenin bütününde doksan gün süreyle olağanüstü hâl ilan etmiş, olağanüstü hâl
kararı aynı gün Türkiye Büyük Millet Meclisi tarafından da onaylanmıştır. Dün
de Bakanlar Kurulunun olağanüstü hâl uygulanmasının 19 Ekim 2016’dan itibaren
doksan gün süreyle uzatılması kararı Türkiye Büyük Millet Meclisinde kabul
edilmiştir. 
Milliyetçi
Hareket Partisi olarak, bilindiği gibi, olağanüstü hâl uygulamasına ilişkin her
iki kararı da Türkiye Büyük Millet Meclisinde destekledik çünkü ülkemizde
olabilecek en olağan dışı durum vuku bulmuş, Türk devletini ve Türk milletini
hedef alan bu saldırıya maruz kalınmıştır. O sebeple, bunlarla yapılacak
mücadelenin de ancak olağanüstü hâl şartlarında mümkün olabileceği
değerlendirilmiştir. Olağanüstü hâl, millete pusu kuran ve devlete ağır zayiat
verdirmek isteyen odaklara karşı bir güvence ve anayasal bir tedbir olarak
görülmüş, toplumsal huzurun temini ve asayişin sağlanması maksadıyla
Türkiye’nin beka düzeyinde tehditlerle karşı karşıya olduğu bir dönemde
devletin elinin güçlendirilmesi istenmiştir. 
Alınan
olağanüstü hâl kararı çerçevesinde Anayasa’nın 121’inci maddesi uyarınca
Bakanlar Kurulu tarafından bugüne kadar toplam 8 adet kanun hükmünde kararname
çıkarılmıştır. Görüşmekte olduğumuz kanun hükmünde kararname, olağanüstü hâl
kapsamında alınan tedbirlere ilişkin ilk kanun hükmünde kararnamedir.
Kararnameyle; FETÖ’yle irtibatı ve iltisakı bulunan bazı eğitim ve sağlık
kurumları, öğrenci yurtları, üniversite, vakıf, dernek ve sendikalar
kapatılırken yargı ve Türk Silahlı Kuvvetleri mensuplarının meslekten, diğer
kamu çalışanlarının kamu görevinden çıkarılmasına yönelik tedbirlerin nasıl
uygulanacağı düzenlenmiştir. Kararname, ayrıca, yürütülen soruşturmalar
kapsamında alınacak tedbirleri, soruşturma ve kovuşturma işlemlerinin
yürütülmesi şeklini, darbe girişimi nedeniyle hayatını kaybedenlerin
yakınlarına ve malullere tanınan hakları, terör örgütleriyle ilişkili şahıs ve
kurumlarla olan irtifak ve intifa hakları ile kira sözleşmelerinin iptaline
ilişkin hususları, 667 sayılı KHK kapsamında yapılacak işlemler ve alınacak
kararlardan dolayı görevlilerin sorumsuzluğunu ve alınan kararlar ve yapılan işlemler
nedeniyle açılan davalarda yürütmenin durdurulmasına karar verilemeyeceğini
düzenlemiştir. 
Kanun
hükmünde kararnamenin 3’üncü maddesi, yargı mensupları ile bu meslekten
sayılanların meslekten nasıl çıkarılacağını düzenlemektedir. Bu çerçevede bugüne
kadar 3.458 hâkim, savcı meslekten çıkarılmıştır. 4’üncü maddesinde ise
Bakanlık bağlı ve ilgili kuruluşlarında terör örgütlerine mensubiyeti, irtibatı
ve iltisakı olan kamu görevlilerinin kamu görevinden nasıl çıkarılacağına yer
verilmiştir. Bu düzenlemeye göre kamu görevinden çıkarılmalar kurumlarda
oluşturulacak kurulların teklifi üzerine ilgili bakan onayıyla gerçekleşecek
olup kamu görevinden çıkarma yönündeki bir tespitin inceleme ve soruşturmayı
gerekli kıldığı da açıktır. Ancak, bu maddeye istinaden bazı kurumlarda kamu
görevinden çıkarma yönünde kararlar alınırken, sonradan çıkarılan
kararnamelerle farklı bir uygulamaya gidilmiş ve belirtilen usule uyulmayarak
kanun hükmünde kararname ekine konulan listelerle 56.449 kişi kamu görevinden
çıkarılmıştır. Bazı kurumlarda 667 sayılı Kanun Hükmünde Kararname kapsamında
kamu görevinden çıkarılmış olanlar, daha sonrasında 672 sayılı Kanun Hükmünde
Kararname’ye ekli listelere dâhil edilirken, bazıları bu listelerde yer
almamıştır. Bu durum, 667 sayılı Kanun Hükmünde Kararname’yle meslekten ve kamu
görevinden çıkarılanlarla diğer KHK eki listelerde meslekten ve kamu görevinden
çıkarılanlara ayrı uygulamaların söz konusu olmasına yol açmıştır. Burada
dikkat çekilmesi gereken husus, esasen bir soruşturma yapmayı emreden 4’üncü
maddenin fiilen uygulanmıyor olmasıdır. Sonradan çıkarılan kanun hükmünde
kararnamelerle bu madde uygulanamaz hâle getirilmiştir. Bu da hak arama
yollarının kişiler bakımından farklılaşmasına ve kısıtlanmasına sebep
olmaktadır. Öte yandan, olağanüstü hâl ilanı sonrasında çıkarılan kanun
hükmünde kararnamelerin yer yer olağanüstü hâl ilanını gerektiren konular
dışındaki konuları da düzenlediği görülmektedir. Nitekim, ÖYP kapsamında alınan
araştırma görevlileri, sözleşmeli öğretmen ve kadro artırımına ilişkin çeşitli
hükümler, çıkarılan kararnamelerden bazılarında yer alan bu çerçevedeki
düzenlemelerdendir. 
Değerli
milletvekilleri, Türk Silahlı Kuvvetleri ve kamu kurumları içinde 15 Temmuz
FETÖ darbe girişimine adı karışan, göz yuman veya görevinin sorumluluklarına
riayet etmeyen kim varsa devlet kurumlarından ayıklanması yerindedir. Tabii, bu
tespitlerin bir soruşturmaya dayanması ve bu soruşturma süreçleriyle
somutlaştırılması gerekmektedir. Yeterli inceleme ve soruşturma yapılmadığı
için boşu boşuna kimsenin itibar ve saygınlıklarıyla oynanmamalıdır. İtiraz
mekanizmaları sağlıklı bir şekilde ve talepler ciddiye alınarak işletilmelidir.
Uygulamada özellikle itirazlar konusunda bir belirsizlik bulunmakta, her kurum
farklı uygulama yapmaktadır. Acilen kamuda bir uygulama birliğine ihtiyaç
bulunmaktadır. Hangi kurumların soruşturmaları yürüteceği, hangi makam ya da
kurulların itiraz merci olacağı, bunların hangi kriterlerle bir soruşturma ya
da itirazları değerlendireceği ortaya konulmalıdır. “Olan yine garibana oldu;
yöneticilere, vekillere, bakanlara bir şey olmadı; onlar kendilerini kurtardı,
diyeti halk ödedi.” fikri kamuoyunda oluşmamalı, bu süreçte kazanılan halk
desteği kaybedilmemeli, devlete olan inanç bu sebeple zedelenmemelidir. Haksız ve
mesnetsiz yere açığa alınan veya ihraç edilenler daha fazla mağdur olmadan eski
konumuna getirilmelidir. Devletimizin bunları tespit edebilecek, doğruyla
yanlışı ayırabilecek ve gerçek suçluyu yakalayarak mazlumu mağdur etmeyecek
gücü ve yeteneği olduğuna inanıyoruz. Yeter ki, yönetsel hatalar yapılmasın,
siyasi ve ideolojik koruma anlayışı içinde hareket edilmesin. Bunun yerine,
vatandaşların muhbirliğe sevk edilmesi toplumda ispiyon fırsatçılarının ortaya
çıkmasına, FETÖ mücadelesinin istismarına ve sulandırılmasına yol açacaktır.
Savunma hakkını kısıtlayarak yürütülen soruşturma ve kovuşturmalar suçlunun
suçsuzdan ayrılmasını imkânsızlaştıracak, gerçeği açığa çıkarmayacak ve terör
örgütüyle mücadeleye zarar verecektir. Gelen şikâyetler maalesef FETÖ’den zarar
görmüş birçok milliyetçi vatanperver kişinin de iftiraya maruz kaldığını
göstermektedir.
Değerli
milletvekilleri, “Sistem darbe üretiyor.” diyerek yönetim sorumluluğundan
kaçınma arzuları gerçekleri ortadan kaldırmamaktadır. Ülkenin bu hâle gelmesinden
kuşkusuz ülke yönetiminde bulunanlar öncelikle sorumludur. “Aldanan
olmayacağız.” dediniz, şimdi “Aldatıldık.” diyorsunuz. “Aldatan olmayacağız.”
dediniz, ama daha 31 Mart 2011 tarihinde Sayın Genel Başkanımız Devlet Bahçeli,
Gülen Cemaati hakkında yazılı basın açıklaması yaparak faaliyetlerini
durdurduğunu veya askıya aldığını açıklamasında yarar olacağını ifade ettiğinde
ve müteakiben “Okyanus ötesi millî güvenlik tehdididir.” dediğinde, yine bazı
dava süreçleriyle ilgili olarak “Gülen Türkiye'ye gelsin, hakkındaki iddiaları
aydınlatsın.” açıklamasını yaptığında, AKP ve Hükûmet yetkililerince “Hoca
efendiye ‘çete’ denemez, o, başımızın üstündedir, kırk yıldır tanırız. Cemaat
devleti ele geçirmiş, devlete sızmış, bunlar kargaları güldürür.” dediniz ve milleti
aldattınız. Şayet, cemaat devlete kafileler hâlinde yerleştirilirken, okyanus
ötesi devlete sızarken Sayın Genel Başkanımızın söyledikleri dikkate alınmış
olsaydı, hainler derhâl devletten ayıklanacak ve alçak kalkışma yaşanmayacaktı.
Yıllarca milliyetçi, vatanperver bürokratlar bürokrasiden dışlanıp eziyet ve
suçlamalara maruz kalırken, olmadık oyunlarla görevlerinden alınırken AKP
Hükûmeti maalesef buna sessiz kalmış ya da ortak olup yönlendirmiştir. Bunun
görülememesi ya da görülüp ihmal edilmesi “Yanıltılmışız.” diyerek
geçiştirilebilecek bir durum değildir. FETÖ’nün devleti ele geçirmeye çalıştığı
sırada ikazlara rağmen bunun fark edilmemesi ülkeyi yönetenlerin devlet aklını
yitirmiş, öngörüsüz bir yönetim sergilediklerini göstermektedir. Bu nedenle,
ülke yönetiminde gösterilen zaafın tüm boyutlarıyla ortaya çıkarılması, kastı
ve ihmali olan her alandaki sorumluların tespit edilmesi, Türkiye’nin ve Türk
milletinin huzurlu ve güvenli geleceği ve güçlü bir demokrasinin inşası için
zorunlu bulunmaktadır. Yıllardır vatansever gençlerimiz sokaklarda işsiz güçsüz
gezerken terör örgütü FETÖ’nün Türk Silahlı Kuvvetlerine ve kamu kurumlarına
türlü yollardan girip yerleşmesi, Türkiye’ye topyekûn saldırma aşamasına
gelmesi hafife alınacak ve affedilecek bir durum değildir. Bu süreç bir kez
daha göstermiştir ki ülke yönetiminde liyakatli, “önce Türkiye”, “önce Türk
vatanı”, “önce Türk milleti” diyenlerin bulunması şarttır ve önümüzdeki süreçte
bu kriterlerin dikkate alınması zorunludur.
Değerli
milletvekilleri, demokrasimiz üzerinde dolaşan kara bulutları kovmak ve
antidemokratik eğilimlerin önünü kesmek siyasetçilerin önde gelen
sorumluluğudur. Bugünlerde birlik ve beraberliğimizi daha da güçlendirmemizin
bu sorumluluğun gereği, aynı zamanda tarihî bir zorunluluk olduğuna inanıyoruz.
Zira, devletin ve milletin bekası her türlü siyasi gayenin üstündedir. Esas
olan, Türkiye’nin varlığı ve bağımsızlığında mutabakat sağlamak, Türk vatanının
bölünmez bütünlüğünü sarsılmaz esas ve teminatlara bağlamak, 1 Kasım seçim beyannamemizin
adını ve ana fikrini oluşturan, Türkiye’nin huzurlu ve güvenli geleceğini temin
etmektir. Bu sorumluluktan hareketle, siyasi iktidarın demokrasiye karşı bütün
yasa dışı oluşumları ortaya çıkarması ve hukuk içinde çözerek sonuçlandırması
beklentimizdir. Milliyetçi Hareket Partisi hukukun üstünlüğüne inanan,
demokrasi ve insan hakları gibi vazgeçilmez ilkeleri savunan bir siyaset
çizgisinin takipçisidir. Bu süreçte adaletin gecikmeden tecelli etmesi ve adil
yargılama hakkına titizlikle uyulması, hukuk devletinin vazgeçilmez bir
gereğidir. Bu sebeple, partimiz, mağdur ve mazlum vatandaşlarımızın yararına
elini taşın altına koymaktan, sorumluluk almaktan ve mağdurların haklarını
savunmaktan geri durmayacaktır.
Değerli
milletvekilleri, Türk devletine ve Türk milletine kasteden hainlerin tamamen
temizlenmesi ve bertaraf edilmesi şarttır. Bu çerçevede, en alt düzeyde memur,
işçi veya diğer mesleklerden kişilerle uğraşıldığı kadar 15 Temmuzun sevk ve
idaresini yapan lider kadrosu da sıfatı, mevkisi ve görevi ne olursa olsun aynı
titizlikle değerlendirilmeli, soruşturulmalı ve temizlenmelidir. Aksi takdirde,
mücadelenin kamu vicdanında inandırıcılığı kalmayacaktır. Mağdur kitlesinin
büyüyerek soruşturma ve kovuşturma süreçlerinin sekteye uğraması, suyun bulandırılmasına
ve gerçek suçluların gözden kaçırılmasına sebep olacaktır.
Milliyetçi
Hareket Partisi, bu süreçte her gelişmeyi devlet ve millet yararına, hak, hukuk
ve adalet adına titizlikle izleyip doğru gördüklerini desteklerken yanlış
bulduklarını sonuna kadar eleştirmeyi sürdürecektir.
Bu
düşüncelerle, Gazi Meclisin siz değerli üyelerini saygıyla selamlıyorum. (MHP
sıralarından alkışlar)
BAŞKAN
– Teşekkür ediyorum Sayın Aksu.
Sayın
Gök, buyurun, 60’a göre bir dakika süreyle söz veriyorum.
V.- AÇIKLAMALAR (Devam)
24.- Ankara Milletvekili Levent Gök’ün, Haymanalıların,
Haymana kara yolu üzerinde iki canlı bombanın kendini patlattığı yerle
Haymana’nın ilgisinin olmadığının açıklanmasını istediklerine ilişkin
açıklaması
LEVENT
GÖK (Ankara) – Teşekkür ederim Sayın Başkan.
Sayın
Başkan, kendi seçim bölgem de olan Ankara’mızın şirin ilçesi Haymana’yla ilgili
bir değerlendirmeyi paylaşmak istiyorum. Bildiğiniz gibi, birkaç gün önce iki
canlı bombanın Haymana kara yolu üzerinde kendisini patlatmasıyla basında çıkan
haberlerden dolayı Haymana’da yaşayan tüm hemşehrilerimiz bu konunun dile
getirilmesini benden özellikle talep etmiştir. İki canlı bombanın kendisini
patlattığı yer, Haymana ilçesine 50 kilometre mesafede olup Haymana’yla ilgisi
yoktur, Haymanalılarla ilgisi yoktur. Haymana, Türkiye mozaiğinin çok önemli
bir ilçesidir. Türk, Kürt, Çerkez, Boşnak, Tatar, herkesin ciddi hiçbir sorun
ve olay olmadan yaşadığı ve kaplıcasıyla ünlü çok değerli bir ilçemizdir.
Haymanalılar basında çıkan bu haberlerden dolayı rahatsızlık duymakta, bu
olayın Haymana ve Haymanalılarla ilgisi olmadığını açıklamamı istemekte ve tüm
yurttaşlarımızı Haymana’mızın şifalı kaplıcalarına beklemektedir. 
BAŞKAN
– Çok teşekkür ediyorum. 
Böyle
şifa kaynağı güzel bir ilçede bu tür sorunlar olmaz zaten. Biz de Haymana’yı ve
Haymanalıları burada tekrardan selamlıyoruz. 
IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 667 Sayılı Olağanüstü Hal Kapsamında Alınan
Tedbirlere İlişkin Kanun Hükmünde Kararname (1/746) ile İç Tüzük’ün 128’inci
Maddesine Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 412) (Devam)
BAŞKAN
– Evet, şimdi söz, Cumhuriyet Halk Partisi Grubu adına Ankara Milletvekili
Şenal Sarıhan’a aittir. 
Buyurun
Sayın Sarıhan. (CHP sıralarından alkışlar) 
Sizin
şahıslar adına da söz hakkınız var, onu da birleştirerek otuz dakikaya
çıkarıyorum sürenizi. 
CHP
GRUBU ADINA ŞENAL SARIHAN (Ankara) – Değerli Başkan, değerli kâtip üyesi
arkadaşlarım, değerli yazman arkadaşlar ve Meclisimizin burada oturmakta olan
çok saygın milletvekilleri; burada oturmanın bugün gerçekten bir saygınlık
olgusu var. Neden? Çünkü Türkiye'nin kaderini çok yakından ilgilendiren bir
konu üzerinde, Türkiye Büyük Millet Meclisine kendilerini temsil etmek üzere
göndermiş olduğu kişiler buradalar, böyle bir konuyu konuşuyorlar,
geleceğimizle ilgili bir konu. 15 Temmuzu hep birlikte yaşadık. 15 Temmuzda
başımıza inen bombaların ne anlama geldiğini, ne yapılmak istendiğini hepimiz
derinden hissettik ve bu belayı defetmek üzere de buraya gelebilen
arkadaşlarımız gerçekten yiğitçe burada oturdular; Meclisin hakkını, hem
milletvekili olarak hem de halkın temsilcileri olarak savundular. 
Şimdi,
bir darbe girişimi vardı. Bu darbe girişiminin, bütün darbeler gibi, herhangi
bir yerini onaylamamız mümkün değil. Ancak, ben yaşı epeyce ilerlemiş bir
arkadaşınız olarak, Türkiye'nin kırk bir yıl süren olağanüstü hâl ilanı ya da
sıkıyönetim -her ikisi de olağanüstü hâl hukukunun çerçevesindedir- sürelerine
tanıklık etmiş olan bir arkadaşınız olarak son darbe girişiminden çok korktum
çünkü diğer darbecilerin bazı açıklamaları vardı; sözüm ona, bir kısmımız
adına, parlamenter sistemi uygulamak yerine kendi egemenliklerindeki bir düzeni
kurmaya çalışıyorlardı. Biz yine de iyi kötü, işkenceye rağmen, kötü muameleye,
cezaevlerine rağmen hayatta kalabilme şansına sahiptik ama son darbe hepimizin
canına da kastetmiş olan bir darbeydi ve bizim en değerli kurumlarımıza yönelmiş
bir darbe girişimiydi, engellendi. Bu, çok değerli bir olay. Halk tepki verdi,
Meclis tepki verdi; insanlar, kırk bir yıl üzerlerinden geçmiş olan olağanüstü
dönemleri yaşamış olsalar da olmasalar da yeni bir olağanüstü dönemi, yeni bir
darbe dönemini yaşamak istemediklerini ifade ettiler. 
Adli
Tıp Kurumundaydım. Adli Tıp Kurumunda özel harekâtçı gençlerin ailelerinin
çocuklarının vücut parçalarını nasıl beklemekte olduklarına tanıklık ettim.
Onların ayak bileklerinin, onların kol bileklerinin, onların vücutlarının
herhangi bir bölümünün DNA testiyle kendi çocuklarına ait olduğunu
öğrendiklerinde âdeta sevindiklerine de tanıklık ettim. Çünkü, yaşayan
insanlarımız, çocuklarımız, kardeşlerimiz kadar ölülerimizin de bizim kendi
geleneklerimiz, göreneklerimiz içinde birer mezarı olması gerekir; onları
oralarda anmak isteriz, oralarda bulunmak isteriz, onların acısını bir daha
yaşamak ya da onların bize bıraktığı güzellikleri anımsamak isteriz. 
Bu,
çok hain bir darbeydi fakat bu darbe engellendi. Bu darbe girişimi gerçek bir
darbeye dönüşmedi yani devletin gücü bir darbeyi engelleyebilecek durumdaydı
çünkü darbenin hedefleri arasında 3 büyük kent vardı esas olarak ya da şimdiki
bilgilerimiz içinde. Mevcut devlet, mevcut iktidar bu darbeyi engelledi. O
zaman ne yapmak gerekiyordu? Diğer darbelerden sonra ilan edilmiş sıkıyönetim
ilanı ya da olağanüstü hâl ilanı gibi bir ilanı mı yapmak ve halkın bütün nefes
alma organlarını sıkıştırmak, onları, bütün bir halkı, bütün bir yurttaş
kesimini âdeta bir kafese mi doldurmak ya da “Demokrasimiz kendini
koruyabilecek durumdadır. Bizim mahkemelerimiz var, bizim güvendiğimiz güvenlik
güçlerimiz var, bir kısmı gerçekten çok önemli hatalar yapmış olsa da bir yargı
sistemimiz var.” diyerek OHAL ilanı yerine gereken hukuki önlemlerin alınması
konusunda çaba göstermek mi gerekiyordu? Değerli arkadaşlar, bana kalırsa
yapılması gereken şey olağanüstü hâl ilanı değildi. Buradan birçok arkadaşımız
“evet”, “belki” gibi açıklamalar yaptılar, ben onlara katılmadığımı ifade etmek
isterim. Bu darbeyi engellemişse bir iktidar, bir devlet gücü bunu hukuk içinde
yürütmelidir. 
Evet,
başka bir şey daha var: Olağanüstü hâl ilanı da bir hukuk rejimidir, hukuki bir
olaydır, bizim Anayasa’mıza girmiş, 1982’de girmiş olan bir düzenlemedir,
birçok ülkenin anayasasında da vardır, hukuk rejimidir. Eğer olağanüstü hâl ya
da sıkıyönetim ilanı bir hukuk rejimi ise o zaman onun hukukla sınırlı olması
gerekir, hukuk içinde hareket etmesi gerekir. Ama bugünkü uygulamalara
baktığımızda, hepimizin ortak tepki verdiği, hepimizin büyük bir acıya gark
olduğu olayların ertesinde yaşanan tabloda… Ne yazık ki bu hukuk rejiminin
zaten kendi içinde taşıdığı bir tehlike de vardır; daima hukuksuzluklara olanak
tanıyabilir, daima yanlışlıklara, birtakım yasal düzenlemelerin olağanüstü
hâlin ilan edildiği bir günle sınırla tutulmayarak daha geniş bir şekilde
gelecek günlere doğru da sirayetine ve o ülkede antidemokratik uygulamaların
çoğalmasına neden olabilir. Bu tehlike varken olağanüstü hâl ilanını yaptığımız
zaman, olağanüstü hâli uluslararası sistemde “Sirakuza İlkeleri” diye ifade
ettiğimiz ilkeler çerçevesinde, yani temel hak ve özgürlüklerin korunması
çerçevesinde yani yaşam hakkının, yani düşünce özgürlüğünün, inanç
özgürlüğünün, basın özgürlüğünün ve diğer özgürlüklerin korunması çerçevesinde,
askıya alma işlemlerine rağmen, buna özen göstererek olağanüstü hâli, hukuk
rejimi içinde uygulamaya çalışmak gerekir. 
Bugün ne yazık
ki, buradan seslenen arkadaşlarımızın, ister MHP’den ister HDP’den olsunlar,
muhtemelen AKP’den arkadaşların da aynı biçimde sorunları var. Bugün bu
olağanüstü hâlin uygulanması ve bunun arkasından çıkarılan kararnamelerin
yarattığı ciddi bir hukuksuzlukla karşı karşıyayız. 667, bu koşullarda kabul
edilmiş olan bir kararnamedir arkadaşlar. Şimdi size genel gerekçeden bir bölüm
okumak istiyorum, deniliyor ki: “Anayasal -darbeler için- düzeni askıya alarak
demokrasimizi kesintiye uğratan, temel hak ve hürriyetleri ortadan kaldıran,
Meclisin kapatılmasına neden olan 1960 ve izleyen darbelere atıfla milletin bu
dönemlerde çektiği acı, ızdırap ve hukuksuzluklar hatırda tutularak bu
düzenleme yapılmış ve son darbe girişimine karşı aşağıdaki önemler alınmıştır.”
Acı ve ızdırabın önüne geçilecek ise, geçmiş OHAL durumlarındaki hatalar
yapılmayacak ise bu kararnamenin metni içine de bu hatalara izin vermeyecek
düzenlemeleri koymak gerekirdi. 
Değerli
arkadaşlar, 1’inci madde ne diyor? Bu darbeye yönelik olarak önlemin alındığını
söylüyor, hemen arkasından da Terörle Mücadele Yasası kapsamında önlemlerin
alındığını söylüyor. Bizim bir Terörle Mücadele Yasamız var, bir kenarda
duruyor, bununla ilgili zaten özel düzenlemeler var. Son ve ilan sebebi ne? Son
ve ilan sebebi bu FETÖ’cü darbe. O zaman oku atacağımız hedef neresi? FETÖ’cü
darbe, bu girişimin altındaki örgütlenmeleri bulmak, o örgütlenmeleri yargı
önüne getirmek ve yargı önünde bunların hesap vermelerine olanak tanımak.
Sonra
ne yapıyor? FETÖ’cü gruplarla ilişkisi olduğu iddia edilen birtakım vakıfların,
birtakım derneklerin, birtakım okulların kapatılması konusunda düzenleme
getiriyor, bu konuda yetkiler veriyor. 
Değerli
arkadaşlar, size bir anımı izin verirseniz anlatacağım. Belki buralar,
gerçekten hepimizin kendi insanlığımızı, kendi geçmişimizi, kendi
yaşantılarımızı da aklımızda tutarak karar vermemiz gereken yerler. Yıl 1980, 1
yaşında olan bir oğlum var; eşim öğretmen, ben de mesleğe yeni başlamış olan
bir öğretmenim. Aldığımız maaşın birisi, doğrudan doğruya kiramıza gidiyor. Bir
sabah uyandık, 22 Nisan sabahı, eşim okula gitti geldi. İyi bir haber getirdi o
küçük çocuğumuza, 23 Nisan haberi getirdi, haber şuydu: Eşimin görevine son
verilmişti. Birçok aydınla birlikte eşimin görevine son verilmişti. Dedim ki:
“Evet, bize güzel bir Çocuk Bayramı armağanı verildi.” Sıkıyönetim şartları.
Sıkıyönetim şartları içinde 2 öğretmen maaşıyla geçinmeye çalışan bir ailenin,
çocuğunun süt istediği, et istediği, evinin kirasının ödenmesi gerektiği bir
ailenin hiçbir idari, adli soruşturma olmaksızın sadece solcu bir öğretmen
olmasından ötürü görevine son verildi. 
Yalçın
Küçük’ler, Haldun Özen’ler ve benzeri çok sayıda -şimdi isimlerini tek tek
hatırlayamıyorum- insanın görevine son verildi. Ben onların bir kısmının
avukatlığını da yaptım, ilk avukatlık deneyimlerim bu, 1402’liklerin
avukatlıklarını da yaptım. Ne kadar sıkıntıda olduklarını, nasıl yoksulluğa
düştüklerini ama hepsinden önemlisi, eşimin öğrencilerine ulaşamadığı için
gözyaşları döktüğüne de tanıklık ettim. 
Sevgili
arkadaşlar, bugün Cumhuriyet Halk Partisinin mağdurlar bürosuna, bugün
hepinizin bürosuna -tek tek biliyorum- hepinizin vekil ya da bulunduğunuz
illerdeki odalarınıza insanlar geliyor ve de haksızlığa uğradıklarını söylüyor.
Haklıdırlar, haksızdırlar, bunu bütünüyle kapatıyorum. Haklı olan nedir,
biliyor musunuz? Varsa kuşkunuz, varsa kaygınız bir insanla ilgili; nedir bizim
hukuk sistemimiz? Bir şikâyet var ya da kuvvetli şüphe var, her ne varsa, eğer
memursa açığa alırsınız, üçte 2 maaşını verirsiniz, üçte 2 maaşı cebine girer.
Onu açlığa bırakmazsınız çünkü o, sizin yurttaşınızdır ve siz ondan
sorumlusunuzdur. Onun yaşama hakkından, onun sağlık hakkından sorumlusunuzdur.
Şimdi,
biz, bu kararnamelerle ne yaptık sevgili arkadaşlar? Bu insanları tamamen
yoksulluğun ve yalnızlığın… “Yalnızlık”ın da altını çiziyorum. Hangi
yalnızlıktır o? “Aman bana dokunmayan yılan bin yaşasın. O, benim dostumdu ama
şimdi dostum değil, çünkü kuşkuludur.” diye mimlenen insanların yalnızlığı.
Bakın, bunu yapabilirdik, yapamaz mıydık? Açığa alırdık, soruştururduk, varsa
suçu -kimseyi savunmuyorum- adliyse adli, idariyse idari -özellikle memur
kesimi, kamu kesimi için söylüyorum- doğrudan doğruya onlarla ilgili işlemleri
hukuk sınırları içinde yapardık ve kimse buna itiraz etmezdi ama elimizdeki
kararnameler, ne yazık ki, bize hukuka uymayı değil, hukuka uymamayı âdeta
öğütleyen, âdeta düzenleyen kararnameler durumunda. 
Sevgili
arkadaşlarım, şimdi tekrar sormak istiyorum: Bu kararnamenin tarihi 21/07/2016.
Aradan üç aya yakın zaman geçmiş. Ne der hukuk sistemi? Der ki: “Türkiye Büyük
Millet Meclisine Resmî Gazete’de yayımlandığı tarihten itibaren hemen gelir.
Meclis Başkanı da bunu komisyonlara verir. Yirmi günde komisyonlar eğer
gereğini yapmazsa Türkiye Büyük Millet Meclisinde görüşülür.” Niye görüşmedik
arkadaşlar? Üç aydır neredeyse ve son üç haftadır, biz geliyoruz, gidiyoruz,
hazırlanıyoruz, bu konuda konuşacağız diyoruz, bu konuda düşüncelerimizi
söyleyeceğiz diyoruz. Neden Türkiye Büyük Millet Meclisinde bunları
görüşmekten, konuşmaktan kaçıyoruz? 
Burası,
bir denetim organı değil mi aynı zamanda sevgili arkadaşlar? Böyle bir
görevimiz de yok mu? Bu kararnameler, Sultan Süleyman’ın kanunnameleri falan
değil ki; bu kararnameler, hukuk sistemi içinde konuşulacak, tartışılacak,
düzenlenecek kararnameler. Bunu yapmadık. Bugün artık bunu görüşüyor olmamızın
bir değeri de var elbette, hiç değeri yok değil ama niye bugüne kadar
görüşmedik? Şöyle düşündüm: Acaba iktidar, eleştirilmekten mi korkuyor? Ama
eleştiri öyle bir şey ki sevgili arkadaşlar, bütün radyoları, bütün
televizyonları kapatsanız dağlardan yansır gelir, insanın derdi ve feryadı her
yere yansır. Şimdi o feryat, her yere yansımış durumda. Gazeteleri kapatıyor
iseniz, vakıfları kapatıyor iseniz, sendikaları kapatıyor iseniz durum son
derece vahimdir. 
Size
birkaç rakam sunmak isterim değerli arkadaşlar. Bakınız, 12 Eylül, demin size
anlattığım sahne, sonunu da söylemeliyim: Sonuçta 1402’liklerin hepsi geri
döndüler, hepsi çünkü haklarında suçlanacak hiçbir şey yoktu ve hukuk, o arı
duru hukuk onları iade etti. Kenan Evren, bu işin başında duran Kenan Evren, son
günlerini hastaneden duruşmalara katılarak geçirdi. Onun için acıdım inanın,
onun için acıdım -duruşmalara giriyordum partimiz adına- “Susma hakkımı
kullanacağım, konuşmuyorum.” diyordu, genç avukat arkadaşlar durmadan soru
soruyorlardı. Söz aldım ve dedim ki: Size acıyorum çünkü sizin susmak gibi bir
hakkınız var, bu, hukuka uygun bir hak. Onun için dahi acıdım, bu, belki fazla
bir şeydi ama çocuklarım, benim o 2 çocuğum daha sonra da bu hayata tanıklık
eden, olağanüstü hâlin bir aileyi, bir toplumu nasıl ezip geçtiğini, ne gibi
yaralar bıraktığını bilen çocuklarım, sizin çocuklarınız, hepimizin çocukları
herhâlde Kenan Evren’i bağışlamayacaklar. 
Şimdi
Fetullah’ı da bağışlamayacağız. Fetullah, sadece ülkemize değil, bütün dünyaya
bir mikrop yayıyor; bu çok açık, mutlaka böyle. (CHP ve AK PARTİ sıralarından
alkışlar) Ama sevgili arkadaşlar, yapılması gereken, “Fetullah’la mücadele
edelim.” derken başka haksızlıklara fırsat vermemek. Bu haksızlıkları yaparsak
bu, zararımıza olur. Bakınız, unutmayın, nerede baskı varsa o baskıya karşı bir
direnç doğar. Bu direncin bazısı haklıdır, doğru taleplerle yükselir, ona
“devrim” denir ama bazıları gerici ayaklanmalardır. Türkiye için bu tehlikeyi
aklımızda tutmak gerekir. Yarının neye açık olacağı, bizim önümüze neyi
getireceğini bilemiyoruz. 
Şimdi,
küçük ilkeler var olağanüstü dönemlerde. Ne yaparsınız? Olağanüstü hâlin ilanı
neyi gerektiriyorsa o alanla ilgili düzenlemeler yaparsınız ve olağanüstü
tehlikenin -ki ona biz kriz diyoruz- kriz döneminin aşılmasıyla orantılı
düzenlemeler yaparsınız. Eğer bunu yapamazsanız, orantısız davranırsanız biraz
önce söylediğim tehlike karşımıza çıkar. Şimdi biz, hepimiz, keşke bütün
arkadaşlarım şurada olsalar ve kendi isyanları olarak da bildiğim ve
söylemekten çekinmediğim bu doğruları hep birlikte dinlesek, hep birlikte,
yanlış olan maddeler üzerinde değişiklikler önersek, düzenlemeler yapsak;
örneğin, açığa alsak bu insanları, görevlerine son verilen o kadar kişiyi. 
Bağışlayın,
rakamlar okuyacağım dedim, oradan uzaklaştım, şimdi bu rakamları dikkatinize
sunuyorum. 12 Eylül neydi? Korkunçtu. 12 Eylül, bütün Türkiye'nin işkencehaneye
döndüğü bir zamandı, 12 Mart da öyle ama bakınız, 12 Eylülle bugün arasında
bazı rakamlar -biri yıllarca sürdü, biri henüz üç aydır yürürlükte- ne çıkarıyor
önümüze? Arkadaşlar, 71 bin kişi gözaltına alınmış bugün, bu üç ayda, diğerinde
sadece 650 bin kişi, on yıla yakın bir süreçte. Tutuklamalar, 32.001 kişi
tutuklanmış şu anda. Tabii, bunları açık kaynaktan aldığım bilgilerle
söylüyorum, resmî olan bilgiler değildir. 52 bin kişi tutuklanmış 12 Eylülde.
Düşünün otuz üç yıl süren yargılamalar falan vardı, ben onların da avukatıydım,
o davalara da girdim. O davalarda da, aman ha, zaman aşımı uygulamayın, beraat
ettirin, insanlar onursuz kalmasın, zaman aşımı tehlikeli bir olgudur.” dedim.
Bu kadar sürebilir, bu davalar bu kadar sürebilir. 51 bin insanı siz elli bir
yıl yargılamak zorunda kalabilirsiniz ve -hukukçu arkadaşlarım da bilirler,
hepinizin vicdanı da bilir- bu tür toplu yargılamalarda hiçbir zaman toplu bir
adalete ulaşmak da mümkün değildir. 
Devam
ediyorum. 12 Eylülde açığa alınan yok, bugün 93.166 kişi, dün itibarıyla açığa
alınmış olan insanlar. İhraç edilenler 62.782 kişi, 12 Eylülde demin söylediğim
1402’liklerin sayısı 4.891. Biz üç ayda, üç aylık bir sürede elimizdeki
kararnameye dayalı olarak 62.782 kişiyi ne yazık ki ihraç etmişiz. Hakkında
işlem yapılan -bir kısmı da bırakılıyor- 70 bin kişi. Kapanan gazete 45,
televizyon 30, dergi 15, yayınevi 29, kapanan dernek ve federasyon sayısı -sadece
bu kararnameyle kapanan- 1.152 dernek, federasyon ve görevden alınan öğretmen
sayısı 12 Eylülde 3.854 iken ihraç ve açığa alma, şu anda 28.163 kişi.
Akademisyenler 3 bin kişi, şu anda hakkında işlem yapılan akademisyen. Hâkim ve
savcı geçmişte 12 Eylülde 47, şimdi 3.456 kişi. 
Koşulların
farklı olduğunu biliyorum. Herhangi bir haksızlık ve abartı yapmak istemiyorum
ama hepimizin elinde son derece değerli bir kuyumcu terazisi var arkadaşlar. Bu
da insan hakları temelinde, insan hakları üzerinden yürüyecek olan uygulamalar.
Bütün yasaların, bütün düzenlemelerin sadece bu ölçütle, yandaşlıkla değil,
taraflılıkla değil, düşmanlıkla ve öfkeyle değil... Eğer Fetullah’a karşı öfke
duyacak arkadaşlarımız varsa herhâlde bunlar öncelikle Cumhuriyet Halk Partisi
kadrolarındaki, HDP kadrolarındaki arkadaşlarımız. Çok zarar gördük arkadaşlar,
hepimiz çok zarar gördük ama şunu ayırmalıyız: Belki yadırgayacaksınız, bir
insan, Fetullah’a yakınlık da duyuyor olabilir, fikren duyuyor olabilir ama bir
insanın hiç eylemsiz böyle bir yakınlığı suç olamaz sevgili arkadaşlar.
İDRİS
BALUKEN (Diyarbakır) – Birçoğu öyle onların zaten.
ŞENAL
SARIHAN (Devamla) – Şimdi o öğretmenler, o görevlerinden aldığınız
öğretmenlerin önemli bir bölümü... 
Açtınız
AKTİF-SEN’i, yasal izinler verdiniz, sonra bu AKTİF-SEN’e üye olan insanları
almak durumunda kaldınız. EĞİTİM-SEN öyle, diğerleri de öyle; bütün sendikalar,
bütün vakıflar, bütün dernekler, okullar, açılan okullar. Ve ne yapıyor şimdi
bizim bu kararnamemiz? Özel mülkiyete de el koyuyor. Buna da hakkımız yok.
Olağanüstü hâlin bize böyle bir yetki verdiğini de söylemek mümkün değil. 
Değerli
arkadaşlarım, şimdi yapılacak şeyler konusunda, burada Anayasa Mahkemesi
kararları var, geçmişe ilişkin verilmiş olan kararlar var. Diyeceksiniz ki yeni
bir Anayasa Mahkemesi kararı da çıktı, henüz onun gerekçesini bilmiyoruz,
kendimi de onun üzerinde tartışabilecek durumda hissetmiyorum fakat bazen
vicdanlar mahkemelerin önüne geçer sevgili arkadaşlar, en değerli mahkeme,
sizin kendi aklınız ve yüreğinizdir. Şimdi, buradaki arkadaşların, Parlamentoda
halk adına görev yapmakta olan arkadaşlarımızın öncelikle bu noktadan hareket
etmeleri gerekiyor.
Şimdi,
burada benim bildiğim hem AKP içinden hem HDP, CHP içinden arkadaşlarım var, 12
Eylüllerde hep birlikte işkenceye karşı mücadele ettik, önemli de
kazanımlarımız oldu. 2002 yılından bu yana çok nadir bir biçimde bu tür
yakınmalar gündeme geldi; bu, hepimizin başarısı. Biz böyle bir ülke istiyoruz,
işkencesiz, kötü muamelesiz, hukuk sınırları içinde bir ülke istiyoruz, bunun
için mücadele ettik. Çok fazla çile çeken arkadaşlarımız oldu, acılar çeken
arkadaşlarımız oldu ama kazandık; her şey mücadeleyle kazanılır. 
Şimdi,
bu olağanüstü hâl durumunda darbecilerin eyleminin ağırlığı ifade edilerek
onlar üzerinden işkenceyi mazur görmeye çalışmak gibi bir suçu, katiyen
Parlamentomuz üzerine düşürmemeliyiz sevgili arkadaşlar; bu, çok tehlikeli
olur. Biz, ancak yanlış yapanla mücadele ederek önümüzü açabiliriz, yanlışın
üzerine giderek, doğru olanı, doğru uygulamayı söyleyerek yapabiliriz. 
Ve
şimdi ne yapıyoruz, bakın, başka bir şey… Bunu görmüyoruz, peki, “Bu,
hakkıdır.” diyoruz. Bir şey anlatacağım izin verirseniz, belki bir sürü hukuk
yazdım şuraya ama Mithat arkadaşımız bir dolu kısmını zaten ifade etti: Darbeden
sonraki pazar günü avukat arkadaşlar telefon ettiler, dediler ki: “CMK’yı
işletemiyoruz Şenal Hanım, buraya bir gelir misiniz, bir yol bulalım, ne
yapalım?” Atlayıp gittim arkadaşlar pazartesi günü, dediler ki: “Biz emniyete
gidiyoruz, emniyette sadece bir eksiği tamamlıyoruz; yardımcı olamıyoruz,
insanlarla konuşamıyoruz, gözümüzün önünde kötü muamele yapılıyor, bu kötü
muamele karşısında bir şey söylesek tepki alıyoruz.” Bir arkadaş, gözyaşları
içinde şunu anlattı, bir avukat arkadaş dedi ki: “Dün -daha doğrusu eylem günü,
saldırının olduğu, darbenin olduğu gün- yeğenimi, özel harekâtçı olan kız
yeğenimi kaybettim. Onun taziyesindeyken telefon geldi, CMK görevine çağrıldım.
CMK görevine gittim emniyete ve gördüğüm, yaşadığım olaylar karşısında onlara şöyle
seslendim: ‘Arkadaşlar, ben yeğenimi, canımın parçasını kaybettim. Ben, sizden
daha az öfkeli olamam ama ne olur öfkenize hâkim olun ve bize görev yapma hakkı
verin, bu insanlara da normal koşullarda savunma hakkı verin.’ Bunu söyledim.”
dedi ve bütün vücudu titriyordu benimle konuşurken. 
Biz
bunları anlatırsak ülkemizin aleyhine mi konuşmuş oluyoruz sevgili arkadaşlar?
“Bir yanlışı düzeltin.” demek, “Doğruyu yapalım.” demek, “Hukuka uygun olanı
yapalım.” demek, kime kötülük olabilir? Ben şahsen Türkiye Cumhuriyeti’nin
başının hep dik olmasını istiyorum. (CHP sıralarından alkışlar) Çünkü ben bu
cumhuriyetin bir yurttaşıyım, bu ülkenin bir yurttaşıyım; bu sebeple
düşüncelerimi, eleştirilerimi söylemek istiyorum. Bunları burada da söyleyemezsek,
karnımızdan konuşmaya devam edersek biz doğruyu nasıl bulabiliriz sevgili
arkadaşlar?
Bu
önümüzdeki günlerde diğer kararnameler gelecek ya da yarın oturup maddeleri
tekrar tartışacağız, arkadaşlarım her madde üzerindeki düşüncelerini geniş bir
şekilde ifade edecekler. Şimdi, sizden rica ediyorum burada doğru olanı yapmak
için hareket edelim, arka odada kararlar verip sonra başka kararlara doğru
yönelmeyelim, birbirimize karşı aldatıcı olmayalım. Bakın, bir kardeşlik varsa
-hani o Yenikapı ruhu denilen bir şey var ya- asıl kardeşlik burada darbe
gecesi parti temsilcilerimizin bombaların altındaki kardeşliğidir, gerçek olan
kardeşlik budur. Bu çünkü neyi savunuyor? Bu, bir şahsın çıkarını değil,
Parlamentonun çıkarını savunuyor. Niçin Parlamentonun çıkarını savunuyor? Çünkü
Parlamento, Türkiye Cumhuriyeti’nin bütün yurttaşlarını temsil ediyor. Az oy,
çok oy ama seçilerek gelmiş olan bizler -biz değiliz, onların birer parçasıyız
ve onların menfaatleriyle ilgilenmek durumundayız- o kardeşliği korumak için ne
mahkeme kararları, sevgili arkadaşlar, ne başkasının bühtanı, suçlaması; sadece
gerçeğin bize gösterdiği yol üzerinden yürüme imkânımız var. O yolu geçmişte
çok öğrendik, çok biliyoruz, bir dolu deneyim var, bir dolu güzellik var kendi
tarihimiz içinde, oradan yararlanalım, oradan ışık alalım ve ülkede ancak etnik
kökenine, dinî inancına göre farklı farklı insanlar var ve bu farklılıkları
durmadan çoğaltıp da önümüzü bir karanlığa mahkûm edelim demeyelim. 
Bakınız,
muharrem ayı, çok susadım, su içmek istemiyorum çünkü saygım var onlara. (AK
PARTİ sıralarından alkışlar) Ramazan ayında da Sünni arkadaşlarımızın
Alevilere, Alevilerin Sünnilere saygıları var. Bu o kadar güzel bir şey ki bu
güzelliği niye korumayalım ki? Biz Türkiye Cumhuriyeti yurttaşları olarak hep
böyle bir ruhu geliştirmek durumundayız, demokrasiye dayalı, özgürlüğe dayalı,
eşitliğe dayalı, kardeşliğe ve barışa dayalı bir ruhu. 
Hepinizi
saygıyla selamlıyorum. 
Çok
teşekkür ederim (CHP ve HDP sıralarından alkışlar) 
BAŞKAN
– Çok teşekkür ediyorum Sayın Sarıhan. 
İDRİS
BALUKEN (Diyarbakır) - Sayın Başkan… 
BAŞKAN
– Sayın Baluken… 
İDRİS
BALUKEN (Diyarbakır) – İç Tüzük 60’a göre bir söz talep ediyorum. 
BAŞKAN
– Buyurun 60’a göre.
Bir
dakika süre veriyorum. 
V.- AÇIKLAMALAR (Devam)
25.- Diyarbakır Milletvekili İdris Baluken’in, AKP
Hükûmetinin yürütmüş olduğu yanlış dış ve iç politikanın ülkeyi büyük bir
ekonomik krizin içerisine soktuğuna ilişkin açıklaması
İDRİS
BALUKEN (Diyarbakır) – Teşekkür ediyorum. 
Sayın
Başkan, maalesef, AKP Hükûmetinin yürütmüş olduğu yanlış dış ve iç politika,
ülkeyi büyük bir ekonomik krizin içerisine sokmuştur. Şimdi son dakika
haberleri geçiyor, dolar, tarihî bir rekora doğru hızla koşuyor, 3,094 sınırını
aştı, 3,1’i geçeceği anlaşılıyor. 
Dün
olağanüstü hâlin uzatılması, başkanlık sistemiyle ilgili gereksiz yine ısıtılan
gündem, bütün Orta Doğu siyasetinde dünyaya kafa tutan dış politika çıkışları,
maalesef, ülkeyi büyük bir ekonomik istikrarsızlığın içerisine sokmuştur. Belli
ki AKP’nin böyle bir derdi yok, insanların canlarını bugüne kadar yürüttükleri
iç ve dış savaş politikasıyla yaktılar, şimdi de bütün insanların ceplerini de
yakmaya kararlı görünüyorlar. 
(Mikrofon
otomatik cihaz tarafından kapatıldı) 
İDRİS
BALUKEN (Diyarbakır) - Bunun son derece yanlış bir yol olduğunu, ülkenin bu
şekilde göz göre göre ekonomik olarak batırılmayacağını buradan gerekli
uyarılarla birlikte bir kez daha ifade etme ihtiyacı hissettim. 
Teşekkür
ediyorum. 
BAŞKAN
– Teşekkür ediyorum. 
IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 667 Sayılı Olağanüstü Hal Kapsamında Alınan
Tedbirlere İlişkin Kanun Hükmünde Kararname (1/746) ile İç Tüzük’ün 128’inci
Maddesine Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 412) (Devam)
BAŞKAN
– Şimdi, kanun hükmünde kararnamenin tümü üzerinde şahısları adına ikinci ve
son konuşmacı, İstanbul Milletvekili Hurşit Yıldırım. 
Buyurun
Sayın Yıldırım. ( AK PARTİ sıralarından alkışlar) 
Süreniz
on dakikadır. 
HURŞİT
YILDIRIM (İstanbul) – Sayın Başkan, değerli milletvekilleri; görüşülmekte olan
kanun hakkında şahsım adına söz almış bulunmaktayım. Hepinizi saygı ve hürmetle
selamlıyorum. 
15
Temmuz darbe girişiminden sonra, hepimizin bildiği gibi, ülkemiz bambaşka bir
döneme girmiştir. Ülkemizin bekasına, milletimizin canına kasteden FETÖ’cüler,
âdeta devletimizin her yerine sızmış ve neredeyse her kademeyi bir mikrop gibi
sarmıştır. Bize düşen de bu mikropları bünyeden acilen temizlemek ve ülkemizi
başta FETÖ, DAEŞ, PKK olmak üzere tüm teröristlerden kurtarmaktır. Bu anlamda
olağanüstü durumlarda acilen ve yıldırım hızıyla kararlar alınması
gerekmektedir. İşte dün gece Gazi Meclisimizde üç ay daha uzatılmasını kabul
ettiğimiz OHAL ve OHAL gereği alınan kanun hükmünde kararnameler, bu noktada
hayati önem taşımaktadır çünkü zaman az, teröristler ve ülkemizin bekası,
milletimizin birlik ve beraberliği için alınması gereken kararlar ise çoktur. 
OHAL,
kanun hükmünde kararnamelerle Anayasa’mızın 119, 120 ve 121’inci maddelerinde
yer almaktadır. Anayasa’mızın 121’inci maddesi de OHAL süresince kanun hükmünde
kararname çıkarılabileceğini düzenlemiştir. 
Sayın
milletvekilleri, 15 Temmuz gibi hain ve sinsi bir darbe girişiminden sonra
hiçbir şey olmamış gibi davranamayız. 15 Temmuzda bize destek veren
milletimizin isteklerini görmezlikten gelemeyiz. 15 Temmuz, Türkiye için bir
milattır. Olağanüstü dönemlerde olağanüstü kurallar geçerlidir. OHAL durumu
uzatılmasıyla siyasetin ve millet iradesi üzerinde yeni bir vesayete izin
vermeyecek düzenlemeleri yapmak zorundayız. Devletimizin ve milletimizin bekası
için gerekli düzenlemeleri yapmak zorundayız. 
Sinsi
ve gizli yapılara değil sivil, şeffaf ve demokratik bir kurumsallaşmaya ihtiyaç
bulunduğu açıktır. Devletin demokratik işleyişini bozma tehdidi taşıyan kamu
personeli ve unsurlarının bürokrasiden temizlenmesi gerekir. Başka bir ifadeyle
devlete sadakatle bağlı olmayan bürokrasiyle devletin beraber çalışması
düşünülemez. OHAL, toplumun gündelik, rutin yaşantısını asla etkilememektedir.
OHAL, demokratik bir düzenin tesis edilmesi önünde engel teşkil eden vesayetçi
aktör ve yapıların ortadan kaldırılmasını hedeflemektedir. 
Sayın
milletvekilleri, daha önce de OHAL, siyaset tarihimizde pek çok defa
uygulanmıştır. Merhum Cumhurbaşkanımız Sayın Özal döneminde, 19 Temmuz 1987
tarihinde, doğudaki 14 ili kapsayacak şekilde yürürlüğe konulan OHAL, tam 46
kez uzatılmış, 30 Kasım 2002 tarihinde ise AK PARTİ tarafından kaldırılmıştır.
Bu, aslında, AK PARTİ’nin, ihtiyaç olmadığı takdirde OHAL’i gündemden
kaldırmakla ilgili özgürlükçü bir yaklaşım içerisinde olduğunu da
göstermektedir. 
Sık
sık OHAL düzenlemesi ve kanun hükmünde kararnamelerle bizi eleştiren
Avrupa’daki Fransa, Charlie Hebdo ve Paris katliamı gibi iki yerel bazdaki
terör olayını yaşamış ve hemen ardından OHAL düzenlemesine geçmiştir. Bir yılı
geçmiş olmasına rağmen, Fransa, hâlen, OHAL kararını sürdürmektedir, üstelik
sadece iki terör saldırısı sebebiyle. Pekâlâ, bizde, 15 Temmuz öncesi sayısız
karşılaştığımız, yaşadığımız terörist olaya rağmen, OHAL ilan edilmemişti. Ama
15 Temmuz darbe girişiminden sonra OHAL ilan etmeyeceğiz de ne zaman edeceğiz
sayın milletvekilleri? 
Değerli
arkadaşlar, son dönemde yaşadığımız meselelerin hiçbiri iç siyaset, iktidar,
muhalefetin ideolojik görüşleri veya parti politikalarıyla ilgili değildir.
Yaşadığımız veya yaşattırılmaya çalışılan hususlar, bizim aslında son dönemde
güçlü bir Türkiye olarak ortaya çıkmamız sebebiyledir. Uluslararası küresel şer
güçler, güçlenen ve bağımsız hareket eden, mazlum milletler içinde rol model
olan Türkiye'nin önünü kesmek ve Türkiye karşısında pazarlık payını artırmak
için her gün yeni bir oyun, yeni bir tezgâh kurmak istemektedirler. MİT krizi,
Gezi olayları, 17-25 Aralık hukuk darbesi, nihayetinde 15 Temmuz gecesi
yaşadığımız hain FETÖ girişiminin sebebi hep Türkiye'yi hizaya getirme
arayışıdır. 
Ben
de, o gece, darbe girişiminin olduğu o gece İstanbul’da bulunan bir kişi olarak
Kartal’da, Kadıköy’de ve Ataşehir’de, gerek parti teşkilatlarımla gerekse
sahada, meydanda olan milletimin yanında gördüğüm bu manzara karşısında,
insanımızın, millî birlik ve beraberlik içinde, korkusuzca, özgürlüğü için,
demokrasi için, ülkesi için mücadele ettiğine şahit olmuş birisiyim. O gece
millet ile devlet ilk defa bu kadar yakın bir araya gelmiş, görüş
farklılıklarına, modellerine, rollerine, siyasi kimliklerine aldırmadan herkes
ama herkes bu darbeye karşı gelmiştir. Milletin vekilleri de bombalanan bu
Meclisi çalıştırmış, darbeye karşı millî iradeyi yere düşürmeyeceklerini beyan
etmişlerdir. 
Sayın
milletvekilleri, darbe girişimine karşı ayakta kalan kurumlardan biri de hiç
şüphesiz ki siyaset kurumudur. Darbe girişiminin ilk hedefi, millî egemenlik,
millî irade ve biz, seçilmiş olan siyasetçilerdir. Özellikle biz siyasilerin,
kahraman halkımıza, gazilerimize ve şehitlerimize karşı can ve şükran borcumuz
bulunmaktadır. Özellikle biz siyasiler, 15 Temmuzdan sonra ortaya çıkan ve
hepimiz için büyük bir memnuniyet oluşturan Yenikapı ruhunu da korumalıyız
diyorum. 
Küresel
güçler dün Kuzey Afrika’da, Ukrayna’da, Mısır’da, Suriye’de, Irak’ta yaptığının
aynısını bugün Türkiye’de yapmanın çabası içerisindedir. Kavganın zemini
Anadolu, muhatabı ise tüm medeniyet coğrafyamız ve tüm ümmettir. Hâl böyleyken,
içerideki ideolojik bakış açılarının yerine, hepimizin dışarıya karşı millî ve
yerli bir duruş sergilememiz yolundan geçmektedir. 
Sayın
milletvekilleri, Suriye’de savaştığını iddia edenler aslında birbirine lojistik
destek sağlamaktadır. PKK’nın bıraktığı yerde DAEŞ, DAEŞ’in bıraktığı yerde
FETÖ, FETÖ’nün bıraktığı yerde PKK bu terör nöbetini devralıyor ve her gün
başka bir maske ve başka bir tarzda ülkemizi hedef alıyorlar. 
Nitekim,
terör örgütünün son saldırısında, AK PARTİ ilçe başkanımız ve başkan
yardımcımız şehit oldu. AK PARTİ teşkilatlarının her kademesinde görev almış
biri olarak diyorum ki: AK PARTİ teşkilatları kefenleriyle yola çıkmıştır.
Kefenleriyle yola çıkmış dava adamları terörden ve tehditten asla korkmazlar. 
Haince
saldırarak çocuklarının gözleri önünde babalarını öldürenler, insanlarımızı
evsiz yurtsuz bırakanlar, hendek açanlar, milletin tankını millete karşı
çeviren terör örgütleri, adı FETÖ, PKK, DAEŞ, ne olursa olsun asla bizi
yıldıramayacaklar ve asla vatanımızı bölemeyeceklerdir. 
Sayın
milletvekilleri, FETÖ, bir cemaat değildir; FETÖ, aynı zamanda, dini tahrif
etmek isteyen, Haşhaşi ruhlu, sinsi, cani bir yapıdır.
İBRAHİM
ÖZDİŞ (Adana) – Cemaat… Cemaat o, cemaat.
HURŞİT
YILDIRIM (Devamla) – Aynı zamanda kaset, kumpas ve şantaj yoluyla ekonomiyi,
siyaseti, bürokrasiyi hedef alan, devletin tankını millete çeviren silahlı bir
örgüttür. 
Sayın
milletvekilleri, FETÖ, sadece AK PARTİ zamanında ortaya çıkmış bir örgüt de
değildir; tam aksine, diğer siyasi iktidarlar zamanında mücadele edilmeyip AK
PARTİ zamanında kararlılıkla mücadele edilmiş olan bir örgüttür. 
İBRAHİM
ÖZDİŞ (Adana) – On dört yıl, on dört yıl… 
HURŞİT
YILDIRIM (Devamla) – FETÖ, kırk yılı aşkın bir süredir sinsice, parlamenter
sistemin de zayıflığından ve bürokratik oligarşiden de faydalanarak devlet
kurumlarına yerleşmiş hain bir örgüttür. (AK PARTİ sıralarından alkışlar) 
Sayın
milletvekilleri, şunu da çok açık ve net olarak ifade etmek istiyorum ki
böylesine hain ve sinsi bir örgüte karşı eğer AK PARTİ ve onun kurucu lideri
Recep Tayyip Erdoğan olmasaydı hiç kimse bu millî mücadeleyi bu kadar başarılı
sürdüremezdi. (AK PARTİ sıralarından alkışlar) 
ERKAN
AKÇAY (Manisa) – Ayıp be! Utan be! Utan be! Böyle şey olur mu ya? 
İDRİS
BALUKEN (Diyarbakır) – Ayıp, ayıp!
HURŞİT
YILDIRIM (Devamla) – İlk defa darbe girişimine karşı direnen, şapkasını alıp
gitmeyen bir lider ve onun etrafında kenetlenen aziz millet vardı. (AK PARTİ
sıralarından alkışlar)
ERKAN
AKÇAY (Manisa) - Böyle konuşma olur mu ya?
HURŞİT
YILDIRIM (Devamla) – Eğer 27 Mayısta, 12 Eylülde veya siyasi tarihimizde tüm
darbelere karşı siyasi liderler karşı çıkmış olsaydı belki bugün Türkiye,
darbeler tarihi olan bir Türkiye olmayacaktı. 
Sözlerimi
bitirirken, şu anda terörle mücadelede eden, her terörist ittifakla boğuşan
Türkiye millî bir beka sorunu yaşamaktadır. Bu mücadeleyi kazanmanın en güvenli
yolu millî birlik ve beraberliğimizdir. 
Bu
mücadelemizde birlik ve beraberlik ruhunu sağlamak için OHAL ve kanun hükmünde
kararnameler, işte bu anlatmaya çalıştığım sebeplerle çok önemlidir ve hepimiz
tarafından desteklenmelidir diyor, hepinize saygılar sunuyorum. (AK PARTİ
sıralarından alkışlar) 
BAŞKAN
– Teşekkür ediyorum.
ERKAN
AKÇAY (Manisa) – Sayın Başkan… 
LEVENT
GÖK (Ankara) – Sayın Başkan…
BAŞKAN
– Sayın Gök…
LEVENT
GÖK (Ankara) – Efendim, sayın hatip konuşmasında 15 Temmuz darbe gecesinin
önlenmesinde diğer karşı koyan herkesi dışarıda tutarak…
İDRİS
BALUKEN (Diyarbakır) – Açık sataşma, açık.
BAŞKAN
– Sayın Gök, size de yerinizden söz vereyim.
LEVENT
GÖK (Ankara) - Peki, tamam. 
BAŞKAN
- Sayın Akçay da istemiş ama önce, ben Sayın Arslan’a bir söz vermiştim 60’a
göre.
Buyurun
Sayın Arslan.
V.- AÇIKLAMALAR (Devam)
26.- Denizli Milletvekili Kazım Arslan’ın, Başbakandan,
olağanüstü hâlin uzatılmasıyla başkanlık sisteminin altyapısının mı hazırlandığını
öğrenmek istediğine ilişkin açıklaması
KAZIM
ARSLAN (Denizli) – Teşekkür ederim Sayın Başkan.
Başbakana
soruyorum: FETÖ’cülerin 15 Temmuz darbe girişiminden sonra ilan edilen
olağanüstü hâl kararı gereğince, öncelikle üç ay için bu kararın alındığı,
hatta bu süre beklenilmeden “Kırk beş gün içinde biter.” diye söylendiği hâlde,
yeniden üç ay daha olağanüstü hâl ilan edildiği dün Meclisimizde kabul
edilmiştir. Ancak, ne var ki, bu olağanüstü hâl süresi uzadıkça ülkemizde
güvenin yok edildiği, itibarın giderek azaldığı, ülkemizde korkuların ve
kuşkuların arttığı bir dönemi yaşıyoruz. Böyle bir yönetimle yurt dışı
itibarımızın da yok edildiğini göz önünde tutmak zorundayız. Olağanüstü hâli
uzatmak suretiyle ve uygulamalarıyla başkanlık sisteminin altyapısı mı
hazırlanıyor? Saray ne isterse o istemlerin yerine getirilmesi için mi ses
çıkarmıyorsunuz? 
(Mikrofon
otomatik cihaz tarafından kapatıldı)
KAZIM
ARSLAN (Denizli) – İş başına geldiğinizde 2 ilde olağanüstü hâl vardı,
kaldırırken övünmüştünüz; şimdi 81 ilde olağanüstü hâl var, şimdi buna da neden
karşı çıkmıyorsunuz?
Teşekkür
ederim.
BAŞKAN
– Teşekkür ediyoruz.
Birer
dakika grup başkan vekillerine de…
Buyurun
Sayın Akçay.
27.- Manisa Milletvekili Erkan Akçay’ın, İstanbul
Milletvekili Hurşit Yıldırım’ın 412 sıra sayılı Kanun Hükmünde Kararname’nin
tümü üzerinde şahsı adına yaptığı konuşmasındaki bazı ifadelerine ilişkin
açıklaması 
ERKAN
AKÇAY (Manisa) – Teşekkür ederim Sayın Başkan.
Biraz
evvel kürsüde konuşan değerli hatip, konuşmasında, 15 Temmuzdan sonra ülkemizde
oluşan atmosferin ne kadar uzağında olduğunu ve bunu bir türlü idrak
edemediğini gösteren bir konuşma yapmıştır ve gerçeklerden de uzaktır. 246
şehide, yaralılara ve o darbe gecesinde aynı anda, spontane refleks veren tüm
kesimlere ve 78 milyona saygısızlık sayabileceğimiz ifadelerdir. Böyle, kişi
kültünü yücelterek… Daha ağır ifadeler de kullanmak istiyorum. Bu üsluptan,
Adalet ve Kalkınma Partisinin değerli sözcülerinin -geçtiğimiz günlerde de
zaman zaman rastlıyoruz- bunları tekrar etmekten kendilerini alıkoymalarına ve
bunların hiçbir…
(Mikrofon
otomatik cihaz tarafından kapatıldı) 
ERKAN
AKÇAY (Manisa) - …faydasının da olmayacağına ve bu 15 Temmuz sonrası oluşan
birlik, beraberlik ruhuna da aykırılık teşkil edeceğine dikkatlerini çekiyor,
konuşmalarında özenli ve hassas olmalarını tavsiye ediyorum Sayın Başkan.
Teşekkür
ediyorum. 
BAŞKAN
- Teşekkür ediyoruz.
Sayın
Gök, buyurun, size de bir dakika süreyle söz veriyorum.
28.- Ankara Milletvekili Levent Gök’ün, İstanbul
Milletvekili Hurşit Yıldırım’ın 412 sıra sayılı Kanun Hükmünde Kararname’nin
tümü üzerinde şahsı adına yaptığı konuşmasındaki bazı ifadelerine ilişkin
açıklaması 
LEVENT
GÖK (Ankara) - Teşekkür ederim Sayın Başkan.
15
Temmuzu, öncesini ve sonrasını doğru anlamak hepimizin başlıca sorumluluğunda
olan bir konu. Bu konunun ciddiyeti ve önemine ulaşanlar, bunun, 15 Temmuzda
yaşanan o darbe teşebbüsünün yarattığı travmayı Türkiye’de en iyi yorumlayacak
durumda olanlar siyasetçiler olmalıdır. Bu tablo karşısında AKP’nin, özellikle
sözcülerinin, kendi yarattıkları ve himaye ettikleri ama sonradan kendilerine
doğrudan doğruya tehdit oluşturan bir FETÖ örgütlenmesi karşısında, FETÖ’yle
hiçbir bağı olmamasına karşın o gün burada, Meclisin bombalanmasında canı
pahasına, canlarını ortaya koyan bütün diğer partilerdeki milletvekillerine
yapacağı en büyük saygısızlık, o darbe teşebbüsünde buluşan bütün
siyasetçilerden ayrı tutarak AKP’yi bir kenarda tutmak, diğerlerini
dışlamaktır. Böyle bir üslubu kabul etmiyoruz. 
(Mikrofon
otomatik cihaz tarafından kapatıldı)
LEVENT
GÖK (Ankara) - Biz Cumhuriyet Halk Partisi olarak FETÖ’nün de, her türlü darbe
girişiminin de karşısındayız. Biz AKP’yi iktidardan uzaklaştırmak istiyoruz,
evet, doğrudur ama meşru sınırlar içerisinde, millî egemenliğin sınırları
içerisinde, halk oyuyla uzaklaştırmak istiyoruz.
BAŞKAN
- Teşekkür ediyoruz.
LEVENT
GÖK (Ankara) - FETÖ’yle bizim asla yakından uzaktan ilgimiz yoktur ama FETÖ’yle
yakından uzaktan ilgisi olan AKP’nin dahi uğradığı bu darbe teşebbüsünde en
başta Cumhuriyet Halk Partililer canlarını ve bütün her şeylerini ortaya
koymuşlardır. Bunları ifade etmek istiyorum. (CHP sıralarından alkışlar)
BAŞKAN
- Çok teşekkür ediyorum.
Sayın
Yıldırım, Sayın Baluken’e de bir dakika süreyle söz vereyim, sonra, en son size
de söz vereceğim.
Buyurun.
29.- Diyarbakır Milletvekili İdris Baluken’in, İstanbul
Milletvekili Hurşit Yıldırım’ın 412 sıra sayılı Kanun Hükmünde Kararname’nin
tümü üzerinde şahsı adına yaptığı konuşmasındaki bazı ifadelerine ilişkin
açıklaması 
İDRİS
BALUKEN (Diyarbakır) - Teşekkür ediyorum Sayın Başkan.
Demin
kürsüden konuşan sayın hatibin, darbeyle ilgili mücadelede Erdoğan ve AKP’yi
öne çıkararak diğer muhalefet partilerini dışlayan bir üslup içerisinde
konuşmasını kabul edilemez bulduğumuzu ifade etmek istiyorum. Biz HDP olarak
darbeye karşı en başından beri son derece net bir tutum ortaya koyduk ve bunu
yaparken de Erdoğan ya da AKP iktidarı için değil, bu ülkenin demokrasisi için,
hukuk devleti için, toplumsal barışı için, var olduğumuz günden bugüne kadar
sahip olduğumuz ilkesel değerlere bağlılık için bu duruşu gösterdik. Bundan
sonra da darbe nereden gelirse gelsin HDP, bu duruşunu ortaya koymaya devam
edecektir. 15 Temmuz darbe uygulamalarına nasıl karşı çıktıysak, 15 Temmuzdan
sonra Erdoğan ve AKP tarafından devreye konan karşı darbeye de, sivil darbe
uygulamalarına da karşı çıktık, karşı çıkmaya devam edeceğiz.
Teşekkür
ediyorum.
BAŞKAN
– Teşekkür ediyoruz.
Sayın
Yıldırım, buyurun.
30.- İstanbul Milletvekili Hurşit Yıldırım’ın, Manisa
Milletvekili Erkan Akçay, Ankara Milletvekili Levent Gök ile Diyarbakır
Milletvekili İdris Baluken’in yaptıkları açıklamalarındaki bazı ifadelerine
ilişkin açıklaması
HURŞİT
YILDIRIM (İstanbul) – Sayın Başkanım, değerli arkadaşlar; ben konuşmamda
kesinlikle hiçbir partiyi dışlamadım. 15 Temmuz darbe girişimine karşı topyekûn
mücadele ettiğimizi ifade ettim. O ruhu da savunduğumu söyledim, Yenikapı
ruhunun da devam etmesi gerektiğini ifade ettim. Sözlerim herhâlde ya yanlış
anlaşıldı… Ben “O gecede CHP’li, MHP’li bütün millet…” dedim, “Bütün
arkadaşlarımızla beraberdik.” dedim, “Aynı yerdeydik.” dedim. “Yenikapı ruhunu
devam ettirmeliyiz.” dedim ve Mecliste de AK PARTİ, CHP, MHP, HDP’li gruplar da
zaten bildiri yayınlandı, bildiri buradan okundu. Kesinlikle ben 15 Temmuz darbe
girişimine karşı sadece AK PARTİ’lilerin sahada olduğu gibi bir beyan vermedim,
vermek de istemem.
BAŞKAN
– Çok teşekkür ediyorum Sayın Yıldırım.
ERKAN
AKÇAY (Manisa) – “Erdoğan olmasaydı bu darbe önlenemezdi.” dedin ya, millî
iradeye saygısızlıktır bu.
BAŞKAN
– Hükûmet adına Sayın Bakan da bir söz talebinde bulunuyor sayın
milletvekilleri.
31.- Kalkınma Bakanı Lütfi Elvan’ın, Manisa
Milletvekili Erkan Akçay, Ankara Milletvekili Levent Gök ile Diyarbakır
Milletvekili İdris Baluken’in yaptıkları açıklamalarındaki bazı ifadelerine
ilişkin açıklaması
KALKINMA
BAKANI LÜTFİ ELVAN (Mersin) – Sayın Başkan çok teşekkür ediyorum.
ERKAN
AKÇAY (Manisa) – Herkes dikkat edecek konuşmasına. Millet kaçacak delik ararken
Milliyetçi Hareket Partisinin Genel Merkezinin ışıkları yanıyordu, hepimiz
oradaydık, buraya öyle geldik. 
KALKINMA
BAKANI LÜTFİ ELVAN (Mersin) – 15 Temmuz akşamında, Mecliste grubu bulunan…
ERKAN
AKÇAY (Manisa) – Özen göstereceksiniz, özen!
BAŞKAN
– Sayın Akçay, Sayın Bakan konuşuyor.
Buyurun
Sayın Bakan.
KALKINMA
BAKANI LÜTFİ ELVAN (Mersin) – 15 Temmuz darbe girişimi karşısında, Mecliste
grubu bulunan tüm partiler bu darbe girişimine karşı dik bir duruş
sergilemişlerdir, bunu özellikle ifade etmek istiyorum. Tabii, bu Fetullahçı
terör örgütüne yönelik mücadelenin ve bu terör örgütünün ne kadar tehlikeli,
hain bir terör örgütü olduğunun hepimiz tarafından önemi kavranmış diye
düşünüyorum açıkçası ve bu mücadelenin devam etmesi gerektiğini düşünüyorum.
Yenikapı ruhunun da, o yaşanan Yenikapı ruhunun da devam ettirilmesinin önemli
olduğunu düşünüyorum. 
OHAL’e
yönelik, OHAL’in uzatılmasına yönelik bir eleştiri geldi. Fetullahçı terör
örgütünün ne kadar hain bir terör örgütü olduğunu, nasıl gizli bir yapılanma
içerisinde çalıştığını hep birlikte gördük. Bu terör örgütünün tamamıyla yok
edilmesi, kökünün kazınması için de bu mücadelenin sürdürülmesi gerekiyor.
Olağanüstü hâlin uzatılmasının tek ve tek nedeni, bu Fetullahçı terör örgütünün
tamamıyla ortadan kaldırılmasıdır.
Ben
hepinize çok teşekkür ediyorum.
BAŞKAN
– Teşekkür ediyorum.
IV.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Ahmet Aydın’ın,
başta Türkiye Büyük Millet Meclisi Başkanı olmak üzere darbeye karşı bombalar
altında ciddi bir mücadele veren, kararlı bir duruş gösteren tüm gruplara,
ayırt etmeden tüm milletvekillerine bir kez daha teşekkür ettiğine ilişkin
konuşması
BAŞKAN
– Sayın milletvekilleri, ben de başta Türkiye Büyük Millet Meclisi Başkanımız
olmak üzere, darbeye karşı bombalar altında ciddi bir mücadele veren, kararlı
bir duruş gösteren tüm gruplara, ayırt etmeden tüm milletvekillerine bir kez
daha teşekkür ediyorum. Çünkü, şuna inanıyoruz ki farklı görüşlerimiz,
ideolojilerimiz, düşüncelerimiz olabilir, farklı partilerde siyaset yapabiliriz
ama söz konusu vatansa, söz konusu bayraksa, söz konusu milletse gerisi
teferruat diyorum, tekrar hepinize teşekkür ediyorum. (AK PARTİ ve MHP
sıralarından alkışlar)
IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 667 Sayılı Olağanüstü Hal Kapsamında Alınan
Tedbirlere İlişkin Kanun Hükmünde Kararname (1/746) ile İç Tüzük’ün 128’inci
Maddesine Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 412) (Devam)
BAŞKAN
– Soru yok. 
Soru-cevap
işlemi tamamlanmıştır.
Böylece
kanun hükmünde kararnamenin tümü üzerindeki görüşmeler tamamlanmıştır.
Şimdi
maddelerine geçilmesini oylarınıza sunuyorum: Kabul edenler... Kabul
etmeyenler... Kabul edilmiştir. 
Birleşime
beş dakika ara veriyorum.
Kapanma Saati: 18.44
DÖRDÜNCÜ OTURUM
Açılma Saati: 18.47
BAŞKAN: Başkan Vekili Ahmet AYDIN
KÂTİP ÜYELER: Elif Doğan TÜRKMEN (Adana), İshak GAZEL (Kütahya) 
-----0-----
BAŞKAN – Sayın
milletvekilleri, Türkiye Büyük Millet Meclisinin 6’ncı Birleşiminin Dördüncü
Oturumunu açıyorum.
412 sıra sayılı
Kanun Hükmünde Kararname’nin görüşmelerine kaldığımız yerden devam ediyoruz. 
Komisyon? Yok. 
Ertelenmiştir. 
2’nci sırada yer
alan 88 sıra sayılı Kanun Tasarısı ve Dışişleri Komisyonu Raporu’nun
görüşmelerine başlıyoruz. 
2.- Avrupa Konseyi Bakanlar Komitesinin Kültür
Yollarına İlişkin Genişletilmiş Kısmi Anlaşmayı Tesis Eden Kararına
Katılmamızın Uygun Bulunduğuna Dair Kanun Tasarısı (1/373) ve Dışişleri
Komisyonu Raporu (S. Sayısı: 88)
BAŞKAN –
Komisyon? Yok. 
Ertelenmiştir. 
3’üncü sırada
yer alan 406 sıra sayılı Kanun Tasarısı ve Dışişleri Komisyonu Raporu’nun
görüşmelerine başlıyoruz. 
3.- Türkiye Cumhuriyeti Hükümeti ile Kuzey Kıbrıs Türk
Cumhuriyeti Hükümeti Arasında Su Temini ve Yönetimine İlişkin Hükümetlerarası
Anlaşmanın Onaylanmasının Uygun Bulunduğuna Dair Kanun Tasarısı (1/719) ve
Dışişleri Komisyonu Raporu (S. Sayısı: 406)
BAŞKAN –
Komisyon? Yok. 
Ertelenmiştir. 
Bundan sonra da
komisyonların bulunamayacağı anlaşıldığından, kanun tasarı ve teklifleri ile
komisyonlardan gelen diğer işleri sırasıyla görüşmek için, 13 Ekim 2016
Perşembe günü, alınan karar gereğince saat 14.00’te toplanmak üzere birleşimi
kapatıyorum.
Hayırlı akşamlar
diliyorum.
Kapanma Saati: 18.48




(x) (10/322) esas numaralı Meclis
Araştırması Önergesi’nin tam metni tutanağa eklidir. 


(x) Sözlü soru önergeleri Genel
Kurulda okunmamış olup tutanağa eklidir.


(X) 412 S. Sayılı Basmayazı 19/8/2016
tarihli 128’inci Birleşim Tutanağı’na eklidir




