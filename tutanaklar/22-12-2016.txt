



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 45’inci
Birleşim
 22
Aralık 2016 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Bingöl Milletvekili
Hişyar Özsoy’un, dış politikadaki gelişmelere ilişkin gündem dışı konuşması
2.- Kocaeli Milletvekili Haydar Akar’ın,
ülkemizde yaşanan ulaşım sorunlarına ilişkin gündem dışı konuşması
3.- Şanlıurfa Milletvekili
Kemalettin Yılmaztekin’in, 18 Aralık Dünya Arapça Günü’ne ilişkin gündem dışı
konuşması 

B) Hükûmetin Gündem Dışı Açıklamaları
1.- Millî Savunma Bakanı Fikri Işık’ın,
Fırat Kalkanı Harekâtı’na ilişkin gündem dışı açıklaması ve MHP Grubu adına
Erzurum Milletvekili Kamil Aydın, HDP Grubu adına Muş Milletvekili Ahmet Yıldırım,
CHP Grubu adına İstanbul Milletvekili Engin Altay ve AK PARTİ Grubu adına
Amasya Milletvekili Mehmet Naci Bostancı’nın aynı konuda konuşmaları

IV.- AÇIKLAMALAR 
1.- Bursa Milletvekili Erkan
Aydın’ın, El Bab’da 14 askerin şehit olduğuna, bunca acı varken Meclisin
yetkilerini feshedecek, rejim değişikliğine yol açacak Anayasa değişikliğini
tartışmanın daha da acı verici olduğuna ve Tunus’un devrik Cumhurbaşkanının
uçağının satın alınmasına ilişkin açıklaması
2.- Niğde Milletvekili Ömer Fethi Gürer’in,
KOSGEB’in vereceği krediden daha çok işletmenin yararlanması için bir çalışma yapılmasını
temenni ettiğine ilişkin açıklaması
3.- Kocaeli Milletvekili Fatma Kaplan
Hürriyet’in, Kocaeli’nin zeytiniyle meşhur Darıca ilçesinde bulunan
zeytinliklerin imara açılmasının hukuka aykırı olduğuna ilişkin açıklaması
4.- Balıkesir Milletvekili Ahmet Akın’ın,
yaz ve kış saati uygulamasının kaldırılmasının yarattığı sorunlara ve Hükûmeti
bu karardan vazgeçerek kış saati uygulamasına geçmeye çağırdığına ilişkin açıklaması
5.- Mersin Milletvekili
Serdal Kuyucuoğlu’nun, KOSGEB vasıtasıyla verilecek kredi için müracaat
işlemlerinde yaşanan sıkıntılara ilişkin açıklaması
6.- Denizli Milletvekili
Kazım Arslan’ın, Türkiye’nin dış borcunun ne kadar olduğunu ve ne kadarının
özel sektöre ait olduğunu, Osman Gazi Köprüsü, üçüncü boğaz köprüsü ile
İstanbul’da yapılan üçüncü havaalanının ihale rakamlarını ve şartlarını
öğrenmek istediğine ilişkin açıklaması
7.- Rize Milletvekili Hikmet Ayar’ın, El
Bab’da şehit olan Mehmetçiklere ve Kayseri’deki terör saldırısında şehit olan
Rizeli Uğur Korkmaz’a Allah’tan rahmet dilediğine ve terörün her türlüsünü
lanetlediğine ilişkin açıklaması
8.- Mersin Milletvekili Baki Şimşek’in,
Fırat Kalkanı operasyonunda şehit olanlara Allah’tan rahmet dilediğine, 15
Temmuzdan beri tutuklu olan erlerin, erbaşların yargı sürecinin
hızlandırılmasını istirham ettiğine ilişkin açıklaması
9.- Kahramanmaraş Milletvekili İmran
Kılıç’ın, şehitlere rahmet, gazilere acil şifalar, millete sabır ve metanet
dilediğine ve günün birlik günü olduğuna ilişkin açıklaması
10.- İstanbul Milletvekili Mahmut Tanal’ın,
yeni Anayasa değişikliğinin hangi ihtiyaçtan doğduğunu ve hangi sorunu
çözeceğini öğrenmek istediğine ilişkin açıklaması
11.- Kocaeli Milletvekili Tahsin Tarhan’ın,
Kocaeli’nin Darıca, Gebze ve Çayırova ilçelerinde aylardır sürmekte olan yol
yapım çalışmalarının ne zaman bitirileceğini öğrenmek istediğine ilişkin
açıklaması
12.- Manisa Milletvekili Mazlum Nurlu’nun,
Anayasa Komisyonunda CHP milletvekillerinin şehit düşen askerler için bir
dakikalık saygı duruşu talebinin kabul edilmediğine ve Anayasa Komisyonu Başkanının
şehitlere karşı saygısız tutumunu kınadığına ilişkin açıklaması
13.- Afyonkarahisar Milletvekili Burcu
Köksal’ın, Afyonkarahisar’ın Sinanpaşa ilçesi, Taşoluk beldesinde Erdal
İnönü’nün ismini taşıyan İnönü Bulvarı’nın isminin “15 Temmuz Millî İrade
Şehitleri Caddesi” olarak değiştirilmesine ilişkin açıklaması
14.- Ordu Milletvekili Seyit Torun’un, El
Bab’da şehit olan askerlere Allah’tan rahmet dilediğine, KOSGEB kredisinde
kotanın artırılması ve adaletli bir şekilde değerlendirme yapılmasını
istediğine ilişkin açıklaması
15.- Balıkesir Milletvekili Mehmet Tüm’ün,
23 Aralık Kubilay’ın gerici çeteler tarafından katledilişinin 86’ncı yıl
dönümüne ve İzmir’de bulunan eğitim fakültelerinin birine Kubilay’ın adının
verilmesinin düşünülüp düşünülmediğini öğrenmek istediğine ilişkin açıklaması
16.- Samsun Milletvekili
Erhan Usta’nın, Fırat Kalkanı operasyonunda şehit olanlara Allah’tan rahmet
dilediğine, 22 Aralık Sarıkamış Harekâtı’nın 102’nci ve Paris’teki Türk Turizm
ve Tanıtma Bürosu Müdürü Yılmaz Çolpan’ın terör örgütü ASALA tarafından şehit
edilmesinin 37’nci yıl dönümüne, içeride ve dışarıda vatanın bütünlüğü için
terörle mücadele eden tüm emniyet güçlerine başarılar dilediğine ilişkin
açıklaması
17.- Muş Milletvekili Ahmet Yıldırım’ın,
AKP Sözcüsü Yasin Aktay’ı tutuklu HDP milletvekilleriyle ilgili açıklaması
nedeniyle kınadığına, KESK’in İstanbul’dan Ankara’ya yürüyüşünde geçtikleri her
ilde polis engeliyle karşılaşıldığına ve muhalif medya organlarına dönük
antidemokratik uygulamaları kınadığına ilişkin açıklaması
18.- İstanbul Milletvekili Engin Altay’ın,
Hükûmetin Fırat Kalkanı operasyonu hakkında Meclise bilgi vermesi taleplerinin
olumlu karşılanmasından memnuniyet duyduğuna ve Genel Kurul uygun görürse bu
konudaki görüşme sürelerinin uzatılmasında fayda olduğuna ilişkin açıklaması
19.- Amasya Milletvekili Mehmet Naci
Bostancı’nın, El Bab’daki şehitlere bir kez daha Allah’tan rahmet dilediğine,
Fırat Kalkanı operasyonu hakkında yapılacak görüşmelerde süre konusunda bir
istisna yapılabileceğine ve Muş Milletvekili Ahmet Yıldırım’ın yaptığı açıklamasındaki
bazı ifadelerine ilişkin açıklaması
20.- Muş Milletvekili Ahmet Yıldırım’ın, Manisa
Milletvekili Erkan Akçay’ın sataşma nedeniyle yaptığı konuşmasındaki bazı ifadelerine
ilişkin açıklaması
21.- Samsun Milletvekili Erhan Usta’nın,
Irak ve Suriye tezkerelerinin ve Milliyetçi Hareket Partisi olarak verdikleri
desteğin doğru olduğuna, Türkiye’nin çok cepheli olarak taşeron terör
örgütleriyle mücadele ettiğine ve Hükûmetin daha akılcı, daha rasyonel, daha
sağduyulu, daha birleştirici politika izlemesinin tarihî bir zorunluluk
olduğuna ilişkin açıklaması
22.- İstanbul Milletvekili Engin Altay’ın,
Yol TV’nin RTÜK tarafından uydudan çıkarılmasına ve RTÜK üyelerini kınadığına
ilişkin açıklaması
23.- İstanbul Milletvekili Engin Altay’ın,
Rize’de Atatürk heykelinin kaldırılmasıyla ilgili Rize Valiliği ya da
Hükûmetten bir açıklama talep ettiğine ilişkin açıklaması
24.- Amasya Milletvekili Mehmet Naci
Bostancı’nın, Rize’de Atatürk heykelinin kaldırılmasının meydanın
düzenlenmesiyle ilgili olduğuna, herhangi bir saygısızlığın söz konusu
olmadığına ilişkin açıklaması
25.- Samsun Milletvekili Erhan Usta’nın,
kanunun ülkemiz için hayırlı olmasını temenni ettiğine ve Milliyetçi Hareket
Partisi olarak olumlu oy kullanacaklarına ilişkin açıklaması

V.- OTURUM BAŞKANLARININ KONUŞMALARI
1.- Oturum Başkanı TBMM
Başkan Vekili Ayşe Nur Bahçekapılı’nın, Sarıkamış şehitlerini ve tüm şehitleri
rahmetle andığına ilişkin konuşması

VI.- SATAŞMALARA İLİŞKİN KONUŞMALAR
1.- Manisa Milletvekili Erkan Akçay’ın, Muş
Milletvekili Ahmet Yıldırım’ın Hükûmetin gündem dışı açıklaması nedeniyle
yaptığı konuşması sırasında Milliyetçi Hareket Partisine sataşması nedeniyle konuşması
2.- Millî Savunma Bakanı Fikri Işık’ın, Muş
Milletvekili Ahmet Yıldırım’ın yaptığı açıklaması sırasında Hükûmete sataşması
nedeniyle konuşması
3.- Muş Milletvekili Ahmet Yıldırım’ın,
Millî Savunma Bakanı Fikri Işık’ın sataşma nedeniyle yaptığı konuşması
sırasında şahsına sataşması nedeniyle konuşması

VII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Kahramanmaraş Milletvekili Fahrettin Oğuz Tor ve 20
milletvekilinin, Kahramanmaraş ilinin turizm potansiyelinin araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/399)
2.- İstanbul Milletvekili İsmail Faruk Aksu ve 21
milletvekilinin, kamu yönetiminde teşkilatlanmaya ilişkin düzenlemelerin
farklılığından kaynaklanan yapısal sorunlar ile bunların kamu çalışanlarına
yansımalarının araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/400)
3.- Antalya Milletvekili Devrim Kök ve 22
milletvekilinin, Antalya'nın Demre ilçesinde yaşanan fırtına ve hortum felaketi
nedeniyle bölge halkının ve üreticilerin uğradığı zararların araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/401)

VIII.- ÖNERİLER
A) Siyasi Parti Grubu Önerileri
1.- HDP Grubunun, Diyarbakır Milletvekili
Sibel Yiğitalp ve arkadaşları tarafından, yaşamını cezaevinde geçiremeyecek
durumda olan hasta mahpusların sağlıklarına kavuşabilmeleri için yapılacakların
belirlenmesi amacıyla 31/10/2016 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun 22
Aralık 2016 Perşembe günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi 

IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Sınai Mülkiyet Kanunu Tasarısı (1/699)
ve Sanayi, Ticaret, Enerji, Tabii Kaynaklar, Bilgi ve Teknoloji Komisyonu
Raporu (S. Sayısı 341)
2.- Serbest Bölgeler Kanunu ile Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Tasarısı
(1/666) ile Sanayi, Ticaret, Enerji, Tabii Kaynaklar, Bilgi ve Teknoloji
Komisyonu Raporu (S. Sayısı 443)
3.- Türkiye Cumhuriyeti ile Rusya
Federasyonu Arasında Cezai Konularda Karşılıklı Adli Yardımlaşma ve Suçluların
İadesi Anlaşmasının Onaylanmasının Uygun Bulunduğuna Dair Kanun Tasarısı
(1/650) ve Dışişleri Komisyonu Raporu (S. Sayısı 439)

X.- OYLAMALAR
1.- (S. Sayısı 341) Sınai Mülkiyet Kanunu
Tasarısı’nın oylaması

XI.- YAZILI SORULAR VE CEVAPLARI
1.- Adana Milletvekili Meral Danış Beştaş'ın, Danıştay
Başkanlığı seçimleri ile ilgili çeşitli iddialara ilişkin sorusu ve Adalet Bakanı
Bekir Bozdağ’ın cevabı (7/8420)
2.- Tekirdağ Milletvekili Candan Yüceer'in, Tekirdağ'ın
Ergene ve Kapaklı ilçelerinde vergi dairesi ile esnaf odası kurulmasına ilişkin
Başbakandan sorusu ve Gümrük ve Ticaret Bakanı Bülent Tüfenkci’nin cevabı
(7/8505)
3.- Niğde Milletvekili Ömer Fethi Gürer'in, Niğde İli
Ulukışla ilçesine bağlı bir köyün su deposu ihtiyacına ilişkin sorusu ve Orman
ve Su İşleri Bakanı Veysel Eroğlu’nun cevabı (7/9290)

22 Aralık 2016 Perşembe
BİRİNCİ OTURUM
Açılma Saati: 14.02
BAŞKAN: Başkan Vekili Ayşe Nur BAHÇEKAPILI 
KÂTİP ÜYELER: İshak GAZEL (Kütahya), Ali Haydar HAKVERDİ (Ankara) 
-----0-----
BAŞKAN – Türkiye
Büyük Millet Meclisinin 45’inci Birleşimini açıyorum.
Toplantı yeter
sayısı vardır, görüşmelere başlıyoruz. 
Gündeme geçmeden
önce üç sayın milletvekiline gündem dışı söz vereceğim.
Gündem dışı ilk
söz, dış politikadaki gelişmeler hakkında söz isteyen Bingöl Milletvekili
Hişyar Özsoy’a aittir.
Buyurun Sayın
Özsoy.
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Bingöl
Milletvekili Hişyar Özsoy’un, dış politikadaki gelişmelere ilişkin gündem dışı
konuşması
HİŞYAR
ÖZSOY (Bingöl) – Teşekkür ederim Sayın Başkan.
Değerli
milletvekilleri, dış politika konusunda gündem dışı söz istedim ancak Sayın
Burhan Kuzu’nun geçen hafta içinde, geçen zaman içinde, kısa zaman içinde
yaptığı bir açıklamayla, Twitter üzerinden yaptığı bir açıklamayla başlamak
istiyorum. Burhan Kuzu yaşını başını almış bir anayasa profesörü, boş
zamanlarını Twitter’da değerlendiriyor yoğunlukla. Geçenlerde Şeyh Said hakkında,
içinde “alçaklık” ibaresinin geçtiği birtakım ifadelerde bulunmuş, küfürler,
hakaretler yağdırmış. Doğrusu, o sarf ettiği kelimeleri kendisine iade etmek
gibi bir tavrım olmayacak, o ciddi bir seviyesizlik olur. Yalnız, kendisini
özür dilemeye davet ediyoruz, aynı zamanda yaptığı eleştirilerde edep, terbiye
sınırlarının içerisine davet ediyoruz. Resmî tarihin iddia ettiğinin aksine…
Evet, çok tartışmalı bir şahsiyet olabilir Şeyh Said ama şu da unutulmamalı ki:
Aradan geçen doksan bir yıldan sonra hâlâ Kürtler için, Müslüman camia için
hürmet edilen bir şahsiyet olarak yerini korumaktadır. Bu açıdan Burhan Kuzu’ya
buradan bir davet: Lütfen, özür dilesin ve edep ve terbiye sınırlarının
içerisine girsin.
Şimdi,
zaman çok az hemen şöyle ifade edeyim: Dış politikada Türkiye, Orta Doğu’da
yaşanan bir siyasal kriz, içteki ekonomik daralma, ekonomik kriz, yine Türkiye
içerisindeki siyasal kriz, artı Batı’yla olan ilişkilerinde başka bir krizle
cebelleşiyor bayağı bir dönemdir. Yani çoklu krizler var ve bu krizlerin
içerisinden bir çıkış yolu bulmaya çalışıyor.
Tabii,
Türkiye'nin dış politika enerjisini neyin tükettiğini daha önce bu kürsüde
ifade etmiştik, Suriye politikası bağlamındaki yanlış politikalar Türkiye'nin
hem uluslararası ittifaklarında hem bölgesel ittifaklarında hem de iç
siyasetinde çok ciddi kırılmalar, çelişkiler yaratmıştı. Suriye’de şu an için
-biz askerî macera olarak görüyoruz- El Bab’dan ölüm haberleri geliyor. Bunun
sorumluluğu, tabii, o askerleri oraya yollayanlardadır, bunun da altını
çizelim, burada tezkerelere destek veren bütün siyasal partilerdedir. 
Suriye’de
İsrail, Rusya ve İran’ın desteğini alarak artık Esad’a razı olmuş ama bir
şekilde Rojava’da Kürtlerin kazanımlarını baltalamaya çalışan bir siyaset
izliyor. Bakın, jet kriziyle birlikte, hatırlıyorsunuz, Türkiye, Suriye
masasının dışına atılmıştı. Sekiz ay sonra Cumhurbaşkanının dilediği resmî
özürle birlikte yine Suriye masasına bir geri dönüş oldu, ilişkiler
normalleşmeye başladı. Yalnız, Ankara’da bir çevik kuvvet polisi tarafından
öldürülen büyükelçinin durumuyla birlikte Türkiye, Suriye politikasında tam
anlamıyla bir teslimiyete mahkûm olmuştur. Sayın Çavuşoğlu Rusya’yla yaptığı
görüşmede inanılmaz bir borçluluk ve mahcubiyet hissiyle orada Rusya ve İran’ın
bütün önerilerine “evet” demek durumunda kaldı. Gerçekten çok zor bir durumdu
kendisi için. Yani, bir ülkeyle önemli bir anlaşma için konuşmaya gidiyorsunuz
ama kendi ülkenizde bir polis memuru o ülkenin büyükelçisini vurmuş. O kadar
mahcup bir durumdaydı ki, Ruslar orada “Ardahan’la Kars’ı da üstüne bize
verin.” dese “Yok.” diyebilecek mecali kalmamıştı, bu kadar sıkıntılı bir
durumdu. 
Şimdi,
2012 yılında, İran, içinde İhvan’ın da olduğu bir geçiş hükûmetiyle seçim için
bir çözüm süreci, hatırlıyorsunuz, önermişti. Türkiye’nin de ciddi tepkileriyle
o plan başarıya ulaşmamıştı ki o geçiş sürecinin içerisinde İhvan da olacaktı,
Esad da olacaktı, bir şekilde ülkeyi seçime götürüp normalleştirmeye
çalışacaktı. Ama çok hırslı, Suriye’deki birtakım amaçlar yüzünden o barış planı,
o siyaset başarıya ulaşamadı. Gelinen noktada -bilmiyorum, 8 maddelik o
bildirgeyi ne kadar okuyabildiniz- Türkiye Cumhuriyeti devleti Sayın Çavuşoğlu
aracılığıyla Esad’a, Esad’ın egemenliğine saygılarını bildirmek durumunda
kalmıştır. Tam anlamıyla bir iflas politikasıdır, bunun kökünde de biz hâlâ
Türkiye’nin bir türlü ilişki kuramadığı Kürtler meselesi…
(Mikrofon
otomatik cihaz tarafından kapatıldı)
HİŞYAR
ÖZSOY (Devamla) - …olduğunu düşünüyoruz. Kürtlerle ilişkilerini Türkiye
toparlamazsa…
BAŞKAN
– Teşekkür ederim Sayın Özsoy.
HİŞYAR
ÖZSOY (Devamla) – Hemen bitirdim Sayın Başkan.
…önümüzdeki
dönemde başı beladan kurtulamayacaktır.
Teşekkür
ediyorum. (HDP sıralarından alkışlar) 
BAŞKAN
– Gündem dışı ikinci söz, ülkemizde yaşanan ulaşım sorunları hakkında söz
isteyen Kocaeli Milletvekili Haydar Akar’a aittir.
Buyurun
Sayın Akar. (CHP sıralarından alkışlar)
2.- Kocaeli Milletvekili Haydar Akar’ın, ülkemizde
yaşanan ulaşım sorunlarına ilişkin gündem dışı konuşması
HAYDAR
AKAR (Kocaeli) – Sayın Başkan, değerli milletvekilleri; öncelikle, dün El
Bab’da şehit olan askerlerimize Allah’tan rahmet diliyorum, acılı ailelerine ve
ulusumuza da başsağlığı diliyorum. 
Hepinizin
bildiği gibi iki gün önce Rusya’da bir protokol imzalandı. Bu protokolde
İran’ın, Türkiye’nin ve Rusya’nın imzası var; Suriye’nin devlet bütünlüğünü ve
rejimi tanıdığını ifade eden bir protokol. Yani kısacası Esed tekrar Esad oldu,
Tayyip Erdoğan tekrar Esad’ın kardeşi oldu. Artık Suriye’deki politikamızı
tekrar gözden geçirilir ve buna göre de askerlerimizin şehit olmasının önüne
geçeriz diyorum.
Değerli
milletvekilleri, aslında bugün çok önemli bir konu bu bizim için; İstanbul’u,
Sakarya’yı ve Kocaeli’ni ilgilendiren bir konu. Evet, trenler yapıyorsunuz,
adını “hızlı tren” koyuyorsunuz ama onların getirdiği sıkıntılardan da bir
türlü o güzergâhlarda yaşayan vatandaşlar kurtulamıyor. Bu güzergâhta,
özellikle Gebze-İstanbul arasında banliyö, Adapazarı merkezle, yine, Haydarpaşa
arasında da bölgesel trenlerimiz vardı; tabii, Anadolu’nun çeşitli kentlerine
giden trenler de vardı; bunların hepsi kalktı. 
Biliyorsunuz,
tam yüz on yedi yıllık Haydarpaşa-Adapazarı hattı şu anda körelmiş durumda.
Günde 30 bin insanın seyahat ettiği, öğrencinin, memurun seyahat ettiği,
işçinin seyahat ettiği bu hat da şu anda günde 30 binden ayda 19 bine düşmüş
durumda. Niye düştü? Hızlı tren nedeniyle 2012 yılında tren seferleri
kaldırıldı, 2015 yılında hızlı trenle birlikte bölgesel trenin, banliyö
treninin tekrar faaliyete geçeceği ifade edilmiş olmasına rağmen, maalesef,
bölgesel trenler ve banliyö trenleri bir daha faaliyete geçmedi. 2015’in
başında yine bizim zorumuzla günde 24 sefer geliş-gidiş yaparken bölgesel
trenler 4’er geliş-gidişe düşürülerek sözüm ona “Bölgesel treni koyduk.” diye
ifade edebilmek için, bunu söyleyebilmek için bunları çalıştırmaya başladılar,
maalesef, dediğim gibi ayda 19 bin yolcuyla çalışıyor bugün. O yöre için çok
önemliydi bu bölgesel trenler. Yaklaşık 20 tane istasyon vardı beldelerde ve
ilçelerde. Bunların tümü kalktı ve hayat zorlaştı. Trenler veya ulaşım, yollar,
tüneller niçin yapılır arkadaşlar? Zamandan kazanmak için yapılır, maliyetleri
düşürmek için yapılır, ekonomiye can katmak için yapılır ama bu hızlı trenle bu
üç bölgenin ekonomisinde, zamanında, maliyetlerinde maalesef tasarruf
ettirmiyorsunuz; insanları otobüslere mahkûm ettiniz, günlük 30 bin yolcu
kapasitesini. 
Şimdi,
Adapazarı halkı imza topluyor, 40 bine yakın imza toplandı çünkü bu bölgesel
trenler Adapazarı merkeze de girmiyor, Arifiye’ye kadar gidiyor. Eskiden,
bundan önceki yıllarda Adapazarı merkezden Haydarpaşa’ya bir vasıtayla yani bir
trenle gidebilen insanlar şimdi Adapazarı’ndan Arifiye’ye Adaray’la gidiyorlar,
Arifiye’den Pendik’e kadar gidiyorlar, Pendik’ten otobüsle metroya, metroyla da
Haydarpaşa’ya veya Söğütlüçeşme’ye ulaşmaya, Kadıköy’e ulaşmaya çalışıyorlar.
Birden fazla, 5’e yakın, 4’e yakın vasıta kullanıyorlar. 
Şimdi,
Adapazarı’nın bu haklı talebi, halkın haklı talebi Sakarya Büyükşehir Belediye
Başkanı tarafından engelleniyor arkadaşlar. Buradan Sakarya milletvekillerine
sesleniyorum, İstanbul’un Anadolu yakasında, seçim bölgesi orada olan
milletvekillerine sesleniyorum, iktidar partisi milletvekillerine sesleniyorum,
iktidar partisinin Kocaeli milletvekillerine sesleniyorum: Halkın doğru talebi
olan bu bölgesel trenlerin bir an önce, banliyö trenlerinin bir an önce
başlatılması gerekiyor. Sakarya Büyükşehir Belediye Başkanı buna karşı çıkıyor,
evet, iktidar partili bir Belediye Başkanı buna karşı çıkıyor. TCDD yani Devlet
Demiryolları “Orada üç dört tane hemzemin geçit var, bunları yapabilirim.”
diyor. “Arifiye-Adapazarı hattında bir tek hat var, o hattı duble hat hâline
çıkartabilirim.” diyor. Bütün bunları yapabilirim diyor ama Sakarya Büyükşehir
Belediye Başkanı buna karşı çıkıyor, tam yüz on yedi yıllık bir hikâyeden
vazgeçiyor Adapazarı’nda. Bunun bir an önce düzeltilmesi gerekiyor, destek
verilmesi gerekiyor. 
Arkadaşlar,
gerçekten ben o trenlerde büyüyen bir arkadaşınız olarak… Kara trenden
elektrikli trene geçtik, o trenlerde okula gittik, iş yaşamımızı sürdürürken o
trenleri kullandık. Gerçekten, Kocaeli’den birçok insan, Kocaeli’nin birçok
beldesinden insan Adapazarı’na pazara giderdi, kızlarının gelinlik alışverişini
oradan yaparlardı. Gerçekten, Adapazarı’nın ekonomisini de çökerttiler yani bu
mantıkla. 
Sizden
ricam, buna el atmanız -özellikle iktidar partisi milletvekilleri- Büyükşehir
Belediye Başkanını ikna etmeniz. Devlet Demiryolları bu işe hazır. Bak, açık ve
net söylüyorum, Devlet Demiryolları “Bütün altyapıyı ben hazırlayacağım, yeter
ki izin verilsin.” diyor. Gerçekten, o bölge için büyük problem, bunun bir an
önce giderilmesi gerekiyor. 
Hepinize
sevgiler, saygılar sunuyorum. (CHP sıralarından alkışlar) 
BAŞKAN
– Teşekkür ederim Sayın Akar. 
Gündem
dışı üçüncü söz, Dünya Arapça Günü münasebetiyle söz isteyen Şanlıurfa
Milletvekili Kemalettin Yılmaztekin’e aittir. 
Buyurun
Sayın Yılmaztekin. 
MEHMET
DOĞAN KUBAT (İstanbul) – Efendim, vazgeçiyoruz. 
BAŞKAN
– Sayın Yılmaztekin yok. 
MAHMUT
TANAL (İstanbul) – Ben yerine konuşabilirim. 
BAŞKAN
– Sayın Kemalettin Yılmaztekin’e söz vermiştik Sayın Tanal.
MAHMUT
TANAL (İstanbul) – Peki, teşekkür ederim. 
BAŞKAN
– Sayın milletvekilleri, şimdi, sisteme giren 15 milletvekiline yerlerinden
60’a göre söz vereceğim. 
Sayın
milletvekillerinin isimlerini okuyorum: Sayın Aydın, Sayın Gürer, Sayın
Hürriyet, Sayın Akın, Sayın Kuyucuoğlu, Sayın Arslan, Sayın Ayar, Sayın Şimşek,
Sayın Kılıç, Sayın Tanal, Sayın Tarhan, Sayın Özcan yerine Sayın Nurlu, Sayın
Akyıldız yerine Sayın Köksal, Sayın Torun, Sayın Özdemir yerine Sayın Tüm. 
Sayın
Aydın, sizden başlıyoruz, buyurun. 
IV.- AÇIKLAMALAR 
1.- Bursa
Milletvekili Erkan Aydın’ın, El Bab’da 14 askerin şehit olduğuna, bunca acı
varken Meclisin yetkilerini feshedecek, rejim değişikliğine yol açacak Anayasa
değişikliğini tartışmanın daha da acı verici olduğuna ve Tunus’un devrik
Cumhurbaşkanının uçağının satın alınmasına ilişkin açıklaması
ERKAN
AYDIN (Bursa) – Teşekkür ederim Sayın Başkan. 
Suriye
topraklarında şehit düşen askerlerimizin acısı içerisindeyiz. El Bab’da 14
askerimiz şehit, maalesef 2 tanesi de Bursa’mızdan şehit oldu. Ulusumuza ve
yakınlarına başsağlığı, geride kalanlara da… Acil şifalar diliyorum
yaralananlara da. Bunca acı var iken Meclisin yetkilerini feshedecek, rejim
değişikliğine yol açacak Anayasa değişikliğini tartışmak daha da acı verici. 
Acılarımız
her geçen gün katlanıyor. Dün Gaziantep’te şehit cenazeleri inerken, aynı
saatlerde İstanbul Atatürk Havalimanı’na bir uçak inerek hangara çekildi,
Airbus A340. Bir başka deyişle, Tunus’un devrik Cumhurbaşkanı Zeynel Abidin’in
kullandığı uçağı Türkiye satın aldı. Uçağın Türkiye’ye maliyeti 77,8 milyon
dolar. Uçağın kime tahsis edileceğiyse malum. Bunca şehit varken, ülke terör
olayları altındayken, kış günü insanlar aç ve üşüyorken bu şatafatlı hayatı
halkımızın takdirine bırakıyorum. Tek bir sözcük söylüyorum…
(Mikrofon
otomatik cihaz tarafından kapatıldı) 
BAŞKAN
– Sayın Gürer…
2.- Niğde Milletvekili Ömer Fethi Gürer’in, KOSGEB’in
vereceği krediden daha çok işletmenin yararlanması için bir çalışma yapılmasını
temenni ettiğine ilişkin açıklaması
ÖMER
FETHİ GÜRER (Niğde) – Teşekkür ederiz Sayın Başkan. 
KOSGEB
50 bin lira kredi vereceğini duyurdu. Ülke genelinde hemen hemen her ilde yoğun
başvurular oldu ve bu başvurular sona erdi. Niğde’de faaliyetini sürdüren
KOSGEB’e kayıtlı 1.631 KOBİ’den 1.471’i KOSGEB’in 50 bin liralık kredisi için
başvuruda bulundu. Bu KOBİ’lerden ise yalnızca 67’si krediden yararlanabilecek.
Bankalar üzerinden kullandırılacak kredi faiz oranının tamamının KOSGEB
tarafından karşılanacağı açıklanmıştı. 12 ayı ödemesiz, kalanı 3’er aylık eşit
taksitle ödeme yapılacağı belirtilmişti. Kriter olarak da öncelikle en fazla
işçi çalıştıran, en fazla yıllık net hasılatı yapan işletmelere öncelik
tanınacak. 1.471 işletme içinde başvuranlardan yalnızca 67 tanesi bu işten
yararlanabiliyor. Hükûmetin, içinde bulunulan ekonomik koşullar da dikkate
alınarak KOSGEB’e yapılan başvurularda oranı artırması, daha çok işletmenin
bundan yararlanması için bir çalışma yapmasını temenni ediyorum. 
BAŞKAN
– Sayın Hürriyet…
3.- Kocaeli Milletvekili Fatma Kaplan Hürriyet’in,
Kocaeli’nin zeytiniyle meşhur Darıca ilçesinde bulunan zeytinliklerin imara
açılmasının hukuka aykırı olduğuna ilişkin açıklaması
FATMA
KAPLAN HÜRRİYET (Kocaeli) – Kocaeli’nin zeytiniyle meşhur Darıca ilçesinde
bulunan zeytinlikler, Cumhuriyet Halk Partili Meclis üyelerinin itirazlarına
rağmen belediye meclisinde alınan kararla imara açılıyor. AKP yine hukuk
dinlemiyor. 
3573
sayılı zeytin koruma kanununa rağmen, zeytinlikler imara açılarak betonlaşmaya
göz yumulmaktadır. 3573 sayılı zeytinliği koruma kanununun 20’nci maddesinin
ikinci fıkrasında “Zeytincilik sahaları daraltılamaz.” demesine rağmen,
Darıca’nın sembolü olan zeytin ağaçları tamamen ortadan kaldırılmaya
çalışılmaktadır. Bu alanın yapılaşmaya açılmasının üst ölçekli plan kararlarına
da aykırı olduğu görülüyor. Uygulama imar planı ve dayanağı olan nazım imar
planı, kişiye özel, eşitlik ilkesine ve hukuka aykırıdır. Bu alanlarda zemin
etüdü de bulunmamaktadır. Darıca’nın tarihî zeytincilik misyonunu da sona
erdirecek olan bu ağaç katliamının sona erdirilmesine… Zeytinlikleri imara açma
inadından vazgeçilmelidir. Bakanlığın bu konudaki düşüncelerini de Kocaeli
halkı merak etmektedir. 
Teşekkür
ediyorum. 
BAŞKAN
– Teşekkür ederim. 
Sayın
Akın…
4.- Balıkesir Milletvekili Ahmet Akın’ın, yaz ve kış
saati uygulamasının kaldırılmasının yarattığı sorunlara ve Hükûmeti bu karardan
vazgeçerek kış saati uygulamasına geçmeye çağırdığına ilişkin açıklaması
AHMET
AKIN (Balıkesir) – AKP yine “Ben yaptım, oldu.” mantığıyla iş yaparak yerleşik
bir uygulama olan yaz ve kış saati uygulamasına bu yıl son verdi. Bununla
beraber, öğrenciler gecenin karanlığında okullarına, halkımız da karanlıkta
işlerine gitmek zorunda kaldı. Her gün bu konuda yaşanan sıkıntıları takip
ediyor, görüyoruz. 
Enerji
tasarrufu bizim için çok önemli, bu uygulama da bunun için yapılıyordu. Bundan
vazgeçilmesi enerji israfına da yol açtı. 2015 yılının Kasım ayına göre bu
yılın kasım ayında hava sıcaklıkları mevsim normallerinde olmasına, sanayi
üretiminin yavaşlamış olmasına rağmen, elektrik tüketimi yüzde 6,53 oranında,
rekor düzeyde artmış, hesapsız yaptığınız bu uygulamanın ülkemize bedeli
olmuştur. Hükûmeti halkımızı, öğrencilerimizi perişan eden, enerji israfına yol
açan bu karardan derhâl vazgeçmeye ve kış saati uygulamasına geçmeye
çağırıyorum. 
BAŞKAN
– Sayın Kuyucuoğlu.
5.- Mersin Milletvekili Serdal Kuyucuoğlu’nun, KOSGEB
vasıtasıyla verilecek kredi için müracaat işlemlerinde yaşanan sıkıntılara
ilişkin açıklaması
SERDAL
KUYUCUOĞLU (Mersin) – Teşekkür ederim Sayın Başkan.
Bilim,
Sanayi ve Teknoloji Bakanına sormak istiyorum: Evet, KOSGEB vasıtasıyla 50 bin
TL kredi verilecek. Total olarak 15 bin kişiye verilmesi kararlaştırılmış. Üç
gün süre verildi ve bu süre içerisinde KOSGEB’in sitesi çöktü, birçok insan
belgelerini almalarına rağmen müracaatları yapamadılar. Bu rağmen, 2 milyona
yakın müracaat olduğu söyleniyor. Esnaf odaları gece yarılarına kadar çalıştı,
sicil belgeleri verdi, yalnız, müracaat edecek insanların sicil belgeleri ve
evrakları ellerinde kaldı. Bu neyi gösteriyor? Bu, KOBİ’lerimizin, esnafımızın
ne kadar zorda olduğunu gösteriyor. Kredi veriliş kriterleri de tam olarak, net
olarak bilinmediği için bu kadar insan boş yere yoruldu. Bu sorunu nasıl
çözeceğini Bakanımızdan bekliyoruz.
BAŞKAN
– Sayın Arslan…
6.- Denizli Milletvekili Kazım Arslan’ın, Türkiye’nin
dış borcunun ne kadar olduğunu ve ne kadarının özel sektöre ait olduğunu, Osman
Gazi Köprüsü, üçüncü boğaz köprüsü ile İstanbul’da yapılan üçüncü havaalanının
ihale rakamlarını ve şartlarını öğrenmek istediğine ilişkin açıklaması
KAZIM
ARSLAN (Denizli) – Maliye Bakanına soruyorum:
1)
Türkiye’nin dış borcuyla ilgili olarak değişik rakamlar söyleniyor. 22 Aralık
2016 itibarıyla dış borcumuz kaç milyar dolardır; bunun kaç milyar doları
devletimize ait, kaç milyarlık kısmı özel sektöre aittir?
2)
Osman Gazi Köprüsü, üçüncü boğaz köprüsü ve İstanbul’da yapılan üçüncü
havaalanının ihale rakamları nedir, bu işler için özel sektör tarafından temin
edilen dış kredilere Hazine kefil olmuş mudur?
3)
Osman Gazi Köprüsü, üçüncü boğaz köprüsü ve İstanbul üçüncü havaalanı için
uygulanan, yap-işlet-devret modeliyle yaptırılan bu işlerin “iş garantili,
kredi garantili, kâr garantili” şeklinde verilmesinin nedeni nedir? Dünyada ve
Türkiye’de bunlara benzer örnekler var mıdır?
Teşekkür
ederim.
BAŞKAN
– Sayın Ayar…
7.- Rize Milletvekili Hikmet Ayar’ın, El Bab’da şehit
olan Mehmetçiklere ve Kayseri’deki terör saldırısında şehit olan Rizeli Uğur
Korkmaz’a Allah’tan rahmet dilediğine ve terörün her türlüsünü lanetlediğine
ilişkin açıklaması
HİKMET
AYAR (Rize) – Teşekkür ediyorum Sayın Başkan.
Dün,
El Bab’da şehit olan Mehmetçiklerimize Allah’tan rahmet diliyorum; ailelerine
ve milletimize sabırlar diliyorum. Millet olarak bu musibetleri en kısa zamanda
atlatacağımıza inanıyorum. 
Kayseri’de
hain saldırı sonucu şehit olan 14 kahramanımızdan 1’i de Rizeliydi, Rizeli
hemşehrim Uğur Korkmaz’dı. Pazartesi kendisini on binlerin katılımıyla Rize’de
ebediyete uğurladık. Kendisine bir kere daha Allah’tan rahmet diliyorum. Babası
Yılmaz Korkmaz ağabeyimizin söylediği bir sözü sizinle paylaşmak istiyorum. “O
hainler duysun: Benim bugün cenazem değil düğünüm var, bugün benim için
bayramdır.” diyor. Tabutun başında bekleyen askerin gözündeki yaşları kendi
mendiliyle siliyor. Böyle babaların yetiştirdiği bu yiğit evlatlar olduğu
sürece bu hain terör örgütlerine bu millet geçit vermeyecektir.
Ben,
bütün şehitlerimizi bir kere daha minnetle, şükranla anıyorum; ailelerine selam
ve saygılarımı sunuyorum; terörün her türlüsünü lanetliyorum.
BAŞKAN
– Teşekkür ederim.
Sayın
Şimşek…
8.- Mersin Milletvekili Baki Şimşek’in, Fırat Kalkanı
operasyonunda şehit olanlara Allah’tan rahmet dilediğine, 15 Temmuzdan beri
tutuklu olan erlerin, erbaşların yargı sürecinin hızlandırılmasını istirham
ettiğine ilişkin açıklaması
BAKİ
ŞİMŞEK (Mersin) – Teşekkür ediyorum Sayın Başkan.
Fırat
Kalkanı operasyonunda şehit olan Binbaşı Bülent Albayrak; Astsubay Furkan
Yavaş, Astsubay Önder Pınar, Astsubay Göktan Özüpek; Uzman Çavuşlar Burak Boz,
Ali Yılmaz, Oktay Durak, Akın Acar, Ferhat Demir, Hasan Kavuz, Mehmet Kökkaya,
Osman Çelik, Ali Sezai Yalçın ve Ökkeş Karaca’ya Allah’tan rahmet diliyorum.
Yine 14 kahramanımızı şehit verdik.
Yalnız,
15 Temmuzdan bu tarafa özellikle uzman çavuşlarımızdan ve erbaşlarımızdan hâlâ
tutuklu olanlar var. Annesi babası askerlik yapsın diye göndermiş, bunlar emir
komuta zinciri içerisinde hareket etmişler, herhangi bir silahlı olaya
karışmamışlar, bunlar ispatlı. Özellikle Kars’ta, İstanbul’da hiçbir olaya
karışmayan erler ve uzman çavuşlar var. Sayın Bakanımızdan istirham ediyoruz:
Bunların yargı sürecinin hızlandırılıp 15 Temmuzdan bu tarafa hâlâ tutuklu olan
erlerin, erbaşların tahliye edilmelerini… Bu konuda çok şikâyet alıyoruz.
Gereğini
yapacağınızı bekliyor, saygılar sunuyorum.
BAŞKAN
– Teşekkür ederim.
Sayın
Kılıç…
9.- Kahramanmaraş Milletvekili İmran Kılıç’ın,
şehitlere rahmet, gazilere acil şifalar, millete sabır ve metanet dilediğine ve
günün birlik günü olduğuna ilişkin açıklaması
İMRAN
KILIÇ (Kahramanmaraş) – Teşekkür ederim. 
Bir
Batılı “Şunca emek, bunca çabayla Osmanlı Devleti’ni yıktık, çabamıza da
değdi.” diyor. Osmanlı Devleti’nin yıkılması, büyüklüğü ve ihtişamı ölçüsünde
büyük bedellere mal oldu, milletimiz büyük acılar çekti. Sonra, imparatorluğumuzun
külleri üzerinde Türkiye Cumhuriyeti devletimiz kuruldu. Kurtuluşumuz ve
cumhuriyetimizin kuruluşundan bugüne birçok emeklerle bugünümüze geldik. Allah
bugünümüzü aratmasın, gördüğümüz günden geri koymasın. Ülke ve millet olarak
aldığımız mesafe ve bulunduğumuz konum, yeniden birilerini fazlasıyla rahatsız
etmektedir. “Bir ekmek yiyenin bir düşmanı, iki ekmek yiyenin iki düşmanı
vardır.” denmiştir. Durum ciddidir. Gün, birlik günüdür. Şehitlerimiz,
gazilerimiz oluyor. Şehitlerimize rahmet, gazilerimize acil şifalar,
milletimize sabır ve metanet diliyorum. 
BAŞKAN
– Sayın Tanal…
10.- İstanbul Milletvekili Mahmut Tanal’ın, yeni
Anayasa değişikliğinin hangi ihtiyaçtan doğduğunu ve hangi sorunu çözeceğini
öğrenmek istediğine ilişkin açıklaması
MAHMUT
TANAL (İstanbul) - Teşekkür ederim Sayın Başkan. 
Değerli
milletvekilleri, hepinizi saygıyla selamlıyorum. 
2
Başbakan Yardımcısı ve 1 Bakan şu anda Meclis Genel Kurulunda. 
Yeni
Anayasa değişikliği hangi ihtiyaçtan doğmuştur? Yeni Anayasa değişikliği terörü
bitirecek mi? Yeni Anayasa değişikliği işsizliği bitirecek mi? Yeni Anayasa
değişikliği yolsuzluğu bitirecek mi? Yeni Anayasa değişikliği istihdamı
artıracak mı? Yeni Anayasa değişikliği emeklilerin, çalışanların sorunlarını
çözecek mi? Yeni Anayasa değişikliği taşeronların, 4/C’lilerin sorunlarını
çözecek mi? Yeni Anayasa değişikliği hukukun üstünlüğünü, özgürlükleri egemen
kılacak mı? Yeni Anayasa değişikliğiyle ülkemize adalet gelecek mi? Yeni
Anayasa değişikliğiyle vatandaşlarımızın barınma sorunu hâlledilecek mi? Yeni
Anayasa değişikliğiyle şu soğukta, karda nöbet bekleyen Düzce ili Hecinler
köyünün sorunu çözülecek mi? 
BAŞKAN
– Sayın Tarhan… 
11.- Kocaeli Milletvekili Tahsin Tarhan’ın, Kocaeli’nin
Darıca, Gebze ve Çayırova ilçelerinde aylardır sürmekte olan yol yapım
çalışmalarının ne zaman bitirileceğini öğrenmek istediğine ilişkin açıklaması
TAHSİN
TARHAN (Kocaeli) – Teşekkür ederim Sayın Başkan. 
Kocaeli’nin
Darıca, Gebze ve Çayırova ilçelerinde aylardır sürmekte olan yol yapım
çalışmaları bölgedeki trafiği felç ediyor. Çayırova köprüsünün yol çalışması
nedeniyle kapatılması tüm trafiği Osmangazi tren istasyonunun üstüne topluyor.
Böylece, işe gidiş ve işten geliş saatlerinde trafik tek bir noktada sıkışıp
kalıyor. Gebze’nin girişinde, E5 üzerindeki yol çalışmaları da aynı şekilde
trafik sorununu yükseltiyor. Tüm yol çalışmalarının aynı anda yapılmasının
mantıklı bir gerekçesi var mı? Vatandaşlarımız bu çileyi neden çekiyorlar?
Gebze’nin girişinde ve Çayırova Köprüsü’nde devam eden yol çalışmaları ne zaman
bitecek?
BAŞKAN
– Sayın Nurlu…
12.- Manisa Milletvekili Mazlum Nurlu’nun, Anayasa
Komisyonunda CHP milletvekillerinin şehit düşen askerler için bir dakikalık
saygı duruşu talebinin kabul edilmediğine ve Anayasa Komisyonu Başkanının
şehitlere karşı saygısız tutumunu kınadığına ilişkin açıklaması
MAZLUM
NURLU (Manisa) – Sayın Başkan, Suriye’de şehit olan kahraman askerlerimiz belki
yeğeninin nişanında zeybek oynayacaktı, oğlunun sünnetinde horon tepecekti,
kardeşininkinde halay çekecekti, kim bilir belki de kendi düğününde
sevdiceğiyle karşılıklı harmandalı oynayacaktı. Bir bir yitip gitti yine ana
kuzuları. Şehit düşen kahraman askerlerimizin mekânları cennet olsun, nurlar
içinde yatsınlar. 
Kahraman
askerlerimizin hepsi de saygıyı hak ediyorlar. Dün başkanlık sistemi teklifinin
görüşüldüğü Anayasa Komisyonunda CHP milletvekillerinin şehitlerimiz için bir
dakikalık saygı duruşu talebi ne yazık ki zaman kaybı gerekçesiyle kabul
edilmedi. Anayasa Komisyonu Başkanının şehitlerimize karşı saygısız tutumunu
kınıyorum. Başkanlık için bu kadar acele ediyorsunuz ancak barış ve huzur için,
ölümleri durdurmak için kılınızı bile kıpırdatmıyorsunuz.
Genel
Kurulu saygıyla selamlıyorum.
BAŞKAN
– Teşekkür ederim.
Sayın
Köksal…
13.- Afyonkarahisar Milletvekili Burcu Köksal’ın,
Afyonkarahisar’ın Sinanpaşa ilçesi, Taşoluk beldesinde Erdal İnönü’nün ismini
taşıyan İnönü Bulvarı’nın isminin “15 Temmuz Millî İrade Şehitleri Caddesi”
olarak değiştirilmesine ilişkin açıklaması
BURCU
KÖKSAL (Afyonkarahisar) – Sayın Başkan, on dört yıllık AKP iktidarında
ayrıştırıcı ve kutuplaştırıcı siyaset öyle bir boyuta ulaştı ki seçim bölgem
Afyonkarahisar ili Sinanpaşa ilçesi, Taşoluk beldesinde rahmetli Erdal
İnönü’nün ismini taşıyan İnönü Bulvarı’nın tabelası silinerek yerine “15 Temmuz
Millî İrade Şehitleri Caddesi” tabelası asılmıştır. 15 Temmuz şehitleri ve
gazileri elbette başımızın tacıdır ancak bu beldede onların isimleri başka bir
yere veya başka bir caddeye verilebilecekken niçin Erdal İnönü’nün ismi
silinmiş, onun büyük hatırasına karşı bu saygısızlık yapılmıştır?
BAŞKAN
– Sayın Torun…
14.- Ordu Milletvekili Seyit Torun’un, El Bab’da şehit
olan askerlere Allah’tan rahmet dilediğine, KOSGEB kredisinde kotanın
artırılması ve adaletli bir şekilde değerlendirme yapılmasını istediğine
ilişkin açıklaması
SEYİT
TORUN (Ordu) – Teşekkürler Sayın Başkan.
Öncelikle,
El Bab’da şehit olan askerlerimize Allah’tan rahmet, yaralı askerlerimize de
acil şifalar diliyorum.
KOSGEB
kredi başvurusu bugün sona ermiştir. Her gün iş yerlerini kapatan, borçlarını
ödeyemeyen esnaf, son çare olarak bu krediye başvurmuştur. İller için kotalar
belirlenmiştir, seçim bölgem Ordu için de 120 kişi bu krediden yararlanacaktır,
ancak büyükşehir olan Ordu için bu sayı son derece yetersizdir. Hem kotanın
artırılması hem de kredi verilecek esnaflarımıza adaletli bir şekilde
değerlendirme yapılmasını istiyoruz.
Teşekkür
ederim.
BAŞKAN
– Sayın Tüm…
15.- Balıkesir Milletvekili Mehmet Tüm’ün, 23 Aralık
Kubilay’ın gerici çeteler tarafından katledilişinin 86’ncı yıl dönümüne ve
İzmir’de bulunan eğitim fakültelerinin birine Kubilay’ın adının verilmesinin
düşünülüp düşünülmediğini öğrenmek istediğine ilişkin açıklaması
MEHMET
TÜM (Balıkesir) – Teşekkür ederim Sayın Başkan.
23
Aralık; cumhuriyetimizin aydınlık yüzü, devrim şehidi, öğretmen, asteğmen
Kubilay’ın gerici çeteler tarafından katledilişinin 86’ncı yıl dönümüdür. Başta
Kubilay olmak üzere tüm şehitlerimizi, devrim şehitlerini saygıyla anıyorum. 
Gerici
katillerin, 23 Aralık 1930 günü, sözde din adına, bugün de yaptıkları gibi
tekbir getirerek katlettikleri Kubilay’ı, ülkemizin cumhuriyetçileri, aydınları
sonsuza kadar yaşatacaklardır. 
Mustafa
Kemal Atatürk’ün dediği gibi, Kubilay’ın temiz kanıyla cumhuriyet hayatiyet
bulmuş ve kuvvetlenmiştir.
Hükûmete
sormak istiyorum: Şehitlerimizin okullara adının verildiği bir dönemde,
İzmir’de bulunan eğitim fakültelerinin birine “devrim şehidi öğretmen Kubilay”
adını vermeyi düşünüyor musunuz? Böyle bir çalışmanız var mıdır? Yurttaşlarımız
Hükûmetten bu konuda açıklama bekliyor.
BAŞKAN
– Teşekkür ederim.
III.- GÜNDEM DIŞI KONUŞMALAR (Devam)
A) Milletvekillerinin Gündem Dışı Konuşmaları (Devam)
3.- Şanlıurfa
Milletvekili Kemalettin Yılmaztekin’in, 18 Aralık Dünya Arapça Günü’ne ilişkin
gündem dışı konuşması 
BAŞKAN
– Sayın milletvekilleri, gündem dışı üçüncü sözün sahibi Şanlıurfa Milletvekili
Sayın Kemalettin Yılmaztekin, ismini anons ettiğim zaman salonda değildi ama
daha sonra bana verdiği bilgiye göre, gündem akışı son anda değişti,
değişiklikten haberi olmadığı için böyle bir gecikmesi olmuş. Arkadaşımız
hazırlanmış, gündeme geçmeden önce kendisine söz vermek istiyorum gündem dışı,
teamül olmamak kaydıyla. 
Buyurun
Sayın Yılmaztekin. (AK PARTİ sıralarından alkışlar)
KEMALETTİN
YILMAZTEKİN (Şanlıurfa) – Teşekkür ediyorum Başkanım.
Sayın
Başkan, kıymetli milletvekilleri; öncelikle hepinizden özür diliyorum.
Kendimden kaynaklanmayan sebeplerden dolayı bir gecikme oldu. 
Öncelikli
olarak, 17 Aralık sabahı çarşı iznine çıkan askerlerimize yönelik yapılan
kalleş saldırıyı öfkeyle, kin ve nefretle kınıyorum. Aynı zamanda, Fırat
Kalkanı Harekâtı kapsamında mücadele veren askerlerimize yapılan müdahaleleri
de öfkeyle, kin ve nefretle kınıyorum. Biz Türkiye olarak, Türk’üyle,
Kürt’üyle, Arap’ıyla biliyoruz ki kalleşlerin bugüne kadar kazandığı bir savaş
yoktur ve asla da olmayacaktır. O karanlık odaklar bizlere bu şekilde alçakça
saldırmayı kendilerine şiar edinmişlerse bize düşen vazife onları sahip
oldukları kalleşlik ile birlikte tarihe gömmek olacaktır. Bu vesileyle,
şehitlerimize Allah’tan rahmet, ailelerine sabır, yaralılarımıza acil şifalar
diliyorum. 
Kıymetli
milletvekilleri, 18 Aralıkta Dünya Arapça Günü vesilesiyle Arapçanın önemine
vurgu yapan çeşitli programlar düzenlendi. Bilindiği gibi, Arapça, 60 ülkede
konuşulan, dünyanın en kadirşinas ve zengin dillerinden birisidir. Özellikle de
Arap toplumlarının içerisinden geçtiği şu sıkıntılı süreçte Arap asıllı bir
vatandaş olarak ben de Arapların ve Arapçanın önemine Meclisimizin çatısı
altında dikkat çekmek istedim. 
Tarihin
eski dönemlerinden başlayarak Anadolu ve Arap toplumlarının iç içe geçen
kaderleri ne yazık ki köylerin, şehirlerin arasından sınırlar geçirilerek
engellenmeye çalışılmıştır. Mesela, vekili olduğum Şanlıurfa’nın bir sınır
ilçesi olan, benim de doğduğum yer olan Akçakale, Suriye’nin Tel Abyad
ilçesiyle aynı ilçeyken ve kadim ismiyle “Tel Abyad” olarak Araplara ve
Türkmenlere yurtluk yapmışken bir sabah orayı bilmeyen, hiç bilmeyen yabancı
ellerce aralara tel örgüler örülerek iki ayrı devlete bağlı ilçeler ihdas edilmiştir.
Aynı şekilde Ayn El Arap ile Suruç ve Rasulayn ile Ceylânpınar; bunlara daha
yüzlerce örnek verebiliriz ama çizilen hiçbir sınır, sınırın öbür tarafında
kalanların yüreğimizden bir parça olduğu gerçeğini ortadan kaldırmamış;
toprakları bölen tel örgüler, kardeşlerimizle aramızdaki tek olma bilincini ve
yüreklerimizi bölememiştir. 
Yüz
yıla yakın bir süredir gösterilen ayrıştırma, ötekileştirme faaliyetlerine
rağmen Türkiye’deki Araplar her zaman kadim Türkiye Cumhuriyeti devletinin
hizmetinde olmuş, her zaman devletlerinin çıkarlarından taraf durmuş ve hiçbir
zaman İslam’ın son kalesi olarak addedilen bu devlete ihanet içerisinde
bulunmamışlardır. Sadece Türkiye’deki Araplar değil, dünyadaki Arapların
tamamına yakını Türkiye’yi kendi öz vatanları gibi görmekte, Türkiye’ye başka
hiçbir ülkeye duymadıkları muhabbeti ve saygıyı duymaktadırlar. Bunun sebebi,
sınırları kapatan, Türkiye’yi siyasi sınırlardan ibaret kabul eden ve Batı
dışında her türlü toplumu aşağılayan politikalar değil, Osmanlı’dan bu yana
uygulanan ve kader birliği üzerine konumlandırılan, karakterli, vizyoner ve
kardeşlik temelli dış politikadır. AK PARTİ iktidarıyla başlayan yeni süreçte
devam ettirilen bu politikayla gönül dili üzerinde buluşabilen Türk, Arap ve
Kürt toplumları siyasi unsurlarıyla da ortak paydada buluşabilir bir duruma
gelmişlerdir hamdolsun. 
Kıymetli
milletvekilleri, Türkiye’deki Arap vatandaşlar çoğunlukla Hatay, Adana, Kilis,
Gaziantep, Şanlıurfa, Mardin, Batman, Siirt, Bitlis gibi şehirlerde yaşamakla
birlikte Türkiye genelinde pek çok ile yayılmış durumdadırlar. Urfa’nın
Arapları, Harran Ovası gibi verimli araziler üzerinde yüzyıllardan beri
çiftçilik -burada gördüğünüz üzere, hepinizi inşallah bekliyoruz, turistik
olarak, misafirimiz olmak üzere- hayvancılık ve ticaretle uğraşıyorlar, toprağı
ekip biçiyorlar; aynı zamanda, kahve olarak da, gördüğünüz gibi, mırrayı
içiyorlar, oyun olarak mangala oynuyorlar, müzik aleti olarak da rıbbabayı
çalıyorlar. Kadınları birer Osmanlı kadını edasıyla bu şekilde dövmelerinden de
hiçbir zaman vazgeçmiyorlar. 
En
mühim özelliklerinden birisi de, gördüğünüz üzere, Recep Tayyip Erdoğan’a
ölesiye ve sadakatle bağlı olmalarıdır her zamanki gibi. (AK PARTİ sıralarından
alkışlar) Bu, bizim en önemli özelliklerimizden bir tanesidir. Aynı zamanda,
Arapların kahir ekseriyeti, dediğimiz gibi, Erdoğan sevdalısıdır. Benim seçim
çalışmalarını yürüttüğüm Harran, Akçakale gibi ilçelerde AK PARTİ’ye yüzde
90’ın üzerinde, neredeyse firesiz oy çıkmıştır. Araplar, her zaman, bu devletin
ve bu milletin tarafında duranların, bu millete hizmet yolunda ömürlerini
vakfedenlerin, İslam’ın son kalesini amansız bir şekilde savunanların yanında
safını tutmuş, Osmanlı’dan aldıkları gelenekle devleti ebet müddet felsefesini
hayatlarına ilke edinmişlerdir. 
Değerli
milletvekilleri, dünya Arapları çok zulüm gördüler. Araplar, Osmanlı’nın
çöküşüyle birlikte Orta Doğu’nun çeşitli bölgelerinde feraset sahibi
liderlerden yoksun, kukla yönetimler altında çok ezildiler ve şimdi yüzyıldır
hasretini duydukları liderliği Cumhurbaşkanımızın şahsında bulduklarından
dolayı onu ölesiye seviyorlar ve onun emrinde olduklarının herkesçe bilinmesini
istiyorlar. 
Bu
vesileyle, 18 Aralık Dünya Arapça Günü’nü tebrik ediyor, yüce Meclisi ve
hepinizi saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederim Sayın Yılmaztekin. 
Sayın
Usta, söz talebiniz var. 
Buyurun.

IV.- AÇIKLAMALAR (Devam)
16.- Samsun
Milletvekili Erhan Usta’nın, Fırat Kalkanı operasyonunda şehit olanlara
Allah’tan rahmet dilediğine, 22 Aralık Sarıkamış Harekâtı’nın 102’nci ve
Paris’teki Türk Turizm ve Tanıtma Bürosu Müdürü Yılmaz Çolpan’ın terör örgütü
ASALA tarafından şehit edilmesinin 37’nci yıl dönümüne, içeride ve dışarıda
vatanın bütünlüğü için terörle mücadele eden tüm emniyet güçlerine başarılar
dilediğine ilişkin açıklaması
ERHAN
USTA (Samsun) – Teşekkür ederim Sayın Başkan. 
Sayın
Başkan, değerli milletvekilleri; malum, Fırat Kalkanı operasyonu devam ediyor;
14’ü dün olmak üzere 35 şehidimiz var. Hepsine Cenab-ı Allah’tan rahmet diliyorum,
yaralılarımıza da acil şifalar diliyorum. Bugün bu konuyla ilgili olarak Sayın
Millî Savunma Bakanı birazdan bilgi verecek. Biz de Milliyetçi Hareket Partisi
Grubu olarak düşüncelerimizi ifade edeceğiz.
Bugün
ayrıca 22 Aralık, Sarıkamış Harekâtı’nın 102’nci yıl dönümü. Sarıkamış Harekâtı
yurdumuzu düşman işgalinden kurtarmak için ölüme doğru atılan adımların
destanıdır. Sarıkamış Harekâtı, eksi 45 derecede, yazlık giysilerle ve patlamış
çarıklarla Allah’a ve elçisine doğru yürüyen erlerin hikâyesidir; civanmert
yiğitlerin inandıkları değerler uğruna anadan, yardan ve serden geçişlerinin
hikâyesidir; düşmana arkasını dönmeyen, cihattan kaçmayan, komutanlarına
itaatten ayrılmayan serdengeçtilerin hikâyesidir. 
Sarıkamış
Harekâtı, Rus işgali altındaki Kars, Sarıkamış ve Ardahan’ı kurtarmak, baharda
başlayacak Rus taarruzunu engellemek ve Kafkaslar ile Orta Asya’daki Türk
illerinin kapısını açmak amacıyla başlatılmıştır. Bu harekâtın bir diğer amacı
da Birinci Dünya Savaşı’na parlak bir başlangıç yapmaktır. Stratejik bir hata
sonucu Sarıkamış yolunu uzatan birliklerimiz Allahuekber dağlarını zor
şartlarda aşarak Sarıkamış’a ulaşmış ve zaferle noktalanmak üzereyken çekilen
Rus birliklerinin bölgedeki azınlıklar yardımıyla tekrar dönmesiyle yeniden
savaşmış ve her iki taraf da büyük kayıplar vermiştir. 
Elbette
tüm bu olumsuz koşullarda komutanlarına itaatten ayrılmayan, kendisine verilen
görevi yerine getirmek için canhıraş bir şekilde karla, buzla, tipiyle mücadele
eden, bu bölgeyi düşman işgalinden kurtarmak için mücadele eden her bir
askerimiz olağanüstü birer kahramanlık örneğidirler. 
Birinci
Dünya Savaşı’nın en zor safhalarından biri olan Sarıkamış’ta eşsiz yiğitlik
destanı yazan, büyük bir fedakârlık ve kahramanlık örneği olmanın yanında
gelecek kuşaklar için de birlik ve kardeşlik örneği veren, bütün dünya
milletlerine karşı tarihimizde bugünü gururla anmamızı sağlayan, düşman
kurşunuyla ve dondurucu soğuktan dolayı ruhunu ebediyete teslim eden tüm
şehitlerimizi saygıyla anıyoruz.
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen.
ERHAN
USTA (Samsun) – Bugün ayrıca 1979 yılında Paris’teki Türk Turizm ve Tanıtma
Bürosu Müdürü Yılmaz Çolpan’ın terör örgütü ASALA tarafından şehit edilmesinin
de yıl dönümüdür. 
Bu
vesileyle, bu vatanın bütünlüğü ve birliği için içeride ve dışarıda terörle
mücadele eden tüm emniyet güçlerimize üstün başarılar dileriz. Şehadet
şerbetini içen tüm şehitlerimize Cenab-ı Allah’tan rahmet, gazilerimize de acil
şifalar diliyoruz. Şehitler şerefimizdir, gaziler onurumuzdur. 
Genel
Kurulu saygıyla selamlarım.
BAŞKAN
– Teşekkür ederim. 
V.- OTURUM BAŞKANLARININ KONUŞMALARI
1.- Oturum Başkanı
TBMM Başkan Vekili Ayşe Nur Bahçekapılı’nın, Sarıkamış şehitlerini ve tüm
şehitleri rahmetle andığına ilişkin konuşması
BAŞKAN
- Ben de Sarıkamış şehitleriyle birlikte bütün şehitlerimizi rahmetle anıyorum.
Bütün şehitlerimize minnettar olduğumu belirtmek istiyorum.
Buyurun
Sayın Yıldırım.
IV.- AÇIKLAMALAR (Devam)
17.- Muş Milletvekili Ahmet Yıldırım’ın, AKP Sözcüsü
Yasin Aktay’ı tutuklu HDP milletvekilleriyle ilgili açıklaması nedeniyle
kınadığına, KESK’in İstanbul’dan Ankara’ya yürüyüşünde geçtikleri her ilde
polis engeliyle karşılaşıldığına ve muhalif medya organlarına dönük
antidemokratik uygulamaları kınadığına ilişkin açıklaması
AHMET
YILDIRIM (Muş) – Teşekkür ederim Sayın Başkan.
Sayın
Başkan, değerli milletvekilleri; haftalardan beri özellikle tutuklu
vekillerimizle ilgili yargının siyasallaştığını, kararın siyasi olduğunu ve
bunun siyasi iktidar tarafından bir rehin alma politikasına dönüştürüldüğünü
ifade ettiğimizde itiraz eden siyasi iktidar partisinin sözcüleri, bugün direkt
parti sözcüleri tarafından tekzip edilmiştir. AKP Parti Sözcüsü Yasin Aktay
gazeteye verdiği demeçte çok açık bir şekilde vekillerimizin tutuklanması
sürecini sahiplenmiş ve vekillerin tutuklanmasına ilişkin “Toplumda bir infial,
bir isyan oluşmuyorsa milletvekillerinin tutuklu olması bir teselli
oluşturuyor, bu teselli karşısında toplum infiale gitmiyor." diye bu rehin
alma politikasını sahiplenmiştir. Sayın Aktay’ı şiddetle kınıyorum. Kendisi
gibi seçilen, kendisi gibi halkın iradesini arkasına alarak buralara gelmiş
olan milletvekillerini… Yargının yetkisini gasbedecek, ona talimat anlamına
gelecek söylemlerde bulunmasından ötürü şiddetle kınıyor, bu açıklamasına
izahat getirmesini bekliyoruz.
Bir
diğeri, iki gündür Kamu Emekçileri Sendikaları Konfederasyonu (KESK)’in
İstanbul’dan Ankara’ya dönük, işten atılmalara, antidemokratik uygulamalara
dönük yürüyüşü var ve yürüyüş geçtikleri her ilde polis engeliyle
karşılaşmaktadır. Demokratik hak arama yöntemlerinin ve yollarının kapatılması
hiçbir şekilde bu ülke demokrasisine bir şey kazandırmayacaktır ve bu
antidemokratik engellemelere bir an önce son verilmelidir.
Sayın
Başkan, yine özellikle muhalif medya organlarına dönük antidemokratik
uygulamalara TV ve radyo yayınlarının durdurulması, gazetelerin kapatılmasıyla
belli bir süredir şahit oluyorum.
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen.
AHMET
YILDIRIM (Muş) – Daha çok Alevi müziğini, Alevi kültürünü, öğretisini yaymaya
çalışan Yol TV -ki ender muhalif kanallardan biridir- yurt dışından lisanslı
olup yayına çıkan bu televizyon, yetkisi olmadığı hâlde RTÜK tarafından lisans
iptali talebiyle, müeyyidesiyle karşı karşıya gelmiştir. RTÜK kendi yetkisini
KHK’larla Hükûmete veriyor ama kendi yetkisinde olmayan başka yetkileri
kullanarak muhalif basın üzerinde bir ambargo, bir sansür uygulamaya devam
ediyor. Bunun da bir antidemokratik uygulamaya tekabül ettiğini dile getiriyorum
ve bu uygulamayı da kınadığımı ifade etmek istiyorum. 
Teşekkür
ederim. 
BAŞKAN
– Teşekkür ederim. 
Sayın
Yıldırım, benim de bir ricam olacak sizden. Tutuklu milletvekilleriniz var.
Elbette ki buna karşı durabilirsiniz, bunu eleştirebilirsiniz, bu konuda söz
söyleme hakkınız var, bunu saygıyla dinleriz ama burada “rehin” kelimesini
kullanmanız bence biraz doğru değil. Buna dikkat ederseniz memnun oluruz.
Burası bir hukuk devleti. Yargı yollarıyla ilgili bir süreç başlamıştır.
“Rehin” kelimesini kullanmamanızı sadece öneriyorum ve rica ediyorum 
AHMET
YILDIRIM (Muş) – Şimdi, Sayın Başkan, ben kayıtlara geçsin diye söylüyorum:
Eğer gerçekten bağımsız yargı süreciyle bunların alınmış olduğuna inansak,
adına “tutuklama” diyeceğiz ama iktidar partisinin sözcüsü bu süreci
sahipleniyor, “Biz bunu sağladık.” diyor. 
BAŞKAN
– Hayır, hayır…
AHMET
YILDIRIM (Muş) - Eğer siyasi kararla gerçekleşmişse bunun adı “tutuklama” falan
değil, bir “rehin”dir çünkü siyasi iktidar bu sürecin sahibidir. 
BAŞKAN
– Sayın Yıldırım, Sayın Yasin Aktay’ın ne söylediğini okumadım, onu savunma
anlamında da asla söylemiyorum çünkü ne söylediğini bilmiyorum. Elbette ki
eleştiri hakkınız vardır. Benim size bu ricam Yasin Aktay’ın yazısı üzerine
değildir; bu, benim, genel olarak, kullandığınız bu kavrama karşı hassasiyet
göstermeniz şeklindedir. Yoksa, Yasin Aktay’ın yazısını okumadım, bilmiyorum,
savunma durumunda da değilim şu anda. 
AHMET
YILDIRIM (Muş) – Sayın Başkan, son olarak şunu söyleyeyim: Biz bunun bağımsız
yargı süreciyle gerçekleştiğine inanmıyoruz. Siyasi iktidarın da parti sözcüsü
bu süreci sahipleniyor, işin sahibi olduğunu söylüyor. Bu kadarını ifade etmek
istiyorum. Bir siyasi anlayış güç siyasetiyle bir başka siyasi partinin
milletvekillerini alıkoyuyorsa asla biz buna “tutuklama” demeyeceğiz. 
Teşekkür
ederim. 
BAŞKAN
– Ben de teşekkür ediyorum. 
Sayın
Altay, buyurun lütfen.
18.- İstanbul Milletvekili Engin Altay’ın, Hükûmetin
Fırat Kalkanı operasyonu hakkında Meclise bilgi vermesi taleplerinin olumlu
karşılanmasından memnuniyet duyduğuna ve Genel Kurul uygun görürse bu konudaki
görüşme sürelerinin uzatılmasında fayda olduğuna ilişkin açıklaması
ENGİN
ALTAY (İstanbul) – Teşekkür ederim Sayın Başkan.
Genel
Kurulu saygıyla selamlıyorum.
Dün
El Bab’dan aldığımız içimizi yakan haberler neticesinde burada söz alarak,
Hükûmetten Genel Kurulu bilgilendirmesini talep etmiştim. Hükûmetin bu talebe
olumlu bakmasından dolayı memnunuz, teşekkür de ediyoruz. Ancak, Suriye
politikasıyla ve terörle ilgili meselelerin, Türkiye Büyük Millet Meclisinde
-sadece Suriye değil, terörle mücadele ya da mücadelesizlik ya da artan terör
olayları, şiddet olayları- tabii Türkiye Büyük Millet Meclisi İçtüzüğü’müze
göre görüşme süreleri belli bir sınırlandırma içinde. Ben, hem Türkiye’deki
şiddet ve terör olaylarının hem Türkiye’yi terör tehdidinden korumak amacıyla
Suriye’ye giden askerlerimizin karşılaştığı durumun yirmi dakikada ne Hükûmetçe
anlatılabileceğine ne de siyasi partilerin onar dakikada bu konudaki
anlayışlarını ve önerilerini ortaya koyabileceğine çok ihtimal vermemekteyim.
Bu sebepten, sayın Genel Kurul da uygun görürse, bu görüşmelerin sürelerinin
bir parça daha, makul bir parça daha uzatılmasında ülkemiz açısından,
Parlamentomuzda verimli bir iş yapmış olabilmemiz açısından fayda görüyorum. Hem
zatıalinizin hem Genel Kurulun takdirlerine sunuyorum. Bu konuda da bir karar
ya da bir değerlendirme bekliyorum ancak. 
Teşekkür
ederim.
BAŞKAN
– Teşekkür ederim.
Sayın
Altay, biliyorsunuz 59’uncu maddeye göre bu işlemi yapacağız biraz sonra.
Süreler orada belirlenmiş durumda ama tabii ki grup başkan vekillerinin ortak
bir önerisi varsa mutlaka ben de ona uygun davranırım. Bu konuda benim açımdan
bir problem olmadığını söylemek isterim. 
Buyurun
Sayın Bostancı. 
19.- Amasya Milletvekili Mehmet Naci Bostancı’nın, El
Bab’daki şehitlere bir kez daha Allah’tan rahmet dilediğine, Fırat Kalkanı
operasyonu hakkında yapılacak görüşmelerde süre konusunda bir istisna
yapılabileceğine ve Muş Milletvekili Ahmet Yıldırım’ın yaptığı açıklamasındaki
bazı ifadelerine ilişkin açıklaması
MEHMET
NACİ BOSTANCI (Amasya) – Sayın Başkanım, teşekkür ediyorum. 
El
Bab’daki şehitlerimize bir kez daha Allah’tan rahmet diliyorum, gazilerimize
şifa diliyorum. Çok önemli bir görevi ifa ediyorlar. Türkiye'nin sükûnu ve
selameti bakımından, istikrarı bakımından bu coğrafyanın taşıdığı risklere ve
tehlikelere dikkat çekecek olursak oradaki operasyonun anlamını çok daha iyi
anlarız. Bugün burada etraflı bir şekilde bu meseleyi konuşacağız, Hükûmet
konuşacak, siyasi parti grupları konuşacak. Yapılacak toplantının İç Tüzük
çerçevesinde, belli süreler çerçevesinde, tayin edilmiş süreler çerçevesinde
yürümesi öngörülüyor elbette. Fakat bir istisna olarak, meselenin önemi, El
Bab’ın sadece Suriye’yle ilişkili olmaması, aynı zamanda, genel manada terörle
bağlantılı bir arka planının bulunması sebebiyle Sayın Altay’ın ifade etmiş
olduğu, biraz daha geniş bir zaman süresi içerisinde grupların bunu müzakere
etmesi şeklindeki yaklaşımını esasen destekliyoruz. Bu süre kanaatimce -bir
istisna olmak kaydıyla- eğer arkadaşlar da muvafık bulurlarsa, uygun bulurlarsa
on beş dakika şeklinde uygulanabilir siyasi parti gruplarınca. Hükûmet kendi
süresini kendisi takdir eder, konunun içeriği çerçevesinde süre tayininde
bulunur. 
Diğer
taraftan, Sayın Yıldırım’ın ifade ettiği konulara ilişkin AK PARTİ’nin tutumu
bellidir. Hukuk kendi mecrasında devam eder, siyaset de kendi mecrasında yürür.
Siyaset ile hukuku birbirine karıştırmamak konusunda hepimizin dikkatli olması
gerekir, iki hususu da birbirine karıştırmamak lazım.
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen Sayın Bostancı.
MEHMET
NACİ BOSTANCI (Amasya) – Türkiye Cumhuriyeti bir hukuk devleti, hukukun
işleyişine ilişkin itirazlarımız olabilir, yerli yerince görevini yapıp yapamadığına
dair tartışmalarımız olabilir ama elimizdeki hukuk budur ve hukuk bu çerçevede,
kendi şartları ve kendi itiraz mekanizmaları çerçevesinde işlemek durumundadır.
Hukuka bırakılmış bir alanın siyaset marifetiyle biçimlendirilmeye çalışılması
-her ne şekilde olursa olsun- bir tahakküm kurulması uygun değildir. Biz parti
olarak HDP’nin parti binalarına birtakım çevrelerin yapmış olduğu saldırıları
şiddetle reddederiz, bunun bir hukuk devletinde yeri olmadığını, bu binaların
devlete emanet edilmiş olduğunu belirtiriz, devlet gereğini yapacaktır. Öte
taraftan, hukuka bırakılmış işleri de yine siyasetin hukuka bırakmasında da
fayda görürüz.
Teşekkür
ediyorum.
BAŞKAN
– Teşekkür ederim.
III.- GÜNDEM DIŞI KONUŞMALAR (Devam)
B) Hükûmetin Gündem Dışı Açıklamaları
1.- Millî Savunma Bakanı Fikri Işık’ın, Fırat Kalkanı
Harekâtı’na ilişkin gündem dışı açıklaması ve MHP Grubu adına Erzurum
Milletvekili Kamil Aydın, HDP Grubu adına Muş Milletvekili Ahmet Yıldırım, CHP
Grubu adına İstanbul Milletvekili Engin Altay ve AK PARTİ Grubu adına Amasya
Milletvekili Mehmet Naci Bostancı’nın aynı konuda konuşmaları
BAŞKAN
– Sayın milletvekilleri, Millî Savunma Bakanı Sayın Fikri Işık’ın Fırat Kalkanı
Harekâtı hakkında Hükûmet adına İç Tüzük’ün 59’uncu maddesine göre söz talebi
vardır, bu talebi yerine getireceğim. Sayın Bakanın açıklamasından sonra
istemleri hâlinde siyasi parti gruplarına ve grubu bulunmayan
milletvekillerinden birine söz vereceğim.
Konuşma
süreleri İç Tüzük’ümüze göre Hükûmet için yirmi, siyasi parti grupları için on,
grubu bulunmayan milletvekilleri için beş dakikadır, ben artı beş dakika daha
konuşmacılara ek süre vereceğim. Bunu da beyan etmek isterim.
Buyurun
Sayın Bakan. (AK PARTİ sıralarından alkışlar)
MİLLÎ
SAVUNMA BAKANI FİKRİ IŞIK (Kocaeli) – Sayın Başkan, değerli milletvekilleri; 24
Ağustos 2016 tarihinde başlayan ve bugün 121’inci gününe giren Fırat Kalkanı
Harekâtı’nın safahatı hakkında, özellikle son günleri hakkında Gazi Meclisimizi
bilgilendirmek için söz almış bulunuyorum. Yüce heyetinizi saygıyla selamlıyorum.
Sözlerime
başlamadan evvel, dün hayatını kaybeden… Maalesef, dün akşam itibarıyla 14’tü
sayı fakat ağır yaralı 5 gazimizden 2’si de bugün Hakk’ın rahmetine kavuştu,
şehit sayımız 16’ya yükseldi, 3 de ağır yaralımız var. Hepsine Rabb’imden
rahmet, gazilerimize acil şifalar diliyorum.
Ayrıca,
bugün Sarıkamış Harekâtı’nın 102’nci seneidevriyesinde Sarıkamış şehitlerimize
de Rabb’imden rahmet niyaz ediyorum.
Sayın
Başkan, değerli milletvekilleri; bölgemiz Birinci Dünya Savaşı’ndan sonraki en
büyük altüst oluşu yaşamaktadır. 1991’deki Birinci Körfez Savaşı’yla başlayan
süreç 2003 yılında ikinci harekâtla devam etti ancak bölgeye huzur ve demokrasi
vaadiyle yapılan bu operasyonlar bugün itibarıyla bölgeyi belki de tarihinin en
ciddi karmaşasına ve kargaşasına sürükledi. Bölge âdeta kan ve gözyaşı
deryasına döndü. Yüz binlerce insan hayatını kaybetti, milyonlarca insan
yaşadığı toprakları terk etmek zorunda kaldı. Cansız bedeni sahile vuran Aylan
bebek, donuk gözlerle insanlığın taşlaşmış vicdanını seyreden Ümran yavrumuz,
yaşının çok üzerinde bir sorumlulukla Halep’in çığlığını bütün dünyaya duyuran
Bana kızımız gibi ismini bilemediğimiz yüz binlerce çocuk, kadın ve gencin
geleceğe dair umutları çalındı. Kendi iktidarlarının devamı için kendi halkının
üzerine bomba atmaktan çekinmeyen diktatörler, koltukları için mezhepçi ve
ayrımcı politikalarla bölgeyi felakete sürükleyen liderler ve hükûmetler bu
feci tablonun oluşmasında başat rol oynadı. Dünya barışını tesis etmek
iddiasıyla kurulan uluslararası teşkilatlar ve kendi konforundan ödün vermeyen
bazı büyük devletler bölgedeki yangını görmezden geldi, elini taşın altına
koymadı, masumların ve mazlumların gözyaşlarını silmek için üzerine düşeni
yapmadı. Bölgedeki idarelerin acziyeti, ülkelerin yönetilemez duruma gelmesi,
barış ve demokrasi söylemlerini bayraklaştıran ancak harekete geçmekten imtina
eden küresel güçlerin bu coğrafyadan yükselen seslere kulak tıkaması başta DEAŞ
olmak üzere birçok terör örgütü için çok elverişli bir zemin oluşturdu ve
bölgelerde yuvalanmalarına sebep oldu. Sınırlarımızın hemen ötesinde yuvalanan
ve gün geçtikçe azgınlaşan terör örgütleri hudutlarımızı, şehirlerimizi ve
ülkemizi tehdit etmeye başladı. 
Sayın
Başkan, değerli milletvekilleri; bilindiği üzere, Fırat Kalkanı Harekâtı
uluslararası hukuktan kaynaklanan meşru müdafaa hakkımıza istinaden hudut
güvenliğimizi sağlamak, DEAŞ saldırılarını önlemek ve hudutlarımızın
bitişiğinde bir terör koridoru oluşturulmasını engellemek için başlatılmıştır.
Suriye’deki iç savaş ortamından istifade eden DEAŞ terör
örgütünün hudut güvenliğimize, hudut bölgemizde varlığını sürdürdüğü dönemde
ülkemize hemen her gün Katyuşa roketleri fırlattığı, bu nedenle Kilis’te 21
vatandaşımızın hayatını kaybettiği, yüzlercesinin yaralandığı, ayrıca DEAŞ’ın Suruç,
Ankara, İstanbul ve Gaziantep’te gerçekleştirdiği saldırılarda 241
vatandaşımızın hayatını kaybettiğini hepimiz biliyoruz. O dönemde, DEAŞ’ın
saldırılarına karşı anında misliyle mukabele etsek de DEAŞ teröristleri Suriye
tarafından kaçarak sınırın derinliklerine gizlenebilmekteydi. Bu nedenle, DEAŞ
tehdidi tam olarak bertaraf edilememişti. Neticede, Suriye’den kaynaklanan
terörden en fazla etkilenen ülke biz olduk. Bildiğiniz gibi, gerek DEAŞ gerek
PKK/PYD-YPG’nin terör saldırıları nedeniyle yüzlerce vatandaşımız hayatını
kaybetti. Bu terör saldırılarına karşı gerekli tedbirleri almak,
vatandaşlarımızın can ve mal güvenliğini sağlamak Hükûmetimizin en önemli
önceliğidir. Dolayısıyla, Türkiye, sadece DEAŞ’a karşı değil, DEAŞ’la mücadele
ettiğini ileri sürerek bazı üçüncü ülkelerden silah ve mühimmat temin eden
PKK/PYD-YPG’ye karşı da büyük bir mücadele vermektedir. Üstelik, bu terör
şebekesi uluslararası toplumun DEAŞ’la mücadelede yetersiz kalmasından veya
isteksizliğinden yararlanarak sanki DEAŞ’a karşı arazide mücadele edebilecek
tek aktör olduğu iddiasındaydı. Bu şekilde elde ettiği destek sayesinde
Suriye’nin kuzeyinde toprak kazanma hevesine ve kontrolündeki kantonları
birleştirme hayaline kapılmıştı. Ayrıca, Suriye’deki iç savaşta 600 bin civarında
insanın hayatını kaybettiğini, ülke nüfusunun yaklaşık yarısının evini barkını
terk etmek mecburiyetinde kaldığını, milyonlarca insanın mülteci konuma
düştüğünü, bunlardan 2 milyon 750 bin Suriyelinin ülkemize sığındığını da
hepimiz biliyoruz. 
Biz,
yıllardan beri uluslararası topluma Suriye’deki ihtilafa kalıcı bir siyasi
çözüm bulununcaya kadar Suriye’de güvenli bölge oluşturulması gerektiğini
anlatmaya çalıştık, çalışıyoruz. Böylece, bir çözümün değil, Suriyelilere kendi
ülkelerinde yaşayabilecekleri, insani yardımların rahatlıkla ulaştırılabileceği
emniyetli ve huzurlu bir alanın sağlanabileceğini söylüyoruz. 
Sayın
Başkan, değerli milletvekilleri; işte, Fırat Kalkanı Harekâtı bu koşullarda
öncelikle ülkemizin ve vatandaşlarımızın güvenliğini temin etmek, aynı zamanda
yerlerinden edilmiş Suriyeli kardeşlerimize terörden arındırılmış güvenli bir
bölge oluşturmak üzere Birleşmiş Milletler Şartı’nın meşru müdafaa hakkına dair
51’inci maddesine ve ilgili Birleşmiş Milletler Güvenlik Konseyi kararlarına
istinaden ve tamamıyla uluslararası hukuka uygun olarak başlatılmıştır.
Nitekim, Fırat Kalkanı Harekâtı, DEAŞ’la Mücadele Uluslararası Koalisyonu
tarafından da desteklenmektedir. Keza, bu harekâta katılan hava kuvvetleri
unsurlarımız Koalisyon ve Rusya Federasyonu tarafından kontrol edilen hava
sahasında eşgüdüm içerisinde görevlerini icra edebilmektedir. Böylece Özgür
Suriye Ordusu güçlerinin bizim de desteğimizle sahada mücadele etmesi
sağlanarak Suriye’nin kuzeyindeki belirli bir bölgenin DEAŞ’tan ve her türlü
terör tehdidinden arındırılması hedeflenmektedir.
DEAŞ
teröründen ve diğer terör örgütlerinden arındırıldıkça bu bölgeye dönüşlerin
başladığını biliyoruz. Cerablus, Errai ve DEAŞ açısından büyük sembolik önem
taşıyan Dabık’ın kurtarılması gerçekten önemlidir. Böylece 2 bin kilometrekare
civarında bir alan teröristlerden tamamen temizlenmiş, 225 meskûn mahal
özgürleştirilmiştir. Bugüne kadar Fırat Kalkanı Harekâtı kapsamında DEAŞ terör
örgütünden 1.005 terörist etkisiz hâle getirilmiştir. Ayrıca, DEAŞ’a ait 4
tank, 29 havan, 41’i silahlı 97 araç, 621 bina ve 61 savunma mevzi, 28 komuta
merkezi, 17 cephanelik imha edilmiş, 11 bombalı araç tesirsiz hâle
getirilmiştir.
Bir
yandan DEAŞ’a karşı mücadele ederken diğer yandan da bölgedeki PKK/PYD-YPG
unsurlarıyla da mücadele edilmesi gereklidir. Bu PKK/PYD-YPG’li teröristlerden
bugüne kadar Fırat Kalkanı Harekâtı çerçevesinde 299 terörist etkisiz hâle
getirilmiştir. Bu operasyonlar sırasında PKK/PYD-YPG’ye ait 14 bina, 4 savunma
mevzi, 5 araç ve 1 Drone da imha edilmiştir. 
Sayın
Başkan, değerli milletvekilleri; mevcut aşamada harekât planının en kritik ve
en zorlu safhalarından olan El-Bab’ın DEAŞ’tan temizlenmesi için büyük bir
mücadele verilmektedir. El Bab’dan sonra sıranın Rakka’ya geleceğini bilen DEAŞ
terör örgütü burada intihar saldırılarıyla, keskin nişancılarla, el yapımı
patlayıcılarla ve muhtelif tuzaklarla ciddi bir direnç göstermektedir. Zira El
Bab DEAŞ için de coğrafi ve psikolojik açıdan kritik bir yerdir. El Bab’ın
kuzeyinden ve batısından devam eden kuşatma ve meskûn mahal muharebeleri,
buranın yoğun sivil nüfusa sahip bir yerleşim merkezi olması nedeniyle azami
hassasiyetle icra edilmektedir. DEAŞ ise en vahşi yöntemlerle, sivil insanları
canlı kalkan olarak kullanmak suretiyle kalleşçe hareket etmektedir. Nitekim
DEAŞ’ın en büyük direnç gösterdiği mevzilerinden biri de El Bab’ın batısında
şehre hâkim bir tepede bulunan ve DEAŞ tarafından bir askerî karargâha ve
mühimmat deposuna dönüştürülen hastane bölgesidir. En fazla şehidimiz de dün
buranın ele geçirilmesi sırasında sürdürülmekte olan operasyonlar sırasında
verilmiştir. Özgür Suriye Ordusunun da şehitleri vardır. 
Şüphesiz,
bu kayıplar hepimizi derinden üzmektedir. Ülkemizin güvenliği ve sınırlarımızın
hemen bitişiğinde bir terör koridoru oluşturulmasını önlemek için canlarını
feda eden 35 kahraman şehidimiz ebediyete kadar milletimizin gönlünde
yaşayacaktır. Fırat Kalkanı sırasında şehit olan Özgür Suriye Ordusu mensupları
da kendi vatanlarında asla unutulmayacaktır. 
Sayın
Başkan, değerli milletvekilleri; maalesef, çağımızın belası terörizmle mücadele
etmek kolay bir iş değildir. Bilhassa çöken veya çökmekte olan devletlerin
silahlı çatışmaların ve vekâlet savaşlarının yürütüldüğü bölgelerde bu mücadele
daha da zordur. Hele masum sivil halkın da yaşadığı meskûn mahallerde sivilleri
de canlı kalkan olarak kullanmaktan hiç çekinmeyen cani teröristlere karşı
operasyonlar planlayıp asker ve sivil kayıp vermeden icra edebilmek çok müşkül
ve hassasiyet arz eden bir durumdur. Bir de bölgemizde başka hesapları olan
bazı güçlerin bölgedeki muhteris aktörleri kullandığı, oldubitti şeklinde
oyunların tasarlandığı hâllerde terörle mücadele ayrıca daha da zorlaşmaktadır.

Fırat
Kalkanı Harekâtı’yla, ulusal güvenliğimiz bakımından çok büyük önem arz eden
bir bölgede Türkiye’nin herhangi bir terör örgütünün faaliyet göstermesine, bir
terör koridoru oluşturulmasına veya aleyhimizde herhangi bir oldubittiye yol
açılmasına rıza göstermeyeceğini ortaya koyduk. Aynı anda hem DEAŞ’a hem de
PKK/PYD-YPG ve DHKP-C gibi bölgedeki bütün terör örgütlerinin tamamına karşı en
büyük mücadeleyi veren tek ülke Türkiye’dir. Bu arada FETÖ de boş durmamakta,
Ankara’daki Rus Büyükelçisine hain bir suikast düzenleyerek Rusya’yla büyük
çabalarla yeniden onarılan ilişkilerimizi ve Halep’teki sivillerin tahliye
edilmesini de sağlayan iş birliğimizi bozmanın hesabını yapmaktadır. Türkiye bu
oyunların hiçbirisine gelmeyecek ve teröre asla teslim olmayacaktır. (AK PARTİ
sıralarından alkışlar) 
Sayın
Başkan, değerli milletvekilleri; bu konuda özellikle dün Rus basınında Rus
mevkidaşımla çarşamba günü yaptığım bir görüşmede bana ait olmayan bir ifadenin
kullanılması dolayısıyla bir tekzip yayınladım. Bu tekzipte ifade edilen
cümlelerin bana ait olmadığını özellikle ifade ettim. Ama maalesef bazı art
niyetli kalemşorlar ve medya mensupları sanki bu tekzip hiç yapılmamış, bu
ifadeler bana aitmiş gibi bugün baktım epey yorumlara sarılmışlar. 
Değerli
arkadaşlarım, Türkiye baştan beri Suriye’deki ılımlı muhalefetin kendi
topraklarında zalim Esed’e karşı sürdürdüğü mücadeleyi meşru bir müdafaa olarak
görmektedir. Bugün Rusya’da ılımlı muhalefetle terör grupları arasına set
çekmeyi, bunlar arasında ayrım yapmayı kesinlikle kabul etmiştir. Rusya’nın
dahi kabul ettiği bir gerçeği hâlâ kabul etmeyen bazı -özellikle- çevrelerin
ısrarla ve inatla bu konuda âdeta Esed’in sözcülüğüne soyunmuş olmaları da
manidardır. 
Millî
seferberlik ruhuyla Sayın Cumhurbaşkanımızın liderliğinde Hükûmetimizin kararlı
tutumu, Türk Silahlı Kuvvetlerimizin tüm mensuplarının büyük fedakârlıkla ve
kahramanca yürüttüğü bu mücadelenin başarıya ulaşacağından en küçük bir
kuşkumuz yoktur. Bu kapsamda, Millî Savunma Bakanlığı olarak harekâtın ikmal,
bakım ve tedarikine yönelik her türlü tedbir alınmıştır ve gelişen ihtiyaçlara
göre tedbirler alınmaya devam edilecektir. Harekâtın başından itibaren
sınırlarımız içerisinde ve ötesinde personelimizin iaşe ve ibatesinin en iyi
şekilde sağlanabilmesi maksadıyla birlik imkânları, kamu kurum ve kuruluşları
ile valilikler aracılığıyla gerekli tüm tedbirler alınmaktadır. 
Sayın
Başkan, değerli milletvekilleri; bu arada, bütün müttefiklerimize ve
dostlarımıza da bir terör örgütüne karşı bir başka terör örgütünü kullanmak
suretiyle başarıya ulaşılamayacağını, terör örgütleri arasında ayrım yapmanın
kesinlikle yanlış olduğunu, hem Suriye’nin hem de Irak’ın toprak bütünlüğü ile
siyasi birliğinin korunmasının şart olduğunu bıkmadan usanmadan izah ediyoruz. 
Birleşmiş
Milletler Güvenlik Konseyinin, asli görevi olan uluslararası barışın ve
güvenliğin sağlanmasında âciz kalması karşısında Suriye’de kalıcı bir siyasi
çözüm için yapılabilecek her şeyi yapmanın gayreti içerisindeyiz. En son 20
Aralık 2016 tarihinde Moskova’da Türkiye, Rusya ve İran’ın katılımıyla
gerçekleştirilen ikili ve üçlü görüşmeler de bunun somut bir göstergesidir. Tüm
bu konuları geçen hafta Paris’te, Londra’da Fransa, İngiltere ve ABD savunma
bakanlarıyla da görüştük. Bu, sadece diplomasiyle yetinmeyerek gerekli
gördüğümüz somut tedbirleri de almamızı engellemiyor. 
Bildiğimiz
gibi, Rusya’yla yaptığımız iş birliği sayesinde Doğu Halep’teki sivillerin
gönüllü tahliyesi bağlamında da önemli ilerlemeler kaydedilmiştir. Bu sabah
itibarıyla, toplamda 37.500 sivil Halep’ten güvenli bölgelere tahliye
edilmiştir. Ayrıca, Suriye’de kalıcı bir ateşkesin tesis edilmesini ve siyasi
bir çözüme ulaştırılmasını teminen Moskova’daki ortak açıklamada belirtilen yol
haritasının uygulanması için de çalışılmaktadır. 
Değerli
arkadaşlarım, geçen hafta Fransa’da Fransız Savunma Bakanıyla Paris’te,
Londra’da İngiltere, Amerika ve ayaküstü Almanya Savunma Bakanıyla, Irak’ın
Savunma Bakan Vekili ve Genelkurmay Başkanıyla ayrı ayrı görüşmeler yaptık. Bu
görüşmelerde, Türkiye’nin bu konudaki öncelikleri, hassasiyetleri ve kırmızı
çizgileri net olarak bir kez daha ifade edildi ve muhataplarımızla yaptığımız
görüşmelerin sonucunda, muhataplarımızın her birinden, özellikle Fırat Kalkanı
Harekâtı’nı desteklediklerini, kantonların birleştirilmesine karşı olduklarını,
Menbic’teki PKK/PYD-YPG varlığının oradan bir an önce çekilmesinin temini ve
Irak ve Suriye’nin toprak bütünlüğü konusunda onların da mutabakatlarını teyit
ettik. Tabii bu Türkiye için artık yeterli değildir, bundan sonra icraat
zamanıdır. Bütün bu müttefiklerimizden, çarşamba günü de Rusya Savunma
Bakanıyla yaptığımız görüşmede, bütün bu değerlendirmelerimizin sonucunda artık
Türkiye olarak beklentimiz, bu ülkelerin harekete geçmesidir, biraz önce
söylediğim konularda artık somut adımlar atılmasıdır. Artık bundan sonra somut
adımların atılmasını bekliyoruz ve bu somut adımların atılması için de
gayretlerimizi sürdürüyoruz. Türkiye’nin bu çabaları, nihayetinde, baştan beri
savunduğumuz, Suriye’nin toprak bütünlüğünün ve siyasi birliğinin korunması
açısından gayet anlamlı katkıdır. 
Sayın
Başkan, değerli milletvekilleri; Gazi Meclisimizin Türkiye’nin terörle
mücadelesindeki himaye ve desteği hayati önem taşımaktadır. Bu himaye ve
desteğin mücadelemiz başarıya ulaşana kadar süreceğinden eminiz. Zira,
devletimizin ve milletimizin bekasına yönelik tehditleri ortadan kaldırmak için
büyük bir mücadelenin verildiğini sizler de çok iyi biliyorsunuz. Bu
mücadelede, başta Türk Silahlı Kuvvetlerimiz olmak üzere, tüm güvenlik
güçlerimizin en önde yer aldığını biliyorsunuz. Ancak, nihayetinde, bu
mücadeledeki kesin ve kalıcı başarı bütün milletimizin desteğiyle ve katkısıyla
gelecektir. Asil milletimizin ve Gazi Meclisimizin bu mücadeleden de başarıyla
çıkacağına inancımız tamdır. Sonunda bölgemizde gerçek bir barış, huzur ve
refah ortamı da oluşacaktır. Terör belası defedilecek, insanlarımız can ve mal
güvenliğinden endişe etmeyecektir. Her karış toprağı şehit kanlarıyla yoğrulmuş
olan vatanımız tüm şehitlerini sonsuza kadar şükranla anacak, hepsinin
isimlerini nesiller boyunca gönlünde yaşatacaktır. 
Daha
güzel günler ufuktadır; sabır ve azimle mücadelemizi sürdürmek
mecburiyetindeyiz. Yüce Türk milletinin temsil edildiği Gazi Meclisimizin
desteği bu mücadelemizde en büyük güç kaynağımız olmaya devam edecektir,
Türkiye Cumhuriyeti ilelebet payidar kalacaktır.
Yüce
Meclisi sevgiyle, saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederim Sayın Bakan. 
Milliyetçi
Hareket Partisi Grubu adına Erzurum Milletvekili Sayın Kamil Aydın konuşacak.
(MHP sıralarından alkışlar)
Süreniz
on dakika.
Buyurun
Sayın Aydın. 
MHP
GRUBU ADINA KAMİL AYDIN (Erzurum) – Sayın Başkan, saygıdeğer milletvekilleri;
Milliyetçi Hareket Partisi adına dün El Bab’da yaşanan olayların
değerlendirilmesi adına söz almış bulunmaktayım. Yüce Meclisi saygıyla
selamlıyorum. 
Bugün
22 Aralık, Türk milletinin ve tarihinin onur defterinde hak ettiği yeri alan
Sarıkamış Harekâtı’nın 102’nci Yıl Dönümü. Sarıkamış “Üstü kar, altında
Mehmet’im yatar.” diye tanımlanır. Akif’in levent asker ağıtında da belirttiği
gibi “Eşele bir yerleri örten karı/Ot değil onlar atanın saçları” dizelerinin
ete kemiğe büründüğü yerin adıdır Allahuekber Dağları ve Sarıkamış. 
Sayın
milletvekilleri, elbette ki savaşların, yaşanan trajedilerin kazananı olmaz.
Bu, uluslararası bir temennidir, doğrudur; hiçbir savaşın kazananı olmaz. Fakat
eğer savaş bir emperyalist amaç için yapılırsa bu çok yanlıştır ama istiklal
için, birlik için, vatan için, beraberlik için, beka sorununun ortadan
kaldırılması için yapılan savaşlar da maalesef kaçınılmazdır. Yakın tarihimize
baktığımızda, Balkan Harbi, Yemen seferi, biraz önce değindiğim Sarıkamış
Harekâtı, Çanakkale ve hepsinin besleyip ruhaniyetini oluşturduğu İstiklal
Harbi böyle bir durumun ifadesidir, yani kaçınılmazdır. Burada şunu vurgulamaya
çalışıyorum, özellikle şöyle söylemek gerekir ki: Bu birlik harcının, bu
İstiklal Harbi’nde ete kemiğe bürünen bu birlik harcının ölümsüz mimarları
bütün bu cephelerde her türlü coğrafi, etnik, mezhebi farklılıkları zenginliğe
çevirmiş, kucak kucağa yatan şehitlerimizdir. Kimdir bunlar? Efendim, bunlar,
Ali Kemal gibi manda ve himaye kabul etmeyip Namık Kemal gibi “Vatan yahut
Silistre” diyenlerin, Gazi Mustafa Kemal gibi “Ya istiklal ya ölüm!” diyenlerin
temsilcileridir. 
Saygıdeğer
milletvekilleri, Suriye’de bugün neler oluyor? Hiçbir ülke, evinin kapısının
önünde tehlike ya da riski göze alamaz. Türkiye, güney sınırında kapana
kapatılamaz. Bugün o coğrafyada fiilî varlıkları olan İran, Amerika Birleşik
Devletleri, Rusya’dan daha fazla orada olmamızın gerekliliğini çok açık bir
şekilde görmekteyiz. Bu da uluslararası geçerliliği olan sözleşmelerle teminat
altına alınmış haklarımızın bir gereğidir. Dolayısıyla, bugün orada
yaşadıklarımıza Türkiye bigâne olamaz, sessiz kalamaz, hareketsiz duramaz.
Aslında Türkiye'nin içinde bulunduğu bu günlerde, gerçekten büyük bir terör
sarmalına alındığı bu günlerde orada olanları çok iyi okumak gerekir. “Niye?”
derseniz, her zaman söylüyoruz; bakın, aklımızın ucundan geçmeyen Berlin’deki
pazara yapılan saldırı, değil mi, bir Rus Büyükelçisinin öldürülmesi, daha
öncesinde Paris’te, Londra’da ve değişik Avrupa kentlerinde yapılan terör
olayları… Bütün bunlar şunu gösteriyor ki birbirinden bağımsız uluslararası
hiçbir etkinlik söz konusu değil şerre de olsa, hayra da olsa. Dolayısıyla,
Türkiye şu anda bir terör sarmalı içerisindeyse bunu sadece içeride düşünmek
eksikliktir ya da tamamen dışarıya bağlamak da bir eksikliktir. Sebep-sonuç
ilişkisini çok iyi kurup iç ve dış bağlantıları çok iyi ifade etmek gerekir.
Bunu somutlaştırmak gerekirse, bugün IŞİD’in sınırın ötesindeki varlığı -Allah
aşkına- içeriye yansımıyor mu zannediyoruz? İçeride bugüne kadarki olaylara
baktığımızda intihar bombacıları aracılığıyla bunu net bir şekilde görüyoruz.
Peki, yine, sınırın ötesinde YPG ve PYD varlığının bugün içeriye bir şekilde
nüksetmesi söz konusu değil mi? Orada rahatsız oldukları herhangi bir durumdan
dolayı bunu Türkiye Cumhuriyeti devletinin içerisine bir şekilde PKK ya da TAK
-adına ne derseniz deyin- canileriyle yansıtmaları söz konusu değil mi? Tabii
ki söz konusu. Dolayısıyla, bugün El Bab’da yaşadıklarımız ile Kayseri’deki
yaşadıklarımız arasında bir fark yok. Bugün Menbic’de yaşanması muhtemel şeyler
ile Beşiktaş’taki bomba arasında bir ilişki var tabii ki. Rus Konsolosunun
öldürülmesi ile bu coğrafyadaki Türk varlığının, Türk Silahlı Kuvvetlerinin
varlığının ya da Fırat Kalkanı operasyonunun bir bağlantısı var mutlaka. Bunu
böyle okumak lazım. Dolayısıyla, ben iki çerçeveden bakmak istiyorum. 
Evet,
dün canımız yandı. Bu aralar zorla alıştırılmaya çalıştığınız maalesef yeni şehit
haberleri geliyor. Her şehirden, her kültürden, her etnik gruptan, her inanç
sisteminden, her yaştan, evli, bekâr, nişanlı ana kuzularının acı haberleri
geliyor. Bizim sınırımızın ötesinde, haritalara baktığımız zaman en fazla söz
hakkı olması gereken Türk milletini hiç kimse kapana kıstırıp ne oldubittiye
getirecek bir harekette bulunamaz. Onun için biz hassas noktalarımız olan
özellikle Fırat’ın batısında -El Bab’la başlayan- büyük bir operasyonla
-maalesef müttefiklerimizin de burada katkıları var- oradaki illegal örgütlere
yapılan katkılarla bir oldubittiye getirilip, iki kantonun birleştirilip bir
yapay, bir suni oluşumun meydana gelmesine izin veremeyiz, ebet müddet devlet
geleneği olan bir millet buna müsaade edemez. Onun için oradaki harekâtın başarılı
olması gerekir. Hatta El Bab’la da kalmayıp sağlı sollu Mare ve Menbic de
kontrol altına alınıp öyle devam edilmesinden yanayız. Bunu yaparken
diplomasiyi çok iyi kullanmak zorundayız bir taraftan. Şıpsevdi âşıklar gibi
değil; bir gün dost, bir gün barışık, bir gün küs, bir gün müttefik, bir gün
düşman değil, gerçekten ilkelerimizi, beklentilerimizi, isteklerimizi masaya
çok net bir şekilde koyup özellikle oradaki varlığını hissettiren ülkelerle
derin bir diplomasi trafiğini sürdürmek zorundayız. 
Bir
taraftan İran, bir taraftan Rusya, bir taraftan ABD’yle çok net bir şekilde
bunları açıkça ifade etmeliyiz. Bunu yaparken sadece ÖSO’ya yaslanmak değil,
ÖSO da çok tutarlı, çok varlığı kabul edilmiş uluslararası karşılığı olan bir
varlık değil sonuçta. Bugün PYD ya da YPG’yle ittifak yapanlar, yarın, Allah
korusun, bizim birliklerimizin ilerlemesi sonucunda yaptıkları lojistik ve
silah yardımıyla farklı birtakım atraksiyonlara girebilirler. Bu konuda çok net
ve açık olmalıyız. Uluslararası basını, yayını, kamuoyunu sürekli
bilgilendirerek adımlarımızı çok net bir şekilde atmak zorundayız ve gerçekten
bizim evimizin önündeki ateşin bir an önce sönmesi lazım. Biz evimizin önüne
gecekondu bir ev isteyemeyiz. Bunu istemek saflık olur. Bu düşüncelerle… 
Tabii,
terörün iç boyutları da var. Dışarıdaki bu uzantılar, zaman zaman canları
yandıkça, istedikleri emellere ulaşmadıkça bizim canımızı yakmaya çalışıyorlar.
Bu konuda Sayın Bakanım bir iki noktayı, hususu dile getirmek istiyoruz.
Mütemadiyen aynı hataları yapıyoruz. Bakın, hafızanızı tazeleme adına bir iki
örnek vereceğim. Bizim ağırımıza giden şudur: Şimdi, güvenlik güçlerimiz, bu
çocuklar göğüs göğüse, mertçe, cephede savaşarak şehit olmuyorlar. Kahpece
düzenlerle, tuzaklarla, bombalarla şehit ediliyorlar. Biz bunu ilk defa
yaşamadık. Bakın, Eylül 2012’de Bingöl Karlıova’da aynı tuzak yapıldı, 8
evladımızı kaybettik. Araçlara bindirdik, göz göre göre, hiçbir lojistik
istihbarat desteği olmadan bu çocukları PKK’nın kucağına attık ve çok ilkel bir
şekilde döşenen kablolarla, tuzaklanan bombalarla şehit verdik 2012’de.
(Mikrofon
otomatik cihaz tarafından kapatıldı)
BAŞKAN
– Sayın Aydın, ek beş dakikalık sürenizi veriyorum.
KAMİL
AYDIN (Devamla) – Teşekkür ederim Sayın Başkanım.
Yine
bir Eylül günü -2015- Iğdır’da 13 tane evladımız Dilucu Sınır Kapısı’na
götürülürken, nöbetleri değiştirilirken yine aynı hatayı yaptık. “Su uyur
düşman uyumaz.” prensibini niye unutuyoruz? Hele hele bin yıllık devlet
geleneği olan bir akıl bunu nasıl unutabilir? Ama düşman uyumuyor. O çocuklarımız
her gün araçlarla sınır kapısına nöbete giderken döşenen bombanın patlaması
sonucu 13 tane canımız, evladımız gitti. Şimdi, bugün bakıyoruz Sayın Bakan,
yine aynı hataları yapıyoruz. Beşiktaş’taki de öyle Kayseri’deki de öyle.
Bakın, sizlere gelmiyor mu bilmiyorum ama bana geliyor. O yavrularımız, asker
ve polis hizmetinde bulunan kardeşlerimiz yazıyor. Bu taşıma mantığı çok saçma
bir mantık. Bu çocuklarımızı doğal ortamlarında dahi muhafaza edemiyoruz. Bunun
bir an önce çözülmesi, bu işte lojistik destek sağlayan, bu işte bilgi aktarımı
yapan kimlerse bir an önce hukuk önüne çıkarılıp gerekli cezanın verilmesi
gerekir diye düşünüyoruz. Bu, Kayseri’de de böyle oldu, maalesef İstanbul’da
da.
Şimdi,
tabii, geçmişten gelen bir ihmalkârlık… Bunu yapmayacağız, yapmamalıyız. Eğer
büyüklük iddiamız varsa bunu yapmak da büyüklüğümüze halel getirir diye
düşünüyoruz. Öte yandan, ben de özellikle yine sınır ötesindeki olaylar ile
sınır içerisindeki terör olaylarının bağlantısı olması adına bir şeye daha vurgu
yapmak istiyorum: Değerli milletvekilleri, bizler de büyük bir sağduyuyla her
günden daha fazla birlik beraberliğimizi ön plana çıkarıp bütün vurgularımızı
ona yapmalıyız. Asgari müştereklerimizi ortaya koymalıyız çünkü ülkesiz,
vatansız, istiklalsiz inanın hiçbir şeyin tadı tuzu olmaz. Özellikle, siyasi
mülahazalarımıza düşmanın taşıyacağı… Uyumuyor dedik çünkü gerçekten hasmımız
çok, dostumuz az. Dolayısıyla, hasım çoğaltmanın bir anlamı yok; kamplaşmanın,
ayrışmanın, kutuplaşmanın bir anlamı yok. Bunu söylerken muhalefet şerhimiz
bakidir. Bugün -geçen gün de söyledim- en masumunuz ilk taşı atsın, son taşı
atacakların söyleyecek hiçbir şeyi yok. Biz bunun farkındayız ama biz otuz
yıllar öncesini, kırk yıllar öncesini bir taraftan kaşıyarak, kederleri, ortak
yaşanmışlıkları da gündeme getirerek, acıları tazeleyerek birilerinin ekmeğine
yağ sürmeyelim. Biraz önce söyledik, gerçekten, bu harç öyle bir karılmış ki
artık bunu bölüp parçalamanın imkânı yok, ancak yok etmeyi düşünürseniz
ayrıştırmayı başarabilirsiniz. Ama, ben inanıyorum ki Türkiye Cumhuriyeti
devleti sınırları içerisinde bu birlik ve beraberliği yok etmeyi hedefleyen,
amaçlayan ne bir birey ne bir grup ne de bir siyasi eğilim yoktur diye düşünmek
istiyorum. Dolayısıyla, dünkü, özellikle en son şehitlerimizle beraber aralık
ayı içerisindeki şehit sayımız inanın birçok ülkenin savaşında kaybettiği şehit
sayısına, ölümlere denk bir sayıya geldi. Artık biz bundan bir ders çıkarıp bir
an önce hattı müdafaa değil, sathı müdafaa mantığıyla hareket etmeliyiz. O
satıh da Türkiye Cumhuriyeti devletinin sınırlarının hepsi ve dışarıda da bize
tehdit oluşturabilecek, öncelememiz gereken savunma sınırlarımızdır. Burada
kesinlikle tek vücut olup gerekenlerin yapılması noktasında ilgililere de yol
göstererek, fikir vererek, düşüncelerimizi ifade ederek bunu gerçekleştirmekten
başka çaremiz yoktur diyorum. 
Bu
dilek ve temennilerle şehitlerimizin hepsine Yüce Rabb’imden rahmet,
gazilerimize şifa diliyorum, ailelerine ve yüce Türk milletine başsağlığı
dileyerek hepinizi en derin saygılarımla selamlıyorum. (MHP ve AK PARTİ
sıralarından alkışlar)
BAŞKAN
– Teşekkür ederim Sayın Aydın. 
Halkların
Demokratik Partisi Grubu adına Muş Milletvekili Sayın Ahmet Yıldırım konuşacak.

Buyurun
Sayın Yıldırım. 
HDP
GRUBU ADINA AHMET YILDIRIM (Muş) – Teşekkür ederim Sayın Başkan. 
Sayın
Başkan, değerli milletvekili arkadaşlarım; ben de hepinizi saygıyla
selamlayarak başlamak istiyorum. 
Dün
de ifade etmiştim, bugün de tekrar ifade ediyorum, bu operasyonda hayatını
kaybedenlerin sayısı 40’a yaklaştı, yaralılar ise bunun çok daha üzerinde.
Gerçekten, birazdan vereceğim örneklerde de görüleceği üzere, oraya ne için
girdiğini bilmeyen bu güvenlik güçlerinin, askerlerin ölümünden duyduğum derin
üzüntüyü ifade etmek istiyorum. Onlara Allah’tan rahmet, ailelerine başsağlığı
diliyorum; yarılara da acil şifalar diliyorum. 
Yine,
tekrar söylemiştim, birazdan ifade edeceğim üzere amacı net olarak konulmamış,
belki de bırakın oradaki zavallı askerleri, komutanlara bile tam tariflenmemiş
bir operasyonla karşı karşıyayız. Şunu söyleyeyim: Şu Meclis altına attığı bir
imzayla o askerleri oraya gönderdi. Şu Meclis muhalefet eden veya tezkereyi
destekleyenlerle birlikte bu ölümlerin gerçekleşmesine sebep olmuş olan
tezkerenin sahibidir. Ben kendi adıma onları oraya göndermiş olan bu Meclis
iradesinin tamamının bu ölümlerden sorumlu olduğundan hareketle partim ve
şahsım adına bunların ölümünü engelleyemediğim için onlardan özür diliyorum.
Bütün içtenliğimle onlardan haklarını bize helal etmesini temenni ediyorum.
Şundan ötürü özür diliyorum: Biz tezkereye muhalefet etmiş bir parti olarak
diğer partileri bu tezkerenin doğru olmadığına inandırtamadığımız için özür
diliyorum ve oraya onları güvenli göndermediğimiz için, orada bilmedikleri,
tanımadıkları arazi ve kentlerde her anı ölüm kokan süreçleri onlara
yaşattığımız için bir daha özür diliyorum ve haklarını helal etmelerini temenni
ediyorum. İmzalamamış olsak bile, bu yönde oy kullanmamış olsak bile şu
Parlamentonun bir üyesi ve grubu bulunan bir partisi olarak bu kanaatimizi
ifade etmek zorundayız. 
Değerli
arkadaşlar, amacı ve sınırı belli olmayan bir operasyon söyledik. Şundan ötürü
söyledik: Çünkü Cumhurbaşkanı, Başbakan, bakanlar ve iktidar yetkilileri 24
Ağustostan bugüne kadar orada Türk Silahlı Kuvvetlerinin bulunmasına dair biri
biriyle çelişen, biri birine zıt çok farklı bulunma amaçları öne sürdüler. Gâh
Kuzey Suriye’deki federasyona ve oluşuma izin vermemek için orada bulundukları
açıklandı, gâh DAİŞ tehdidini ortadan kaldırmak için; yeri geldi, rejimi
değiştirmek için orada olduğumuzu söylediler ve en son, iki gün önce Moskova'ya
giden Dışişleri Bakanı mutabakat imzalıyor ve seküler yapıyı korumak için,
Suriye Arap devletinin egemenlik hakkını korumak için orada olduğumuzu söyleyen
bir mutabakatın altına imza atıyor. 
Şimdi,
hani, ilk Suriye’de kargaşa başladığında Emevi Camisi’nde namaz kılacaktık. 24
Ağustosta ise sınır ötesi operasyona giriştiğimizde oyun kurucu olarak
girdiğimizi söyledik. Şimdi bütün dünya görüyor ki Türkiye orada bir oyun kurucu
değildir, Türkiye orada neredeyse -amiyane tabirle- bir yancıdır, bir
figürandır. Dün de söyledim, bugün de söylüyorum: Biz Bab’ı alsak ne olur? Bab
bize mi kalacak? Göreceksiniz, Bab düştükten sonra en fazla bir hafta
içerisinde rejim ve Suriye ve Rusya, hep birlikte “İşiniz bitti, çıkın
buradan.” diyecek. Onların yerine bizim gençlerimiz, çocuklarımız ölüyor,
onların yerine biz orada savaşıyoruz, onların yerine biz orayı temizliyoruz ve
onlara hediye ediyoruz. Bundan ötürü, bu ölen askerlere karşı bir özür ve hak
helalliği isteme borcumuz var bizim bu Meclis olarak. Hiç birbirimizden de
ayırt etmeksizin söylüyorum bunu. 
Değerli
milletvekilleri, bakın, şunu ifade edelim ki: Yaşamın çok ucuz olduğunu,
oradaki gençlerimizin ve çocuklarımızın bilasebep yaşamlarını sonlandırır hâle
geldiğimizi bir örnekle ifade edeyim. Hepimiz inceleyebiliriz, 19 Aralık günü
yani fazla değil, üç gün önce Hürriyet gazetesinde… El Bab’a dayanmış olan
Afyonlu asker Fatih Olcay babasını arıyor gece ikide -bakın, hiçbir yoruma mahal
bırakmaksızın- “Nereye gittiğimizi, ne yapacağımızı, nereye ilerleyeceğimizi
bilmeden gidiyoruz; hakkınızı helal edin.” diyor ve sabaha onun şehit olduğu
haberi geliyor. Hürriyet gazetesi yazıyor. Afyonlu asker Fatih Olcay adlı
gencimiz babası Ramazan Olcay’ı arayarak -baba beyanıdır bu- “Nereye
gittiğimizi, nereye ilerlediğimizi, amacımızın ne olduğunu bilmiyoruz.” diyor.
Sözün bittiği yerdir. Bu Meclisin nasıl bir yükümlülük altına girdiğinin
resmidir bu. Ondan, zavallı Fatih Olcay ve acısını çeken baba Ramazan Olcay
değil, biz sorumluyuz, biz, bu Meclis sorumlu.
Şimdi,
değerli milletvekilleri, tabii, bu çocuklarımızın, gençlerimizin kanı üzerinden
hamaset yapmak, gelip burada başsağlığı dilemek veya onların bilinmezliklerle
dolu, hayatlarının artık bir alt yazıya, bir son dakika haberine indirgendiği
kadar ucuzladığı bir süreci yaşıyoruz biz. Ya değilse, eski bir bakanın kalkıp
bir televizyon programında “Ben de şehit olmak istiyorum.” veya aynı
memleketten yeni bakanın kıta denetler gibi “İnşallah şehitlik size de nasip
olur.” demesini veya bir başka iktidar milletvekilinin “Tabii ki şehit
olacaklar…” -cümleyi eksiksiz okumak için alıyorum- “Maaş alıyorlar, evet,
şehit olacaklar, bunun için para alıyorlar.” demesini -peki, bu çocuklarımız
maaş alıyor diye ölmek zorunda mı yahu Allah aşkına- veya Başbakan
Yardımcısının ifade ettiği gibi “Bugün Türkiye'de yaşadığımız birçok problemin
sebebi Suriye politikalarımızdaki yanlışlıklardır.” cümlesini nereye
oturtacağız? Bakın, bunu bir söylem üstünlüğü sağlamak için demiyorum. Bu
gençlerimizin birinin daha canı toprağa düşmeden, yol yakınken geri dönmek için
bu Parlamentonun bir üyesi olarak söylüyorum. Ya değilse “Biz bu tezkereye
‘hayır’ dedik, sizi ikna etmeye çalıştık.” deyip işin içinden çıkabilme lüksümüz
yok bizim. Bu noktada da asla değiliz.
Şimdi,
değerli milletvekilleri, bakın, size bazı gazeteler göstereceğim. Dün bu
gençlerimizin, çocuklarımızın hayatını kaybettiği an merkez medyanın baskıya
girmesinden çok önce, buyurun, havuz medyası, Sabah gazetesinin manşeti
büyükelçi cinayeti. Burada, “Mehmetçik El-Bab’da 138 DEAŞ’lı öldürdü.” Peki, 14
gencimizin ölümü ne kadar? Şu kadar. Gazete bu işte. Bu çocuklarımızın değeri
bu. Yani burada manşet dahi olamıyorlar. Çocuklarımızın nerede, nasıl öldüğü
bile havuz medyasında habere yansıma biçimini belirliyor.
Diğeri
farklı mı? Yeni Şafak. “DEAŞ’ın Son Çırpınışları” Peki, çocuklarımız nerede?
Şurada. Çocuklarımızın hayatını kaybetme öyküsü bu kadar, bu işte. Bu
Parlamento böyle bir sürecin altına imza atmış. 
Bunda
daha küçük. Buyurun bir başka gazete değerli arkadaşlar. Evet, sadece şu
tırnağımın, bakın, başparmak tırnağımın büyüklüğü kadar haber, bu kadar işte.
Bu, bu çocuklarımıza verdiğimiz değer. Bir de geleceğiz, onların -aflarına
sığınıyorum hepsinin- kanı üzerinden burada da her birimiz kendi siyasi
zaviyemizden hamasetimizi, ahkâmımızı kesip gideceğiz.
Şimdi,
hiç kendimizi götürüp getirmeyelim, kaldırıp indirmeyelim. Moskova mutabakatı
bizim Suriye ve Orta Doğu politikamızın iflasının nişanesidir. Ne dedik? Suriye
Arap devletini tanıyoruz artık, rejimle bir ilişkimiz yok. Ne Emevi Camisi ne
rejimi, artık Esed değildir o, Esad’dır. Moskova metni bunun göstergesidir. 
Yine
şunu söyleyelim değerli arkadaşlar, 138 ile 14’ü kıyaslıyoruz ya, Allah aşkına,
her şeyi yapalım ama bu çocuklarımız ve gençlerimizin kanı üzerinden bir ölüm
skorları yarışına girmeyelim. 
(Mikrofon
otomatik cihaz tarafından kapatıldı)
BAŞKAN
– Sayın Yıldırım, beş dakikalık ek sürenizi veriyorum.
AHMET
YILDIRIM (Devamla) – Teşekkür ederim Sayın Başkan.
Ne
yaparsak yapalım skor yarışı içerisine girmeyelim. 
Şimdi,
en son gelinen nokta itibarıyla bilinmezliklerle dolu bu süreçte... Sayın Bakan
az önce konuşmasında şunu söylüyor: Kaçan DEAŞ’lıların gizlenme derinliğini
öngöremediğimizden söz etti. O zaman, biz öngöremediğimiz, tahmin edemediğimiz
yerlere doğru ilerliyoruz. Dün bu sebeple bu kürsüden bu konuya dair konuşurken
bir Vietnam sendromundan söz ettim. Bütün uluslararası literatür bunu “Vietnam
sendromu” olarak tanımlar. Bir ülkenin, bir zümrenin, bir siyasi yapının kendi
egemenlik hakkının olmadığı bir toprakta, amacı belirsiz bir şekilde
operasyonlar düzenlemesi ve orada kayıplar vermesinin adı Vietnam sendromudur.
Bunu diplomatik literatürde başkaca izah edebileceğimiz hiçbir şey yoktur
değerli arkadaşlar. 
Şunu
söyleyelim: Son günlerde cumhuriyet tarihinin en zor günlerini bu ülkenin içte
ve dışta yaşadığını ifade ettiğimizde, siyasi iktidarın içte ve dışta birbirini
tetikleyen, kışkırtan yanlışlar içerisinde sonu belirsiz bir mecraya ülkeyi
sürüklediğini söylediğimizde, siyasi darbelerle milletin seçmiş olduğu iradeyi
rehin alma politikası diye ifade ettiğimde ve bu az önce de Sayın Başkanın
rahatsızlık duymasını beraberinde getirdiğinde, bize kalkıp -burada değil ama-
yayın kuruluşlarında ahkâm keserek yakın geçmiş tarihten ders çıkarmadığımızı
söyleyen iktidar hakkında şunu söylemek isterim: Zerre kadar 15 Temmuzdan eğer
ders çıkarmış olsaydılar… 
Şu
anda bizim öngörümüz o ki ülke yeni bir darbeye doğru gidiyor. Ülkede darbe
mekaniği hiç hız kaybetmeden, bütün hücreleri yeniden canlanmış bir şekilde,
içte ve dıştaki yanlışlar bu darbe sürecini besleyen bir noktaya doğru
ilerliyor. O gençlerimizin ölmediği, kanın akmadığı, ülkenin kısmi ve süreli de
olsa gün yüzü gördüğü, askerlerin, polislerin doğuda, güneydoğuda neredeyse
terlikle rahat rahat gezebildiği bir çözüm sürecine dair –bitirirken- dönemin
Başbakan Yardımcısı kalkıp “Artık filmini çekersiniz.” demişti. Keşke onun
filmini daha uzun uzun çekseydik de bugün bu çocuklarımızın kanlı
görüntülerini, televizyondaki filmlerini ve haberlerini hiç izlememiş olsaydık.

Çözüm
sürecinin elbette bir gün kadri kıymeti bilinecek, filmi çekilecek, ondan yana
hiç şüpheniz olmasın. Ve gençlerin ölümüne engel olabilecek her sürecin bu
toplum vicdanında yeri olacak, bir filmi olacak. Peki, çocuklarımızı anlamsız
bir şekilde gönderdiğimiz bu bataklık içerisinde, bu kanlı hem de kararmış
kanlar içerisinde bu filmi çekmeye ve bunun hesabını vermeye kimin yüreği
yetecek, onu da biz çok merak ediyoruz. Özellikle bu Rojava’yla ve Kuzey Suriye
Federasyonu’yla ilgili çok sıkça dile getirildiği için söyleyeyim: Türkiye de
çok çok iyi bilmektedir ki oradaki Kürtlerin, Arapların, Süryanilerin,
Ermenilerin yönetimde ve Mecliste ortak bir süreci işlettiği yönetişim
sürecinin, tabandaki her türlü etnik, dinsel, mezhepsel renkliliğin yönetime
katıldığı o Kuzey Suriye Federasyonuda Suriye’nin bu kaotik ortamındaki tek
istikrar adası olarak duruyor ve bir modeldir; Orta Doğu’daki çoğulculuğa,
kültürel, dinsel, etnik çoğulculuğa bir rol model olarak duruyor ve Türkiye’yi
tehdit eden hiçbir tarafının olmadığını en az Türkiye’deki devlet aklı da bizim
kadar biliyor ama oradan hiçbir tehdit gelmediğini bildiği hâlde, özellikle
Türkiye'nin orayı hedef hâline getirmesi, oranın Türkiye’ye tehdit olmasından
kaynaklı değil; oradaki sistemin, zihniyetin rol model olma anlayışının
Türkiye’yi, Türkiye'nin siyasi ve ideolojik genetik kodlarını ürkütmesinden
kaynaklıdır. Ki bu Türkiye toplumunun, 80 milyon insanın da öyle bir derdi yoktur;
oradaki insanlarla en ufak bir probleminin olduğunu düşünmüyorum, oradaki
oluşumlarla da probleminin olduğunu düşünmüyorum. Herkes kendi diliyle,
rengiyle, kültürüyle, diniyle, mezhebiyle yaşasın diyor. Sadece siyasi
iktidarın bu aklıselimi yitirmiş olma hâlinin, bu ülkeye yaşatmış olduğu ezadan
başka bir durum değil yaşanan. 
Bir
an önce bu tezkerenin gözden geçirilmesi, o operasyona, bir can kaybına daha bu
toplumun tahammülünün olmadığı saikiyle son verilmesini temenni ediyor, bütün
Genel Kurulu saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Yıldırım.
Cumhuriyet
Halk Partisi Grubu adına…
ERKAN
AKÇAY (Manisa) – Sayın Başkan…
BAŞKAN
– Pardon Sayın Altay.
Buyurun
Sayın Akçay.
ERKAN
AKÇAY (Manisa) – Sayın Yıldırım konuşması sırasında, tezkereyi çıkaran Meclisin
bu ölümlerden sorumlu olduğunu ifade etmiştir.
BAŞKAN
– Evet.
ERKAN
AKÇAY (Manisa) – Milliyetçi Hareket Partisi olarak biz tezkereye “olumlu” oy
vermiş bir partiyiz ve…
BAŞKAN
– Açıklama yapacaksanız mikrofonunuzu açayım Sayın Akçay.
ERKAN
AKÇAY (Manisa) – Hayır efendim, bu ölümlerden sorumlu olmak demek açık bir
sataşmadır. 
BAŞKAN
– Hayır, sataşmadan dolayı söz istiyorsanız gerekçesini söylüyorsunuz. 
ERKAN
AKÇAY (Manisa) – Efendim…
BAŞKAN
– Tamam, Sayın Akçay, gerekçesini söylüyorsunuz. Açıklamak, netleştirmek için
sordum. 
ERKAN
AKÇAY (Manisa) – Tabii. 
BAŞKAN
– Buyurun, iki dakika…
ERKAN
AKÇAY (Manisa) – Teşekkür ederim Sayın Başkan. 
VI.- SATAŞMALARA İLİŞKİN KONUŞMALAR
1.- Manisa Milletvekili Erkan Akçay’ın, Muş
Milletvekili Ahmet Yıldırım’ın Hükûmetin gündem dışı açıklaması nedeniyle
yaptığı konuşması sırasında Milliyetçi Hareket Partisine sataşması nedeniyle
konuşması
ERKAN
AKÇAY (Manisa) – Sayın Başkan, değerli milletvekilleri; hepinizi saygıyla
selamlıyorum. 
Konuşmama
başlarken bu açık sataşma karşısında hem Hükûmetin hem iktidar grubunun sessiz
kalmasını ve susmasını da yadırgadığımı ifade ederek sözlerime başlamak
istiyorum. 
Yani,
bu ölümlerden sorumlu olduğunu söylemek, bu çok haksız bir ithamdır değerli
milletvekilleri. Türkiye’nin niçin Suriye’de olduğunu iyi bilmemiz gerekir.
Hükûmet bilmiyor mu neden olduğunu da bunu açıklamıyor? Demin Sayın Bakanın
konuşmasını izledik. Bunu vuzuha kavuşturacak, vurucu cümleleri kullanmadı.
Türkiye elini kolunu bağlayarak seyredemez orada olanları. Başsağlığı dilemek
hamaset değildir ve toplumsal hassasiyetleri kaşıyarak ajitasyon yapmamak
lazım. Suriye’de mücadelemiz, tüm terör unsurları etkisiz hâle getirilene kadar
devam etmelidir, edecektir. Bu mücadeleden başarıyla çıkmak için içerideki
tehditlere karşı da birlik ve beraberlik içerisinde olma mecburiyetimiz vardır.
Operasyon, Türkiye’nin teröre karşı kalkan kurma operasyonudur. Bu kalkanı
kuramazsak içerideki terör unsurlarına karşı yeterince mücadele edemeyiz. Ciğerimizdeki
kurşunu çıkarmak için bu operasyonda başarı sağlamamız şarttır. Bu bir millî
güvenlik sorunudur ve millî güvenlik sorunları millî iradeyle ve millî birlik
içerisinde çözülür. Millî iradeyi temsil eden ve milletin iradesini yetkiyle
kullanan iktidarın da milleti defaatle, dakika dakika aydınlatmak ve bir kafa
bulanıklığını gidermek gibi bir mecburi görevi vardır. Milletimizin desteği
Silahlı Kuvvetlerimizin arkasındadır. Allah her birinin yâr ve yardımcısı olsun
ve bu vesileyle şehadet mertebesine uğurladığımız 16 askerimize Cenab-ı
Allah’tan rahmet, kederli yakınlarına ve büyük milletimize başsağlığı
diliyorum, yaralı askerlerimize de acil şifalar temenni ediyorum. (MHP
sıralarından alkışlar) 
BAŞKAN
– Teşekkür ederim Sayın Akçay.
AHMET
YILDIRIM (Muş) – Sayın Başkan…
BAŞKAN
– Sayın Yıldırım…
AHMET
YILDIRIM (Muş) – Sayın Akçay benim kendilerini itham etmek amacıyla bu
konuşmayı yaptığımı ve o cümleleri kullandığımı…
BAŞKAN
– “Haksız bir ithamda bulundunuz.” dedi.
AHMET
YILDIRIM (Muş) – Evet. Öyle bir niyetim yok ve benim konuşmamın amacı da o
değil. Ben de sataşmadan söz istiyorum.
BAŞKAN
– Bu, açıklamaya giriyor Sayın Yıldırım.
AHMET
YILDIRIM (Muş) – Yok, Sayın Başkan, ne fark eder; ha buradan, ha oradan.
BAŞKAN
– Fark ediyor çok. Yani, siz haksız bir ithamda bulunmadınız mı Milliyetçi
Hareket Partisine, bunu mu açıklamak istiyorsunuz?
AHMET
YILDIRIM (Muş) – Asla bulunmadım, asla bulunmadım.
BAŞKAN
– Bu, açıklamaya giriyor, yerinizden bir dakika söz vereyim. Lütfen, usulüne
göre davranalım Sayın Yıldırım.
Buyurun.

IV.- AÇIKLAMALAR (Devam)
20.- Muş Milletvekili Ahmet Yıldırım’ın, Manisa
Milletvekili Erkan Akçay’ın sataşma nedeniyle yaptığı konuşmasındaki bazı
ifadelerine ilişkin açıklaması
AHMET
YILDIRIM (Muş) – Teşekkür ederim Sayın Başkan.
Şimdi,
sorarım: O askerler kendi başına mı gitti oraya, kim gönderdi? Ben kendimi de
partimi de işin içine katarak bu Parlamentonun tamamını saydım. Eğer biz
göndermediysek… Veya biz altına imza attığımız tezkereyi oraya giden askerlere
ifade edememişiz. İşte Uzman Onbaşı Fatih Olcay oraya niye gittiğini bilmiyor.
Arayıp babası Ramazan Olcay’a hem başsağlığı dileyelim hem acısını paylaşalım
hem ne konuştuğunu soralım. Bunu bir askerin ağzından ve 19 Aralık günü
gazeteye haber olmuş bir askerin babasının ağzından söyledim.
Bir
diğeri, bakın, bu ülkenin daha fazla kan akıtma, gençlerin ölümü üzerinden bir
iç ve dış siyaset yürütme şansı yok. Bu temelde, bir barışçıl siyasetle de biz,
egemenlik hakkımızın olduğu sınırlarımızı koruyabilme şansına sahibiz. Onun
için, başka ülkelerin topraklarına girmemize gerek yok diyorum.
(Mikrofon
otomatik cihaz tarafından kapatıldı) 
AHMET
YILDIRIM (Muş) – Toparlıyorum Sayın Başkan.
BAŞKAN
– Toparlayın lütfen.
AHMET
YILDIRIM (Muş) – Şununla ifade edeyim, özellikle barış açısından: Hani, tarihin
babası Herodot söyler, der ki: “Barışta evlatlar babalarını defnederler,
savaşta ise babalar evlatlarını defneder.” Bu ülke, maalesef, babaların
çocuklarını defnettiği bir ülke hâline döndü. Bu ülkenin bunu daha fazla
kaldırabileceği bir mecali yok. Bu ülkenin aklının, ferasetinin bunun dışında
yöntemleri üretebilmeye muktedir olduğunu düşünüyorum. 
BAŞKAN
– Teşekkür ederim.
MEHMET
NACİ BOSTANCI (Amasya) – Sayın Başkan…
BAŞKAN
- Sayın Bostancı…
MEHMET
NACİ BOSTANCI (Amasya) – Sayın Başkanım, hiçbir şeye sessiz kalmış değiliz, söz
sıramız henüz gelmedi, geldiğinde konuşacağız. Sadece usule ilişkin bir
tutumumuz söz konusu, kayıtlara geçsin diye söylüyorum.
BAŞKAN
– Teşekkür ederim.
MİLLÎ
SAVUNMA BAKANI FİKRİ IŞIK (Kocaeli) – Sayın Başkan…
BAŞKAN
– Sayın Bakan da bir açıklama yapmak istediler.
Buyurun.
MİLLÎ
SAVUNMA BAKANI FİKRİ IŞIK (Kocaeli) – Kürsüden iki dakikalık…
BAŞKAN
– Eğer açıklama yapacaksanız yerinizden yapınız lütfen.
MİLLÎ
SAVUNMA BAKANI FİKRİ IŞIK (Kocaeli) – Sayın Başkanım, özellikle sataşmadan iki
dakika kürsüden söz istiyorum.
BAŞKAN
– Sayın Yıldırım’ın konuşması üzerine mi?
MİLLÎ
SAVUNMA BAKANI FİKRİ IŞIK (Kocaeli) – Meclisin sorumluluğu…
ERKAN
AKÇAY (Manisa) – Kim sataştı Sayın Bakana? Ben mi sataştım, Sayın Yıldırım mı
sataştı?
MİLLÎ
SAVUNMA BAKANI FİKRİ IŞIK (Kocaeli) – Yok, hayır, HDP sözcüsünün sataşmasından
dolayı söz istiyorum.
BAŞKAN
– Buyurun. (AK PARTİ sıralarından alkışlar)
İki
dakika…
VI.- SATAŞMALARA İLİŞKİN KONUŞMALAR (Devam)
2.- Millî Savunma Bakanı Fikri Işık’ın, Muş
Milletvekili Ahmet Yıldırım’ın yaptığı açıklaması sırasında Hükûmete sataşması
nedeniyle konuşması
MİLLÎ
SAVUNMA BAKANI FİKRİ IŞIK (Kocaeli) – Sayın Başkan, öncelikle, söz verdiğiniz
için teşekkür ediyorum.
Sayın
Başkan, değerli milletvekilleri; ben, diğer grupları da dinleyip daha sonra
cevap vermeyi tercih etmiştim ama Sayın Akçay’ın bu ifadesinden sonra, sayın
hatibin, özellikle HDP adına konuşan hatibin sözleriyle ilgili bazı bilgileri
ve düşünceleri özellikle paylaşmak istiyorum.
Bir
kere, bir, eğer Meclis karar alıp yurt dışına asker göndermeyecekse bu ülkeyi
nasıl savunacağız? Bu ülke sadece topraklarının içinde mi savunulur? Bir ülke
tehdidi nerede görürse oraya asker göndermek durumundadır, Türkiye Büyük Millet
Meclisinin yaptığı da budur. Elbette hiçbir şehidimizin olmasını istemeyiz,
elbette hiçbir kaybımızın olmasını istemeyiz ama bu toprakların bize vatan
olarak kalması için gerektiğinde şehit vermeyi göze alamazsak da burada hür ve
bağımsız yaşayamayız.
Bunu
özellikle kayda geçirdikten sonra, bu Kuzey Suriye’deki PYD yapılanmasını bir
özgürlük yapılanması olarak sunmak beyhude bir çabadır. Bu, bir terör
organizasyonudur. Sadece bölgeden Türkiye’ye karşı bir tehdit değil, aynı
zamanda bölgede yaşayan Kürtlere karşı da terör organizasyonudur. Kendi gibi
düşünmeyen bütün örgütleri, bütün oluşumları âdeta silahla yok eden bir
anlayışı siz nasıl “bir özgürlük anlayışı” olarak adlandırabilirsiniz. (AK
PARTİ sıralarından alkışlar) Böyle bir anlayış, Yahudi Kürt’ü öldüren, Sünni
Kürt’ü öldüren, Şii Kürt’ü öldüren anlayış nasıl bir özgürlük anlayışı olur?
Siz özgürlük için insan öldürmeyi acaba özgürlük anlayışının bir parçası olarak
mı görüyorsunuz? 
Bunu
vurguladıktan sonra, özellikle insanın kıymetinden bahseden kişilerin, çocuk
yaşta dağa çıkarılıp Türkiye Cumhuriyeti’ne karşı terör örgütü üyesi
yetiştirenler hakkında acaba söyleyeceği hiçbir şey yok mu? (AK PARTİ
sıralarından alkışlar) “Bu çocuklara yazık değil mi?” diye terör örgütüne dönüp
hiçbir şey söylemeyi düşünmüyor musunuz? Bu çocukların…
(Mikrofon
otomatik cihaz tarafından kapatıldı) 
MİLLÎ
SAVUNMA BAKANI FİKRİ IŞIK (Kocaeli) – Sayın Başkanım, müsaade ederseniz,
tamamlayayım sözümü. 
BAŞKAN
- Sayın Bakan, iki dakika sataşmadan dolayı söz veriyorum. Lütfen, siz de
anlayışla karşılayın. 
MİLLÎ
SAVUNMA BAKANI FİKRİ IŞIK (Kocaeli) – Peki, tamam. 
BAŞKAN
– Teşekkür ederim. 
AHMET
YILDIRIM (Muş) – Sayın Başkanım…
BAŞKAN
– Sayın Yıldırım…
AHMET
YILDIRIM (Muş) – Benim Suriye’deki, Kuzey Suriye’deki oluşumla ilgili sözlerime
dair çok açık sataşmada bulundu. Ben de…
BAŞKAN
– Buyurun. 
İki
dakika. 
3.- Muş Milletvekili Ahmet Yıldırım’ın, Millî Savunma
Bakanı Fikri Işık’ın sataşma nedeniyle yaptığı konuşması sırasında şahsına
sataşması nedeniyle konuşması
AHMET
YILDIRIM (Muş) – Teşekkür ederim Sayın Başkan. 
Sayın
Bakan, biz, Suriye’yi ve Suriye’deki can kayıplarımızı tartışıyoruz. Konuyu bu
bağlamdan kopararak başka yerlere çekmenin size de bize de kazandırabileceği
hiçbir şey yok. 
Size
şunu öneririm: Bakın, oralar saldırıya uğradığında havuz medyasının önemli
yazarlarından birinin, Cemil Barlas’ın kalkıp “Ben Kobani’de bir DAEŞ’liyim.”
demesi üzerinden veya dönemin Başbakanının o zaman, kalkıp “Düştü, düşüyor.”
demesi üzerinden, insanların kendisine göre, beğeniriz beğenmeyiz, yaratmış
olduğu bu sistem içerisinde Suriye’de en az çatışmaların olduğu, en az insanın
öldüğü, en az kanın aktığı bir yerden söz ediyoruz. Size öneririm: Oradaki
yönetimlerde, meclislerde siz Kürt’ün Kürt’e tahammül etmediğinden söz
ediyorsunuz ama biz, orada, Arap Meclis Başkanının, Süryani Başbakanın,
Bakanların, Meclislerin, oradaki bütün etnik, dinsel, mezhepsel çoğulculuğu
kapsayan bir yapı oluşturduğunu okuyoruz, gözlemliyoruz, takip ediyoruz. 
CELALETTİN
GÜVENÇ (Kahramanmaraş) – Sen bu dediğine inanıyor musun?
OSMAN
AŞKIN BAK (Rize) – Dünya DAEŞ’le savaşıyor ya!
AHMET
YILDIRIM (Devamla) – Şunu ifade edelim: Bunu sizin beğenip beğenmemeniz önemli
değil. 
OSMAN
AŞKIN BAK (Rize) – Dünya DAEŞ’e karşı savaşıyor, biz de savaşacağız tabii
DAEŞ’e karşı. 
CELALETTİN
GÜVENÇ (Kahramanmaraş) – Kaç yüz bin Kürt gitti, söyle. 
AHMET
YILDIRIM (Devamla) - Bir diğer husus, Dışişleri Bakanlığında ve o ortam
dinlemesinde açığa yansıyan, biz öbür taraftan... 
OSMAN
AŞKIN BAK (Rize) – Teröre karşı savaşacağız tabii. 
CELALETTİN
GÜVENÇ (Kahramanmaraş) – Kaç yüz bin Kürt tahliye edildi Rojava’dan? 
BAŞKAN
– Sayın milletvekilleri…
CELALETTİN
GÜVENÇ (Kahramanmaraş) – Türkiye’ye ve Barzani’ye ne kadar adam gitti?
BURCU
ÇELİK (Muş) – Parmağını aşağı indir, parmağını aşağı indir!
BAŞKAN
– Sayın milletvekilleri…
CELALETTİN
GÜVENÇ (Kahramanmaraş) – İnandığını söylesin, inanmadığını söylemesin. 
AHMET
YILDIRIM (Devamla) – Sayın Başkan, ek süre istiyorum, ben konuşamayacağım
böyle.
BAŞKAN
– Otuz saniye…
AHMET
YILDIRIM (Devamla) – Sayın Başkan…
BAŞKAN
– Ee, otuz saniye, buradan kaybettiğiniz en fazla yirmi saniye.
CELALETTİN
GÜVENÇ (Kahramanmaraş) – Kaç yüz bin Kürt gitti Rojova’dan?
AHMET
YILDIRIM (Devamla) – İyi o zaman söyleyeyim…
CELALETTİN
GÜVENÇ (Kahramanmaraş) – Söyle.
AHMET
YILDIRIM (Devamla) – KDP’li peşmergeler sizin açtığınız koridorla gelip
Kobani’ye niye gitti?
CELALETTİN
GÜVENÇ (Kahramanmaraş) – Sen soruya cevap ver.
AHMET
YILDIRIM (Devamla) – Siz Salih Müslim’i niye burada ağırladınız? Siz Süleyman
Şah Türbesi’ni kimin açtığı koridorla taşıdınız? Gelin buradan cevaplayın
bakalım.
BAŞKAN
– Teşekkür ederim.
CELALETTİN
GÜVENÇ (Kahramanmaraş) – Salih Müslim’in abisi nerede yaşıyor? Salih Müslim’in
abisi Kobani’ye gidebiliyor mu?
AHMET
YILDIRIM (Muş) – Kırmızı halıyla niye karşıladın sen, kırmızı halıyla?
BAŞKAN
– Sayın milletvekilleri grup başkan vekilini kürsüye davet edeceğim, lütfen…
AHMET
YILDIRIM (Muş) – Gel cevapla bakayım, haydi çık cevapla.
CELALETTİN
GÜVENÇ (Kahramanmaraş) – Sen cevap ver, Salih Müslim’in abisi Kobani’ye
gidebiliyor mu? Gel cevap ver. Yok öyle yağma!
III.- GÜNDEM DIŞI KONUŞMALAR (Devam)
B) Hükûmetin Gündem Dışı Açıklamaları (Devam)
1.- Millî Savunma Bakanı Fikri Işık’ın, Fırat Kalkanı
Harekâtı’na ilişkin gündem dışı açıklaması ve MHP Grubu adına Erzurum
Milletvekili Kamil Aydın, HDP Grubu adına Muş Milletvekili Ahmet Yıldırım, CHP
Grubu adına İstanbul Milletvekili Engin Altay ve AK PARTİ Grubu adına Amasya
Milletvekili Mehmet Naci Bostancı’nın aynı konuda konuşmaları (Devam)
BAŞKAN
– Cumhuriyet Halk Partisi Grubu adına İstanbul Milletvekili Sayın Engin Altay
konuşacak. 
Buyurun
Sayın Altay. (CHP sıralarından alkışlar) 
CHP
GRUBU ADINA ENGİN ALTAY (İstanbul) – Teşekkür ederim.
Böyle
çözemeyiz, bu gündemimiz “Terörle mücadele noktasında, iç ve dış kaynaklı,
Meclis ne yapabilir?”i konuşmak. Yani “Sen onu yaptın, ben bunu yaptım.”
diyerek bu işin altından da kalkamayız, boşuna Meclisin iki saatini yemiş
oluruz. Önce onu söyleyeyim.
Tabii,
muhalefetin burada yaptığı iki şey vardır; bir, yapılan yanlışları söyleyecek;
bir de olması gerekenler noktasında Hükûmete öneri ve tavsiyelerde bulunacak.
Konuşmam da bu minval üzere olacaktır. Yani bir sürü gencimizi, fidanımızı
toprağa verirken hepimiz aynı acıyı yaşıyoruz, ben “Biz daha çok üzülüyoruz.”
diyemem ama siz de diğer bütün muhalefet partileri için böyle bakabilmelisiniz.
Sayın
milletvekilleri, bu arada El Bab’daki şehit sayımız arttı, yaralılardan 2 kişi
daha şehit oldu. Tekrar rahmet diliyoruz. İşte, buradan rahmet dilememek için
ben dün Hükûmete çağrı yaptım, “Böyle bir görüşmeye ihtiyaç var.” dedim.
Şimdi,
samimi ve yapıcı bir değerlendirmede bulunmak istiyorum. Bunu yaparken hiç
şüphesiz yapılan yanlışlarla ilgili Hükûmeti eleştirmek gibi de bir görevimiz
var. Buradan muradımız, bu Parlamentonun bu görüşmelerinden Hükûmetin kimi
çıkarsamalar yaparak en azından bundan sonra yanlış yapmadan terörle mücadele
politikasını bir doğru çizgiye oturtmasıdır. 
Peşinen,
başlarken bir şey söyleyeyim: Sayın Bakan, burada, biraz önce, hâlen, an
itibarıyla “Zalim Esed’e karşı mücadeleyi meşru görüyoruz.” gibi bir laf etti
ama “zalim Esed.” Ancak Dışişleri Bakanının Rusya mutabakatında -biraz sonra
onu okuyacağım size, bilmeniz lazım, bilmemiz lazım- farklı bir şey söyleniyor.
İki dilli bir hükûmet olmaz, bir hükûmetin bir konuda bir anlayışı olur. 
Şimdi,
oraya girmeden, tabii, şunu da soralım, öyle başlayalım. Biz IŞİD’le, DAEŞ’le
mücadele edelim, biz o tezkereye “evet” diye onun için dedik. Onun için dedik.
Biz, bu vatanın bekası için, değil 14, 79 milyon da şehit olabilir anlayışı
içindeyiz ama gereksiz yere evlatlarımızın toprağa düşmesine de seyirci
kalamayız. Elbette, bu topraklar için, bu devlet, bu ülke, bu millet için
nerede bir tehdit varsa, bu devletin mekanizmalarının bunu bertaraf etmek gibi
bir zorunluluğu var, o yetkiyi de buradan alacağız yurt dışıyla ilgili bir
şeyse. Bunda bir tereddüt yok ama bir sorun var. Sorunun kaynağını görmeden,
böyle konvansiyel olarak ya da salt askerî çözümlerle… 
PKK
terör örgütüyle otuz iki yıldır verilen bir mücadelede geldiğimiz nokta vahim
bir noktadır, son on dört yıldır gelinen nokta daha vahim bir noktadır. Belli
ki iş tutuş tarzında bu Hükûmetin bir sorun var. 
Nitekim,
2009’da Oslo’yla başlayan, 2012’de netleşen çözüm sürecinin, Dolmabahçe’si,
Habur’u, Kandil’i, İmralı’sında, Cumhuriyet Halk Partisi olarak bu metodun
doğru bir metot olmadığını söyledik. 
Bakın,
bu konuda kitapçık basmışız, Türkiye'ye dağıtmışız: “Cumhuriyet Halk Partisinin
Türkiye'nin Kürt Sorununa Bakışı ve Çözüm Çerçevesi.” Biz sadece Hükûmeti
eleştirmekle kalmamışız, Kürt sorununun çözümüne yönelik çok somut önerilerde
bulunmuşuz. Ben, müteaddit defalar bu konuları bu kürsüde söyledim. “PKK terör
örgütüyle devlet keskin ve etkin bir mücadele içinde olmalıdır lakin bu
memleketin bir Kürt sorunu vardır.” demişiz.
Bir
tane bir örnek vereceğim bu kitapçıktan. “CHP, Kürt sorunuyla ilgili hak ve
özgürlüklerin pazarlık konusu yapılmasını doğru bulmaz. CHP, şu anda AKP
kontrolünde yürütülen İmralı görüşmelerinin -bakın, lütfen dinleyin- sorunu
çözmekten ziyade daha da derinleştirdiğine, toplumun sürece ilişkin kuşkularını
artırdığına dikkat çekmektedir.” Uzatmıyorum zaman almamak için.
Yemin
ederek samimiyetle söylüyorum. Cumhuriyet Halk Partisi olarak bu konuda
başından beri, ta 1989’da yazdığımız rapor dâhil, çok da eleştiri aldığımız o
raporlarda bu sorunla ilgili gerçekten kalıcı çözümleri önermiş bir partiyiz.
Burada da önerdik değerli milletvekilleri. 
Şimdi,
diyorsunuz ki hep: “Eleştir, eleştir; kardeşim, sen ne getiriyorsun?” Getirdik,
27 tane kanun teklifi getirdik bu Meclise ve 3 tane ana şey söyledik, dedik ki:
“Türkiye Büyük Millet Meclisinde bir toplumsal mutabakat komisyonu kurulsun.”
Ne zararı vardı? Dolmabahçe’de, İmralı’da yaptığınız görüşmelerden daha mı çok
zarar verecekti? Kurmadınız, yanaşmadınız. “Meşru zemin, çözümü dağda, bayırda,
adada aramayın; çözüm Meclistedir.” dedik. Bu Meclis, Kurtuluş Savaşı’nı
yönetmiş bir Meclis, yedi düvelin işgalini bertaraf etmiş bir Meclis. Niye bu
güveninizi kaybettiniz, bu teklifimizi reddettiniz?
Ne
dedik? “Korkmayalım, gerçekleri araştırma komisyonu kuralım.” dedik. Kötü mü
dedik? Milleti devlete düşman etmek için yapılan bir ton kepazeliği ortaya
çıkarsa idik dağa çıkan çocukların yarısı dağa çıkmazdı. Kötü mü dedik?
Bir
şey daha söyledik: Bir ortak akıl heyeti. Hani, siz bir “akil insanlar” diye
kurdunuz ya böyle, şöhretler takımı gibi, illere yolladınız... “Bir ortak akıl
heyeti ama bir siyasi partinin tespit edeceği insanlardan değil.” dedik.
Toplumda temayüz etmiş, kabul görmüş, saygınlığı olan, sizin önerdiğiniz, bizim
önereceğimiz, HDP’nin ve MHP’nin önereceği insanlardan bir ortak akıl heyeti
kurmanın kime ne zararı vardı? Bütün bunlar yapılabilseydi, ben eminim ki
PKK’yla mücadele konusunda devlet şu an içinde bulunduğu zaaf içinde olmazdı.
Bu olmadı, şimdi bu olmadı diye Hükûmete kara çalacak değiliz, gene Hükûmete
yol, yöntem göstereceğiz. Bu noktada bu önerilerimizi yineliyoruz Sayın
Hükûmet, bunu ciddiye alın. Çocuklar ölmesin, bunu ciddiye alın, buna ihtiyaç
var. Böyle hamasetle olmuyor, “Kökünü kazıyacağız.” demekle olmuyor. “Üç beş
çapulcu” diye başlanan bu olay Türkiye’de 8-10 bin insanın ölümüne neden oldu.
Kurtuluş Savaşı’nda kurşunla ölen insan bu kadar değil, biliyor musunuz?
Kurtuluş Savaşı’nda cephede kurşunla ölen bu kadar insanımız yok.
Şimdi,
her birimizin bir vicdanı var, bir ahlakı var; içinde bir vatan, bayrak sevgisi
var; biz buna inanıyoruz. Sayın milletvekillerimiz, bu Hükûmeti, orta yerdeki
bu 65’inci Hükûmeti sizlerin de sıkıştırmanız lazım. Hiç mi akrabanız ölmedi,
hiç mi hemşehriniz ölmedi? Bırak akrabayı, hemşehriyi yani Hakkâri’sinden
Edirne’sine, Sinop’undan Anamur’una kadar hepsi bizim değil mi? Şimdi, bir
boyutu bu.
Diğer
yandan, şimdi Moskova’da çok güzel bir şey oldu. Moskova’da ne oldu, biliyor
musunuz? 62, 63, 64 ve 65’inci AKP hükûmetleri kaybetti, Türkiye kazandı, evet,
Türkiye kazandı. (CHP sıralarından alkışlar) 
İlk
paragrafı okuyorum: “İran, Rusya ve Türkiye çok etnili, çok dinli, mezhepsel
olmayan, demokratik ve seküler bir devlet olarak Suriye Arap Cumhuriyeti’nin
egemenlik, bağımsızlık, birlik ve toprak bütünlüğüne tam olarak saygı
duyduklarını yineler.” 
AHMET
BERAT ÇONKAR (İstanbul) – Başından beri aynı şeyi söylüyoruz.
ENGİN
ALTAY (Devamla) – Ya, Allah aşkına, Allah aşkına! Şimdi, demokratik bir
devletten bahseden bir bildiriye imza attık; ne güzel, tartışılır ama attı
Türkiye. Biz, Ağustos 2012’de Meclisi olağanüstü toplantıya bunun için
çağırdık. Moskova Bildirgesi’nin 8 maddesi var, 2012’de Meclisi olağanüstü
toplantıya çağırdığımız bizim teklifimizde de 6 madde var. 
AHMET
BERAT ÇONKAR (İstanbul) - Bizim tezimiz kabul edilmiş.
BAŞKAN
– Sayın milletvekilleri, sonra cevap verirsiniz, konuşmacıyı dinleyelim.
ENGİN
ALTAY (Devamla) – Allah aşkına ya! Biraz önce senin Bakanın burada “Zalim
Esad!” diye bağırıyordu ya, ben onu soruyorum şimdi.
ABDULLAH
NEJAT KOÇER (Gaziantep) - Zalim değil mi Esad?
ENGİN
ALTAY (Devamla) – E, burada da “demokrat” demişsiniz.
ALİ
ÖZCAN (İstanbul) - “Esed”e “Esad” demek mecburiyetinde kaldınız, bu kadar
basit.
BAŞKAN
– Sayın milletvekilleri, lütfen, karşılıklı konuşmuyoruz. Böyle bir usulümüz
yok.
ENGİN
ALTAY (Devamla) – Hangisine inanacağız? Neyse…
BAŞKAN
– Sayın Altay, lütfen Genel Kurula hitap edin.
ENGİN
ALTAY (Devamla) – Suriye merkezî yönetimine ve onun toprak bütünlüğüne bağlı
kalacağız dedik. Şimdi, orasını geçin, gelinen nokta şu, gerçekten şunu merak
ediyoruz ama…
(Mikrofon
otomatik cihaz tarafından kapatıldı) 
BAŞKAN
– Sayın Altay, beş dakika ek sürenizi veriyorum.
ENGİN
ALTAY (Devamla) – Dışişleri Bakanlığının sitesinde buna “Moskova Mutabakatı” mı
dersiniz, “Moskova Deklarasyonu” mu dersiniz, ne derseniz deyin, bu niye yok?
İran ve Rusya Dışişleri Bakanlığının sitelerinde falan var bu bildiri. Burada
niye yok? Bir sıkıştınız siz, bir arada kaldınız. Şimdi, diyeceksiniz ki: “Bir
FETÖ’cü namussuz geldi, Büyükelçiyi öldürdü.” E, tabii, bu konuda bir şey yok.
Bu olmamalıydı. Hele bunun fiilî bir polis olması Hükûmeti ve ülkemizi
uluslararası camiada çok zor bir noktaya getirdi. Ama, bir sıkışmanın sonucu bu
toplantının çok kısa sürdüğünü de biliyoruz. Türkiye Cumhuriyeti dayatmayla bir
metne de imza atmamalıdır. Metin doğru, bu metinle AKP politikaları kaybetti,
Türkiye kazandı diyorum. Ama, önümüze koyuldu -öyle anlaşılıyor- biz imzaladık.
Orasında da değiliz. Biz bu sayın grup başkan vekilinin de söylediği tezkereye “evet”
oyu verdik. IŞİD ve PKK’nın Türkiye’ye yönelik bir tehdit oluşturduğu, bu
tehdit noktasında Irak ve Suriye topraklarında güçlendikleri, lojistik olarak
beslendikleri ve buradan Türkiye’yi tehdit eden saldırılarda bulundukları
kanaatiyle Hükûmete destek verdik; verdik de -bir uyarı yaptım, ben
hatırlıyorum- aşağılara inmeyin, dikkat edin dedik. Tezkerenin mahiyetinde de
bu var; sınır güvenliğimize dayalı bir yetki. Demin söyledim, IŞİD en çok belki
Türkiye için tehdit; Fransa için, Amerika için, Almanya için tehdit değil mi?
Suudi Arabistan için, Katar için, Rusya için tehdit değil mi? İşte, en son, bir
terör örgütü büyükelçisini öldürdü; yarın IŞİD başka bir şey yapacak. Peki, bir
tek Türkiye'nin mi kara gücü var IŞİD’le mücadele etmek için? Başka kimsenin
kara gücü yok mu? Yani, Rusya’nın, Fransa’nın, Amerika’nın, İran’ın kara gücü
yok mu? Bizim Mehmetçik’imiz el âlemin askeri ölmesin diye bir bataklığa bu
kadar fütursuzca sürüklenebilir mi? Soruyorum, bunlara cevap aramamız lazım.
IŞİD’le mücadele etmeyelim diyen yok. Amerika ne yapıyor? Havadan yapıyor.
Rusya ne yapıyor? Havadan yapıyor. Fransa ne yapıyor? Gemiden uçak kaldırıp
yapıyor? Sen? Hadi oğlum Mehmet, koş, kim tutar seni! Yok öyle şey. Bizim
Mehmet’imiz bu vatan için şehit olur ama bizim Mehmet’imiz Amerika’nın,
Fransa’nın, Rusya’nın, İran’ın fedaisi olamaz. Bunu kabul etmemiz de mümkün
değil, böyle bir şey olmaz. (CHP sıralarından alkışlar)
El
Bab er geç IŞİD’den temizlenecek, bir tereddüt yok. Peki, El Bab’ı IŞİD’den
temizlemek neden sadece Mehmetçik’e düşsün? Neden? Niye bunu koalisyon
güçleriyle birlikte yapamıyoruz?
Bir
şey daha: Büyükelçinin öldürülmesi noktasına kadar Amerika, Arabistan, Katar,
Türkiye bir blok görüntüsü veriyordu; beride de Rusya, İran, Suriye var idi.
Şimdi, bu Moskova Deklarasyonu’nu imzaladık. Biz uyarıyoruz: Biraz orada, biraz
burada olmaz. Türkiye şu politikadan bence vazgeçmeli: “Bir omzum Amerika,
Arabistan, Katar blokunda, bir omzum Rusya, İran, Suriye blokunda.” derseniz
-ki ben öyle anlıyorum- bunun sonu felakettir. Bu felakete dikkat çekmeyi bir
görev sayıyorum. Bütün dünya Türkiye’yi cihatçıların garantörü, hamisi gibi
görüyor ki Putin Sayın Cumhurbaşkanına diyor ki: “Şu El Nusra’ya söyle de şu
Halep’in şurasına gidiversin.” Ne garip bir durum. Türkiye niye cihatçıların
hamisi, garantörü gibi bir algı içine girsin? Öyle diye demiyorum, algı böyle
diyorum. 
Değerli
milletvekilleri -süre bitti- algı şu: Cihatçıları destekleyen bir Türkiye,
onlara toprak açan bir Türkiye, savaş sahalarına transferini sağlayan bir
Türkiye, patlayıcı hammadde tedariki yapan bir Türkiye algısını yıkmamız lazım
Meclis olarak. Algı bu. Yapmamız gerekeni de söyleyeyim: Bölgesel sahiplenme
anlayışı içinde olmalıyız. Bölge ülkeleriyle, İran, Irak, Suriye başta olmak
üzere barışçıl zeminde diplomatik bir süreci götürebilmeliyiz. Sınıra yığılan
cihatçılara yönelik tedbirleri ve sınır güvenliğini almalıyız. 
Bakın,
“Demedi.” demeyin, İdlib var, İdlib, Hatay’ın dibinde; Türkiye'nin yeni
felaketinin ilk kıvılcımı olabilir orası. Hükûmet burada söylesin İdlib’de kaç
tane cihatçı var, kaç tane sivil var? Biliyorsa söylesin, bilmesini temenni
ederim. İdlib’le ilgili bir tedbir almazsak Türkiye’yi, 79 milyonu daha büyük
felaketler bekliyor, buradan uyarıyorum.
(Mikrofon
otomatik cihaz tarafından kapatıldı)
ENGİN
ALTAY (Devamla) – Başkanım, bir dakika vermeyecek misiniz?
BAŞKAN
– Peki, size artı bir dakika vereyim konuşmanız bölündü diye.
ENGİN
ALTAY (Devamla) – Sınıra yığılan cihatçılara yönelik tedbir almalı bu Hükûmet.
Ne istiyorsa biz vermeye hazırız CHP olarak, ne istiyorsa vermeye hazırız ama
şimdiden söylüyorum: İdlib’le ilgili Hükûmetin acil bir eylem planı yapması
lazım. Görüyoruz bu tehlikeyi ve hem sayın Hükûmeti hem yüce Meclisi uyarıyoruz
ve Türkiye'nin artık Moskova Deklarasyonu’na da sadık kalarak Suriye merkezî
yönetimine yönelik mezhepçi ve saldırgan tutumu terk etmesi gerekir.
Son
cümle: Terörle mücadele hamasetle olmaz, stratejiyle olur, öngörüyle olur,
vizyonla olur, muhalefetle iş birliğiyle olur.
Genel
Kurulu saygıyla selamlıyorum. (CHP sıralarından alkışlar)
BAŞKAN
– Teşekkür ederim Sayın Altay.
HALİS
DALKILIÇ (İstanbul) – Sayın Başkan, Türkiye hiçbir zaman mezhepçi bir politika
benimsemedi, onu yapanları lanetledi.
ENGİN
ALTAY (İstanbul) – Biliyorsunuz değil mi, biliyorsunuz, “Alevi” diyen ben
değilim.
BAŞKAN
– Sayın milletvekilleri, lütfen…
HALİS
DALKILIÇ (İstanbul) – Mezhepçi politikayı Türkiye’ye hiç kimse yakıştıramaz.
Mezhepçilerin hepsinin hâlini biliyoruz.
ENGİN
ALTAY (İstanbul) – Yakışmaz zaten.
HASAN
BASRİ KURT (Samsun) - Bunu söyleyen Batılı medya.
BAŞKAN
– Adalet ve Kalkınma Partisi Grubu adına Amasya Milletvekili Mehmet Naci
Bostancı konuşacaklar. 
Buyurun
Sayın Bostancı. (AK PARTİ sıralarından alkışlar)
AK
PARTİ GRUBU ADINA MEHMET NACİ BOSTANCI (Amasya) – Sayın Başkanım, değerli
arkadaşlar; hepinizi saygıyla selamlıyorum.
Öncelikle
sıcağı sıcağına şu fedai meselesine bir açıklık kazandıralım. Türkiye eğer
büyük devletlerin fedaisi olsaydı içeride bu kadar problem yaşamazdı, fedaisi
olmadığı için yaşıyor, buraya dikkat çekmek isterim. (AK PARTİ sıralarından
alkışlar) Geçmişte fedaisiydik, kısmen öyle politikalar sürdürüyorduk huzur
içindeydik, şimdi huzursuzluğumuzun nedeni fedai olmayışımız, zaten Engin Bey
de bunu gayet iyi bilir aslında. 
ERHAN
USTA (Samsun) – Sayın Başkan, bu kabul edilemez. 
MEHMET
NACİ BOSTANCI (Devamla) – Diğer taraftan…
ERHAN
USTA (Samsun) – Biz hiçbir zaman fedai olduğunuz üzerinden, bunun üzerinden
politika yapılamaz.
BAŞKAN
– Sayın Usta, itirazınızı sonra bildirirsiniz, şu anda yapacak bir şeyim yok.
MEHMET
NACİ BOSTANCI (Devamla) – Sayın Ahmet Yıldırım’ı dinledim.
AHMET
SELİM YURDAKUL (Antalya) – Biz, Türk askeri hiçbir zaman fedai olmadık. 
MEHMET
NACİ BOSTANCI (Devamla) – Kendisini…
ERHAN
USTA (Samsun) – Burada “Türkiye Cumhuriyeti askeri bir başkasına fedaidir”
denilmesine herkesin karşı çıkması lazım. 
MEHMET
NACİ BOSTANCI (Devamla) – Erhan Bey, izin verir misiniz?
ERHAN
USTA (Samsun) – Geçmişi nasıl kötülüyorsunuz, neye istinaden söylüyorsunuz
bunu? 
BAŞKAN
– Sayın Usta, müsaade eder misiniz?
ENGİN
ALTAY(İstanbul) – Evet, çok şık olmadı Sayın Başkan.
MEHMET
NACİ BOSTANCI (Devamla) – Benim süreme ekleyin.
ERHAN
USTA (Samsun) – Yani, Türkiye ne yaptı da, hangi gelişmeyi gösterdi de şimdi
fedai değil, geçmişte fedaiyse eğer? Olur mu böyle bir şey! Bunu kabul
etmememiz lazım, lütfen.
BAŞKAN
– Sayın Usta, lütfen…
MEHMET
NACİ BOSTANCI (Devamla) – Erhan Bey, çok ayıp…
ERHAN
USTA (Samsun) – Ayıp mayıp değil…
MEHMET
NACİ BOSTANCI (Devamla) – Ayıp, burada konuşuyoruz, siz benim sözümü
kesiyorsunuz.
BAŞKAN
– Evet, kürsüde sayın hatip, lütfen.
ERHAN
USTA (Samsun) – Ben sataşıyorum efendim, cevap versin o zaman, olur mu öyle
şey?
MEHMET
NACİ BOSTANCI (Devamla) – Lütfen süreme ekler misiniz Sayın Başkan?
BAŞKAN
– Sayın Usta, “Ben sataşıyorum, kürsüden cevap versin.” diye bir usulümüz yok.
MEHMET
NACİ BOSTANCI (Devamla) – Siz oradan soracaksınız, ben buradan cevap mı
vereceğim Erhan Bey, böyle bir usul mü var?
ERHAN
USTA (Samsun) – Ya, hiç konuşulmuyor mu böyle kürsüdeyken?
BAŞKAN
– Konuşma biter, sonra cevap verirsiniz, lütfen.
MEHMET
NACİ BOSTANCI (Devamla) – Benim süreme ekleyin Sayın Başkan.
BAŞKAN
– Bir dakika ekleyeceğim.
MEHMET
NACİ BOSTANCI (Devamla) – Kıymetli arkadaşlar, Sayın Ahmet Yıldırım’ı tebrik
ediyorum. Kesinlikle meramını çok güzel anlatıyor ve insanlar Sayın Yıldırım’ın
niçin öyle konuştuğunu çok iyi biliyorlar. Bazı konuşmalar sadece o
konuşmalardan ibaret anlaşılmaz, başka zamanlardaki konuşmalar da hatırlanır, o
bağlam içerisinde anlaşılır. O bakımdan Sayın Ahmet Yıldırım’ın halkımız tarafından
kesinlikle çok iyi anlaşıldığı ve kendisinin de meramını çok başarılı şekilde
anlattığını buradan ifade etmek isterim.
Kıymetli
arkadaşlar, niçin El Bab’dayız, bunu anlatacağım. Sayın Bakan detaylarını
verdi. El Bab’da olan kim, El Bab’dayız dedim, El Bab’da olan bu “biz” kim? Bu
“biz” aslında Türkiye Cumhuriyeti’nde yaşayan herkes. Aramızda farklılıklar
olabilir, tartışmalar olabilir ama burada yaşayan insanların ortak çıkarlarına
ve esenliğine ilişkin bir durum dolayısıyla oradayız. Bu niçin öyle, onu da
anlatacağım. Yani, belli bir kesim, belli bir parti, belli bir politika değil,
doğrudan doğruya Türkiye Cumhuriyeti’yle ilgili bir durum. 
Önce,
izin verirseniz kısa bir anekdotla başlayayım: 2004 yılında İran’a gitmiştim
bir toplantı için. Meşhed şehrinde bir akşamüzeri, pazar yerinde bütün Asya
âdeta orada toplanmış, biz de arkadaşlarla dolaşıyoruz, bir meydan. İranlıların
çayları çok açık olur, ben de çay içebilecek, Türkiye’deki çaylara biraz
benzeyen bir yer ararken meydanın bir köşesinde tekerlekli bir çay ocağı
gördüm, oraya yaklaştım -bizim tarzda bir çaydı- selamünaleyküm dedim,
“aleykümselam” dedi; çay dedim, “evet” dedi. Baktım, evet, Türkiye’deki
çaylardan, doldur dedim, “Doldurayım.” dedi. Sen Türk müsün dedim, “Ben
Kürt’üm.” dedi. Asya’daki, o pazar yerindeki renklilik, çeşitlilik,
uluslararası semboller içerisinde o Kürt, ben Türk, içtiğimiz ortak çay; emin
olun, aramızda hiçbir fark yoktu. Önemli olan nerede durduğun, nereden
baktığın. Bugün, yaşadığımız dünya, küresel ölçekte, tıpkı Meşhed’deki o pazar
yeri gibi bir meydan okumayla insanların ve Türkiye’nin karşı karşıya olduğu
bir duruma işaret ediyor. Biz, eğer Türkiye’de, kendi iç dünyamıza ilişkin
konuşursak farklılıklarımızı bulabiliriz. İçeride de kimi bu meselelerle ilgili
çok ateşli dili olan arkadaşlarla konuştuğumuzda, Türklerin ve Kürtlerin
bırakın Türkiye’yi, şu kainatta bile sanki bambaşka yerlerde 2 insan türü
olduğuna ilişkin bir kanaat ediniyorsun ama bağlam değiştiğinde, uluslararası
bir bağlama oturduğunda anlıyorsun ki kaderin ortak ve biz bugün, uluslararası
süreçlerin karşımıza koyduğu bir meydan okumayla karşı karşıyayız ve kaderimiz
ortak, kaderimiz ortak. Bunu görelim. 
Peki,
yaşanan nedir? Yaşanan şudur arkadaşlar: Bir sihirli küreyle görecek değilim,
gelecekte kim ne yapar tahminde bulunacak değilim. Ne derler? “Eski Yunan’dan
beri şu gök kubbe altında söylenmemiş söz yok.” İnsanoğlunun da siyaset adına
ve bu vadide yapıp edeceği, söyleyeceği hiçbir söz eksik değil. Bugün
yaşadığımız küresel süreç tıpkı Orta Çağ Avrupası’nda olduğu gibi bir tabloyu
önümüze koyuyor. Orta Çağ Avrupası, çok dağılmış, çok fragmante, feodal
beylerin, senyörlerin, küçük prensliklerin küçük küçük yerlerde egemenlikler
kurdukları istikrarsız bir Avrupa’ydı. Avrupa’nın efendisi kimdi? Avrupa’nın
efendisi Vatikan’dı. Vatikan’ın askerleri mi vardı? Yoktu; bir elinde kutsalın
kılıcı vardı, diğer elinde de biraz toprak vardı, zenginlik vardı ama
otoritesini sağlamanın en önemli aracı o küçük küçük prenslikler, feodal beyler
birbirleriyle dövüşüp kavga ettikçe soluğu Vatikan’ın huzurunda alıyorlardı,
onun önünde diz çöküp “Bizi barıştır.” diyorlardı. O küçük Vatikan da bütün
Avrupa üzerinde, o istikrarsız Avrupa karşısında maliyeti en az şekilde, en
yüksek kudreti elinde tutan bir siyasi yapı olarak öne çıkıyordu. 
İnsanlık
tarihine baktığımızda, 16, 17, 18’inci yüzyıl kolonyal sistem, sonra
neokolonyal sistem, merkezî krallıklar, imparatorluklar. Şimdi, 21’inci
yüzyılda yeni bir dünya şekilleniyor, görelim, görelim ve uyanalım. Bu yeni
dünya şudur: Küresel güçler, bu defa doğrudan önce askerlerini, sonra
tüccarlarını, sonra din adamlarını göndererek ülkeleri sömürmüyor. Bunlar çok
maliyeti yüksek işler. Yaptıkları, çeşitli bölgeleri istikrarsızlaştırmak,
oradaki insanların hevâ ve hevesleri üzerinden fay hatlarını derinleştirmek ve
o istikrarsızlık üzerine kendi hegemonyalarını kurmak. Doğu Avrupa’ya bakın,
Balkanlara bakın, Kafkaslara bakın. Biz sadece Suriye’yi mi görüyoruz? Mesele
sadece El Bab’dan mı ibaret? El Bab, Irak’ın da bir parçası, Yemen’in de bir
parçası, Libya’nın da bir parçası, büyük bir altüst oluşun bir parçası. Biz,
karşı karşıya olduğumuz bu tabloyu yerli yerine doğru bir şekilde koyamazsak,
küresel süreçler içinde emperyal güçlerin aslında ne yapmak istediklerine
ilişkin o meydan okumayı göremezsek, içeride kendi aramızdaki küçük
farklılıkları abartıp ortak çıkarlarımızı ve aynı safta durma zorunluluğumuzu,
kader ortaklığımızı görmezsek aynı istikrarsızlaştırma politikalarının bir
parçası olarak aslında onlara hizmet ederiz başka bir işe hizmet ediyoruz
zannederken. 
Bugün
Orta Doğu’da yaşanan, arkasındaki o küresel güçlerin teşvik ve desteğiyle etnik
ve mezhep esaslı kimliklerin kışkırtıldığı ve bunun üzerine istikrarsızlaşmanın
sağlandığı ve nihayet, onun üzerine de egemenliğin kurulmak istendiği bir
coğrafyadır. Peki ne yapacağız? Bu oyunun, bu planın, bu istikrarsızlaştırma
girişiminin bir parçası olma yolunda kendi daha küçük asabiyyelere dayalı çıkar
ve heveslerimiz istikametinde davranarak o küresel güçlerin çıkarlarının bir parçası
mı olacağız? Yoksa, buna karşı meydan okuyacak kendi güçlerimizin farkına
vararak ortak kader ve gelecek istikametinde mi davranacağız? Bence doğru olanı
ikincisidir, yapmamız gereken budur. Zaten, bakarsanız, aslında, Orta Doğu’da
etnik ve mezhep çatışmaları üzerinden kışkırtılan ve doğrulmaya çalışan kaosun
asıl meselesinin yağma ve talan olduğunu görürsünüz. Yeryüzündeki bütün
savaşların arkasında, az veya çok, şu veya bu ölçüde, bir yağma ve talan hevesi
vardır, bir de ona karşı çıkmaya çalışanlar, kaynaklarını korumaya uğraşanlar
vardır. Savaşlar durup dururken çıkmaz. Clausewitz’in dediği gibi, savaşlar
politikanın başka araçlarla devamıdır ve temelinde yağma ve talan vardır. Şimdi
Orta Doğu’da yaşanan da esasen etnik ve mezhep örtüsünün altında kirli çıkar
ilişkilerinin, yağma ve talanın gizlendiği bir gerçekliktir. Biz, o örtüyü
kaldıracağız, altındaki çıplak gerçeği göreceğiz, o yağma ve talanı, küresel
güçlerin heveslerini göreceğiz…
(Mikrofon
otomatik cihaz tarafından kapatıldı)
BAŞKAN
– Artı beş dakikalık ek sürenizi veriyorum Sayın Bostancı.
Buyurun.

MEHMET
NACİ BOSTANCI (Devamla) – …ve bu meydan okumaya mukabele edeceğiz; edeceğiz
diyorum, esasen Türkiye’nin kendi gücüyle, kudretiyle, aklıyla, siyasetiyle
yapmaya çalıştığı bu. 
AK
PARTİ iktidar. Türkiye’nin bir kaderi var. Siyasetlerin bir yaklaşımı var
elbette, bir okuma biçimleri var ama emin olun, kim iktidar olursa olsun,
Türkiye’nin kaderiyle bağlantılı bir şekilde akletmek zorundadır, oradaki maddi
gerçekliği, somut gerçekliği görerek davranmak zorundadır. Biz de olsak, CHP de
olsa, başkası da olsa, netice olarak, Türkiye’nin bu ortak kader ve gelecek
istikametindeki çıkarlarını, beklentilerini, hesaplarını muhakkak kendi
siyasetinin içine yerleştiren bir akılla davranmak durumundadır, AK PARTİ’nin
yaptığı da budur. Biz, içeride ortak safları öne çıkartan, elbette siyasi
rekabet, tartışma vesaire olacak ama o ortak saflar etrafında insanları bir
araya toparlayan, dışarıdaki küresel güçlerin doğurduğu istikrarsızlığa karşı
da yapabildiğimiz ölçüde -biz bir kadirimutlak bir ülke değiliz- buna karşı
mücadele eden bir çizgiyi öne çıkartıyoruz. 
Irak
bu şekilde istikrarsızlaştırılmaya çalışıldı. Türkiye ne yaptı? Irak’ın toprak
bütünlüğünden bahsetti, yıllar boyunca bundan bahsetti. Niçin? Çünkü, Irak
bölündüğünde Iraklıların işine yaramayacaktı. Belki küçük küçük mekânlarda,
alanlarda birileri iktidar olduklarını zannedeceklerdi ama onlar, sadece çöpten
kalenin beyi olacaklardı, asrın efendilerine hizmet eden prensler olacaklardı;
o yüzden Irak’ın toprak bütünlüğü Alevi’siyle, Şia’sıyla, Sünni’siyle,
Kürt’üyle, Türk’üyle herkesin çıkarına hizmet edecek bir siyasi entiteydi,
yapıydı. Irak, ancak birliğini, bütünlüğünü koruyabilirse oradaki her bir
ferdin çıkarını koruyabilirdi, Türkiye’nin politikası o yüzden bu oldu. Suriye’nin
toprak bütünlüğünden yana olduk biz ama Suriye’nin toprak bütünlüğünü
sağlayacak, garanti edecek bu doğrultuda bütün güçleri böyle bir motivasyonla
yöneltecek gücümüz var mıydı? Olmadı. Sahadaki tek unsur biz değiliz, başkaları
da var ama bizim yapabileceğimiz, hiç olmazsa, Türkiye’nin içindeki siyasi
mülahazaları, tartışmaları buradaki insanların ortak çıkarı ama aynı zamanda
Suriye’deki Kürtlerin, Türkmenlerin, Arapların, Şia’nın, Nusayri’nin çıkarları
için okuyacak bir akıl etrafında toparlamak oldu, o istikamette davrandık.
“Suriye’nin toprak bütünlüğü” derken bizim de yaptığımız buydu ama sahanın
içinde bir sürü insan var, bir sürü aktör var, istikrarsızlaştırma
doğrultusunda süper güçlerin çabaları, çalışmaları var.
Şimdi,
biz niçin El Bab’dayız? Çünkü, bir terör örgütü; aslında etnik ve mezhebi
motivasyonu için kullanan fakat küresel güçlerin taşeronu olarak oradaki yağma
ve talanın bir parçası olan yapıya karşı biz müdahale ediyoruz. Emin olun, şu
Orta Doğu coğrafyasında kim Kürtçülük yapıyorsa, kim Arapçılık yapıyorsa, kim
Sünnicilik yapıyorsa, kim Alevicilik yapıyorsa sadece ve sadece, yağma ve talan
heveslisi küresel güçlerin çıkarlarına hizmet eder. Oradaki insanlar bilsinler
ki onların hepsinin çıkarı ortaklıktadır; Sünni’siyle Alevi’siyle, Şia’sıyla,
Kürt’üyle, Arap’ıyla Türkmen’iyle ancak bir ve beraber olabilirlerse, bu
siyaseti yükseltebilirlerse o etnik ve mezhep görünümlü örtüyü yırtıp altındaki
çıplak çıkarı görebilirlerse o zaman bu meydan okumayı küresel güçlere karşı
yapabilirler, kendi iradeleriyle başkalarının himayesi ve izni olmaksızın kendi
geleceklerini kurabilirler. Bizim pozisyonumuz budur ve biz, bu ülkeye oradan,
oradaki istikrarsızlıktan pay vermek isteyen, böyle bir meydan okumayla
Suriye’yi, Irak’ı -yapabildikleri ölçüde- Türkiye’ye taşımak isteyenlere karşı
tabii ki müdahale edeceğiz. Artık sınırlar… Senin öte tarafında bir istikrar
yoksa, orada bir otorite, bir devlet yoksa senin sınırların da anlamını
yitiriyor güvenliğin bakımından. Bizim Suriye’ye dönüp “Kardeşim, oradan
terörist geliyor.” deme durumumuz var mı? O terörist aynı zamanda Suriye’nin
içinde dolaşıyor. Kendi güvenliğini sağlayacaksın. Bizim, Suriye’nin toprağında
gözümüz yok, 1 santimetrekaresinde gözümüz yok. Her kim emperyal niyetlerle şu
coğrafyada…
(Mikrofon
otomatik cihaz tarafından kapatıldı) 
MEHMET
NACİ BOSTANCI (Devamla) - …birisinin toprağına göz dikiyorsa gözü çıksın.
BAŞKAN
- Teşekkür ederim Sayın Bostancı.
MEHMET
NACİ BOSTANCI (Devamla) - Gözü çıksın, gözü. (AK PARTİ sıraların alkışlar)
Çünkü, küresel güçlerin aracı olur. 
Türkiye'nin
pozisyonu bellidir. Aklımızı başımıza alalım. Buradaki ortak kader ve gelecek
istikametindeki saflaşma aynı zamanda Orta Doğu için de bir ölçüdür, bir
idealdir, oraya yönelik de bir siyasettir, bunu anlayalım.
Çok
teşekkür ederim. (AK PARTİ sıralarından alkışlar)
BAŞKAN
- Teşekkür ederim Sayın Bostancı.
ERHAN
USTA (Samsun) - Sayın Başkan…
BAŞKAN
- Sayın Usta…
ERHAN
USTA (Samsun) - Madde 60’a göre söz istiyorum.
BAŞKAN
- Buyurunuz, yerinizden, bir dakika.
IV.- AÇIKLAMALAR (Devam)
21.- Samsun Milletvekili Erhan Usta’nın, Irak ve Suriye
tezkerelerinin ve Milliyetçi Hareket Partisi olarak verdikleri desteğin doğru
olduğuna, Türkiye’nin çok cepheli olarak taşeron terör örgütleriyle mücadele ettiğine
ve Hükûmetin daha akılcı, daha rasyonel, daha sağduyulu, daha birleştirici
politika izlemesinin tarihî bir zorunluluk olduğuna ilişkin açıklaması
ERHAN
USTA (Samsun) - Teşekkür ederim Sayın Başkan.
Irak
ve Suriye tezkeresi doğrudur arkadaşlar, Milliyetçi Hareket Partisi olarak
bizim verdiğimiz destek de doğrudur. Yalnız, burada bu konu her gündeme
geldiğinde AKP Grubunun ürkek, utangaç davranışını da yadırgadığımı ifade etmek
isterim. 
IŞİD
her gün sınırınızdan bomba atacak, PKK’lı teröristler sınırdan gelecek, ülkede
katliam yapacak, orada bir kürdistan devleti kurulacak, Türkiye Cumhuriyeti
devleti eli kolu bağlı duracak; böyle bir şey kabul edilebilir mi? Türkiye
Cumhuriyeti devleti, Türk askeri Suriye topraklarında millî güvenliği için
bulunmaktadır. Teröristleri kaynak ve odağında yok etmek millî bir vazifedir,
tarihî bir zorunluluktur, bunu hepimizin böyle görmesi lazım. 
Türkiye
Cumhuriyeti ordusu, askeri hiçbir devirde kimsenin fedaisi olmamıştır. Eğer bu
ülke, bu millet manda ve himayeyi kabul etseydi Kurtuluş Savaşı yapmazdı
arkadaşlar. Şimdi, bunun üzerinden kimse siyaset yapmaya kalkmasın lütfen.
Yani, on dört yıl önce… Bu ülkeyi on dört yıl yöneteceksin, ülkeyi beka
düzeyinde sorunlarla karşı karşıya getireceksin…
(Mikrofon
otomatik cihaz tarafından kapatıldı) 
BAŞKAN
- Tamamlayın lütfen.
ERHAN
USTA (Samsun) - …ondan sonra da diyeceksiniz ki: “Efendim, Türkiye, işte, çok
şeyler yaptı. Geçmişte olduğu gibi fedai olsaydık bunlar başımıza gelmezdi.”
Kimsenin bu şekilde bir siyaset yapma hakkı yok. Bunu çok yadırgadığımı,
kınadığımı ifade etmek isterim.
Türkiye, çok cepheli olarak taşeron terör örgütleriyle
mücadele ediyor arkadaşlar. Hükûmetin, özellikle iktidar grubunun daha akılcı,
daha rasyonel, daha sağduyulu, daha birleştirici politika izlemesi tarihî bir
zorunluluktur, millî bir görevdir.
Teşekkür ederim.
BAŞKAN – Teşekkür ederim.
III.- GÜNDEM DIŞI KONUŞMALAR (Devam)
B) Hükûmetin Gündem Dışı Açıklamaları (Devam)
1.- Millî Savunma Bakanı Fikri Işık’ın, Fırat Kalkanı
Harekâtı’na ilişkin gündem dışı açıklaması ve MHP Grubu adına Erzurum
Milletvekili Kamil Aydın, HDP Grubu adına Muş Milletvekili Ahmet Yıldırım, CHP
Grubu adına İstanbul Milletvekili Engin Altay ve AK PARTİ Grubu adına Amasya
Milletvekili Mehmet Naci Bostancı’nın aynı konuda konuşmaları (Devam)
BAŞKAN - Sayın milletvekilleri, İç Tüzük’ün 59’uncu
maddesi uyarınca yaptığımız görüşme sona ermiştir.
MEHMET NACİ BOSTANCI (Amasya) – Sayın Başkanım, tabii,
kürsüdeyken çok iyi anlaşılmıyor. Türkiye Cumhuriyeti kimsenin fedaisi
değildir, hiç kimsenin fedaisi olmaz; zaten olmadığı için başına bu işler
geliyor dedim. Lütfen, sözlerim doğru anlaşılsın.
ERHAN USTA (Samsun) - O zaman düzeltin, “Eskiden öyle
oldu, şimdi öyle olmadığı için…” diye anlaşıldı. Eğer öyle dediyseniz zaten
sorun yok.
BAŞKAN – Birleşime on beş dakika ara veriyorum.
Kapanma Saati : 16.26
İKİNCİ OTURUM
Açılma Saati: 16.43
BAŞKAN: Başkan Vekili Ayşe Nur BAHÇEKAPILI 
KÂTİP ÜYELER: İshak GAZEL (Kütahya), Ali Haydar HAKVERDİ (Ankara) 
-----0-----
BAŞKAN
– Sayın milletvekilleri, Türkiye Büyük Millet Meclisinin 45’inci Birleşiminin
İkinci Oturumunu açıyorum.
Gündeme
geçiyoruz.
Başkanlığın
Genel Kurula sunuşları vardır.
Meclis
araştırması açılmasına ilişkin üç önerge vardır, önergeleri ayrı ayrı
okutuyorum.
VII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Kahramanmaraş Milletvekili Fahrettin Oğuz Tor ve 20
milletvekilinin, Kahramanmaraş ilinin turizm potansiyelinin araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/399)
Türkiye Büyük Millet Meclisi Başkanlığına
Kahramanmaraş
ilinin turizm potansiyelinin tespit edilerek alınacak önlemlerin belirlenmesi
amacıyla Anayasa’mızın 98'inci, Türkiye Büyük Millet Meclisi İçtüzüğü’nün
104'üncü ve 105'inci maddeleri gereğince Meclis araştırması açılması için
gereğini saygılarımızla arz ederiz. 13/1/2016 
1) Fahrettin
Oğuz Tor  (Kahramanmaraş)
2) Erkan Akçay  (Manisa)
3) Zihni Açba  (Sakarya)
4) Erkan Haberal
 (Ankara)
5) Kadir
Koçdemir  (Bursa)
6) Mustafa Mit  (Ankara)
7) Emin Haluk
Ayhan  (Denizli)
8) Ümit Özdağ  (Gaziantep)
9) İsmail Ok  (Balıkesir)
10) Baki Şimşek  (Mersin)
11) Seyfettin
Yılmaz  (Adana)
12) Mehmet
Erdoğan  (Muğla)
13) Ruhi Ersoy  (Osmaniye)
14) İzzet Ulvi
Yönter  (İstanbul)
15) Nuri Okutan  (Isparta)
16) Mehmet Günal
 (Antalya)
17) Ahmet Kenan
Tanrıkulu  (İzmir)
18) Zühal Topcu  (Ankara)
19) Ahmet Selim
Yurdakul  (Antalya)
20) Oktay Öztürk
 (Mersin)
21) Saffet
Sancaklı  (Kocaeli)
Gerekçe:
Kahramanmaraş
ili 2014 yılı itibariyle 1 milyon 89 bin 38 nüfusa sahiptir. Türkiye'nin en
kalabalık 18’inci şehridir. İç Anadolu, Doğu Anadolu, Güneydoğu Anadolu ve
Akdeniz Bölgelerinin birleştiği noktalar arasında yer almaktadır. Bu bölgelerin
birleştiği noktada yer almasından ve değişik iklim özelliklerinden dolayı tabii
güzellikleri çeşitli ve ilginçtir. 
Ülkemizin
turizm zenginliklerine binlerce yıllık tarihî ve kültürel mirasıyla katkı
sağlayan Kahramanmaraş, İpek ve Baharat Yolları üzerinde kurulmuş,
Mezopotamya'yı Anadolu ve Kapadokya'ya bağlayan, tarihi boyunca önemli
medeniyetlere beşiklik etmiş bir ilimizdir.
Yayla
turizmi için oldukça elverişli endemik bitkilerle kaplı yaylaları, zengin
şifalı suları ve kaplıcası, İslam ve Hristiyan inanışında önemli yer tutan
Ashab-ı Kehf Külliyesi, çok sayıda tarihî kale, köprü ve han, hamam, medrese ve
cami, tarihî kapalı çarşı, birçok eseri bünyesinde barındıran arkeoloji
müzesiyle Kahramanmaraş turizm, inanç ve kültür turizmi konusunda çok önemli
bir potansiyeli bünyesinde barındırmakla beraber, turizm potansiyelinin
değerlendirilememesi önemli bir sorundur.
Esnafların
konuklarla iletişim ve ürün pazarlama sorunu, kent halkının turizm ve kültür
değerlerinden habersiz oluşu, konaklama sektöründe kalifiye eleman olmayışı,
Kahramanmaraş'a özgü minyatür hediyeliklerin yeterli zenginlikte olmaması,
turizm girişimcisinin, az olması sektörün eğitim, farkındalık ve girişimcilik
sorunlarının başında gelmektedir.
Turizm
sektörü, ekonomilerdeki kırılganlıkların, istihdam ve üretim üzerindeki
baskıların arttığı son yıllarda bir çok kentimiz için giderek daha büyük bir
önem kazanmaktadır. Son yirmi yılda Türkiye'de turist sayısı ve turizm geliri
ciddi artış göstermektedir. Bu gelir istihdamını artırarak işsizlik oranlarının
düşürülmesine yardımcı olmakta, diğer yandan da döviz elde edici faaliyetler
olması sebebiyle şehirlerin cari işlemler dengesi üzerinde önemli katkılar
sağlamaktadır.
Kahramanmaraş'ın
turizm yatırımlarından hak ettiği seviyede yararlanması, gerekli girişimlerin
yapılması ve yaşanan sorunların araştırılması amacıyla Meclis araştırması
yapılmasında yarar görülmektedir.
2.- İstanbul Milletvekili İsmail Faruk Aksu ve 21
milletvekilinin, kamu yönetiminde teşkilatlanmaya ilişkin düzenlemelerin
farklılığından kaynaklanan yapısal sorunlar ile bunların kamu çalışanlarına
yansımalarının araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/400)
Türkiye Büyük Millet Meclisi Başkanlığına
Kamu
yönetiminde teşkilatlanmaya ilişkin düzenlemelerin farklılığından kaynaklanan
yapısal sorunlar ile bunların kamu çalışanlarına yansımalarının belirlenmesi
amacıyla gerekli incelemenin yapılabilmesini teminen Anayasa'nın 98'nci maddesi
ile İç Tüzük’ün 104 ve 105'nci maddeleri uyarınca bir Meclis araştırması
açılmasını arz ve teklif ederiz. 
1)
İsmail Faruk Aksu (İstanbul)
2)
Erkan Akçay (Manisa)
3)
Erhan Usta (Samsun)
4)
Arzu Erdem (İstanbul)
5)
Mustafa Mit (Ankara)
6)
Emin Haluk Ayhan (Denizli)
7)
Deniz Depboylu (Aydın)
8)
Kamil Aydın (Erzurum)
9)
Mustafa Kalaycı (Konya)
10)
İzzet Ulvi Yönter (İstanbul)
11)
Kadir Koçdemir (Bursa)
12)
Erkan Haberal (Ankara)
13)
Ahmet Selim Yurdakul (Antalya)
14)
Saffet Sancaklı (Kocaeli)
15)
Mehmet Erdoğan (Muğla)
16)
Edip Semih Yalçın (İstanbul)
17)
Ümit Özdağ (Gaziantep)
18)
İsmail Ok (Balıkesir)
19)
Mehmet Necmettin Ahrazoğlu (Hatay)
20)
Mehmet Günal (Antalya)
21)
Celal Adan (İstanbul)
22)
Mehmet Parsak (Afyonkarahisar)
Gerekçe:
Anayasa'nın
123'üncü maddesinin birinci fıkrasında idarenin kuruluş ve görevleriyle bir
bütün olduğu ve kanunla düzenleneceği belirtilmiştir. 7/9/1984 tarihli ve 3046
sayılı Bakanlıkların Kuruluş ve Görev Esasları Hakkında Kanun'da ise kanunun
amacı, kamu hizmetlerinin düzenli, süratli, etkili, verimli ve ekonomik bir
şekilde yürütülebilmesi için bakanlıkların kurulması, teşkilat, görev ve
yetkilerine ilişkin esas ve usullerin düzenlenmesi olarak belirtilmiş,
düzenlemelerde uyulması zorunlu esaslar, "İdare, kuruluş ve görevleriyle
bir bütündür. Teşkilatlanmada görev ve yetkilerin tespitinde bu bütünlük
bozulamaz. Bakanlıkların kuruluş ve teşkilatlanmalarında etkili bir idare, iş
bölümü, kontrol ve koordinasyonun sağlanması esastır. Aynı ve benzer hizmet
veya görevlerin tek bir bakanlık tarafından veya sorumluluğunda yürütülmesi,
atıl kapasite ve kaynak israfının önlenmesi esastır." şeklinde ifade
edilmiştir. 
On
üç yıllık AKP iktidarı döneminde TBMM'ye getirilen teşkilat kanunlarına ilişkin
tasarılar bu ilkelere uygun olarak hazırlanmamıştır. Hizmet ihtiyacına bağlı
olmaksızın yapılan düzenlemeler, kamu yönetiminin iyileştirilmesi ve kaynak
israfının önlenmesine yönelik olmak yerine “kamu malları nasıl satılabilir,
kadrolaşma nasıl sağlanabilir, ihale mevzuatı ve bütçe dışına nasıl
çıkılabilir, denetimden ve yargıdan nasıl kaçınılabilir ve mükellefiyetlerini
yerine getirmeyenler nasıl affedilebilir”e hizmet eden düzenlemeler olmuştur.
Özellikle torba kanunlar ve KHK'larla yapılan düzenlemeler yeterli teknik
donanıma sahip bulunmamakta, içerdiği yanlışlıklar, yarattığı hak kayıpları ve
benzeri nedenlerle bir süre sonra tekrar değişikliğe muhtaç hâle gelmektedir. 
Teşkilat
kanunlarının çoğu, birlik ve bütünlük ilkesinden tamamen uzak, temel dengeleri
tahrip eden, eşitliği zedeleyen, adaletsizliğe yol açan düzenlemeler olmuştur.
Kurumlar arasında görev ve yetki geçişmesine, atıl kapasite ve kaynak israfına
yol açmıştır. 
Teşkilat
kanunlarıyla ücret ve istihdam rejiminde de tahribat yapılmıştır. Yapılan
münferit düzenlemeler kurumlar ve unvanlar arası ücret dengesinin bozulmasına
sebep olmuş, denetim sistemi sulandırılmış, denetimden beklenen fayda temin
edilemez hâle getirilmiştir. 
Teşkilat
kanunlarına konulan istisnalarla kamu hizmetine girişteki objektif kurallar
esnetilerek, kayırmacılığın yolu açılmıştır. Kayırmacı anlayışla kamu
istihdamına imkân veren sözleşmeli, istisnai ve geçici personel uygulaması
yaygınlaştırılarak istisnai olmaktan çıkarılmıştır. Bu şekilde istihdam rejimi
bozulmuştur. 
Teşkilat
kanunu değişiklikleri fonksiyonel gereklilikle değil, kadroları tasfiye etme
anlayışına dayanmıştır. Kadrolaşma, üst düzey görevlerle sınırlı kalmamış
merkez ve taşra teşkilatlarında müdür ve şef düzeyine kadar kapsamlı bir
tasfiye yapılmıştır.
Sonuç
olarak, teşkilat kanunlarında yapılan düzenlemelerle teşkilatların kuruluşundan
işleyişine Anayasa’nın öngördüğü bütünlük ve eşitlik ilkelerine, kuruluşa
ilişkin esasları düzenleyen 3046 sayılı Kanun’da belirtilen ilke ve esaslara
uygun hareket edilmemiştir. Şekil, görev, yetki ve sorumluluklar ile bunların
kullanılma yolları, çalışanlara sağlanan haklar ve uygulanacak müeyyideler gibi
esaslı birçok husus bakımından oldukça farklı düzenlemeler ortaya çıkmıştır. 
Bu
sebeplerle, teşkilat kanunlarında yapılan değişikliklerin ortaya çıkardığı
Anayasa ve 3046 sayılı çerçeve Kanun’a ve kanun tekniğine uyumsuzluğun
araştırılması, görev ve yetki tedahülünün önlenmesi,
çalışanların ödev ve sorumluluklarına ilişkin eşitsizliğin, mali ve sosyal
haklarına ilişkin ayrıcalıkların giderilmesi, teşkilat kanunları yoluyla
çalışanların görevden alınması ve yasama kullanılarak kadrolaşma sağlanması, bu
yolla idari işlemlere ilişkin yargı denetimi imkânının ötelenmesi ya da ortadan
kaldırılmasına yönelik haksızlıkların incelenmesi amacıyla, kamu yönetiminde
teşkilatlanmaya ilişkin keyfîlikten kaynaklanan yapısal sorunlar ile bunların
kamu çalışanlarına ilişkin yansımalarının incelenmesine ilişkin Meclis
araştırması açılması yerinde olacaktır.
3.- Antalya Milletvekili Devrim Kök ve 22
milletvekilinin, Antalya'nın Demre ilçesinde yaşanan fırtına ve hortum felaketi
nedeniyle bölge halkının ve üreticilerin uğradığı zararların araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/401)
Türkiye Büyük Millet Meclisi Başkanlığına
Antalya'nın
Demre ilçesinde meydana gelen şiddetli fırtına ve hortum
nedeniyle bölgede üreticiler ve vatandaşlarımız mağdur
olmuş, en çok Manavgat, Serik, Aksu, Kumluca ve Demre ilçelerini etkileyen
hortum nedeniyle çiftçilerimizin neredeyse bir yıllık emekleri yok olmuş,
sadece Demre'de yıkılan seralar nedeniyle yaklaşık 800 dönümlük ekili bir alan
zarar görmüş, milyonlarca liralık zarar oluşmuş, yaklaşık 15 vatandaşımız da
yaralanmıştır.
Antalya'nın
Demre ilçesinde yaşanan bu felaket nedeniyle bölge halkının ve üreticilerin
uğradığı zararların tespit edilmesi ve çözüm önerilerinin bulunması amacıyla
Anayasa’nın 98’inci, İç Tüzük’ün 104’üncü ve 105’inci maddeleri gereğince
Meclis araştırması açılması için gereğini arz ve teklif ederiz.
1)
Devrim Kök  (Antalya)
2)
Kadim Durmaz  (Tokat)
3)
Tahsin Tarhan  (Kocaeli)
4)
Namık Havutça  (Balıkesir)
5)
Kazım Arslan  (Denizli)
6)
Haydar Akar  (Kocaeli)
7)
Ceyhun İrgil  (Bursa)
8)
Nihat Yeşil  (Ankara)
9)
Yakup Akkaya  (İstanbul)
10)
Nurhayat Altaca Kayışoğlu  (Bursa)
11)
Mahmut Tanal  (İstanbul)
12)
Orhan Sarıbal  (Bursa)
13)
Ömer Fethi Gürer  (Niğde)
14)
Melike Basmacı  (Denizli)
15)
Dursun Çiçek  (İstanbul)
16)
Serdal Kuyucuoğlu  (Mersin)
17)
Erkan Aydın  (Bursa)
18)
Çetin Arık  (Kayseri)
19)
Aytuğ Atıcı  (Mersin)
20)
Akın Üstündağ  (Muğla)
21)
Ali Akyıldız  (Sivas)
22)
Mazlum Nurlu  (Manisa)
23)
Gülay Yedekci  (İstanbul)
BAŞKAN
– Bilgilerinize sunulmuştur.
Önergeler
gündemdeki yerlerini alacak ve Meclis araştırması açılıp açılmaması konusunda
ön görüşmeler, sırası geldiğinde yapılacaktır.
Sayın
milletvekilleri, Halkların Demokratik Partisi Grubunun İç Tüzük'ün 19’uncu
maddesine göre verilmiş bir önerisi vardır, okutup işleme alacağım ve
oylarınıza sunacağım.
VIII.- ÖNERİLER
A) Siyasi Parti Grubu Önerileri
1.- HDP Grubunun, Diyarbakır Milletvekili Sibel
Yiğitalp ve arkadaşları tarafından, yaşamını cezaevinde geçiremeyecek durumda
olan hasta mahpusların sağlıklarına kavuşabilmeleri için yapılacakların
belirlenmesi amacıyla 31/10/2016 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun 22
Aralık 2016 Perşembe günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi 
Türkiye Büyük Millet Meclisi Başkanlığına
Danışma
Kurulu 22/12/2016 Perşembe günü (Bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Ahmet
Yıldırım
 Muş
 Grup
Başkan Vekili
31
Ekim 2016 tarihinde Diyarbakır Milletvekili Sayın Sibel Yiğitalp ve arkadaşları
tarafından, 3189 sıra numaralı, yaşamını cezaevinde geçiremeyecek durumda olan
hasta mahpusların sağlıklarına kavuşabilmeleri için yapılacakların belirlenmesi
amacıyla Türkiye Büyük Millet Meclisine verilmiş olan Meclis araştırması
önergesinin Genel Kurulun bilgisine sunulmak üzere bekleyen diğer önergelerin
önüne alınarak 22/12/2016 Perşembe günlü birleşiminde sunuşlarda okunması ve
görüşmelerin aynı tarihli birleşiminde yapılması önerilmiştir.
BAŞKAN
– Halkların Demokratik Partisi grup önerisinin lehinde ilk olarak Muş
Milletvekili Burcu Çelik konuşacaktır.
Buyurun
Sayın Çelik.
BURCU
ÇELİK (Muş) – Sayın Başkan, değerli milletvekilleri; hepinizi saygıyla
selamlıyorum öncelikle. 
Bu
kürsüden defalarca hasta tutuklulara ilişkin, cezaevlerindeki yaşanan insan
hakları ihlallerine ilişkin söz aldım ve defaatle bu konuya değindim. Partim de
bu konuya ilişkin gerçekten bugüne kadar kapsamlı çok fazla çalışma yürüttü,
yürütmeye de devam edecek. Çünkü şu anda bile cezaevlerinde bizleri izleyen ve
bu kronik sorunun çözümünü bekleyen 1.000’i aşkın hasta tutuklu ve hükümlü var;
bunların 320’yi aşkını da ağır hasta tutuklu ve hükümlü. Ne demek “ağır hasta
ve tutuklu” demek? Ölüm noktasına gelmiş demek. 
Değerli
arkadaşlar, şimdi, salona bakıyorum, salon ne yazık ki bu önemli konuyu
herhâlde çok önemsememiş olacak ki neredeyse boş fakat şu anda bizleri izleyen
ve bu Parlamentonun görev alıp, sorumluluk alıp bu sorunun çözülmesini bekleyen
binlerce insan var. İnsan Haklarını İnceleme Komisyonu üyesi olarak bütün parti
gruplarıyla birlikte birçok defa ziyaret gerçekleştirdik cezaevlerine ve
bizatihi tanık olduğumuz, görüştüğümüz, temas kurduğumuz sayısız hasta tutsakla
karşılaştık. Emin olun ki şu anda bazıları yatalak bir şekilde yatağından bizi
seyrediyor, bazılarının kulakları duymuyor sadece gözleriyle anlamaya
çalışıyor, bazıları ağır hasta bir şekilde son günlerini bekliyor değerli
arkadaşlar. Parlamento peki ne yapıyor? Sadece buradaki konuşmaları dinliyor.
Değerli arkadaşlar, biz burada sadece size bunları defaatle anlatmakla yükümlü
değiliz, bu soruna çözüm bulmak zorundayız. 
Değerli
arkadaşlar, şimdi, “hasta mahpus” ne demektir? Hasta mahpusun iki kimliği var:
Birincisi, mahpus kimliği; ikincisi de hasta kimliği. Mahpus kimliğine göre,
hukuk düzeninden kaynaklı, bir şekilde cezaevinde kalması zorunlu kılınan
kişidir mahpus. Diğeri ise sağlık sorunlarının tedavisi için gerekli tıbbi
bakım ve tedavi koşullarının sağlanmasını zorunlu kılan hasta kimliğidir
değerli arkadaşlar. 
Türkiye’de
cezaevinde tutuklu bulunan hasta mahpusların durumu kanayan bir yaradır bizler
için. Maalesef, hapishaneler, cezalandırma sistemleri içerisinde işkence
mantığından sıyrılamayan bir yıldırma metodunun göstergesi hâline gelmiştir.
Cezaevlerinde ciddi rahatsızlıklar olmasına rağmen hâlen tutulmakta bu
mahpuslar ve yanlış bir politikayla sanki sürece yayılmış işkenceye
sürüklenmektedirler. Hasta mahpusların içerisinde tutulduğu infaz koşullarının
sürece yayılmış bir işkence hâlini barındırdığı düşünülürse, işkence hâlinin
biraz daha yukarılara, en tepelere taşındığını rahatlıkla söyleyebiliriz. 
Değerli
arkadaşlar, yaptığımız görüşmelerden sonra toplanıp parti gruplarındaki
üyelerle birlikte, evet, bu sorunun partilerüstü, politikalarüstü, siyasi
beklentiler ve kaygılarüstü bir sorun olduğunu tartışabiliyoruz ama sorunu
buraya getirdiğimizde çözüm bulamıyoruz. Hâlbuki halkımız, kamuoyu her türlü
sorunun çözüm yerinin burası olduğunu çok iyi biliyor fakat biz bundan çok
uzağız. Bunu kabul etmek zorundayız değerli arkadaşlar. 
Bunun
yanı sıra, şimdi, yaşam hakkından bağımsız düşünülemeyecek nitelikte olan
sağlık hakkı sebebiyle hasta kimliğinin yansıması, kişiyi yaşatmak için gerekli
tıbbi koşulların “ama”sız, “fakat”sız bir şekilde yaratılmasını zorunlu kılar.
Baskıcı rejimlerde mahpusluk kimliğinin belirlediği zorunlu yaşam alanı, hasta
kimliğinin gerekli kıldığı uygun tıbbi koşulların olgunlaştırılması için çoğu
kez çatışma hâlindedir. Yani biz birini tutuklu tutacağız, ömür boyu tutsak
edeceğiz ve bu sebeple de sağlık hakkından ne yazık ki yararlanmasının önüne
geçeceğiz. Şimdi, ülke tabii ki gerçekten çok kaotik bir ortamda devam ediyor.
Bakın, hasta tutsaklara ilişkin bir konsensüs oluşmuştu ve derhâl, zaman
kaybetmeden 300’ü aşkın ağır hasta tutsak tahliye edilmeliydi. Ne oldu? Adli
Tıp Kurumu “Cezaevinde kalamaz.” şeklinde verdiği raporları, bir gecede, birkaç
gün içerisinde “Cezaevinde kalabilir.” şekline dönüştürdü. Şimdi, ben, 15
Temmuz sonrası, özellikle bu tutuklamaları, kurumlardaki tutuklamaları ve
gözaltına alınmaları biraz araştırırken Adli Tıp Kurumundan 100’e yakın
çalışanın, bu raporlardan sorumlu olan kişilerin gözaltına alındığını,
mesleğinden ihraç edildiğini ve tutuklandığını öğreniyorum. O hâlde bu
raporların gerçekten gerçeği yansıtıp yansıtmadığına dair hepinizin aklında
herhâlde asgari bir fikir oluşmuştur diye düşünüyorum. 
Değerli
arkadaşlar, çok sayıda örnek verebilirim, çok, ama özellikle yakın zamanda olan
bir örneği sizlerle paylaşmak istiyorum: Manisa E Tipi Cezaevinde bulunan
kronik şeker hastası hasta mahpus Hasan Ertuğrul, zatürre hastalığı nedeniyle
kaldırıldığı Manisa Devlet Hastanesinde 21 Ekim 2016 tarihinde yaşamını
yitirmiştir; yakın bir tarih. Ertuğrul, yaşamanı yitirmesinden yaklaşık iki
hafta önce şeker koması nedeniyle hastaneye kaldırılmış, tedavisinin ardından
ilaç verilerek cezaevine geri gönderilmiştir. Daha sonra zatürre nedeniyle
tekrar rahatsızlandığında ise hapishane idaresi -değerli halkımız ve kamuoyu
bunu çok iyi duymalı- “Daha geçen hafta götürdük.” diye Ertuğrul’u hastaneye
sevk etmeyi reddetmiştir. Durumu ağırlaşınca hastaneye kaldırılan Ertuğrul,
zamanında müdahale edilmediği için Manisa Devlet Hastanesinde yaşamını
yitirmiştir değerli arkadaşlar. 
Şimdi,
bu konunun tekrar altını çizmekte yarar var: Bütün politikaları, bütün siyasi
kaygıları, her şeyi bir kenara bırakmak zorundayız; biz, bu soruna bir çözüm
bulmak zorundayız. Yakın zamanda cezaevlerinden ölüm haberleri gelecek; bizler,
tabutları, cenaze torbalarını o cezaevlerinden çıkarmak durumunda kalacağız. Bu
sesin, bu talebin, lütfen bütün partiler tarafından iyi anlaşılması
gerektiğinin altını tekrar çizmek istiyorum değerli arkadaşlar. 
Şimdi,
biliyorsunuz, CPT yakın zamanda Türkiye’deki cezaevlerini gezdi, ziyaret etti
ve buna ilişkin bir rapor hazırladı. Burada da çok açık bir şekilde, cezaevlerindeki
insan hakları ihlallerini raporuna yansıttı. Hasta tutuklu ve hükümlülere
ilişkin ağır ihmalin olduğu, derhâl hasta tutsakların, koşullarının uygun
olduğu çerçevedeki koşulları, gelin birlikte cezaevlerini ziyaret ederek tekrar
ortaya koyalım. Gelin, bugün bir heyet kuralım ve cezaevlerini ziyaret edip
hasta tutsakları kendimiz tespit edelim. AKP’si, CHP’si, MHP’si, HDP’si
birlikte gidip birlikte karar verelim. Bir komisyon kuralım burada ve bu hasta
tutsakları birlikte tespit edip koşullarını oluşturalım ve daha fazla geç
kalmadan, ölüm haberlerini duymadan buna bir çözüm olalım değerli arkadaşlar.
Şimdi,
yakın zamanda çok fazla siyasi operasyon gerçekleşti. Bunlardan birisi de, çok
değer verdiğimiz Sayın Ahmet Türk. Biliyorsunuz, kendisi, çok riskli bir
rahatsızlığı olmasına rağmen, tutuklanmıştır. Şu koşullarda cezaevinde kalması
mümkün değildir değerli arkadaşlar. Sayın Türk’ün tarihe geçen sözünü
hatırlatmak isterim: “Ben içeri girmişim girmemişim ne olacak ki; mesele, bu
kan nasıl duracak, o nasıl çözülecek, bu kan nasıl duracak?” sözünü
Parlamentonun dikkatine sunmak isterim. Bu büyük söz kendisine aittir. O üstüne
düşeni yapmıştır ama biz dışarıda olanlar, insan hakkı savunucuları, hukuk
savunucuları, onun biraz önce konuşmamda belirttiğim bütün bu hak ihlallerine
karşın hâlâ cezaevinde kalmasına ilişkin tek bir yorum yapamıyoruz. Hiçbir
partiden bu tutuklamalara ilişkin tek bir söz duyamıyoruz. 
Değerli
arkadaşlar, hukuk hepimize lazım hiçbir parti ayrımı, hiçbir kişi ayrımı
yapmadan. Bu hukuksuz tutuma, bu haksız tutuma derhâl son verilmesi için hep
birlikte, öncelikle hasta tutsakların tahliye edilmesi için hepimiz elimizi
taşın altına koyalım ve bu sorumluluğa karşı bir refleks gösterelim diyorum
değerli arkadaşlar.
Hepinizi
saygıyla selamlıyorum. (HDP sıralarından alkışlar) 
BAŞKAN
– Teşekkür ederim Sayın Çelik.
Halkların
Demokratik Partisi grup önerisinin aleyhinde ilk olarak Osmaniye Milletvekili
Sayın Ruhi Ersoy konuşacaklardır.
Buyurun
Sayın Ersoy. (MHP sıralarından alkışlar) 
RUHİ
ERSOY (Osmaniye) – Sayın Başkan, değerli milletvekilleri; Genel Kurulu saygıyla
selamlıyorum. Şehitlerimizin huzurunda saygıyla eğiliyorum. 
Önerge
üzerindeki değerlendirmeleri yapmadan önce, bugün Genel Kurulun girizgâhtaki
gündeminin genelini oluşturan Fırat Kalkanı’nın Türk milleti için ne kadar
önemli olduğunu, Türk devletinin bekası için ne anlam ifade ettiğini çok iyi
anlamak ve anlatmak gerekiyor. 
Değerli
milletvekilleri, iktidar muhalefet fark etmeksizin, Türkiye'nin yoğun bakım
şartlarından geçtiğini ve bu olağanüstü şartlar içerisinde millî birlik
beraberlik içerisinde, seferberlik ruhuyla hareket etmek gerekliliğini sadece
sözlerde değil, uygulama ile eylemde her alanda göstermekle mükellefiz. Bugün
itibarıyla Milliyetçi Hareket Partisi Genel Başkanı Sayın Devlet Bahçeli
Beyefendi’nin hazırlamış olduğu kamuoyu açıklamasını dikkatle takdirlerinize
sunuyorum, görmeyenlerin mutlaka okumalarını öneriyorum. 
Oradan
hareketle, Fırat Kalkanı operasyonuna karşı millî birlik ve beraberlik ve
millet iradesinin, Türkiye’deki, PKK’ya karşı verilen, FETÖ’ye karşı verilen
mücadelede olduğu kadar kamuoyu desteğini arkasına alması bir zarurettir
arkadaşlar. Türk askeri oraya normal şartlar altında gitmedi; Basra
Körfezi’nden Akdeniz’e uzanan, kantonlar hâlindeki, kurulmak istenen, “Kürt
devleti” diye anılan terör şebekelerinin, adına kurban olacakları Türk halkını
istismar edenlerin terörist faaliyetlerine engel olmak ve insanlık için büyük
bir tehlike olan, önce “IŞİD”, sonra “DEAŞ” denilen o canileri oradan söküp
atmak için gitti. Tarihin sorumlulukları Türk’e hep bu vazifeyi vermiştir, Türk
de gereğini yapmıştır. Bugün Türk askeri aynı sorumlulukla oradadır. Siyasete
düşen, Hükûmete düşen, bizlere düşen görev, Fırat Kalkanı operasyonunda Türk
Silahlı Kuvvetlerinin oraya ne için gittiği konusunda kamuoyu desteğini yeteri
kadar arkasına alabilecek çalışmalar yapmak. Bakın, hepimizin gördüğü bir durum
var, Suriyelilerle ilgili, Türkiye'de misafir olan bu vatandaşlarla ilgili
kamuoyunda büyük bir hoşgörü vardı ama şimdi, inceden inceden fitne fesadın da
harekete geçmesiyle, “Suriyeliler bu memlekete gelecekler, güllük gülistanlık
yaşayacaklar, devlet onlara bakacak, bir kısmı gülüp eğlenecek sahilde, cazda,
barda, pavyonda -ki bunun örnekleri özellikle Mersin bölgesinde çok acı bir
şekilde yaşanıyor- benim askerim de onlar için orada mı ölecek?” diyecek. Böyle
bir şey yok ama böyle olmayan algıyı kamuoyuna pompalayarak fitne sokmak
isteyenlere karşı Fırat Kalkanı operasyonunun Türk millî güvenlik meselesi
olduğu ve bugün Ankara’da, bugün Türkiye Cumhuriyeti devletinin sınırları
içerisinde huzurla hareket edebilmenin vazgeçilmezinin bir gereği olduğu ve
bunun bununla da sınırlı kalmayarak El Bab sonrasında Afrin’e ve Menbic’e kadar
devam etmesi gerektiği, özellikle Afrin’in temizlenmeden o bölgeden çıkılmaması
gerektiği mutlaka ve mutlaka vurgulanmalıdır. Ve bölgedeki yerel unsurlarla ve
o bölgedeki Türkmen damarıyla da münasebet
içerisinde, bu yerel güçlerin o bölgede tampon bir vaziyet alması gerekir.
Biz
Milliyetçi Hareket Partisi olarak vaktinde şunları söyledik, evet söyledik,
doğru; Suriye tamponuyla alakalı ilk uyarıyı MHP Genel Başkanı yaptı, doğru ama
biz geçmişin defterini karıştırarak bugünkü hâlin hesabını soracak gün
olmadığı, Türk devletinde bir kriz, toplumun içerisinde bir kaos hâlinin her an
mümkün olduğu gerçeğine göre siyaset yapıyoruz. “Önce ülkem ve milletim, sonra
partim ve ben.” anlayışının bugünlerde sözde değil özde sınavının verildiği
günleri yaşadığımızın idrakindeyiz. Milliyetçi Hareket Partisi Grubu, sayın
milletvekilleri ve başta Sayın Genel Başkan olmak üzere bu bilinçle hareket
ediyor; bu bilinci besleyen ve destekleyen Milliyetçi Hareket Partisinin tüm
teşkilatları da aynı duyarlılıkla hareket etme olgunluğunu gösteriyor.
Değerli
milletvekilleri, bugün, cezaevinde mağduriyet yaşayan, hasta olan, gerçekten,
insan olmanın gereği, hastalık kimliği ve mahkûm kimliğini bir arada taşımakta
zorlanan insanlar vardır, doğrudur. Onlara şifa diliyorum öncelikle. Bu konuda,
Cezaevi İnceleme Alt Komisyonuna gelen müracaatlar yerinde değerlendirilerek
birtakım temaslarda bulunuldu. İnanıyorum, bu Komisyonun yetkilisi, iktidar
partisi grubu adına çıkacak olan arkadaş bunların hepsini anlatacaktır. Bunu
değerlendirirken mahkûmiyet kültürünün, cezaevi kültürünün, zindan kültürünün
insanlık tarihi kadar eski olduğu gerçeğini bilmek ve hatırlamak lazım ve
“zindanlar, mahpushaneler, mahpuslar, cezaevleri” kavramlarının üzerine çok
değişik felsefe metinleri, değişik efsane metinleri ve dahi türküler, şarkılar
oluşarak bir kültür oluşturmuştur. Toplumun, devletin genel uygulamalarına
karşı uyum gösteremeyen ve toplumsal normların ve yasal sınırların dışına
çıkanların mahkûmiyetle rehabiliteleri ve daha sonra da topluma yeniden
entegrasyonu konusunda insanlık çok erken zamandan bu tarafa bu uygulamayı
yapmaktadır. 
“Zindana
atılmak” terimi benim ilk etapta dikkatimi çeken bir kavramken bugün yakıp
yıkılan Halep Kalesi’ni o güzel günlerde gezerken ve bir kültür etkinliği
yaparken Halep Kalesi’nin zindanını gördüm ve zindanda yukarıdan aşağıya bir
boşluk olduğunu ve o boşluktan aşağıya, zindana mahkûmların atıldığını ve
değişik ihtiyaçların oradan giderildiğini. Şimdi, zindana atılmaktan, mahpus
olmaktan neredeyse otel konforunda, hayat standartlarının temel insan
ihtiyaçlarına göre örüldüğü bir noktaya gelinmiştir. Yani, yiğidi öldür,
hakkını inkâr etme. Yerinde gördüklerimizle beraber, Türkiye Cumhuriyeti
devleti, insan hakları ve hukukunun standartları ve cezaevi konforu noktasında
özel bir gayret içerisinde. Yani bugünkü Hükûmetle sınırlı tutmuyorum, bu bir
birikimdir, o birikimin tekamülüyle buraya kadar gelmiştir. Ama cezaevlerini,
bir şekliyle, siyasal arka bahçe, ideoloji ve kamplaşmanın birimi yaparak
kendilerine hâkimiyet alanı kurup oradan bir alan açmaya çalışanlara da devletin
en kararlı tavrı, elbette ki uygulamalar içerisinde gözükecektir. 
Şimdi,
bizler, milliyetçi, ülkücü hareketin içerisinde yetişen arkadaşlar, cezaevi
geleneğini kendi çevresinde, akrabasından, birinci derecede mahpus olan olmasa
da ülkücü ağabeylerinden anılarını çok dinlemiştir. Zindanları taş medreseye,
mahpushaneleri mekteplere çeviren bir kültürün çocuklarıyız. Elbette ki orada,
mahpushane kapısında çileler çeken annelerin, bacıların, eşlerin öykülerini
dinledik. O, mahpus yatan taş medreseli ağabeylerimiz bugün kurumsal bir kimlik
olarak da milliyetçi, ülkücü hareketin içerisinde yaşıyor, onun gazileri,
cezaevi anılarıyla beraber. Onların yaşadıkları standartlar ve onların maruz
kaldığı işkencelere rağmen, C-5’lerdeki cereyanlı tellere rağmen kendi
devletiyle barışık tutum ve davranışları, gerçekten, insanlık adına, devlet,
millet adına bir örnektir. 
Buraya
çıkılır, “Diyarbakır Cezaevinde insanlara dışkılar yedirildi. Diyarbakır
Cezaevi olmasaydı dağlara çıkılmazdı…” Zamanın gözde siyasetçileri “Ben de
Diyarbakır Cezaevinde olsaydım ben de dağa çıkardım.” gibi aforizmalar yaparken
Mamak’ta zulüm görenler acaba bunu niye yapmadı? Acaba bu konularda ulvi ve
erdemli bir tavır çıkartabilerek oralardan farklı bir yere evrilebileceğini
neden göremediler? Burada, elbette ki devlet otoritesine kesin, tartışmasız
itaatten bahsetmiyorum. Elbette ki olumsuzluklar vardır, eksiklikler vardır,
insan unsurunun olduğu yerde her türlü olumsuzluklar vardır; bunlara karşı
mücadeleyi el birliğiyle yapalım, ortak vicdanla yapalım.
Bugün
itibarıyla, bu cezaevlerinde, gerçekten aciliyet arz eden ve hayati pozisyonda
olan, kendi temel ihtiyacını kendisinin karşılayamayacağı noktada olan
tutukluların durumunun vicdani ve insani olarak Komisyon tarafından takip
edilmesi ve yasal zeminlerle yetkili birimlere elbette ki ulaştırılması kadar
doğal bir şey olamaz ama bunu bir istismar alanına, ideolojik arka bahçeye
çevirmemek lazım. Dönemin Cumhurbaşkanının yetkisini kullanarak yapmış olduğu
uygulamalarda olduğu gibi tek taraflı değil, samimiyetle yaklaşmak lazım diyor,
Genel Kurulu saygıyla selamlıyorum. (MHP ve AK PARTİ sıralarından alkışlar)
BAŞKAN
– Teşekkür ederim Sayın Ersoy.
Halkların
Demokratik Partisi grup önerisinin lehinde ikinci ve son olarak İstanbul
Milletvekili Sayın Mustafa Sezgin Tanrıkulu konuşacak.
Buyurun
Sayın Tanrıkulu. (CHP sıralarından alkışlar)
MUSTAFA
SEZGİN TANRIKULU (İstanbul) - Sayın Başkan, değerli milletvekilleri; insan
yaşamına çok önem verilmeyen bir dönemden geçiyoruz maalesef yani ben burada
rakamlar vermek istemiyorum çünkü insan ölümü maalesef günlük yaşamımızda bir
sayıdan, rakamdan ibaret hâle geldi. Son on sekiz ay içerisinde ölen, yaşamını
yitiren insanların sayısı yüzlerce -asker, polis, sivil- ve bununla ilgili
olarak da sonuçta bu Meclisin aldığı bir tedbir yok. Daha dün El Bab’da 16
asker şehit edildi, yaşamını yitirdi. Normal koşullarda bir ülkede 16 askerin
şehit edilmesi, yaşamını yitirmesi hâlinde orada yaşam durur ama bizde hiçbir
şey olmamış gibi yaşam devam ediyor, hatta Mecliste yaşam devam ediyor. Dün bu
haberin duyulmasından sonra Anayasa Komisyonu faaldi ve Anayasa Komisyonunda
CHP’li üye arkadaşlarımız bir teklifte bulundular, “Bir dakikalık saygı
duruşunda bulunalım.” dediler. Yani bu sembolik bir şey, anma ve orada bir
anayasa tartışması yapılıyor. Adalet ve Kalkınma Partisi çoğunluğu bu bir
dakikalık anmayı bile ölümlerin sıradanlaşması bakımından kabul etmedi ve
Anayasa Komisyonunda, ölen, yaşamını yitiren, şehit edilen askerlerin anısına
bir dakikalık bir saygı duruşu bile yapılamadı değerli arkadaşlar. 
Şimdi,
bu ortam içerisinde hasta tutukluları konuşuyoruz. Bakın, cezaevleri, bütün
dünyada insan haklarının ölçütü bakımından seçeneklerden bir tanesidir ve başta
gelir. Çünkü, sizin gözetiminiz altındadır, devletin gözetimi altındadır ve
oradaki standart, ortalama bir ülkedeki insan hakları standardını gösterir. Ona
bakarak insan hakları durumu bir çerçeve çizer bütün dünyada. Türkiye’de öyle
mi? Evet, Türkiye’de öyle maalesef. Cezaevleri, geleneksel olarak insan
haklarının en ağır şekilde ihlal edildiği ortamların başında geliyor. Hele hele
Türkiye’de geleneksel olarak böyle. Ve son yıllarda da çok ağır bir biçimde
böyle ve son bir yılda, 15 Temmuzdan sonra çok ağır bir biçimde, sistematik
olarak insan hakları ihlalleri var cezaevlerinde. Ve bu ihlaller nedeniyle
-biraz önce ben saydım- 35 insan, yurttaş cezaevinde yaşamını yitirmiş, intihar
etmiş, yaşamına son vermiş, şüpheli bir şekilde ölmüş 15 Temmuzdan sonra.
Sadece rakam veriyorum yani, isimleri var; savcısı var, polisi var, öğretmeni
var, sıradan insanı var. Yani cezaevleri öyle güllük gülistanlık değil ve bir
işaret veriyor bütün Türkiye bakımından. 
Şu
anda kayıtlara göre 960’a yakın hasta tutuklu var cezaevlerinde ve bunların
331’i ölüm sınırında. Hepsinin ayrı hikâyesi var ve 5275 sayılı Yasa da
maalesef bunlarla ilgili olarak birçok zorlaştırıcı düzenlemeyi içeriyor.
16’ncı maddesi, Adli Tıp Kurumunu, tarafsız ve bağımsız olmayan Adli Tıp
Kurumunu tek bilirkişi olarak seçiyor, kendi bulundukları hastanelerden aldıkları
raporlar geçerli olmuyor, Adli Tıp Kurumu bakımından da aylarca sıra
bekliyorlar. Ve Adli Tıp Kurumunun da tarafsız ve bağımsız olmaması nedeniyle
de sonuçta raporlar çıkmıyor ve birçok insan ölümü cezaevinde bekler duruma
geliyor. İşte son yıllarda, özellikle de Adalet ve Kalkınma Partisinin son on
beş yılında cezaevlerinde ölüm, özellikle hastalık konusunda, yüzde 400 artmış
durumda. Bunu şöyle şey yapabilirsiniz yani “Eskiden biz Türkiye'yi
devraldığımızda cezaevlerindeki mevcut 50 bindi, dolayısıyla şimdi 200 bine
çıktı, ölü sayısı cezaevlerinde 50 ise şimdi 200’e çıkması da normaldir.”
diyebilirsiniz. Ama normal demokratik bir ülkede, insan haklarına saygılı bir
ülkede hiçbir insanın hiçbir nedenle, özellikle hastalık gibi bir nedenle
cezaevlerinde ölmemesi lazım. 
Bakın,
Avrupa İnsan Hakları
Mahkemesinin verdiği karar da var: Gülay Çetin, Türkiye kararı, 2013 yılında. Hastaneye ulaşamama ve bu nedenle de tedavi görmeme
nedeniyle Türkiye'yi hem işkence yasağından, 3’üncü maddesinden hem de 14’üncü
maddesinden, Avrupa İnsan Hakları Sözleşmesi’nden mahkûm etmiş 2013 yılında. Bu
kararın gereğini Türkiye yerine getirmiş mi? Hayır, getirmemiş. Bunun gibi
onlarca örnek var ve Türkiye’de, tıpkı olağanüstü hâl döneminde Dicle’de,
Silopi’de, Nusaybin’de, Diyarbakır’da, Sur’da olan ölümlerden dolayı Avrupa
İnsan Hakları Mahkemesine başvurulardan dolayı, 35 başvuru nedeniyle nasıl
Hükûmetten bir karşılık istemişse yakın gelecekte, çok yakın bir zamanda,
cezaevindeki ölümler nedeniyle de Türkiye'den, Hükûmetinizden bir yanıt istemek
durumunda kalacak ve bunlar da maalesef sizin tarafınızdan yanıtlanamayacak,
maalesef yanıtlanamayacak. 
Değerli
arkadaşlar, cezaevlerini ziyaret ediyoruz, gerçekten de yani insan onuruyla
bağdaşmayan bir durumda olan birçok mahkûm ve tutuklu var ve bizim, cezaevine
girmeden önce tanıdığımız insanlar var. Birçok gazeteci var, isimlerini buradan
teker teker saymayacağım ama bu sıralarda oturan insanların randevu almakta
zorlandığı, köşe yazısında ismi geçerse belki milletvekili olabileceği şeklinde
telkinde bulunduğu insanlar şu anda cezaevlerinde ve hastalar, birçok hastalığı
var ama bu sıralarda bulunan hiçbir insan, bir milletvekili, özellikle Adalet
ve Kalkınma Partisi milletvekilleri bunlar konusunda kendi dostlarına ve
arkadaşlarına bir tek ahde vefa göstermiş durumda değiller. Hastalar,
tutuklanmamaları lazım; zaten tutuklanmamaları lazım bana göre, bir hukukçu
olarak söylüyorum ama onların referansıyla bu sıralarda bakan olmuş insanlar
bile tek bir kelime bir ahde vefa göstermiş değiller, bir kelime bile. Bizim
tanıdıklarımızı, onları ben gidip ziyaret ediyorum, her ne kadar bakan bizi
suçlasa falan da gidip ediyorum, etmeye devam edeceğim. 
Biraz
önce söylendi, bakın, 15, 16, 18, 19, 23 ve 24’üncü Dönemlerde bu sıralarda
milletvekilliği yapmış Ahmet Türk var, bir iki dönem söylemedim, 6 dönem bu
sıralarda milletvekilliği yapmış, bir kentin Büyükşehir Belediye Başkanı,
kalbinde pil var, kalbi durduğu zaman o pil devreye giriyor, o pil devreye
giriyor. Büyükşehir Belediyesine kayyum atanmış, kendisi dört gün sonra
tutuklanıyor. Şimdi, eskiden gerçekten yargıçlar vardı ya yani bakar durumuna,
kaçma şüphesi yok, delilleri karartma şüphesi yok, yaşına bakar, hastalığına
bakar, cezaevine göndermez. Ama, öyle bir yargı durumu yarattınız ki, öyle bir
yargı durumu yarattınız ki en alttaki insani duruma bile özen göstermeyen
düşman yargıçlar yarattınız, düşman yargıçlar. Karşısındakine düşman bakan,
karşısındakini insan görmeyen, yurttaş görmeyen ve aldığı talimatla zindanda
çürümeye terk edilen insanlar olarak gören yurttaş bir hâkim, bir savcı kültürü
yarattınız. Bakın, bunu milletvekili olmadan önce, on yıl önce yazdım “90
kuşağı çocuklar ve yargıçlar.” diye. Böyle bir yargı kültürü yarattınız, böyle
bir yargı kültürü. Eğer Ahmet Türk’ü hapse atmazsa kendisinin FETÖ’cü olmaktan
tutuklanacağı hâkimler yarattınız, böyle bir ortam yarattınız. Bunun gibi
onlarca örnek var, bunları sorgulayacağız. 
Şimdi,
Anayasa taslağı getirmişsiniz. Anayasa’nın 9’uncu maddesine, “yargının
bağımsızlığı”nın yanına “tarafsız” yazacaksınız. “Tarafsız” yazmakla yargı
tarafsız oluyor mu şimdi bağımsız olduğu gibi, oluyor mu? Yine olmayacak.
Neden? Sizlerin kibri yüzünden, sizlerin kibri yüzünden. 
Bakın,
cezaevlerindeki yurttaşlarımızın tümü bizlerin namusudur kim olursa olsun, suçu
ne olursa olsun. 
Bakın,
milletvekilliği bir onurdur. Bu Mecliste bulunmak, bu zorlukla kurulmuş bu
Mecliste bulunmak bir şereftir. Bu onur ve şerefle bize düşen, en mazluma, en
hakkı ihlal edilene burada sahip çıkmaktır ama biz yapıyoruz maalesef. Bu
Mecliste buna yönelik tek bir adım atılmıyor.
Umarım,
bir vicdan sahibi bunu dinler ve bu konuşmadan sonra, tutuklu olan, hükümlü
olan mahpuslar konusunda, tutuklular konusunda bir adım atar.
Teşekkür
ediyorum. (CHP sıralarından alkışlar)
BAŞKAN
– Teşekkür ederim Sayın Tanrıkulu.
Halkların
Demokratik Partisi grup önerisinin aleyhinde son olarak İstanbul Milletvekili
Sayın Fatma Benli konuşacaklardır.
Buyurun
Sayın Benli. (AK PARTİ sıralarından alkışlar)
FATMA
BENLİ (İstanbul) - Teşekkür ederim.
Sayın
Başkan, değerli milletvekilleri; HDP’nin grup önerisi hakkında görüşlerimi
ifade etmek üzere söz almış bulunmaktayım. Bu vesileyle Gazi Meclisimizi
saygıyla selamlıyorum.
Öncelikle,
tutuklu ve hükümlülerle ilgili olarak temel ve öncelikli ilkemiz, özgürlüğünden
yoksun bırakılan herkese insan haklarının gerektirdiği şekilde, insan haklarına
saygılı olarak davranılması gerektiğidir. Mahpusların sağlığı yani tutuklu ve
hükümlülerden oluşan mahpusların sağlık haklarına erişimi de bu anlamda çok
değerli bir konudur. Sonuçta, Türkiye’de sadece bir yıl içerisinde 274 bin
insana kanser teşhisi konuluyor, sadece bir sene içerisinde 74 bin insanımız da
kansere bağlı sebeplerle vefat ediyor.
Şimdi,
bu noktada Türkiye’de, yüz binlerce kişinin şeker hastalığı, kanser ya da çok
daha ağır hastalıklara düçar olduğu ülkemizde, 80 milyonluk ülkemizde,
özellikle de uzun süreli infaz esnasında cezaevlerinde bulunan insanların bu
hastalıklardan ari olması düşünülebilecek bir konu değil. 
Bu
da gerek hasta kişilerin yani zaten hâlihazırda hastayken ya da engelliyken suç
işlediği için cezaevine giren kişilerin gerekse özellikle de uzun infaz
dönemlerinde hastalığa kapılarak içeride bulunan kişilerin bulunduğu durumlar,
onların özellikle ağır hasta bulunma durumları özel çalışma yapılmasını
gerektiriyor. 
Bu
noktada da zaten Türkiye pek çok değişik düzenlemeler yapmak zorunda. Bu, zaten
bizim bir mecburiyetimizdi çünkü devletler, vatandaşlarının, herkesin -daha
doğrusu- beden ve ruh sağlığını gerçekleştirebilmesi için gerekli önlemleri
almak zorunda. Bunun dışında da, bu yükümlülüğünü yerine getirirken de herhangi
bir ayrım yapmamak zorunda yani içeride ya da dışarıda olması, cezaevi
içerisinde ya da dışında olması fark etmeksizin, bunlar arasında herhangi bir
ayrım gözetmeksizin gerekli önlemleri almak zorunda. Bunun için, zaten Türkiye
hem yasal düzenlemeler gerçekleştiriyor hem de 2009’da Adalet Bakanlığı ve
Sağlık Bakanlığıyla yaptığı ikili protokol ya da 2011 yılında Adalet Bakanlığı,
Sağlık Bakanlığı ve İçişleri Bakanlığıyla beraber yaptığı üçlü protokol gibi
değişik protokollerle de fiilî alanda yaşanan sorunları çözmek için gayret
gösteriyor. 
Öncelikle,
devlet, mahpusların da sağlık hakkına erişimini sağlayabilmek için onlara
ücretsiz bir sağlık sistemi oluşturmak durumunda. Onların hem sağlık hizmetleri
hem de her türlü ilaç giderleri Adalet Bakanlığı tarafından karşılanıyor.
Öncelikle, tutuklu ve hükümlüler ceza infaz kurumlarına girdikleri zaman ilk
kabul muayeneleri yapılıyor ve onların sağlık raporları oluşturuluyor. Öncelikle,
hastanelere gidemeyen bireyler için cezaevlerinde aile hekimliği uygulaması
başlatıldı çünkü biliyorsunuz ki cezaevlerinde revir uygulaması vardı, kendi
cezaevlerinde çalışan doktorlar yeterli olmadığı için dışarıdan da bir denetim
mekanizması oluşturmak üzere aile hekimliği kuruldu. Şimdi, ilk kabuller
yeterli olmadığı zaman, cezaevinde o ilk sağlık basamağı yeterli olmadığı zaman
da içeride hasta olanların dışarıdaki hastanelere sevkleri sağlanıyor. Bunun
için de doktorun ya da doktorun bulunmadığı durumlarda amirin onay vermesi
yeterli. Öncelikle, cezaevine ait olan ambulanslar ya da 112’den çağrılan
ambulanslarla, çok acil durumlarda, istisnai durumlarda da cezaevi ring
araçlarıyla hastanelere gönderiliyor. 
Şimdi,
mahpusların sürekli hastanelere gitmelerinin engellenmesi için zaten
rehabilitasyon merkezleri oluşturuldu. Yani bizim “R tipi kapalı cezaevi
sistemi” değimiz sistemde, tek başına cezaevinde kalamayacak olan kişilerin,
özellikle de Adli Tıptan rapor bekleyen kişilerin bu rehabilitasyon merkezlerinde
bulunmaları, böylelikle beklerken, aynı zamanda infazlarını çekerken
hastalıkları sebebiyle de tedavi olmaları sağlanmış durumda ancak bu, çok
yeterli değil. Şu an Metris R Tipi Cezaevimiz var, Menemen’de var, Elâzığ’da
tekrar oluşturulan var. Yeterli olmadığı için de devlet hastanelerinden yardım
alınıyor. Özellikle üçlü protokol çerçevesinde Sağlık Bakanlığında yapılan
çalışmalarda, hastanelerin, kampüs hastanelerinin mahpus koğuşları
oluşturulması hem gelen mahkûmların kaçmalarının önlenmesi, güvenlik riskinin
ortadan kaldırılması, hastanedeki doktor ve diğer çalışanların güvenliklerinin
sağlanması ama bir taraftan da o tutuklu ve hükümlülerin sağlık haklarına
erişimleri için de gerekli düzenlemeler yapılıyor. Aslında, bizim asıl burada
sıkıntı yaşadığımız konu, cezaevinde bu tarz rehabilitasyon merkezine giderek
ya da devlet hastanelerine gidip gelerek yeterli tedavi alamayan ve
hastalıkları, ağır hastalıkları ya da engellilikleri nedeniyle cezaevlerinde
kalmalarına fiilî anlamda imkân olamayan ve toplum güvenliği açısından da ağır
ve somut bir tehlike içermediği değerlendirilen kişilerin hapishaneden çıkması.
Bununla ilgili olarak da AK PARTİ zaten yasal düzenleme yapmış durumda, 2013’te
buna ilişkin düzenleme gerçekleştirdi. Biliyorsunuz, Anayasa’da, zaten,
Cumhurbaşkanımızca kocama, hastalık ya da engellilik sebebiyle cezaevinde
bulunamayacak kişilerin affedilmesine ilişkin, cezaların infazının
ertelenmesine ilişkin bir düzenleme mevcuttu, bunun yeterli olmadığı durumlar
için, aslında, Adli Tıptan ya da hastanelerden alınacak raporlarla bu kişilerin
dışarı çıkartılması için özel bir düzenleme getirildi. Şu ana kadar, aslında,
bununla ilgili müracaat eden yani “Ben, ağır hasta olduğum için ya da engelli
olduğum için cezaevinde kalmama fiilî anlamda imkân olmuyor.” diyen kişi sayısı
8.152 ve bunlardan 800’ü olumlu sonuçlanmış ki 28’i terör suçlularıdır. Bu da
Adli Tıbbın karar verirken herhangi bir şekilde sağlık kriteri dışında başka
siyasi mülahazalarla hareket etmediğini gösteriyor. Diğer 2.196’sını devlet
hastaneleri reddetmiş, kişinin cezaevinde o hastalığına rağmen kalabileceğine
dair karar vermiş, 1.064’ü Adli Tıp tarafından reddedilmiş. Bu da, dediğim
gibi, tek başına, Adli Tıbbın sağlık mülahazaları nedeniyle kişilerin
başvurularını reddetmediğine dair önemli bir örnek. Aslında, burada, belki,
düşünmemiz gereken şey, Adli Tıp rapor verdikten sonra yani bu kişinin ağır
hastalığı ya da engelli olma durumu o kişinin cezaevinde kalmasına engel
olduğuna ilişkin bir sağlık raporu bulunmasına rağmen, ayrıca toplum güvenliği
açısından ağır ve somut bir tehlike olup olmadığının araştırılması; ki daha
önce mevcut olan toplum güvenliği açısından tehlike oluşturma kriterini yine AK
PARTİ “ağır ve somut tehlike” olarak ayrıca net bir kritere kavuşturmuş
durumda. Belki bizim değerlendirmemiz gereken husus bu, hiç olup olmayacağı; ki
daha önce Türkiye İnsan Hakları Kurumu ve değişik kuruluşlar bu alanda
çalışmalar yaptılar, hem STK’larla hem kamu kuruluşlarıyla değerlendirmeler
yaptılar, bununla ilgili rehabilitasyon merkezleri ziyaret edildi. 
Bizim
bakmamız gereken şey, bu kuralın net ve somut olarak uygulanıp uygulanmayacağı.
Kaç kişiye uygulandı ve o kriterlere, Adli Tıptan rapor almasına rağmen “Hayır,
bu kişi cezaevinden çıkmamalı çünkü bu kişi toplum güvenliği açısından tehdit
oluşturuyor.” kararı verilmesindeki kriterlerin ne olup olmadığına bakmanız
lazım. Şu ana kadar bu karar verilen kişi sayısı sadece 11; 1 tanesi örgüt,
diğer 2 tanesi terör suçları, 8 tanesi adli suçlar ve tek tek bu dosyalara baktığınızda
zaten sayısal anlamda sadece 11 kişi hakkında bu kararın verilmiş olması somut
ve ağır tehlikenin var olduğu durumlarda kararın verildiğini gösteriyor.
Ayrıca, tek tek dosyalara baktığınız zaman, bunların çok büyük bir çoğunluğunun
ağırlaştırılmış müebbet cezası alan kişiler olduğunu görüyoruz ama kişinin
ağırlaştırılmış müebbet cezası alması, tek başına onun dışarı çıkmasına engel
teşkil eden bir durum değil. 
Tek
tek dosyalarına bakıyorsunuz. Örneğin, bir tanesi bomba atarken bomba elinde
patladığı için 2 elini kaybeden bir kişi. 
BURCU
ÇELİK (Muş) – Ergin Aktaş.
FATMA
BENLİ (Devamla) – Bu kişiyi çıkardığımız zaman onun canlı bomba olma ihtimali
olup olmadığını değerlendirmek fiilî anlamda mümkün değil. Bir tanesi, karısına
tehdit mektubu gönderip “Çıktığım zaman seni öldüreceğim.” diyen kişi; ki daha
önce cezaevinde kısmi süreli izinle çıkıp da eşini öldüren bir sürü vaka
biliyoruz. Şimdi, bu vakanın varlığı, bizim açımızdan çok rahat bir şekilde
“Hayır, bu kişiyi biz yine de çıkaralım:” deme imkânını bize vermiyor maalesef.
Bir tanesi, yatalak hasta olmasına rağmen, uyuşturucu baronu yani onun
hastalığı maalesef o suç örgütünü yönetmesine engel değil; ki bana göre o 11
kişiden en somut örnek ise Nihat Ilıman örneği. Nihat Ilıman, bizatihi Adli Tıp
raporuyla hapishanede kalmasına imkân olmadığı belgelenmiş bir kişi ama dışarı
çıktıktan sadece on beş gün sonra bir başkasını vuruyor ve tekrar cezaevine
girdiğinde yeniden Adli Tıbba müracaat ediyor, yine Adli Tıptan “İçeride
kalamaz.” diye rapor alıyor ama bu durumda da toplum güvenliği açısından tehdit
var denebiliyor. 
Dolayısıyla,
bu konunun bu kadar somut ve keskin olmaması, çok rahat bir şekilde karar
verebileceğiniz bir husus olmaması bu konuda çalışma yapılmasını gerektiriyor.
Sonuçta her bir bireyin yaşam hakkı, özel çalışmayı gerektiren bir durum.
Bununla ilgili çalışmalar zaten sürüyor ancak bizatihi Meclis araştırma
komisyonu raporunun konusuyla alakalı olarak Meclis çatısı altında zaten bir
alt komisyonumuz var. İnsan Hakları İnceleme Komisyonunun altında tutuklu ve
hükümlü haklarına ilişkin, özellikle bu konuyu değerlendirmek üzere Tutuklu ve
Hükümlü Hakları Alt Komisyonu mevcut. 
Dolayısıyla,
bizatihi araştırma komisyonu kurulmasını gerektiren konuda ayrı bir komisyon
olduğu düşüncesiyle ret oyu vereceğimizi ifade ediyorum ve yüce Meclisi
saygıyla selamlıyorum. 
Teşekkür
ederim. (AK PARTİ sıralarından alkışlar)
BAŞKAN
– Teşekkür ederim Sayın Benli. 
Buyurun.

BURCU
ÇELİK (Muş) – Sayın Başkan, değerli hatibin konuşmasında belirttiği bir konuyu
düzeltmek zorundayım. Bahsettiği örneklerden biri Ergin Aktaş, iki eli kopan
insandan, mahpustan bahsediyoruz. Burada tartışılmış; Adalet Bakanı tarafından,
Bakanlık tarafından cezaevinde kalamayacağı, şu anda yasalar gereği cezaevinde
kalamayacağı burada deklare edilmiş fakat unuttuğumuz bir şey var Sayın Benli.
Bu kişi şu anda tek başına tek kişilik bir hücrede tutuluyor. Eğer mesele onun
dışarı çıkıp topluma, kamuoyuna zarar vermesiyse, eğer bunu bu şekilde
açıklayarak gerekçesini bu şekilde açıklıyorsanız bu kişinin tek başına tek
kişilik hücrede nasıl kalabildiğini de hangi yasayla, hangi uygulamayla
kalabildiğini de kamuoyuna açıklamanız gerekiyor diye düşünüyorum.
HÜSNÜYE
ERDOĞAN (Konya) – Düğün sofrasına mı oturtacağız?
BURCU
ÇELİK (Muş) – Hepinizi saygıyla selamlıyorum. 
BAŞKAN
– Teşekkür ederim. 
Sayın
milletvekilleri, Halkların Demokratik Partisi grup önerisini oylarınıza
sunacağım: Kabul edenler... Kabul etmeyenler... Kabul edilmemiştir. 
Gündemin
“Kanun Tasarı ve Teklifleri ile Komisyonlardan Gelen Diğer İşler” kısmına
geçiyoruz.
1’inci
sırada yer alan, Sınai Mülkiyet Kanunu Tasarısı (1/699) ve Sanayi, Ticaret,
Enerji, Tabii Kaynaklar, Bilgi ve Teknoloji Komisyonu Raporu’nun görüşmelerine
kaldığımız yerden devam edeceğiz.
IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- Sınai Mülkiyet Kanunu Tasarısı (1/699) ve Sanayi,
Ticaret, Enerji, Tabii Kaynaklar, Bilgi ve Teknoloji Komisyonu Raporu (S.
Sayısı 341) (x)
BAŞKAN
– Komisyon? Burada.
Hükûmet?
Burada. 
Geçen
birleşimde İç Tüzük’ün 91’inci maddesine göre temel kanun olarak görüşülen 341
sıra sayılı Kanun Tasarısı’nın dördüncü bölümünde yer alan maddelerinin oylamaları
tamamlanmıştı. 
Şimdi
beşinci bölümün görüşmelerine başlıyoruz. 
Beşinci
bölüm, 113’üncü madde ila 141’inci maddeleri kapsamaktadır. 
Beşinci
bölüm üzerinde Milliyetçi Hareket Partisi Grubu adına İstanbul Milletvekili
Sayın İsmail Faruk Aksu konuşacaklar. 
Buyurun
Sayın Aksu. (MHP sıralarından alkışlar) 
MHP
GRUBU ADINA İSMAİL FARUK AKSU (İstanbul) – Sayın Başkan, sayın milletvekilleri;
341 sıra sayılı Sınai Mülkiyet Kanunu Tasarısı’nın beşinci bölümü üzerinde
Milliyetçi Hareket Partisi Grubu adına söz aldım. Genel Kurulu ve aziz Türk
milletini saygıyla selamlıyorum. 
Türkiye
maalesef kaotik bir süreçten geçmekte, Türk milleti felaket üstüne felaket
yaşamaktadır. Türk devleti kolektif bir terör kuşatması altında, aziz
milletimiz ise terörizmin hain saldırılarına karşı nefret ve öfke içindedir.
Beşiktaş’ta vuku bulan menfur saldırının hüznü henüz çok yeniyken Kayseri’de
ortaya çıkan teröristler milletimizi canevinden vurmuşlardır. Peşinden,
Ankara’da Rusya Federasyonu Büyükelçisine düzenlenen suikast, Türkiye-Rusya
ilişkilerini zedelemeye, Türkiye’yi karıştırmaya ve Orta Doğu’da oyun dışı
bırakmaya dönüktür. Bu şartlarda teröre karşı mücadele tüm vatan sathında ve
topyekûn olarak millî dayanışma ruhu ve fedakârlığıyla yerine getirilmelidir.
Bu kapsamda, güvenlik güçlerimiz gerek kutsal vatan topraklarında gerekse sınır
ötesinde terörün ürediği kaynakları tamamen kurutmak amacıyla olağanüstü bir
kararlılık sergilemektedir. Sınır ötesinde süren askerî operasyonlarımız kuşku
yok ki sadece millî güvenliğimizi sağlamaya dönüktür ancak Türk milleti
varlığını ve egemenlik haklarını savunurken ne yazık ki ağır bedeller de
ödemektedir. Dün Fırat Kalkanı Harekâtı’nın 120’nci gününde 16 vatan evladının
şahadet haberi milletçe bir kez daha yüreğimizi dağlamıştır. Şehitlerimize
Allah’tan rahmet, ailelerine, silah arkadaşlarına, aziz milletimize sabır ve
başsağlığı, hâlen tedavi altında bulunan yaralı evlatlarımıza acil şifalar
diliyorum. Karşımızda sadece eli kanlı hain teröristler yoktur, âdeta yedi
düvel, bin yıllık kardeşlik hukukumuzu bozmak ve millî varlığımıza kastetmek
için her yönden ülkemize saldırmaktadır. Türkiye’ye tuzak kurmak için her
fırsatı değerlendirenlere koz vermemek için Türk milleti 7’den 70’e millî bir
uyanışla kenetlenmeli ve hıyaneti el birliğiyle defetmelidir. 
Terörün
panzeri kuşkusuz, millî birlik, dayanışma ve kucaklaşma hâlini güçlendirmektir.
Bu kapsamda, siyasi ve ideolojik farklılıklar ikinci plana atılarak ve suni
anlaşmazlıklar geride bırakılarak Türk milletinin ortak miras ve emanetleri
birlikte savunulmalıdır. Zira, ülkemiz, herkesin küçük siyasi hesapları bir
tarafa bırakarak millî sorumluluk anlayışı içinde hareket etmesini zorunlu
kılan bir dönemdedir. Tehdit ve risklerin sadece terör kaynaklı olmadığı da bir
gerçektir ve bu süreçte yaşanan olayların ve küresel ekonomik darboğazın
Türkiye ekonomisini daha da kırılgan hâle getirebileceği gözden uzak
tutulmamalıdır.
Değerli
milletvekilleri, görüşmekte olduğumuz tasarı sınai mülkiyete ilişkin mevzuatı
bir araya toplamakta ve yenilemektedir. Bu yönüyle, kanun tasarısının Türk
sanayisinin gelişmesine ve sanayicimizin rekabet gücünün artırılmasına katkı
sağlayacağını değerlendiriyoruz. Mal ve sermaye hareketlerindeki serbestleşme
ile bilgi ve iletişim teknolojilerindeki gelişmeler, üretimde kullanılan
girdilerin uygun fiyat ve kalitede diğer ülkelerden de temin edilebilmesinin
yolunu açmıştır. Başka bir ifadeyle, sanayi üretiminde maliyet boyutuyla
birlikte ürün çeşitliliği, üründe iyileştirme ve teknolojik gelişmişlik gibi
kalite boyutu rekabette başarılı olabilmenin ana unsurlarını oluşturmaktadır.
Yenilik ve teknoloji altyapısı güçlü olmayan ve imalat sanayisine dayanmayan
bir üretim yapısıyla ekonomik hedeflere ulaşılması artık mümkün değildir. Bu
çerçevede, sermaye yoğun, katma değeri yüksek, teknolojiyi teşvik edebilen ve
ihracata olan bağımlılığımızı azaltacak yeni sektör ve ürünlerin önemi giderek
artmaktadır. Türkiye'nin bu ihtiyacı sınai ve fikrî mülkiyet hakkının etkin
korunmasını gerektirmektedir. 
Ülkemizde
fikrî haklar sisteminin temelleri esasen 1800’lü yıllara dayanmaktadır. Çağdaş
anlamda ilk düzenlemeler ise 5 Aralık 1951 tarihli 5846 sayılı Fikir ve Sanat
Eserleri Kanunu ve 12 Mart 1965 tarihli Markalar Kanunu’dur. Türkiye, özellikle
gümrük birliği ve Dünya Ticaret Örgütü üyeliğinden sonra yasal ve kurumsal
atılımlar gerçekleştirerek yeterli olmasa da dünyadaki gelişmelere paralel bir
gelişme göstermiştir. Fikrî haklar sisteminin yeterince gelişememesi ve
beklenen sosyal ve ekonomik faydanın ortaya konulamaması ise fikrî hakların
anlamının ve öneminin yeterince anlaşılamamış olması ve buna bağlı olarak
kapsamlı bir strateji belgesinin üretilememesine bağlıdır. Diğer taraftan,
fikrî haklara ilişkin politikaların belirlenmesinde ekonomi, sanayi, bilim ve
teknoloji, kültür, eğitim, yatırım ve dış ticaret politikalarıyla bir eş güdüm
sağlanması gerektiği hâlde bugüne değin bu bağın kurulamadığı ve konjonktürel
değişimlerden bağımsız, ileriye dönük, uzun vadeli bir strateji ortaya
konulamadığı görülmektedir. 
Milliyetçi
Hareket Partisi olarak seçim beyannamemizde millî yenilik sistemi oluşturulması
başta olmak üzere, AR-GE payının artırılacağı, bilginin ticarileştirileceği,
yenilikçiliğin ve girişimciliğin kurumsallaştırılacağı, dünyada Türk markalı ve
patentli ürünlerin yaygınlaştırılması suretiyle bilimsel ve teknolojik
araştırmaların yenilikler ve buna bağlı olarak verilecek patentler aracılığıyla
üretime ve toplumsal faydaya dönüşmesi sağlanacağı belirtilmiştir. Ayrıca,
patent, ticari marka, endüstriyel tasarım ve telif haklarının korunması
amacıyla fikrî mülkiyet hakları sisteminin etkinleştirileceği, AR-GE
sonuçlarının sanayiye ve üretime aktarılabilmesi için teknoloji transfer
merkezlerinin yaygınlaştırılacağı ve özel sektörün AR-GE ve teknoloji üretimi
yatırımlarının destekleneceğine vurgu yapılmıştır.
Değerli
milletvekilleri, sınai haklar sistemimizin temel kurumsal altyapısı 544 sayılı
Kanun Hükmünde Kararname’yle 1994’te kurulan Türk Patent Enstitüsüdür. Enstitü,
kuruluşundan itibaren teknik ve fiziki açıdan hızlı bir gelişim göstermiş,
gerçekleştirdiği başvuru, işlem miktarı ve etkinlik bakımından Avrupa’nın bu
alandaki etkin kurumlarından biri olmuştur. Ancak, tescil başvurularının içerik
açısından araştırılması ve incelenmesi konularında büyük ölçüde yurt dışı
otoritelerine bağımlı durumda olunması sınai haklar sisteminin önemli bir
altyapı sorunudur. Uzman ve teknik altyapı yetersizliği olmak üzere iki boyutu
olan bu sorun nedeniyle inceleme gereken alanlarda maliyet yükselmektedir.
Sınai hak konusu, ürünlerin yüksek kalite standartlarına uygun olması, Türk
malı imajının ve dünya çapında tanınmış Türk markalarının yaratılması
ekonominin uluslararası alanda rekabetini artıracaktır. Türk sanayisinin
ihracata dönük, teknoloji yoğun, katma değeri yüksek, yerli kaynaklara dayalı, istihdam
sağlayan, uluslararası rekabet gücü yüksek, sürdürülebilir bir üretim yapısına
sahip olarak Avrasya’nın ileri bir üretim merkezi olması hedeflenmesi gerekir.
Orta ve yüksek teknolojili sektörlerin üretim ve ihracat içindeki payının
artırılması, nispeten düşük teknolojili sektörlerde tasarım, markalaşma ve
etkin pazarlama yoluyla katma değeri yüksek bir yapıya geçişin sağlanmasına
gayret edilmelidir. İmalat sanayisinin ileri teknoloji üreten ve kullanabilen,
azami düzeyde yerli kaynak kullanan ve etkin bir girdi tedariki sağlayan,
uluslararası rekabet gücü kazanmış bir konuma ulaşması gerekmektedir. Bu amaçla
girişimciliğin geliştirilmesi ve KOBİ’lerin yenilik, verimlilik, pazarlama,
ortak iş yapma ve iş birliği istihdam artışına yönelik faaliyetleri
desteklenmelidir. Tasarıda kurulması öngörülen fikrî mülkiyet akademisinin
hiyerarşideki yeri ve konumuyla statüsü açıklığa kavuşturulmamıştır. Hem
uygulamada imkân bakımından sıkıntıların ortaya çıkabileceği hem de görev,
yetki geçişine, dolayısıyla çatışmasına sebep olacak düzenlemeler
bulunmaktadır. Bu çerçevede akademiye ve akademi bünyesinde görev yapacağı
belirtilen Türk Patent Enstitüsü Sınai Mülkiyet Hakları Eğitim Merkezine tahsis
edilebilecek herhangi bir kadroya yer verilmemiştir. 
Değerli
milletvekilleri, Türk sanayisinin yapısal sorunlarının çözümü için öncelikli
olarak dünyadaki gelişmelere uygun, sanayiye sürdürülebilir uluslararası
rekabet gücü…
(Mikrofon
otomatik cihaz tarafından kapatıldı)
İSMAİL
FARUK AKSU (Devamla) – …kazandıracak politikaların kamu, özel sektör ve
üniversite kesiminin iş birliğiyle etkin bir şekilde uygulanması zorunlu
bulunmaktadır..
Bu
düşünceyle kanunun ülkemiz için hayırlı olmasını diliyor, hepinizi saygıyla
selamlıyorum. (MHP sıralarından alkışlar) 
BAŞKAN
– Teşekkür ederim.
Halkların
Demokratik Partisi Grubu adına Ağrı Milletvekili Sayın Dirayet Taşdemir
konuşacaklar.
Buyurun
Sayın Taşdemir. (HDP sıralarından alkışlar) 
HDP
GRUBU ADINA DİRAYET TAŞDEMİR (Ağrı) – Sayın Başkan, değerli milletvekilleri; 4
Kasımdan beri Kandıra Cezaevinde aslında rehin tutulan Eş Başkanımız Sayın
Figen Yüksekdağ’ın Genel Kurulumuzla ve halkımızla paylaşmak için gönderdiği
mektubu sizlerle paylaşmak istiyorum.
“Sayın
Başkan, değerli milletvekilleri; öncelikle son haftalarda bombalı saldırılarda
yaşamını yitiren asker, polis, sivil yurttaşlarımıza rahmet, yaralılara acil
şifalar diliyorum. Yaşanan şiddeti ve bu şiddete yol açanları lanetliyorum.
Aynı zamanda ortak acımızı ayıran, taziyelerde bile birleşme zeminini tahrip
eden; vicdanen samimiyetimize siyasi etiketler yapıştırıp bu zor günleri
dayanışma ve demokratik yapıcılıkla aşma niyetlerini karartan siyasi anlayışı
da kınıyorum.
Bugün
ne yazık ki doğrudan siyaset yapma hakkım ipotek altında olduğu için Genel
Kurula dolaylı sesleniyorum. Baskı ve antidemokratik uygulamaların hep doğrudan
yaşandığı bu ülkede demokratik söz hakkını kullanmak ise dolaylı olabiliyor
ancak. 
Ben
bu seslenişi kaleme alırken partimin eş başkanlarla birlikte tutuklu
milletvekili sayısı 12’ye ulaşmıştı. Tutuklanan parti yöneticilerinin sayısı da
3 bine dayandı. Dışarıda neredeyse muhalefet bırakılmadı. Ama, iktidar hâlâ
memnun değil, hâlâ öfke siyaseti yapıyor ve öfkesini sözünden, ilkelerinden
başka gücü olmayan HDP’ye boca ediyor, hedef gösteriyor. Sorunu çözemeyen,
bizzat sorunun kaynağı hâline gelen iktidar başka bir sorun merkezi icat ederek
orayı taşlatma ayinleri düzenliyor. Bugün 12 HDP’li seçilmişin hapsedilmiş
olması partimize yönelik yok etme, tasfiye etme operasyonunun Meclis çatısı
altındaki hâlidir. Milyonlarca yurttaşın oyuna, iradesine, seçme hakkına alenen
gerçekleştirilen bu operasyon, darbecilerin yarım bıraktığı işi tamamlamaktan
başka bir şey değil. Eğer darbe girişimi başarılı olsaydı, belki de Meclis'teki
birçok milletvekiliyle birlikte bu hapishanelerde olacaktık.
Son
bir yılda Meclisin başına gelenlerden kendisi dışında herkesi sorumlu gören
iktidar, partime dönük siyasi linç ve tasfiye kampanyasıyla sorumluluğunu
savabileceğini düşünüyorsa yanılıyor. Soruyorum: Ülkenin içine düştüğü çıkmazın
faturası HDP'ye kesilince, seçimle sahip olduğumuz mazbatalarımız ayaklar
altına alınınca, yeni saray koalisyonunun aczi HDP'ye linç ve nefret
ayinleriyle örtülünce ne oluyor? Gerçek buharlaşıyor mu? Bakın, hâlâ varız ve
zulmün, esaretin karşısında öncekinden daha haklıyız. Hatırlanmalıdır ki bundan
önceki bütün iktidarlar da ezilen halklarımız ne zaman merkezî siyasette güç
almaya başladıysa bu gücü ve gerçeği buharlaştırmak için elinden geleni ardına
koymadı. Ama, bir partinin yaşayabileceği en ağır saldırılara, kayıplara rağmen
yine buradayız ve emin olun teker teker, onar onar hapsedilsek de, katledilsek
de yine geleceğiz, daha güçlü geleceğiz. Çünkü, bizler salt bir kişiden ibaret
değiliz. Halklarımızın gelişen yeni siyaset gerçeğiyiz. Bir halkın hayallerinin,
isteklerinin gerçek olmasından korkanlar, kendi küflenmiş siyasi statükosunu
tehdit altında görenler bu gerçeği değiştiremezler.
Bu
durum aynı zamanda bir temsiliyet krizi dolayısıyla TBMM'nin krizidir. Ancak,
başkanlık kurumu başta olmak üzere, bütün bir Meclis mekanizması böyle işleyiş
ve meşruiyet krizi yokmuş gibi davranmaktadır. Yasama dokunulmazlığı orta yerde
dururken yasama süreçlerinden alıkonulan, her tür siyasi haktan mahrum
bırakılan 12 milletvekilinin tutuklu olduğu bir Mecliste her şey normalmiş gibi
davranılamaz.
Ülkenin
OHAL ile KHK'lerle yönetildiği bir ortamda demokratik temsil mekanizmasının
işlediğinden söz edilemez. Üstelik bu şekilde kötürümleştirilen bir Meclisin
Anayasa'yı değiştirme iddiası gerçekçi olamaz. Meclis gündemine getirilen
Anayasa değişikliği, koşullar demokratik biçimde değişmediği durumda bir
dayatma, zorlama olabilir ancak. Diğer yandan gerek Anayasa tartışmalarının
bütününde gerekse de dört partiyi kapsaması gereken tüm siyasi işleyiş ve
muhataplık süreçlerinde HDP'nin dışlanması sonucu baştan kadük hâle gelmiştir.
Ne hazindir ki Türkiye'ye kurtarıcı bir model getireceklerini iddia edenler,
var olan temsili parlamenter modelin de canına okumaktır. Bütün yetki ve
otoriteyi tek elde toplama sevdası, bu ülkenin iyi kötü varlığını borçlu olduğu
temsili Meclis modelini tasfiye ediyor. İleriye doğru gelişmeyen, HDP ve
demokrasi dinamiklerine dar gelen Meclis, şimdi geriye savruluyor. Önerilen
anayasa, 20’nci yüzyılın kral, padişah organlarına, diktatörlüklerindeki danışma
meclislerine benzetiliyor. Egemenlik kayıtsız, şartsız milletin olmaktan
çıkıyor. Başkanlık anayasasını savunan tüm Meclis bileşeni, gözümüzün içine
baka baka ama karşısındaki duvarda yazana bakmadan, millet egemenliğini tek
kişiye bağlamak iyidir diyor. Artık, milletin en yüksek yüce temsilini tek
kişide birleştiriyor. Bunun adına ne denildiğinin bir önemi yok ama kesinlikle
demokrasi değil.
Halkın
siyasi yönetimdeki temsili varlığı, temsilcinin tekelinde değildir. Bu varlık
yok edilemez, temsiliyet sorumluluğu kötüye kullanılamaz. Vekil, partisinden
önce kendine oy veren yurttaşının temel, evrensel siyasi haklarını, çıkarlarını
korumakla yükümlüdür. Bu nedenle yurttaşın temel siyasi varlığını ve iradesini
yok edecek bir rejim değişikliğini onaylamak, halkın vekili aracılığıyla
yanlışa yönlendirilmesi demektir. Bugün, günlük siyasete doğrudan katılamayan
halklarımıza kendi egemenliğinden vazgeçmek dayatılıyor. Bir toplumu ‘Bizler mi
egemen olalım yoksa bizim adımıza tek bir kişi mi her şeye egemen olsun?’ seçimiyle
yüz yüze bırakmak bir siyasi tükeniş yaratır. 
Dayatılmış
bir Anayasa referandumunun yolu açıldığında, daha doğrusu topluma tek yol
bırakıldığında bunun adı ‘demokratik seçim’, ‘milletin teveccühü’ olmayacak. Bu
gerçeği halklarımıza tek yol bırakanlar da çok iyi biliyor. OHAL ve ağır baskı
koşullarında, yasak, sansür, yalan ve ölümlerin ortasında muhalif her sesin
kısıldığı, hapse atıldığı, alternatif yoldan gitmeye cüret edenlerin iktidar
hışmına uğradığı bir atmosferde adil, meşru bir seçimden, oylamadan söz
edilebilir mi? Velhasıl 82 Anayasası referandumunda olduğu gibi bugün de halk
seçmeyecek, seçmeye zorlanacak. Seçim yapmak için özgür olmak gerekir. O da bu
ülkede yok.
Eğer
her şeye rağmen bugün Mecliste, demokratik siyasette ısrar ediyorsak bunun tek
nedeni halklarımızdan koparılıp alınan bu seçme özgürlüğünü kazanmaktır. Tabii,
siyasi özgürlükler temsiliyet bazında dahi bu çatının altında mumla aranır
noktaya gelmişse özgürlükleri kazanma derdi sadece bizim olamaz. Bu gidiş
durdurulmazsa Meclis çatısı altında, tüm yaşam alanlarında dokunacak, koruyacak
bir şey kalmayacak. 
Bugün
siyasi faaliyetlerimiz ve kürsüde söylediğimiz sözler nedeniyle yargılanıyoruz.
HDP'yle konuşmayı beceremeyenler, şimdi mahkemeler aracılığıyla konuşuyor
bizimle. İktidarın seviyesi bizim sözlerimizin seviyesine yetmemiş olacak ki
şimdi yargıç kürsüsü seviyesinden, tepeden hesap sormaya çalışıyor bizden.
Bizler yasama sorumsuzluğu hakkımızı kullanamıyoruz ama bizleri tutuklatan
Meclis çoğunluğu, tarihindeki en sorumsuz ve rahat günlerini yaşıyor sanki.
Bizlerin
hapisliği, yargılanması Meclis kurumuna bir ayıp değilmiş gibi, sanki çivi
yerinden çıkmamış ve HDP dışında herkes şerbetliymiş, kimsenin başına böyle bir
şey gelmezmiş gibi ‘Belayı başımızdan yargıya attık, başka da sorumluluğumuz
yok.’ der gibi bir rahatlık hâkim. Anayasa’nın evrensel temel hükmünü delip
dokunulmazlığımızı kaldırma görevini yerine getirenler, ‘bağımsız yargının’
görevini yapacağından eminler. Ne diyeyim? Dilerim ki halkın temsil hakkını
mahkeme kapılarına paspas edenler, yargının bağımsızlığını ve güvenirliliğini
bizim gibi doğrudan test etme şansına mazhar olurlar. Bugün tutuklanmamız,
yargılanmamız yani esas olarak görevimizden alıkonulmamızın sorumluluğunu
yargıya havale edenler, yarın memleketi de yargı yönetiyordu mu diyecekler?
Yargının siyasete müdahalesinin önünü açıp kurumsallaştıranlar asıl sorumlular
olarak sorumluluklarını karartamazlar. Bu hayati kriterde sergilenen
sorumsuzluk düşünülenin aksine bize değil Türkiye'nin asgari politik standartlarına
zarar veriyor. 
Bize
gelince, tutsak edilen ilk siyasetçiler olmadığımızı biliyoruz. Meclis'te
doğmadığımız için onun dışındaki her yerde yaşamayı, kendimizi ve ideallerimizi
sürdürmeyi biliriz. Ama her şeye rağmen Meclisin demokratik bir temsil
mekanizması olarak tahkim edilmesi, halklarımızı içermesi ve birleştirmesi için
mücadeleden de vazgeçmeyiz. Milyonların bu Meclisteki hakkını yedirmemek
içindir bütün mücadelemiz. Ve vazgeçmeyeceğiz. Partimiz bütün bileşenleriyle
Türkiye'nin yapıcı ve demokratik yeniden kurucu gücü olma iddiasından hiçbir
koşulda taviz vermeyecek. İnanıyorum ki bundan bütün Türkiye kazanacak.
Kurulu
selamlıyor, ülkemizin özgür demokratik geleceğine hizmet eden bir çalışma
süreci diliyorum.
Figen Yüksekdağ” 
Biz
de buradan bir kez daha tutuklu olan eş genel başkanlarımız başta Sayın
Selahattin Demirtaş ve Figen Yüksekdağ olmak üzere diğer grup
başkanvekillerimiz ve milletvekillerimize buradan saygı ve selamlarımızı
iletiyoruz.
Tekrardan
hepinizi selamlıyorum. (HDP sıralarından alkışlar)
BAŞKAN
– Teşekkür ederim.
Cumhuriyet
Halk Partisi Grubu adına İzmir Milletvekili Sayın Tacettin Bayır konuşacaklar.
Buyurunuz
Sayın Bayır. (CHP sıralarından alkışlar)
CHP
GRUBU ADINA TACETTİN BAYIR (İzmir) – Öncelikle, 16 yiğit evladımıza Allah’tan
rahmet, ailelerine sabırlar diliyorum. 
Sayın
Meclis, bizi bu saatte izleyen değerli TRT 3 seyircilerine burada ne
olupbittiği konusunda kısaca bilgi vermek istiyorum. Şu anda bu Meclis
çalışmalarımız bir tarafta yürürken yukarıda Anayasa Komisyonu harıl harıl
çalışıyor ve yiğit Cumhuriyet Halk Partili arkadaşlarımız bu Anayasa’nın
Meclise gelmemesi için orada direniyorlar. Niçin direniyorlar? Çünkü darbeler
dönemi hâlâ devam ediyor. Anayasa’yı çiğneyip fiilî duruma uygun hâle getirmek
aslında bir darbe yöntemidir. Bu teklif 12 Eylül, 12 Mart darbecilerinin dahi
vermedikleri yetkiyi bir kişiye verme projesidir. Aslında bu süreç de bir dizi
darbe sonucu ortaya çıkmıştır. Önce, saray darbesiyle seçilmiş Sayın Başbakan
Davutoğlu devrilmiştir. Ardından gelen 15 Temmuz darbe girişimi ortak bir
direnişle püskürtülmüştür. Ancak, buradan güçlü bir demokrasi ittifakı çıkarmak
yerine iktidarın otoriter rejim fırsatçılığı ortaya çıkmıştır. 20 Temmuz
darbesiyle olağanüstü hâl rejimi kurulmuştur. Son olarak, her darbede olduğu
gibi 20 Temmuz darbesinde de kendi anayasasını yapmak üzere bu diktatörlük
anayasası bize dayatılmaktadır. Yetkili ama sorumsuz, hesap vermeyen bir
Cumhurbaşkanı. Nasıl? Bakın açıklayayım: Dayatılan bu anayasayla yürütme
yetkisi doğrudan ve tamamen Cumhurbaşkanına veriliyor; Başbakanlık, Bakanlar
Kurulu kalkıyor. Cumhurbaşkanı istediği bakanı istediği gibi atayacak veya
azledecek. Hükûmet, tamamen Cumhurbaşkanına bağlı olacak. Bakanlar ve Hükûmet
için artık Türkiye Büyük Millet Meclisinin güvenoyu vermesi gerekmiyor.
Hükûmeti denetleyecek gensoru kurumu kaldırılıyor. Bakanlar, sadece ve sadece
Cumhurbaşkanına hesap verecek, ama Cumhurbaşkanı Meclise hesap vermeyecek, ne
Meclisin ne de başka bir kurumun hesap sorma hakkı olmayacak. Bakanlıkları,
kamu idaresinin tamamını, istediği gibi Cumhurbaşkanlığı kararnameleriyle
düzenleyebilecek; bakanlıkları, devlet dairelerini, kurumları kuracak,
kaldıracak, görevlerini belirleyecek, atayacak, azledecek, disiplin işlerini
düzenleyecek, ne kadar devlet yetkisi varsa kullanacak ama kendisi hesap
vermeyecek ve denetlenilmeyecek. Cumhurbaşkanı, Başbakan ve hükûmet
yetkililerinin tamamını ve hatta fazlasını kullanabilecek ama yargılanması
neredeyse imkânsız hâle gelecek. İşlediği suçlar için 600 milletvekili üzerinden
salt çoğunlukla 301 imzayla soruşturma istenebilecek, ancak 360 oyla soruşturma
açılacak, 400 oyla da Yüce Divana sevk edilebilecek. Bu, mümkün mü sizce?
Cumhurbaşkanı yardımcıları veya bakanları suçları için de aynı kural geçerli.
Şu anda Başbakan ve bakanların soruşturulması, Meclisin sadece yüzde 10
imzasıyla, 55 vekille istenebilmektedir. Ancak salt çoğunlukta 276 oyla Yüce
Divana sevk edilmektedir, şu andaki uygulama. Bu düzenleme, hem Cumhurbaşkanını
hem yardımcılarını hem de bakanları neredeyse yargılanamaz ve dokunulamaz hâle
getirmiştir. Doğrusu, 276’dan 400’e çıkarılması akla şunu getiriyor: Nedir bu
korku? Ne gerek var buna dedirtiyor. Cumhurbaşkanı, madem başbakan ve
bakanların yetkileriyle hatta daha fazlasıyla donatılıyor, o zaman cezai
sorumluluğu da en azından onların şu andaki sorumluluklarına denk olmalıdır. 
Hem
Cumhurbaşkanlığı hem parti başkanlığı yapacaksınız, parti başkanı olarak hem
bürokratları atayacak hem Millî Güvenlik Kuruluna başkanlık yapacaksınız hem
Hâkimler Yüksek Kurulu üyelerini hem Anayasa Mahkemesini, Danıştay üyeleri ile
Yargıtay başsavcısını, başsavcı vekilini atayacaksınız hem milletvekillerini
belirleyeceksiniz hem de devletin ve milletin birliğini temsil edeceksiniz.
Nasıl olacaksa? Hukuk olacak guguk. 
Hem
tarafsızlık üzerine yemin edeceksiniz. Cumhurbaşkanının yemin etmesini
düzenleyen 103’üncü madde oysa duruyor orada, aynen duruyor. Nasıl tarafsız
olabileceksiniz? 
Cumhurbaşkanı
seçimi, Meclis seçimiyle aynı gün yapılacak, böylece, parti başkanı olan Cumhurbaşkanı
aynı zamanda milletvekili adaylarını da belirleyip kendine uygun tam bir
kadroyla yasamayı belirleyecek. Cumhurbaşkanlığı kararnamesi çıkararak yasama
yetkisi kullanacak, Meclisi işlevsiz hâle getirip ülkeyi Cumhurbaşkanlığı
kararnameleriyle yönetecek; Meclisi istediği zaman, hiçbir gerekçe göstermeden
feshetme yetkisine sahip olacak, kendi seçimiyle birlikte. Cumhurbaşkanı, bu
kararı tek başına verebilirken Meclis, 360 oyla Cumhurbaşkanının görevine son
verebilecek. 1924 yılında Meclisin Atatürk’e dahi vermediği fesih yetkisine
sahip olacak. Yargıyı dizayn edecek. Hâkimler ve Savcılar Yüksek Kurulunun 12
üyesinden 6’sını doğrudan o seçecek, “Diğer 6 üyeyi ise siz seçin Mecliste.”
diyecek, 15 üyeli Anayasa Mahkemesinin 12 üyesini yani yüzde 80’ini bizzat
kendisi seçecek beyefendi, 3 üyesini de lütfedip, Meclise “Siz seçin.” diyecek.
Alın size adalet! Yargıtay cumhuriyet başsavcısı ve başsavcı vekilini tek
başına seçecek, Danıştay üyelerinin dörtte 1’ini tek başına seçecek, denge ve
denetimin en önemli unsuru olan bağımsız yargı yok edilecek ve halkın seçtiği
vekillerin yok sayıldığı, denetim yetkisi sıfırlanmış, itibarsız bir Meclis
hâline getirileceğiz. 
Gensoru
ve güvenoyu kurumu yok. Meclisin, Hükûmet üzerinde ne kurulurken ne görevi
sırasında ne de bakanlığın işlemlerini denetleme yetkisi de yok. Meclis
soruşturmasının şartları ise çok ağırlaştırılmış, ancak 400 oyla Yüce Divana
sevk edilir hâle gelecek. Meclisin en önemli yetkisi olan kanun yapma yetkisi
sınırlanıyor arkadaşlar. Cumhurbaşkanına kararname yoluyla aynı alan açılıyor,
artık bizim burada toplanıp da kararname çıkarmak gibi bir lüksümüze gerek yok,
Sayın Cumhurbaşkanı bunları tek başına yapabilecek yetkiye sahip; veto da
edebiliyor istediği kanunu, aynı kanunu salt çoğunlukla çıkarması gerekse bile
Meclisin denetleyemediği Cumhurbaşkanı tarafından alınan kararlar
feshedilebiliyor. Fesih için gerekli hiçbir özel şart yok yani Meclisi
Cumhurbaşkanının feshetmesinden bahsediyorum arkadaşlar, halkın seçtiği Meclisi
Cumhurbaşkanı, hiçbir şart göstermeden feshedebiliyor. Meclisin Cumhurbaşkanını
seçime götürmesi ise üçte 2’ye bağlı. 
Arkadaşlar,
bunun adı, bölünmenin altyapısını hazırlamaktır. Cumhurbaşkanına, kararname
çıkararak merkezî idare kapsamında bölgesel yönetim birimleri, bölgesel yapılar,
bölgesel kamu kurum ve kuruluşları oluşturabilme yetkisi veriyor. Bu,
federasyona geçiş hazırlığıdır; bu, bölünmenin yolunu açar. 
Peki,
bu anayasa geçerse ne olur? Bu anayasayla yaratsak yaratsak bir diktatör
yaratırız. Her şeye dokunan ama kendisine dokunulmayan bir diktatör ortaya
çıkar. Demokratik rejimden tamamen ayrılıp otoriter bir rejim kurulur. Hiçbir
vatandaşın can, mal ve hukuk güvenliği kalmaz. Her kişi, kurum ve kuruluş tek
bir kişinin, bir diktatörün vicdanına terk edilir. Yönetenleri denetleyecek
hiçbir üst kalmaz. Devlet yönetiminde ve ülkede zorbalık hâkim olur. Bir kişi,
hem Hükûmet hem Meclis hem mahkeme olur. Yasama, yürütme, yargı bir tek elde
toplanır. Seçimlerde sınırsız örtülü ödeneğiyle istediği parayı harcar, kamu
kurum ve kuruluşlarının başına bürokrat ve hamilerini partisinin il, ilçe
başkanı gibi çalıştırır. Devletin bütün imkânlarını, uçağını, aracını seçimlere
alet eder. Bunun adına da “Demokratik seçim yapıyorum.” der. Etkisiz, yetkisiz,
âciz ve sembolik bir Meclis ortaya çıkar. Meclisi mezara, demokrasiyi tarihe
gömeriz.
Son
olarak, genç şehitlerimiz için… “Toprak utandı, su utandı, bahar kokulu
çocukları yıkayıp gömmekten.”
Hepinize
saygılar sunuyorum. (CHP sıralarından alkışlar) 
MEHMET
NACİ BOSTANCI (Amasya) – Sayın Başkan…
BAŞKAN
– Sayın Bostancı, buyurun.
MEHMET
NACİ BOSTANCI (Amasya) – Sayın Başkanım, değerli konuşmacının Anayasa
değişikliğine ilişkin yapmış olduğu takdim değerlendirme, hiçbirine
katılmıyoruz. Hususen, federasyonu, bölünmeyi hedeflediği şeklindeki yaklaşımları
açık bir şekilde reddediyoruz. 
Esasen,
şu anda patent yasasını görüşüyoruz. Komisyonda da bu Anayasa değişikliğine
ilişkin tartışmalar yaşanıyor, şu anda Komisyon da faaliyette, Genel Kurula da
gelecek. Geldiğinde hem orada hem burada enine boyuna konuşuruz, tartışırız.
VELİ
AĞBABA (Malatya) – Bundan niye rahatsızsın Sayın Bostancı? Bundan niye
rahatsızlık duyuyorsun?
TACETTİN
BAYIR (İzmir) – Onu anlaştık Komisyonda, burada da buna zaman kaldı.
MEHMET
NACİ BOSTANCI (Amasya) – Şimdi, patent yasasının salim bir şekilde görüşülmesi
doğrultusunda buna fırsat tanımak için sadece bu kanaatlerin kayda
geçirilmesiyle iktifa ediyorum. 
Saygılarımla.
BAŞKAN
– Teşekkür ederim.
VELİ
AĞBABA (Malatya) – Niye rahatsız olmuş Sayın Bostancı bu konuda?
BAŞKAN
– Şahsı adına Kocaeli Milletvekili Sayın Zeki Aygün konuşacak. Yok.
Sayın
Kazım Arslan, Denizli Milletvekili.
Buyurun.
(CHP sıralarından alkışlar)
KAZIM
ARSLAN (Denizli) – Sayın Başkan, değerli milletvekilleri; hepinizi öncelikle
sevgiyle saygıyla selamlıyorum.
Öncelikle,
El Bab’daki 16 şehidimizin ailelerine başsağlığı diliyorum, ulusumuza
başsağlığı diliyorum, yaralı olanlara da acil şifalar diliyorum. Artık bu tür
asker şehadetlerini bir daha yaşamayalım, görmeyelim diye de özellikle
belirtmek istiyorum.
Değerli
arkadaşlarım, Sınai Mülkiyet Kanunu Tasarısı’nın beşinci bölümünde şahsım adına
söz aldım. Bu bölümün 113 ve 141’inci maddelerin arasını kapsadığını
görmekteyiz. Bölümde, çalışanların buluşlarının değerlendirildiğini, hizmet
buluşu için patent müracaatı yapabilmesinin, bu konuda taraflara tanınan hak ve
mükellefiyetlerin ve çalışanın ön alım hakkının düzenlendiğini, ek ve gizli
patent durumları, sözleşmeye dayalı olarak lisans hakları, zorunlu lisans
durumları gibi konuları ve hakkın sona ermesi konularını düzenlediğini
görmekteyiz. Her konuşmamızda belirttiğimiz gibi, yine bugün bu yasada, bu
yasanın düzenlemesinde bazı eksiklikler olsa da olumlu bulduğumuzu ve bir an
önce bu yasanın çıkarılması için de desteklediğimizi belirtiyorum.
Bu
düzenlemeler önemli ancak iş dünyası için güvenliğin, mal ve can güvenliğinin
ve insanların iş güvenliğinin daha önemli olduğunu belirtmek istiyorum. Tabii,
yasaları çıkarabilirsiniz; önemli olan, bu yasaların uygulaması sırasındaki
aksaklıkların hem giderilmesi hem de ülkenin bir an önce normalleştirilmesi
için terörle mücadelenin en etkin bir şekilde yapılması ve Türkiye'nin terör
kıskacından kurtarılması gerekiyor çünkü bunu yapmadığımız takdirde ülkede
sürekli bir kaotik ortamın oluşması, güvensizlik
ortamının oluşması, iş dünyasını gerçekten çok fazlasıyla rahatsız etmektedir. 
“FETÖ
terör örgütüyle mücadele ediliyor, temizleyeceğiz.” deniliyor ama hâlâ işin
özüne inilebilmiş değil. İşin teferruatıyla uğraşılıyor ve bu işin elebaşıları
kimdir, nerededir; bunlar kesinlikle ortaya çıkarılmıyor. Siyasi ayağı hem
yerel anlamda hem de genel anlamda Meclisteki durumu itibarıyla ortaya
çıkarılmıyor. Bu alanlarda hiçbir şey de söylenmiyor.
“IŞİD’le
mücadele ediliyor.” deniliyor, IŞİD’in Türkiye içindeki sorumluları hâlâ otaya
çıkarılabilmiş değil. Türkiye’de IŞİD’in 71 ilde yuvalandığı, örgütlendiği
söyleniyor ve IŞİD’e katılımların bu illerden olduğu belirtiliyor ama bu konuda
gerekli araştırmaların yapılmadığını, ortaya çıkarılmadığını ve çıkarılarak
adalete de teslim edilmediğini görüyoruz.
Şimdi,
bunlar yetmiyor, kendi ülkemiz içindeki IŞİD’i temizlemeden başka bölgelerde,
Orta Doğu’daki IŞİD’i temizleme çalışmalarına giriyoruz. Orada da birçok
sıkıntıları yaşıyoruz ve askerlerimizin de gerçekten anlamsız bir şekilde şehit
edildiklerini de görüyoruz.
Değerli
arkadaşlarım, şimdi, bu kadar telaşın, bu kadar sorunun olduğu bir dönemde
Anayasa değişikliğini gündeme getiriyorsunuz, kişilere bağlı, kişiye bağlı,
kuruma bağlı bir Anayasa değişikliği değil, özgürlüklerin genişletilmesine ve
demokrasinin kökleştirilmesine yönelik olarak değişiklikleri içermeyen, tamamen
Meclisi baypas eden ve Meclisin buradaki sorumluluğunu ortadan kaldıran,
gensoru gibi, Hükûmetin sorumluluğu gibi sorumlulukları ortadan kaldıran ve tek
bir kişiye çok fazlasıyla yetkiler veren bir Anayasa değişikliğini gündemde
tutuyorsunuz ve bu değişikliği tartıştırıyorsunuz.
Şimdi,
bu değişiklik geldiği takdirde, gerçekten, mevcut sistemimiz, laik, demokratik
sistemimiz, cumhuriyet sistemimiz, rejimimiz tamamen ortadan kalkacak, bambaşka
bir rejim Türkiye'ye gelmiş olacaktır ki, bunu kesinlikle kabul etmemiz mümkün
değildir. 
Hepinize
teşekkür ediyorum, saygılar sunuyorum. (CHP sıralarından alkışlar)
ENGİN
ALTAY (İstanbul) – Sayın Başkan, 60’a göre bir söz...
BAŞKAN
– Sayın Altay...
IV.- AÇIKLAMALAR (Devam)
22.- İstanbul Milletvekili Engin Altay’ın, Yol TV’nin
RTÜK tarafından uydudan çıkarılmasına ve RTÜK üyelerini kınadığına ilişkin
açıklaması
ENGİN
ALTAY (İstanbul) – Sayın Başkan, her an, her saniye huzurumuzu kaçıran, toplumu
kamplaştıran, kutuplaştıran iş ve işlemlere neden olan gelişmelerle karşı
karşıyayız. 
Şimdi,
biraz önce bir haber aldım: Yol TV, RTÜK tarafından Cumhurbaşkanına hakaret
gerekçesiyle uydudan çıkarılmış. Şimdi, Sayın Cumhurbaşkanı artık sıcak siyasete
de girdiğine göre ve çok sayıda mahkeme kararı var “Siyasetçilerin eleştirilere
daha tahammüllü olmaları gerekir.” diye. Burada müteaddit defalar tutanaklara
geçmiş, Cumhurbaşkanının, hakaret etmeme kaydıyla eleştirilmesi normal. Şimdi,
bu RTÜK’teki beyleri anlamıyorum yani bu kadar işgüzar, bu kadar dalkavukça
tutumlarını anlamak mümkün değil. Yani Alevi hakları savunusuyla ön plana
çıkmış bir televizyon kanalını uydudan atmak, Türkiye'de insanları daha çok
kamplaştırmaya zemin hazırlamaktan başka ne işe yarar bilmiyorum. Bir şeyi daha
bilmiyorum: Bu RTÜK'teki efendiler, beyler, işgüzarlar sabahtan akşama kadar
Atatürk’e hakaret eden kanalları niye görmezler, bunu da anlamam mümkün değil.
Buradan RTÜK üyelerini kınıyorum! (CHP sıralarından alkışlar)
IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Sınai Mülkiyet Kanunu Tasarısı (1/699) ve Sanayi,
Ticaret, Enerji, Tabii Kaynaklar, Bilgi ve Teknoloji Komisyonu Raporu (S.
Sayısı 341) (Devam)
BAŞKAN
– Sayın Zeki Aygün burada mı? Yok.
Sayın
milletvekilleri, şu anda beşinci bölüm üzerindeki görüşmeler tamamlanmıştır.
Şimdi,
beşinci bölümde yer alan maddeleri ve varsa madde üzerindeki önerge işlemlerini
yaptıktan sonra ayrı ayrı oylarınıza sunacağım.
113’üncü
madde üzerinde iki adet önerge vardır, okutuyorum:
Türkiye Büyük Millet Meclisi
Başkanlığına
Görüşülmekte olan 341 sıra sayılı Sınai Mülkiyet Kanunu
Tasarısı’nın 113’üncü maddesinin (5)’inci fıkrasında geçen “üçte birinden”
ifadesinin “yarısından” şeklinde değiştirilmesini arz ve teklif ederiz.
 Mehmet
Necmettin Ahrazoğlu Ruhi Ersoy Kamil
Aydın
 Hatay Osmaniye Erzurum
 Baki
Şimşek Deniz Depboylu
 Mersin Aydın
Türkiye Büyük Millet Meclisi Başkanlığına
Görüşülmekte
olan 341 sıra sayılı Kanun Tasarısı’nın 113’üncü maddesinin tasarı metninden
çıkarılmasını arz ve teklif ederiz. 
 Ahmet
Yıldırım Mizgin Irgat Dirayet
Taşdemir
 Muş
 Bitlis Ağrı
 Feleknas
Uca  Osman Baydemir
 Diyarbakır Şanlıurfa
BAŞKAN
– Okunan son önergeye Komisyon katılıyor mu? 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI ZİYA
ALTUNYALDIZ (Konya) – Katılmıyoruz Sayın Başkan.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz efendim.
BAŞKAN
– Önerge üzerinde Bitlis Milletvekili Sayın Mizgin Irgat konuşacak. 
Buyurun
Sayın Irgat. (HDP sıralarından alkışlar) 
MİZGİN
IRGAT (Bitlis) – Sayın Başkan, değerli milletvekilleri; hepinizi saygıyla
selamlıyorum. 
Evet,
en iyi kanun kötü bir uygulayıcının elinde adaletsiz sonuçlar verebileceği
gibi, en kötü kanun da iyi uygulayıcılar elinde adil sonuçlar verebilir. Bugün
tartıştığımız patent yasası bir tarafa, yaşadığımız son süreçteki AKP
Hükûmetinin uygulamaları, partimiz nezdinde yaşanan hukuksuzluklar bence burada
tartışılmadan, bir sonuca varılmadan ve özellikle bu Meclisin 12 üyesinin
özgürlüğü sağlanmadan tartışacağı, sonuca vardıracağı hiçbir konunun olmadığını
düşünüyorum. Öncelikle, partimizin genel başkanları, grup başkan vekilleri,
milletvekillerimiz, şu anda hukuksuzca gözaltında tutulan, rehine olan belediye
başkanlarımızın özgürlüğünün bir an önce sağlanması gerekmektedir. 
Anayasa
tartışmalarına hiç geçmeyeceğim. Ben de Komisyonu izledim, söz konusu tasarıyı
ben de takip ediyorum. Getirmiş olduğu “yenilikler” adı altında yapılan tek
şey, başlı başına tek adam rejimi uygulamasının ötesine geçen bir değişiklik
değildir. Dolayısıyla, bununla ilgili görüşlerimizi başka platformlarda ve bu
kürsüde dile getireceğim. 
Fakat,
burada paylaşmak istediğim çok önemli bir şey var. Evet, birçok DBP
belediyesinin yaşadığı sıkıntıların yanında benim ilimin yani Bitlis’te
yaşadıklarımızı sizlerle paylaşmak istiyorum. 14 Aralık 2014’te yapılan yerel
seçimlerde Bitlis’te 6 belediyenin iktidarını, 6 belediyenin seçim sonuçlarını kazanan
partimizin bütün belediye başkanları yani tam 6’sı şu anda cezaevinde. Bizim
partimizin kazanamadığı yani AKP’nin iktidar olduğu Ahlat, Adilcevaz, Tatvan ve
4 beldedeki belediye başkanları ise şu an görevleri başında. Bu belediye
başkanlarımızın tutuklanmasının ve rehin alınmasının hemen akabinde kendi
yerlerine gece yarısı, bazılarına bir pazar günü, bazılarına ise dün gece
Yolalan Belediyesinde olduğu gibi gece ikide kayyum atanmıştır.
Diğer
bir gelişme, Samsun Belediyesinin Bitlis Belediyesi çalışmalarını yapmak üzere
kardeş belediye olarak şehre gelmiş olduğunu öğrendik. Bitlis ilimizde yapmış
oldukları toplantı sonucunda Samsun Belediyesinin tecrübeleri ve imkânlarıyla
Bitlis’te bir çığır açılmak istenmiş, Bitlis’te yepyeni bir çalışmayla bir AKP belediyesinin
hizmetine kavuşma sistemi tartışılmış. Bu, nasıl kardeşlik, bu, nasıl AKP
Hükûmetinin yönetme zihniyeti? Buradan sorarım: Bu kardeşliği çok istiyor
idiyseniz belediye başkanlarımızı görev başındayken yani seçildikleri
yerlerinde görevlerini yaparken neden yapmadınız? Bu kardeşliği göstermek için
onları cezaevlerine mi göndermeniz gerekiyordu ve yerlerine kayyum atandıktan
sonra mı Bitlis’in ihtiyaçlarını görür oldunuz? 
Havaalanı
olmayan tek il. “Bölge hastanesi” adı altında devlet hastanesi kurdunuz, hem de
ilçenin kilometrelerce ötesinde. Yıl boyu, o ilimizde tek bir çukur olmaksızın,
bırakın hendeği, tek bir çukur olmaksızın, hiçbir faaliyet olmadığı hâlde, her
gün, her ay yaylalara çıkma yasağı, köylere çıkma yasağı adı altında bölgede bir
terör estirdiniz. Partimizin hiçbir açıklamasına müsaade etmediniz. Antep’te
yaşanan olayı dahi kınamamıza izin vermediniz. Bugün 6 belediye başkanımızı
tutuklayarak, cezaevlerine atarak yerlerine kayyumları getirerek Bitlis
halkıyla gönül köprülerini kuramazsınız. O halkın iradesine, o halkın
seçilmişlerine duyduğunuz saygısızlığı, yaptığınız hakareti bu halkımız asla ve
asla kabul etmeyecektir. Gönül köprülerini biz Samsun halkıyla, tüm
Türkiye’yle…
(Mikrofon
otomatik cihaz tarafından kapatıldı) 
MİZGİN
IRGAT (Devamla) –…elbette kurmaya her zaman hazırız. 
BAŞKAN
– Sayın Irgat, teşekkür ederim. 
MİZGİN
IRGAT (Devamla) – Ama seçilmişlerin, seçildikleri yerde kalarak ve bu halkın
hukukuna riayet ederek yapılması gerektiğini düşünüyorum. 
BAŞKAN
– Sayın Irgat, süreniz bitti, lütfen…
MİZGİN
IRGAT (Devamla) – Teşekkür ederim. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte olan 341 sıra sayılı Sınai Mülkiyet Kanunu
Tasarısı’nın 113’üncü maddesinin (5)’inci fıkrasında geçen “üçte birinden”
ifadesinin “yarısından” şeklinde değiştirilmesini arz ve teklif ederiz.
Deniz
Depboylu (Aydın) ve arkadaşları 
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI ZİYA
ALTUNYALDIZ (Konya) – Katılmıyoruz Sayın Başkan. 
BAŞKAN
– Hükûmet? 
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz efendim. 
BAŞKAN
- Önerge üzerinde Aydın Milletvekili Sayın Deniz Depboylu konuşacak. 
Buyurun
Sayın Depboylu. (MHP sıralarından alkışlar)
DENİZ
DEPBOYLU (Aydın) – Sayın Başkan, değerli milletvekilleri; Sınai Mülkiyet Kanunu
Tasarısı’nın 113’üncü maddesiyle ilgili konuşmak üzere Milliyetçi Hareket
Partisi Grubumuz adına söz almış bulunmaktayım. Aziz Türk milletini ve Gazi
Meclisi saygıyla selamlıyorum. 
Konuşmama
başlamadan önce, Fırat Kalkanı Harekâtı kapsamında El Bab’da şehit düşen
askerlerimize Allah’tan rahmet, yaralılarımıza acil şifa, yine şehitlerimizin
ailelerine ve silah arkadaşlarına başsağlığı, Allah’tan sabır diliyorum. Aziz
Türk milletinin başı sağ olsun. Sınırlarımız içinde ve dışında terörle mücadele
eden askerlerimizin, polislerimizin Allah yardımcısı olsun. 
Değerli
milletvekilleri, “terör”, Latince kökenli bir kelimedir ve anlamı “korkudan
titreme”dir. Adından da anlaşılacağı gibi terör, korkudan, zafiyetten,
umutsuzluktan, çaresizlikten beslenir. Terör, yaratmak istediği ortama eş değer
özellikteki kişileri kendi bünyesine seçerek kendi gruplarını oluşturur.
Terörist olma sürecinde ilk aşama, sosyal çevre içerisinde kendi benlik
saygısını yükseltemeyen, benimsediği değerleri toplumla buluşturmakta zorluk
çeken kişilerin bireysel kimliğini grup kimliğinin hizmetine verdiği aşamadır.
Eğer bu tanıma, bu açıklamaya bakacak olursak, aslında gözünü kırpmadan, hiçbir
değer yargısını, belki kaybetmiş, belki de dikkate almadan, karşısındaki çoluk
çocuk, genç ihtiyar demeden insanları ölüme götüren, gerek ateş eden gerekse
canlı bomba olup birçok kişinin ölümüne yol açan insanların nasıl yetiştiğini,
ne tür zafiyetlerinin olduğunu anlamak da mümkün. Teröristlerin yetiştirildiği
ortamlar, devletin hâkim olamadığı ortamlardır ve ne yazık ki bu terör eylemlerinde
seçilen kişilerin seçildiği zamanlar genellikle ergenlik çağlarında olduğu,
henüz çocukluk çağlarında olduğu, 18 yaşının altında beyinlerinin yıkanmaya
başlandığı dönemlerdir. 
FETÖ’ye
baktığımızda, zamanında Gülen cemaati olarak makbul olup maalesef tarafınızdan
okulları iyi denetlenmeyen, iyi değerlendirilemeyen böyle bir örgütün elinde
çocuklarımızın, gençlerimizin beyinlerinin nasıl yıkandığını ve nihayetinde
yetişkin olduklarında ne gibi sonuçları ülkemize getirdiklerini, neler
yaşattıklarını çok iyi biliyoruz. Yakın zamanda, bir iki gün önce Rus
Büyükelçisinin de maalesef polislik görevinde olan biri tarafından öldürülmesi
çok acıdır. Şöyle bir geçmişine baktığımızda yine bu terör örgütüyle bağını
görmekteyiz. 
Değerli
milletvekilleri, kontrol çok önemlidir. İhmal edilen her çocuk ya ihmal
nedeniyle istismar mağdurudur -ki zaten istismar mağdurlarının da bugün
yaptığını görüyoruz, nihayetinde FETÖ örgütünün de yaptığı, zamanında dinsel ve
ideolojik istismardı çocuklara yönelik- ya da ileride geleceğin istismarcıları
olurlar. 
Terör,
bir yıldırma hareketidir; terör, psikolojik savaşın etkileme yöntemidir;
yaptığı eylemlerle toplumla korku, telaş ve güvensizlik yaymayı amaçlar.
Terörle gerek sınırlarımız içinde gerekse sınırlarımız dışında mücadele etmek,
Türkiye Cumhuriyeti devletinin en doğal hakkıdır. 
Bugün,
burada sınai mülkiyetle ilgili kanun tasarısında patentlerle, buluşlarla ilgili
konuşmanın içeriğinde, yaptığımız buluşları öne getirerek, buluşlardan ne kadar
zengin, bilimsel, sanayi açıdan gelişmiş bir toplum olduğumuzu konuşmayı çok
isterdim ama bu tür sorunları konuşmak durumunda kalıyoruz. 
Milliyetçi
Hareket Partisi olarak vatanın bölünmezliği, milletimizin güvenliği,
devletimizin bekası noktasındaki hassasiyetimiz yüksektir. Bu mevzuda
verdiğimiz desteğin yanı sıra titizlikle süreci takip ediyor, iktidarı her
zaman olduğu gibi bu sefer de uyarıyoruz. Dün, Milliyetçi Hareket Partimizin ve
liderimiz Sayın Devlet Bahçeli’nin uyarılarını dinlemediniz, bugün geldiğimiz
sonuç ortadadır. Umarım, bundan sonra bizim size sunduğumuz eleştirileri
dikkate alır, önerilerimizi dinlersiniz, bir daha bu günleri yaşamayız diyorum.
Yüce
heyetinizi saygıyla selamlıyorum. (MHP sıralarından alkışlar) 
BAŞKAN
– Teşekkür ediyorum Sayın Depboylu. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
Sayın
milletvekilleri, 114’üncü maddede üç adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 341 sıra sayılı Sınai Mülkiyet Kanun Tasarısı’nın 114’üncü maddesinin
1’inci fıkrasında geçen “veya” ibaresinin “ya da” olarak değiştirilmesi için
gereğini saygılarımızla arz ve teklif ederiz. 
 Kazım
Arslan Tahsin Tarhan Tacettin
Bayır
 Denizli Kocaeli İzmir
 Kadim
Durmaz Gamze Akkuş İlgezdi Ömer
Fethi Güner
 Tokat İstanbul Niğde
 İbrahim
Özdiş İrfan Bakır  Hilmi
Yarayıcı
 Adana Isparta
 Hatay
Türkiye Büyük Millet Meclisi Başkanlığına
Görüşülmekte
olan 341 sıra sayılı Sınai Mülkiyet Kanunu Tasarısı’nın 114’üncü maddesinin
(4)’üncü fıkrasında geçen “iki” ifadesinin “bir” şeklinde değiştirilmesini arz
ve teklif ederiz.
 Ruhi
Ersoy Mehmet Necmettin Ahrazoğlu Mustafa
Mit
 Osmaniye Hatay Ankara
 Baki
Şimşek Kamil Aydın
 Mersin Erzurum
Türkiye Büyük Millet Meclisi Başkanlığına
Görüşülmekte
olan 341 sıra sayılı Kanun Tasarısı’nın 114’üncü maddesinin tasarı metninden
çıkarılmasını arz ve teklif ederiz.
 Ahmet
Yıldırım Mizgin Irgat Dirayet
Taşdemir
 Muş Bitlis Ağrı
 Feleknas
Uca Osman Baydemir  Sibel
Yiğitalp
 Diyarbakır Şanlıurfa Diyarbakır
BAŞKAN – Okunan
son önergeye Komisyon katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI ZİYA
ALTUNYALDIZ (Konya) – Katılmıyoruz Sayın Başkan. 
BAŞKAN
– Hükûmet? 
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz efendim. 
BAŞKAN
– Önerge üzerinde Diyarbakır Milletvekili Sayın Sibel Yiğitalp konuşacaklar. 
Buyurun
Sayın Yiğitalp. (HDP sıralarından alkışlar)
SİBEL
YİĞİTALP (Diyarbakır) – Sayın Başkan, değerli milletvekilleri; bugün yine
kayyumları konuşacağız çünkü bu kayyumların, demokratik yaşam biçimine,
demokratik ülke esasına bir darbe olduğunu burada olduğumuz süre içerisinde
bıkmadan, usanmadan anlatacağız.
Bakın,
bugün Diyarbakır Büyükşehir Belediyesine atanan kayyumun marifetlerini size
anlatayım. Önce şuraya bakarsanız, bu, güya Sur Belediyesi ama önüne
baktığınızda ne var? Güvenlik, kolluk güçleri var. Burayı kapattığınızda ne
düşünür insan, ne görür? Bir Emniyet teşkilatı olarak görür, bir karakol görür;
asla bir belediye hizmet binası olarak görmez. Yine, bunun gibi onlarca resim
size gösterebiliriz. Bu da Büyükşehrin. Şimdi, burayı kapattığımızda, bakın,
şurayı kapatınca ne görüyorsunuz? Karakol, Emniyet binası. Oysa burası, Amed
Büyükşehir Belediyesi ve burası, halkın binbir emek ve zahmetlerle, ağır
bedeller ödeyerek her türlü kıt imkânlara rağmen bütün çabasıyla kazanılmış
olan demokratik hakkını, kendi iradesini bu şekilde darbeleyerek, kendince,
orada AKP’nin kendi iktidarını oluşturma gibi gayrimeşru yollarla oluşturmuş
olduğu politikaların eseri. 
Bugün
büyükşehir belediyesine atanan kayyum kalkmış, çok iyi bir şeymiş gibi, bu
kadar gayrimeşru bir görevdeyken, görev yapmaya çalışırken “Amed”i kaldırmış,
üstüne de “Diyarbakır” yazdırarak sanıyor ki bununla büyük bir hizmet vermiş.
Şimdi, insanın ufku, vizyonu budur. Yani oraya atanmış olan kayyumların vizyonu
ancak bu kadar olabilir. “Amed”i silip yerine “Diyarbakır”ı yazarsan,
sanıyorsun ki oradaki hakikati kaybedeceksin. 
Şimdi,
işin en ilginç tarafı da Hükûmet sözcüsünün bugün yapmış olduğu bir itiraf var.
Diyor ki: “Milletvekillerinin tutuklanması toplumda bir teselli oluşturuyor.”
Seçilmiş olanları tutuklamak ne zamandan beri teselli oluşturuyor? Bakın, milletvekillerini
tutuklamak kime teselli oluyor arkadaşlar? Ben AKP’ye soruyorum. Bir Hükûmet
sözcüsü nasıl olur da böyle bir cümle sarf eder? Yani bizim arkadaşlarımızın
tutuklanmış olması kimleri teselli ediyor? Kimler bizim tutuklanmamızdan dolayı
mutlu oluyor? Eğer bizim tutuklanmamız birilerini teselli ediyorsa, bizim
seçmenlerimiz de kalkar kendine göre bir teselli mekanizması oluşturur. Bu
kadar talihsizce, bu kadar gayriciddi bir yaklaşımla cümle kurulabilir mi? Bu
ülkenin bir yasası, bir adliyesi, bir yargısı, bir emniyeti yok mu? Yani siz
buradan şunu söyleyebilir misiniz: “Biz, aslında siyaset olarak yargıya
müdahale etmiyoruz, yargı işini yapıyor.” Bu cümle nedir? Bunu soruyorum.
“HDP’li milletvekillerinin tutuklanması bir tesellidir.” cümlesini gerçekten
açıklayabilecek cesur, yürekli bir AKP’li milletvekili varsa açıklasın, ama
bundan da hiç şeyim yok, onu da söylemiş olayım. 
Bunun
dışında, bugün, yine Ağrı’ya bir kayyum atandı ve buradan şuraya gelmeye
çalışıyorum: Her gün oraya kayyum atayarak, kadınların kazanımlarını yok
sayarak, kadın kurumlarını kapatarak, hatta kadın çalışanların bir kısmını
görevden alarak, bir kısmını da pasif görevlere atayarak eril bakış açısını
yani o savaşçı bakış açısını hayata geçirmeye çalışıyorsunuz. 
Bakın,
bir halk -tarihte görülmemiştir- gelecek, kendi belediyesine, kendi iradesine
kayyum atanacağını görecek ve o kayyum da büyük emniyet, güvenlik güçleriyle
kendini koruma altına alacak. Peki, sormak istiyorum… Oraya bir vatandaş
gittiğinde, su faturasını ödemek istediğinde veya bir işi olup gittiğinde
onlarca GBT noktasından geçecek, hâlen gidecek, belediyeyi geçmiş olacak ve
bunun arkasından da siz gelip bize hâlen burada ağır suçlamalarda bulunmuş
olacaksınız. Hiç kusura bakmayın, yapmış olduğunuz bunca usulsüzlük,
antidemokratik uygulamalar ve siyaseten yapmış olduğunuz darbeler sizin önünüze
çıkacak ve buradan da şuraya geleceğim: Bu yapmış olduğunuz bütün darbeler
siyasetin tamamen önünü kapattığı gibi… Hani, Mehmet Ağar gibi faili
meçhullerle adı anılan biri bile zamanında şunu demişti: “Düz ovaya gelsinler,
siyaset yapsınlar.” Peki, sorarım size: Siyasetin önünü kapatın, belediyelere
kayyum atayın, bütün seçilmişleri tutuklayın, bir günde 40 tane il ve ilçe
örgütümüzü kundaklayın, sonra da gelip deyin ki: “Kürt halkı vardır.” ya da “Bu
partinin iradesine saygı duyuyoruz.” Bunu deseniz kimse size inanır mı? Bunun
hiçbir sahici yönü yoktur.
(Mikrofon
otomatik cihaz tarafından kapatıldı) 
SİBEL
YİĞİTALP (Devamla) – Bunun ısrarla ve inatla altını çizerek söylüyorum: Bugün
bu Hükûmet sözcüsünün “HDP’li milletvekillerinin tutuklanması bir tesellidir.”
demesinin açıklanmasını istiyorum. (HDP sıralarından alkışlar) 
BAŞKAN
– Teşekkür ederim Sayın Yiğitalp. 
Önergeyi
oylarınıza sunuyorum: Kabul edenler... Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 341 sıra sayılı Sınai Mülkiyet Kanunu Tasarısı’nın 114’üncü maddesinin
(4)’üncü fıkrasında geçen “iki” ifadesinin “bir” şeklinde değiştirilmesini arz
ve teklif ederiz.
Mehmet
Necmettin Ahrazoğlu (Hatay) ve arkadaşları
BAŞKAN
– Komisyon önergeye katılıyor mu? 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI ZİYA
ALTUNYALDIZ (Konya) – Katılmıyoruz Sayın Başkan. 
BAŞKAN
– Hükûmet? 
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz efendim. 
BAŞKAN
– Önerge üzerinde Osmaniye Milletvekili Sayın Ruhi Ersoy konuşacak. 
Buyurun
Sayın Ersoy. (MHP sıralarından alkışlar) 
RUHİ
ERSOY (Osmaniye) – Sayın Başkanım, değerli milletvekilleri; az önce Genel
Kurulla da paylaşmış olduğum Sayın Genel Başkanımızın basın açıklamasındaki
mesajlarını buradan okumayı grup olarak uygun bulduk, onu arz etmek istiyorum: 
“Türk
milleti varlığını muhafaza etmek için ağır bedeller ödemekte, nice badirelerle
boğuşmaktadır. Ancak, bu çileli ve külfetli mücadeleden geri dönüş
düşünülemeyecektir. Çünkü atılacak her geri adım mevzi kaybına, hatta vatan
mahvına yol açabilecektir. 
Türkiye'nin
terör örgütleri tarafından ablukaya alındığı ortadadır. Çevremizde gittikçe
şiddetlenen, şiddetlendikçe kan, gözyaşı ve acıya neden olan bir ateş çemberi
bulunmaktadır. Bunlardan en yürek yaralayıcı olan, Halep'te mazlumlar
acımazsızca ve sistematik şekilde katledilmektedir. Aramızda tarihî ve kültürel
bağlar bulunan Halepli kardeşlerimizin yaşadıkları dramlar, sivil ve masum
insanların tahliyesinde yaşanan tıkanma ve fecaatler insanlık vicdanını
titretmektedir. Halep'le ilgili sorunların çözümü için bir siyasi iklim
doğmuşken, Rusya Federasyonu Ankara Büyükelçisinin FETÖ bağlantılı olduğu
söylenen bir katil tarafından kalleşçe sırtından vurulması nasıl büyük bir
kuşatmaya maruz kaldığımızın görülmesi bakımından çok önemlidir. Maalesef
ülkemiz her yönüyle darboğazdadır.
Suriye
topraklarında derinleşip yaygınlaşan kaos millî güvenliğimizi vahim ölçülerde
etkilemekte, tehdit etmektedir. Türkiye'nin Suriye topraklarındaki mevcudiyeti
ise tamamen millî güvenliğini sağlamaya dönüktür. Bu itibarla, teröristleri
kaynak ve odağında yok etmek ülkemizin istikbal ve istiklali için tarihî bir
zorunluluktur.
El
Bab kuşatması tüm zorluk ve sorunlarına rağmen sürdürülmektedir. Kaldı ki başka
yol ve çare de kalmamıştır. IŞİD'in El Bab'dan sökülüp atılması, bu Suriye
kentinin huzur ve istikrara kavuşturulması kaçınılmaz bir gereklilik ve mecburi
bir ihtiyaçtır.
El
Bab'ın meskûn mahallinin kontrol ve temizliği ne pahasına olursa olsun
sağlanmalı, terörizmle yoğunlaşan mücadele tavsamadan, taviz vermeden, herhangi
bir engele takılmadan sonuca ulaştırılmalıdır. Birbirini destekleyip,
birbiriyle canciğer kuzu sarması olan ve dahası, şer bir müttefiklik ekseninde
buluşan terör örgütleri Türkiye’yi dize getiremeyecek, Türk milletini pes
ettiremeyecektir. Nitekim, Türk milletinin şaşmaz iradesi de budur. Türkiye
taşeron terör örgütleriyle çok cepheli mücadele ederken Hükûmetin daha akıllı,
daha sorumlu ve daha birleştirici politikalar takip etmesi de millî bir
vazifedir. Karşımızdaki ihanet yapılanmasıyla, birlik ve beraberlik hukukunu
güçlendirerek, dayanışma ve yardımlaşma kanallarını açık tutarak başa çıkmak
tek seçenektir. Başka bir Türkiye yoktur. Tıpkı Millî Mücadele yıllarında
olduğu gibi, milletimiz sahnelenen düşmanlıkların üzerine topyekûn gitmeli,
ayrımcı ve dışlayıcı siyasi üsluptan kaçınılmalıdır. 
Türkiye
seferdedir. Zafer için bir olmak, diri olmak, hep birlikte büyük bir millet
gibi davranmak şarttır. Milliyetçi Hareket Partisi, cansiparane mücadele eden
şerefli Türk askerinin ön şartsız arkasındadır. Türk milleti, yılgınlık ve
gevşekliğe prim vermeden, erinden Genelkurmay Başkanına kadar, TSK’nın tüm
mensuplarının sonuna kadar yanında duracak, dua ve desteğini eksik
etmeyecektir. 
Bu
düşüncelerle, El Bab kuşatmasında şehit olan evlatlarımız başta olmak üzere
hayatlarını vatan ve bayrak uğruna kaybetmiş bütün kahramanlarımıza Allah’tan
rahmet diliyorum. Ailelerine, milletimize ve silah arkadaşlarına sabır ve
başsağlığı niyaz ediyorum. Tedavi altında tutulan kardeşlerimize de şifalar
temenni ediyorum.” diyor Sayın Genel Başkan Devlet Bahçeli Beyefendi. 
Genel
Kurulla paylaşmayı grubumuz adına uygun bulduk. Başta Hükûmetin ve genel
anlamda tüm siyaset kurumunun bu hassasiyetler üzerinde yol yürüyeceğine
yürekten inanıyoruz, inanmak istiyoruz. 
Genel
Kurulu saygıyla selamlıyoruz. (MHP sıralarından alkışlar)
BAŞKAN
– Teşekkür ederim Sayın Ersoy. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 341 sıra sayılı Sınai Mülkiyet Kanunu Tasarısı’nın 114’üncü maddesinin
(1)’inci fıkrasında geçen “veya” ibaresinin “ya da” olarak değiştirilmesi için
gereğini saygılarımızla arz ve teklif ederiz. 
Hilmi
Yarayıcı (Hatay) ve arkadaşları
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI ZİYA
ALTUNYALDIZ (Konya) – Katılmıyoruz Sayın Başkan.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz efendim.
BAŞKAN
– Önerge üzerinde Hatay Milletvekili Sayın Hilmi Yarayıcı konuşacak.
Buyurun
Sayın Yarayıcı. (CHP sıralarından alkışlar)
HİLMİ
YARAYICI (Hatay) – Sayın Başkan, değerli milletvekilleri; ülkemizin bilim
dünyasını geliştirmesi beklenen, hedeflenen TÜBİTAK gibi bir kurumda besmele
çekerek ekmeği taze tutan ekmek kutuları, duayla kanserin iyileştirilmesi, dua
okuyup Kâbe’yi tavaf eden pilli robot projelerini bilimsel proje diye
yutturursanız, Uluslararası Patent Birliğinin 2015 raporundaki verilere göre
patent başvuru sayısında Türkiye'nin ilk 50’ye bile girememesi hiç kimse için
şaşırtıcı olmayacaktır. Eğitimde, ekonomide, yüksek teknolojili ürün
ihracatında, markalaşmada yarattığınız tablo karanlıktır. 
Karanlık,
bu alanlarla mı sınırlı? Hayır. Elbette ki daha birçok alanda bu karanlık tablo
devam ediyor. Demokratikleşmeden dış politikaya kadar hemen her alanda ülkemizi
daha da karanlık bir girdaba sürüklemektesiniz. Son olarak, dün El Bab’da ne
yazık ki 16 askerimiz bir dönem “öfkeli çocuklar” diye meşrulaştırmaya
çalıştığınız teröristlerce katledildi. Kaybettiğimiz askerlerimize rahmet,
yakınlarına, ailelerine başsağlığı, tüm ulusumuza başsağlığı ve yaralı olan
askerlerimize acil şifalar diliyorum. 
Her
alanda olduğu gibi Suriye politikasında da Hükûmeti uyarmıştık bu konuda.
Suriye halklarıyla tarihsel, siyasal, kültürel ve sosyal alanda çok derin
bağlarımızın olduğunu, bağımsız bir ülkenin iç işlerine karışmamızın doğru
olmadığını, müdahale etmemizin doğru olmadığını, “Esad’ı devirme” adı altında
kanlı katilleri beslemenin, onlara lojistik, askerî, siyasi, ekonomik yardım
yapmanın doğru olmadığını hep söyledik ama söylediklerimizi ne duydunuz ne
işittiniz ne anlamak istediniz. Sözde “Bir vizyon.” dediniz ama sizin
vizyonunuzu da gördük, Moskova anlaşmasında gördük bunu. Anlaşmanın 1’inci ve
8’inci maddesi bu iflasın bir sonucudur. Anlaşmanın 1’inci maddesinde “İran,
Rusya ve Türkiye, çok sayıda etnik yapı barındıran, çok dinli, mezhepçi
olmayan, demokratik ve laik bir devlet olarak Suriye Arap Cumhuriyeti’nin
egemenliğine, bağımsızlığına, birliğine ve toprak bütünlüğüne saygılarını bir
kez daha ifade ederler.” diyor. Tek başına bile bu madde, Suriye politikanızın
çöküşünün bir sonucu olarak önümüze çıkıyor. Madem demokratik, laik Suriye Arap
Cumhuriyeti’ne saygı duyacaktınız, yüz binlerce insanın ölümüne neden olan bu
savaşa neden evet dediniz? Katillere neden destek verdiniz? Biz, IŞİD ve El
Nusra gibi terörist örgütlere bulaşmayın dedikçe Cumhurbaşkanı, El Nusra’ya
neden terör örgütü denilmemesi gerektiğini anlatıyordu. Bugün geldiğiniz nokta
ise 8’inci maddeyle bir kez daha ortaya çıkmıştır, ki “IŞİD ve El Nusra’ya
karşı birleşik mücadele” ibaresinde de görüldüğü gibi. 
Rusya
ve İran’la bu anlaşmayı imzalayacak idiyseniz dökülen yüz binlerce insanın kanı
da ne yazık ki bu acıların bir sonucu olarak ellerinize bulaşmıştır. Bu
politikaların mimarlarında azıcık vicdan, azıcık merhamet, azıcık dürüstlük
kaldıysa çıkıp bizlere anlatsınlar şurada. Ama hayır, bunu yapmayacağınızı,
yapamayacağınızı biliyoruz çünkü kürsüye çıktığınızda, Suriye’de ölen,
Roboski’de ölen, Suruç’ta ölen, Antep’te, Ankara’da ve İstanbul’da ölen
yüzlerce insanımızda olduğu gibi, Ege’nin soğuk sularında cansız bedeni kıyıya
vuran Aylan bebeğin ve daha nice çocukların kanları ne yazık ki elinize
bulaşmıştır.
Bu
iradenin tek başına hâkim olduğu son bir buçuk yıla bir bakın; Cizre, Şırnak,
Sur başta olmak üzere Kürt kentleri yakıldı, yıkıldı, binlerce insanımız
yaşamını yitirdi. Kürt halkının iradesi hiçe sayıldı, genel başkanları başta
olmak üzere birçok milletvekili ve belediye başkanları tutuklandı. 21 bombalı
saldırıda 411 kişi hayatını kaybetti. Olağanüstü hâl koşullarında
akademisyenleri, öğretmenleri -on binlercesine vardırırcasına hatta- gözaltına
aldınız, açığa aldınız, ihraç ettiniz.
Bu
koşullarda anayasa düzenlemesi yapıyorsunuz. Gerçekten, akıl erdirmek çok zor,
çok güç çünkü bu koşullarda anayasayı konuşmayı bile ayıp ve zül olarak
sayıyorum. Sivil toplum örgütleri susturulmuş, muhalif sesler gözaltı, işkence
ve tutuklamayla sindirilmiş, gazeteler, radyolar, televizyonlar kapatılmış ve
siz bu koşullarda anayasa yapmaya kalkıyorsunuz. Alevi ve Kürt vatandaşlarımıza
yönelik nefret söylemi almış başını gitmiş ve siz hâlâ anayasayı
tartışıyorsunuz. Ama sizin tek derdiniz, varsa yoksa başkanlık. Tartışmasına
girmeyeceğim elbette burada. Adına “başkanlık” deyin, “partili
cumhurbaşkanlığı” deyin, ne derseniz deyin, bizim için bunun tek adı rejim
değişikliğidir, diktatörlüktür ve var olduğumuz sürece geleceğimizin bir
diktatörün ellerine bırakılmasına asla izin vermeyeceğiz. Şimdilik dünya beşten
büyük olmayabilir ama bir gerçek var ki Türkiye kesinlikle birden büyüktür. 
Teşekkür
ederim. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
115’inci
maddede üç adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 341 sıra sayılı Sınai Mülkiyet Kanunu Tasarısı’nın 115’inci maddesinin
(11)’inci fıkrasında geçen “yönetmelikle” ifadesinin “yönetmelik hükümlerine
göre” şeklinde değiştirilmesini arz ve teklif ederiz. 
 Arzu
Erdem  Kamil Aydın  Baki
Şimşek
 İstanbul Erzurum Mersin
 Ruhi
Ersoy  Mustafa Mit  Emin
Haluk Ayhan
 Osmaniye Ankara Denizli
  Mehmet
Necmettin Ahrazoğlu
 Hatay
Türkiye Büyük Millet Meclisi Başkanlığına
Görüşülmekte
olan 341 sıra sayılı Sınai Mülkiyet Kanunu Tasarısı’nın 115’inci maddesinin
(1)’inci fıkrasında geçen “dört ay” ibaresinin “üç ay” olarak değiştirilmesi
için gereğini saygılarımızla arz ve teklif ederiz. 
 Kazım
Arslan  Tahsin Tarhan Tacettin
Bayır
 Denizli Kocaeli
 İzmir
 Kadim
Durmaz Gamze Akkuş İlgezdi Ömer
Fethi Gürer
 Tokat İstanbul Niğde

 İbrahim
Özdiş İrfan Bakır Cemal
Okan Yüksel
 Adana Isparta Eskişehir
Türkiye Büyük Millet Meclisi Başkanlığına
Görüşülmekte olan 341 sıra sayılı
Kanun Tasarısı’nın 115’inci maddesinin tasarı metninden çıkarılmasını arz ve
teklif ederiz.
 Ahmet
Yıldırım Mizgin Irgat Dirayet
Taşdemir
 Muş Bitlis Ağrı
 Osman
Baydemir Feleknas Uca Müslüm
Doğan
 Şanlıurfa Diyarbakır İzmir
BAŞKAN – Okunan son önergeye Komisyon
katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI ZİYA
ALTUNYALDIZ (Konya) – Katılmıyoruz Sayın Başkan.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz efendim.
BAŞKAN
– Önerge üzerinde İzmir Milletvekili Sayın Müslüm Doğan konuşacak.
Buyurun
Sayın Doğan. (HDP sıralarından alkışlar) 
MÜSLÜM
DOĞAN (İzmir) – Sayın Başkan, değerli milletvekilleri; konuşmama başlamadan
önce, Avrupa’da Alevi emekçilerinin yirmi yıldır uğraştıkları bir kurum var,
Yol TV. Yirmi yıldır imece usulü oluşturdukları bu Alevi kurumunun tek bir
yayın politikası var. Bu yayın politikası, Alevi inancını ve öğretisinin özgün
hâlini ileri kuşaklara aktarma. Sadece duazları, deyişleri, Alevi kültürü ve
inancının ritüellerini ileri kuşaklara aktarma konusunda yayın yapan bir
televizyon maalesef RTÜK tarafından kapatılıyor. Ve şunu da ifade etmek isterim
ki -aslında kendime de yakıştıramıyorum diğer yayınları burada eleştirmeyi- o
kadar bu ülke barışını sıkıntıya sokacak yayınlar varken, Alevi inancının ve
öğretisinin bir kurumu olan Yol TV’nin kapatılmasını şiddetle kınıyorum ve bu
durumun da düzeltilmesini istiyorum.
Değerli
milletvekilleri, anayasa tartışmaları elli yılı aşkın bir süredir Türkiye
siyasal gündeminin önde gelen konusu olarak karşımıza çıkan bir husus.
Kısacası, Türkiye’de hep bir anayasa sorunu oldu, hep var olan anayasa sorununa
ilişkin olarak maalesef mevcut koşullar nedeniyle kuvvetler ayrılığına dayanan
bir Anayasa değişikliği şu anda mümkün değildir. Bana göre, yani nesnel olarak
da bu iktidardan demokratik bir anayasa beklemek boş bir hayaldir. Genel Kurula
gelmek üzere Komisyonda görüşülen maddeler, anayasalarda devletin bahşettiği,
tam da bu nedenle gerek duyduğunda geri alabildiği haklar ve bu sistemi
sürdüren bir yapı öngörmekten öteye gidemedi. Bu son değişiklik önerisi de buna
açık bir kanıttır.
Her
ekonomi politik gerçeklik gibi, anayasa, devletin temel kuruluşunu, işleyişini,
kişilerin hak ve özgürlüklerini düzenleyen ana kanun olarak bir toplum
sözleşmesi niteliği taşımaktadır. Anayasaların ideolojisiz olması gerektiği
yönündeki genel kabul, sosyal, felsefi, iktisadi yapımızın, toplumsal
uzlaşmanın hukuki çatısı olarak da değerlendirilebilir. Bu nedenledir ki,
anayasa yapma sürecinin de asli öznesi ve aktörünün toplum olduğu hususu
tartışmasız bir durumdur. Eğer gerçekten çoğulcu demokratik bir düzende barış
içinde bir arada yaşamak istiyorsak, anayasayı da buna hizmet eden bir
toplumsal sözleşme olarak görmek zorundayız. Başka bir deyişle, anayasa yapım
sürecine toplumun en geniş ve etkili bir şekilde katılımının sağlanması
gerekmektedir. Peki, bu süreçte böyle bir durum söz konusu mu değerli
milletvekilleri?
Bakın,
şu anda tutuklu olan Eş Genel Başkanımız Selahattin Demirtaş ne diyordu:
“‘Gelin, anayasa yapalım.’ diyorlar. Eğer karşımızdaki zihniyet bu şekilde bir
anlayış olmasa biz bundan mutluluk duyardık. Darbe anayasalarından kurtulmak
bizim ideallerimiz arasındadır fakat böyle bir devlet 'Gelin, anayasa yapalım.'
dediğinde bin defa düşünmek zorundayız. Bunlar nasıl bir anayasa, nasıl bir
özgürlük, nasıl bir demokrasi anlayışıyla anayasa yapacaklar?"
Değerli
milletvekilleri, demokratik bir tartışma zemininin olmadığı yerde yeni anayasa
çalışması yapılamaz ve bunun anlamı olmaz. Türkiye'nin bugün acil olarak
demokratik bir anayasaya ihtiyacı vardır. Demokratik katılımcılığın önünün
açılması gerekmektedir. Partimiz bu teklifi onlarca kez yaptı ama hiçbirisinden
sonuç alamadı. Çıkarılacak yasalarla ilgili, sivil toplum örgütlerinin
katılımının sağlanması, Parlamento dışındaki partilerin katılabileceği, halkın
katılabileceği bir demokratik anayasa tartışma sürecini hemen başlatma
konusunda çağrılarımız oldu -ve bu çağrıyı yineliyorum- ama dikkate alınmadı bu
çağrılarımız. Milletvekili çoğunluğunu esas alan, gerektiğinde referanduma
götürme çoğunluğunu elde etme yoluyla yapılan çalışmalar nasıl demokratik bir
süreç olarak değerlendirilecektir?
Nasıl
bir anayasa toplumda yaşayan tüm bireylerin ilgilendiği bir husustur, genel bir
paydada nasıl toplanabilir, şöyle ifade edebiliriz: Anayasa kişisel iktidarı
değil, toplumu oluşturan yurttaşların özel ve kolektif temel hak ve
özgürlüklerini korumalıdır, insan haklarına ve onuruna saygı duymalıdır. Ayrım
gözetmeksizin “eşit yurttaş ve eşit haklar” ilkesiyle toplumsal çoğulculuğu
barış ve huzur zemininde buluşturmalıdır. Anayasa tüm bunları güvence altına
almalıdır. Yani anayasa her bir yurttaşın hakkını korumak ve güvence altına almak
zorundadır, 78 milyon yurttaşa eşit ve aynı gözle bakmalıdır.
Eğer
niyet gerçekten demokratik bir anayasa ise öncelikle antidemokratik yasal
düzenlemelerin acilen kaldırılması ve demokratik bir anayasa için ilk
koşulların sağlanması, gerek anayasa kazanımlarını değersizleştirmek ve öğütmek
oyununa da gelmeden bu süreci tamamlamamız lazım diye düşünüyorum.
Hepinizi
saygıyla selamlıyorum. (HDP sıralarından alkışlar) 
BAŞKAN
– Teşekkür ederim Sayın Doğan. 
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 341 sıra sayılı Sınai Mülkiyet Kanunu Tasarısı’nın 115’inci maddesinin (1)’inci
fıkrasında geçen “dört ay” ibaresinin “üç ay” olarak değiştirilmesi için
gereğini saygılarımızla arz ve teklif ederiz.
Cemal
Okan Yüksel (Eskişehir) ve arkadaşları 
BAŞKAN
– Okunan son önergeye Komisyon katılıyor mu? 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI ZİYA
ALTUNYALDIZ (Konya) – Katılmıyoruz Sayın Başkan.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz efendim.
BAŞKAN
– Önerge üzerinde Eskişehir Milletvekili Sayın Cemal Okan Yüksel konuşacak. 
Buyurun
Sayın Yüksel. (CHP sıralarından alkışlar) 
CEMAL
OKAN YÜKSEL (Eskişehir) – Sayın Başkan, değerli milletvekilleri; malum,
gündemimizde Anayasa, başkanlık tartışması var. 
E,
şimdi, biz Anayasa metnini ilk açıkladığınızda bir refleksle dedik ki: “Böyle
bir anayasa dünyanın hiçbir ülkesinde, başkanlıklarda dahi yok. Bu, AKP’nin
kendine göre hazırladığı bir anayasa.” Konuşmalarımızın birisinde bizim Adalet
Komisyonu grup sözcümüz Ömer Süha Aldan dedi ki: “Yahu, Cemal, senin İngilizcen
de var, ben buradaki maddelerin bir kısmını hatırlıyorum bir yerden, gel, şu
anayasayı bir çevirsene oradan.” Ben de oturdum, iki günde 156 maddelik
bahsedilen anayasayı çevirdim ve yanıldığımızı gördüm. Yani, grup başkan
vekillerimiz, genel başkan yardımcılarımız bir sürü açıklama yaptı “Kendine özgü
bir anayasa bu.” diye ve yanıldığımızı gördüm. Bir hukukçu olarak, tabii,
doğruya doğru dememiz gerek, yanıldığımızı itiraf edelim. 
Şimdi,
bir anayasada sizdeki hükümler var. Örneğin, o anayasada diyor ki: “Madde 93
Cumhuriyet başkanı -yani cumhurbaşkanı- bu anayasada tanınan sınırlar dâhilinde
halk adına yürütme yetkisini uygular.” E, sizin taslakta da, 8’inci maddede
“Yürütme yetkisi ve görevi Cumhurbaşkanı tarafından kullanılır.” diyor. Aynısı,
uydurmamışsınız, almışsınız yani. O anayasada madde 95 diyor ki:
“Cumhurbaşkanı, bir veya daha fazla başkan yardımcısı seçer, görevlerinin bir
kısmını onlara verir. Cumhurbaşkanı, ayrıca bakanları atar, istifalarını kabul
eder, görevlerinden uzaklaştırır.” E, bizim Anayasa’da, sizin tasarınızda,
104’üncü maddede aynı madde var, “Cumhurbaşkanı, yardımcıları ile bakanları
atar ve görevlerine son verir.” O anayasada da, biz “Yok.” diyorduk ama, başka
bir yerde, 107’nci maddede “Cumhurbaşkanı sebepleri açıklayan bir kararla halk
meclisini feshedebilir.” diyor. E, bizde de 116’ncı maddede Cumhurbaşkanı
Meclisi feshedebiliyor, bir aykırılık yok. 
Örneğin,
anayasa mahkemesi o ülkede 5 üyeden oluşuyor, hepsini, yüce divan sıfatıyla
kendini yargılayacak olanları -139’uncu maddesinde- cumhurbaşkanı atıyor. Siz
biraz daha hafif yapmışsınız, 15 Anayasa Mahkemesi üyesinin 12’sini
Cumhurbaşkanı atıyor, 3’ünü de ona bağlı olan Meclis atıyor. 
Bütçeyle
ilgili bir şey buldum. Bizim taslakta diyor ki: “Bütçe Meclis tarafından kabul
edilmediği takdirde, eski yılın bütçesi artırılarak devam eder.” Bu anayasada
da onu söylüyor, diyor ki: “Meclis, bütçeyi yeni mali yılın başlangıcından önce
onaylamazsa bir önceki mali yıl bütçesi, yeni bütçe onaylanıncaya kadar
yürürlükte kalır.” 
Ve
bizim en çok eleştirdiğimiz, Cumhurbaşkanı kanun çıkarıyor, kararname çıkarıyor
diyoruz, 104’üncü maddede var gene. E, bu anayasada da var bu, 111’inci
maddesinde cumhurbaşkanının kararname çıkarması var. Yani, bu AKP’ye özgü bir
anayasa değil ki. Hangi ülkenin anayasası bu? 
TAHSİN
TARHAN (Kocaeli) – Zimbabve(!) 
CEMAL
OKAN YÜKSEL (Devamla) – Bu, diktatör Esad’ın Suriye Anayasası. (CHP
sıralarından alkışlar)
ENGİN
ALTAY (İstanbul) – Oradan mı kopya çekmişler? 
HAYDAR
AKAR (Kocaeli) – Suriye’den mi kopya çekmişler?
CEMAL
OKAN YÜKSEL (Devamla) – Sevgili arkadaşlar…
HAYDAR
AKAR (Kocaeli) – Barışıyorlar ya şimdi, kardeş oldular. 
CEMAL
OKAN YÜKSEL (Devamla) – …Esad bu anayasadan aldığı yetkiyle memleketinde
senelerden beri zulüm yapıyor. 250 binden fazla Suriyelinin ölümüne sebep oldu.

HAYDAR
AKAR (Kocaeli) – Cemalciğim, kardeş oldular iki gün önce. 
CEMAL
OKAN YÜKSEL (Devamla) – Sevgili arkadaşlar, bu anayasayı model almak belki size
yakışır ama Türkiye’ye yakışmaz.
AYŞE
SULA KÖSEOĞLU (Trabzon) – Arkadaşlar, modelimiz orası değil, hiçbir zaman da
olmadı; saptırmayalım. 
CEMAL
OKAN YÜKSEL (Devamla) – Yapmayın, etmeyin, Türkiye Suriyelileşecek dendiği
bugünlerde, Türkiye’ye Suriye Anayasası’nı getirmeyin. 
AYŞE
SULA KÖSEOĞLU (Trabzon) – Demagojiyle olmaz bu işler. 
CEMAL
OKAN YÜKSEL (Devamla) – Yanlış yapmayın. 
Biz,
daha önce, bir önceki Anayasa değişikliğinizde “Yapmayın, yanlış yapıyorsunuz.”
dedik, Anayasa’yı değiştirdiniz, Fetullah’ı yargıya soktunuz, teslim ettiniz;
zararlarını hep beraber çektik. 
En
son, küçük çocuklara tecavüzle ilgili cinsel istismarda “Yapmayın.” dedik,
“Hayır, yapacağız.” dedi Sayın Bakan. Onu da geri çekmek zorunda kaldınız. Daha
önce dinleme yetkilerini sulh cezadan ağır cezaya verdiniz, “Yapmayın.” dedik,
şimdi, en son düzenlemeyle tekrar ona döndünüz. 
Arkadaşlar,
yapmayın, Türkiye’yi Suriye’ye çevirmeyin.
Saygılarımla.
(CHP sıralarından “Bravo” sesleri, alkışlar)
BAŞKAN
- Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 341 sıra sayılı Sınai Mülkiyet Kanunu Tasarısı’nın 115’inci maddesinin
(11)’inci fıkrasında geçen “yönetmelikle” ifadesinin “yönetmelik hükümlerine
göre” şeklinde değiştirilmesini arz ve teklif ederiz. 
Arzu Erdem (İstanbul) ve arkadaşları
BAŞKAN – Komisyon önergeye katılıyor
mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI ZİYA
ALTUNYALDIZ (Konya) – Katılmıyoruz Sayın Başkan.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz efendim.
BAŞKAN
– Önerge üzerinde İstanbul Milletvekili Sayın Arzu Erdem konuşacak.
Buyurun
Sayın Erdem. (MHP sıralarından alkışlar)
ARZU
ERDEM (İstanbul) – Teşekkür ederim Sayın Başkan.
Değerli
milletvekilleri, Sınai Mülkiyet Kanunu Tasarısı’nın 115’inci maddesi üzerine
Milliyetçi Hareket Partisi Grubu adına söz almış bulunmaktayım. Gazi Meclisi,
bizleri ekranları başında izleyen aziz Türk milletini ve kıymetli basın
mensuplarımızı ve Türkiye Büyük Millet Meclisi çalışanlarını saygılarımla
selamlıyorum.
Henüz
İstanbul patlamasının yaraları sarılmadan, yüreğimizdeki yangını sönmeden,
henüz Kayseri patlamasının yaraları sarılmadan, yüreğimizdeki yangını sönmeden
bu kez El Bab şehitlerimizin haberlerini almaya başladık. Maalesef, yüreğimiz
bunlarla yanmaya başladı. Her birine Allah’tan rahmet, kederli ailelerine sabır
ve büyük Türk milletine başsağlığı diliyorum. 
Türkiye
kırk yıla yaklaşan bir süreden beri terör illetiyle mücadele etmektedir. Bu
mücadele özellikle hepimizde çok derin yaralar açmıştır. Takvimler ise 2002
yılını gösterdiğinde neredeyse PKK terör örgütü yok edilmiş durumdaydı. Kasım
2002’den günümüze kadar neler yaşandı, buradan bir kez daha anlatmak
istemiyorum. İnanın, istatistiki verilerle de burada hiç zamanınızı meşgul
etmeyeceğim. Zira şehidimizin biri de bir, bini de bir. Zira gazimizin biri de
bir, bini de bir. İşte, Milliyetçi Hareket Partisini belki farklı kılan, işte,
yüreği vatan sevdasıyla atan tüm insanları farklı kılan da budur, bunu da
buradan belirtmek isterim. 
2002’den
bugüne kadar terörle mücadele konusunda nice hatalar yapıldı. Buradan sadece
özetle şunu söylemek istiyorum: Bu hatalar tekrar yapılmaması gereken hatalar
olduğu gibi, bundan sonra izlenecek olan yol konusunda da Milliyetçi Hareket
Partisi etkin olarak terörle mücadele konusunda desteğini vermiştir, vermeye de
devam edecektir. 
Ülkemiz
yangın yeri, yüreğimiz yangın yeri. Her sabah kalktığımızda “Acaba bugün bir
olayla karşı karşıya kalacak mıyız?” diye tereddüt ve tedirginlik
içerisindeyiz. Evlatlarımızı kapıdan uğurlarken “Acaba bir olayla karşı karşıya
kalacaklar mı?” diye bir tedirginlik içerisindeyiz. İstanbul’da Haseki
Hastanesinde tedavi altında olan, yoğun bakımdan çıkmış olan kardeşlerimizi
ziyaret ettim, aileleriyle konuştum. İstanbul patlamasında yaralanan kardeşlerimiz
bunlar. Birçoğu, bırakın yaralarının sarılmasını, psikolojik olarak ağır etki
altındalar. Her gün o manada başhekimimizin de gayretli çabaları sonucu o
kardeşlerimize psikolojik terapi de verilmektedir. 
Buradan
bilinmeli ki gazilik, o kadar, sadece “gazilik” makamı gibi görülmemeli,
“gazilik” unvanı gibi görülmemeli. Gerçekten, o insanların yaşadığı travmalar,
o travmaların sarılması, ailelerin bununla mücadele etmesi noktasında da
gereken gayret gösterilmeli. Terör, darbe, iş kazaları, yangınlar, doğal
afetler, tam da 2016 senesinin son günlerinde… Çok hareketli, felaketlerle dolu
bir yılı geride bıraktık. 2017 senesinde, gelin, yangın yerlerine dönen
vatanımızın yiğitleri olan gazilerimiz ve şehitlerimize beklentilerini verelim.
Nedir bu eksikler, nedir beklentiler? Nedir aslında kendilerinin dertleri?
Bilmiyorum, iktidar partisi bu manada kulaklarını ne kadar açıyor ama gelin
onları ben buradan tekrar edeyim. 
Ocak
ayında gelecek olan torba kanunda bu konuyla ilgili düzenlemeler gelsin. Terörle
mücadelede yaralanıp gazi sayılmayan kardeşlerimizin tamamının istediği sadece
o şerefiye, diyorlar ki: “Benim evladım ben ahirete intikal ettiğimde ‘Benim
babam terörle mücadele etti ve gazi sayıldı.’ desin, başka hiçbir şey
istemiyoruz.” Yine aynı şekilde, gelin, bu bizim mücadelemiz olmasın, bunu
birlikte çözelim, kahramanlarımıza bu haklarını verelim. Gelin, şehit aile ve
yakınlarına istihdam konusunda her birimiz feragatte bulunalım, onlara istihdam
sağlayalım ve aralarındaki farkı kaldıralım. Gelin, yine gaziler arasındaki
farkı da kaldıralım. Muharip gazisi de bizim gazimizdir, Kore gazisi de bizim
gazimizdir, Kıbrıs gazisi de bizim gazimizdir; aralarında hak farklılıkları
var.
Değerli
milletvekilleri, gelin, bunları bir masaya yatıralım, dert ne dinleyelim ve
buna bir çözüm getirelim. 
Gazi
Meclisi saygılarımla selamlıyorum. (MHP sıralarından alkışlar)
BAŞKAN
– Teşekkür ederim Sayın Erdem.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
115’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
Sayın
milletvekilleri, birleşime kırk dakika ara veriyorum.
Kapanma Saati: 19.04
ÜÇÜNCÜ OTURUM
Açılma Saati: 19.56
BAŞKAN: Başkan Vekili Ayşe Nur BAHÇEKAPILI 
KÂTİP ÜYELER: İshak GAZEL (Kütahya), Ali Haydar HAKVERDİ (Ankara) 
-----0-----
BAŞKAN – Sayın
milletvekilleri, Türkiye Büyük Millet Meclisinin 45’inci Birleşiminin Üçüncü
Oturumunu açıyorum.
341 sıra sayılı
Kanun Tasarısı’nın görüşmelerine devam ediyoruz.
Komisyon
yerinde.
Hükûmet yerinde.
116’ncı madde üzerinde iki adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 341 sıra sayılı Sınai Mülkiyet Kanunu Tasarısı’nın 116’ncı maddesinin
(1)’inci fıkrasında geçen “yükümlüdür” ibaresinin “mükelleftir” olarak
değiştirilmesi için gereğini saygılarımızla arz ve teklif ederiz.
 Kazım
Arslan Tahsin Tarhan Tacettin
Bayır
 Denizli Kocaeli İzmir
 Kadim
Durmaz Mehmet Tüm Çetin
Arık
 Tokat Balıkesir Kayseri
 Ömer
Fethi Gürer Gamze Akkuş İlgezdi İrfan
Bakır
 Niğde İstanbul Isparta
 İbrahim
Özdiş
 Adana
Türkiye Büyük Millet Meclisi Başkanlığına
Görüşülmekte
olan 341 sıra sayılı Kanun Tasarısı’nın 116’ncı maddesinin tasarı metninden
çıkarılmasını arz ve teklif ederiz.
 Ahmet
Yıldırım Mizgin Irgat Dirayet
Taşdemir
 Muş Bitlis Ağrı
 Osman
Baydemir Feleknas Uca
 Şanlıurfa Diyarbakır
BAŞKAN
– Şimdi, aslında Osman Baydemir’i konuşmaya alacaktık ama henüz gelmediler,
Mehmet Bey sizi alalım. 
Ben
işlemini yapayım, sizi çağıracağım. 
Mehmet
Tüm imzalı önergeye Komisyon katılıyor mu? 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI ZİYA
ALTUNYALDIZ (Konya) – Katılmıyoruz Sayın Başkan. 
BAŞKAN
– Hükûmet? 
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz efendim. 
BAŞKAN
– Önerge üzerinde Balıkesir Milletvekili Sayın Mehmet Tüm konuşacak.
Buyurun
Sayın Tüm. (CHP sıralarından alkışlar)
MEHMET
TÜM (Balıkesir) – Sayın Başkan, değerli milletvekilleri; hepinizi saygıyla
selamlıyorum.
Yine,
ulusça içimiz kan ağlıyor, Suriye’de 16 şehidimiz var. Şehitlerimize Allah’tan
rahmet, yaralılarımıza acil şifalar, ailelerine başsağlığı diliyorum. 
Değerli
milletvekilleri, her şehit cenazesinden sonra hepimiz bu kürsüden acılarımızı
paylaşıyor ve bu şehitlerin son olmasını diliyoruz. Değerli milletvekilleri,
ancak gerçekçi olmak gerekirse bu öfke ve kin politikası devam ettiği sürece
içeride ve dışarıda şehit vermeye devam edeceğiz.
Değerli
arkadaşlar, Türkiye, Başbakanlıktan yapılan açıklamayla, 24 Ağustosta başlayan
Fırat Kalkanı Harekâtı’nın gerekçesini, sınırlarımızı korumak ve güvenliğimizi
sağlamak adına bölgenin terör örgütlerinden temizlenmesi olarak halkımıza ve
dünyaya duyurdu. Bizler ülkemizin güvenliği adına alınacak her türlü önlemi
destekliyoruz ancak bu harekâtın asıl amacının bu olmadığı çok kısa süre
geçmeden anlaşıldı. Sayın Cumhurbaşkanı “Biz oraya zalim Esed’in hükümranlığına
son vermek için girdik.” dedi. Gelen tepkiler üzerine Cumhurbaşkanı geri adım
attı ve açıklamasını düzeltmek zorunda kaldı. Şimdi, 20 Aralıkta Moskova’da
imzalanan protokolde “zalim” dediğiniz Esad’ı tanımış oldunuz, keşke Suriye’yi
parçalamadan bunu yapsaydınız. 
Değerli
arkadaşlarım, Türkiye'nin Suriye politikasını tek kişi belirliyor, Emevî
Camisi’nde namaz kılma hayaliyle başlayan, bugün de Moskova’da Esad’ı tanımayla
sonuçlanan bu politikanın mimarı sizce kimdir? Tabii ki Cumhurbaşkanıdır.
Umarım, yarın bu politikadan vazgeçmez. 
Değerli
arkadaşlarım, Fırat Kalkanı başladığı günden bugüne 37 şehidimiz var, yaralı
sayımız 100’ü geçti. Peki, tüm bunların sorumlusu sizce kimdir? Değerli
milletvekilleri, bunun en büyük sorumlusu, tüm bu yanlış politikalara onay
veren Hükûmettir ve sizlersiniz. “Reis ne yaparsa doğru yapar.” diye parmak
kaldıran, içeride yapılan her hatayı FETÖ’ye, dışarıdaki her yanlışı Esad’a
bağlayan sizlersiniz. Biat etmek yerine biraz oturup düşünseydiniz bu kadar
ocak sönmezdi, bu kadar gencecik çocuklarımız şehit olmazdı. 
Değerli
arkadaşlar, bakınız, 19 Aralıkta Fırat Kalkanı’nda şehit olan Fatih Olcay’ın
babasının evine haber vermek üzere giden askerî yetkililere baba Ramazan
Olcay’ın ilk sözü “Hangi oğlum; Fatih mi, Ferhat mı şehit oldu?” sorusu oluyor
çünkü iki oğlu da askerde. Değerli arkadaşlarım, bir babaya, yürekleri yakan bu
acıyı yaşatmaya hiç kimsenin hakkı yoktur. Bu durumda biraz empati yapmanız
gerekmiyor mu? Bu acılar, öyle, atılan sloganlarla, bağlanan maaşlarla ya da
bir bakanın “Ben de şehit olmak istiyorum.” sözleriyle asla dindirilemez. 
Değerli
milletvekilleri, ülkede ilan ettiğiniz OHAL’in sonucu size yapılan en ufak bir
eleştiride insanları ya işinden ediyorsunuz ya da içeri atıyorsunuz, sırf size
muhalif diye, Alevilerin tek kanalı olan Yol televizyonunu kapatıyorsunuz,
herkesin sizin gibi düşünmesini ve yanlışlarınıza ortak olmasını istiyorsunuz.
Ülkenin gidişatı hiç umurunuzda değildir. Sizin için varsa yoksa reisin
saltanatıdır, geleceğidir. Laik cumhuriyeti bir türlü içinize sindiremediniz.
Sizin için yeter ki reis mutlu olsun, geridekilerin hiçbir önemi yoktur. Sizin
için, ekonomi duvara toslamış; yoksulluk, işsizlik, açlık artmış, hiç önemi
yoktur. Siz her gün 20 şehidin gelmesine “Bu işin fıtratında vardır. Asıl
önemli olan başkanlıktır.” diyorsunuz. Türkiye’ye ne olduğu belli olmayan bir
deli gömleği giydirmek istiyorsunuz. 1 Kasım 1922’de kaldırılan saltanatı arka
kapıdan dolaşarak yeniden getirmek istiyorsunuz.
Değerli
arkadaşlar, sizlere soruyorum: Peki, bundan sonra siz bu Mecliste ne iş
yapacaksınız? Bundan sonra çıkarılacak yasa da kalmayacağına göre parmak
kaldırıp parmak indiremeyeceksiniz. Bu durumu içinize gerçekten sindirebilecek
misiniz? 
Değerli
milletvekillerim, ben sizlerin ülke sevginizden asla şüphe duymuyorum ancak
reise olan sevginiz ülke sevgisinin çok önüne geçmiş durumdadır. “Önce reis.”
demek yerine “Önce insan ve Türkiye.” diyebilseydiniz, ülkede barışı ve
demokrasiyi birlikte kurabilirdik. 
Değerli
milletvekilleri, bildiğiniz gibi, 1940’larda Almanya’da bir reis yaratıldı, her
dediği alkışlandı ve onaylandı. Gördük ki reis yani “Führer” dünyanın başına
bela oldu ve dünyayı kana buladı. 
(Mikrofon
otomatik cihaz tarafından kapatıldı) 
BAŞKAN
– Teşekkür ederim Sayın Tüm. 
MEHMET
TÜM (Devamla) – Eğer tarihten ders çıkarmazsak yaşanacak felaketleri hep
birlikte seyretmiş oluruz. 
Teşekkür
ediyorum. (CHP sıralarından “Bravo” sesleri, alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 341 sıra sayılı Kanun Tasarısı’nın 116’ncı maddesinin tasarı metninden
çıkarılmasını arz ve teklif ederiz.
Osman Baydemir
(Şanlıurfa) ve arkadaşları
BAŞKAN
– Komisyon önergeye katılıyor mu? 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI ZİYA
ALTUNYALDIZ (Konya) – Katılmıyoruz Sayın Başkan. 
BAŞKAN
– Hükûmet? 
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz efendim. 
BAŞKAN
– Önerge üzerinde Şanlıurfa Milletvekili Sayın Osman Baydemir konuşacak. 
Buyurun
Sayın Baydemir. (HDP sıralarından alkışlar) 
OSMAN
BAYDEMİR (Şanlıurfa) – Teşekkür ediyorum Sayın Başkan. 
Saygıdeğer
milletvekilleri, bu beş dakikalık zaman dilimi içerisinde, müsaadenizle,
ilginizi, düşünce dünyanızı bir kez daha hem realiteye hem de bu realite
içerisinden çıkış noktasına çekmek istiyorum. 
Dün
ve bugün, Parlamento çatısı altında, seçim bölgem olan Urfa’da maruz
kaldığımız, maruz bırakılmış olduğumuz hukuka aykırılıkları, zulmü ifade etmeye
çalıştım. 210 insan, şu an, Urfa’da kapalı spor salonunda âdeta bir toplama
kampında tutuluyor. Çok açık ve net söylüyorum: Bu yetmiyor, şu anda, şu saatte
il teşkilatımız zırhlı araçlarla kuşatma altına alınmış durumda. Bakın, bu
çözüm değil, bu legal demokratik siyaseti yok etmektir. HDP’nin il ve ilçe
teşkilatlarına da kayyum mu atamak istiyor Hükûmet? 
Urfa
ilinde 2 siyasi parti büyük oranda yarıştı, başka siyasal partilerimiz de var
ama Parlamentoda temsiliyet ehliyetini halk tarafından elde eden 2 siyasi parti
var. Biri şu anda Hükûmette, biri muhalefette ve Hükûmetteki parti, yegâne
muhalefet dinamiğini Urfa’da yok etmek istiyor. Eğer demokraside siz muhalefeti
yok ederseniz bir müddet sonra o size dönecektir. Emin olun, bugün yaşamış
olduğumuz tehlike çok ama çok büyüktür ve dünden daha büyüktür. 
Bugün
bütün gruplardaki hatipleri cankulağıyla dinlemeye ve not etmeye çalıştım.
Doğru kimden gelirse gelsin, gelin doğruya sahip çıkalım. Mesela, bir doğru,
AKP Grup Başkan Vekili Sayın Bostancı’dan geldi, dedi ki: Bu coğrafyanın tüm
insanları ortak bir kadere sahip, kaderimiz ortak yani acı da olsa beraber yaşamak
durumundayız, huzur da olsa birlikte yaşamak durumundayız.” Son derece doğru
bir tespit. Yine bir diğer hatip, Sayın Hilmi Yarayıcı yapmış olduğu bütün
konuşmada, bu badireden nasıl çıkacağımıza dair tespitini, önermesini a’dan
z’ye ortaya koydu. 
Şimdi
bir kez daha söylüyorum: Bir gün hukuk hepinize, hepimize lazım olacaktır.
Neyle mücadele ederseniz edin, adına ne derseniz deyin hukuk zemininin dışına
çıktığınızda meşruluğunuzu yitirirsiniz. Şimdi çıkıp derler ki: “Atamalar,
kayyumlar, bütün bu tutuklamalar hendek, barikat siyasetinin sonucu.” İyi de
Urfa’da hendek mi vardı, Urfa’da barikat mı vardı? Yok, Urfa’da muhalefet var.
Muhalefet olduğu için bunu hayata geçiriyorsunuz.
NURETTİN
YAŞAR (Malatya) - Osman Bey, sen bilirsin, burada ne oluyor, bize anlatır
mısın? 
BAŞKAN
– Sayın Milletvekili, lütfen konuşmacının insicamını bozmayın.
OSMAN
BAYDEMİR (Devamla) – Bakın, bir gün gelecek hukuk size de lazım olacak. 
NURETTİN
YAŞAR (Malatya) – Burada ne oluyor, burada? 
OSMAN
BAYDEMİR (Devamla) – İki gözüm “…”(X) Bir gün gelecek hukuk sana da lazım
olacak, sana da.
NURETTİN
YAŞAR (Malatya) - Amude’de ne oluyor, Amude’de?
BAŞKAN
– Sayın Milletvekili, lütfen konuşmacının insicamını bozmayınız, rica ediyorum.
OSMAN
BAYDEMİR (Devamla) – Buradan çıkış mı istiyorsunuz, buradan çıkmak mı
istiyoruz? Bugünün Türkiyesi’nden, Allah aşkına, memnun olan bir Allah’ın kulu
var mı? Bu kan revandan, bu şiddet ortamından, bu ölümden, bu yakımdan hangi
biriniz, hangi birimiz memnun olabiliriz? Peki, bunda ısrarın anlamı ne? Bunda
ısrar, çözümsüzlükte ısrardır; bu siyasette ısrar, yıkımda ısrardır. Bu yıkımın
altında hepimiz kalacağız. Çıkış yolu var. Eğer bir düşman belleyeceksek,
yenmemiz gereken bir şey var diyorsak o da her şeyden önce o kinden,
husumetten, nefretten arınmadır. Eğer o kini, o husumeti, o nefreti yenmeyi
başarırsak bu ülke ortak kaderinin yol haritasını bir kez daha yakalayabilir ve
2013-2015 Nisanına kadar yürümüş olduğu o yolda bir kez daha yürüyebilir. Bu
kez gerçekten başarmak için Hükûmet, muhalefet, bizler de bu soruları kendimize
sormaya hazırız…
(Mikrofon
otomatik cihaz tarafından kapatıldı) 
OSMAN
BAYDEMİR (Devamla) – “Nerede eksik bıraktık? Nerede hata yaptık? Neden sonuca
ulaşmadık?” sorularını sorabiliriz, birlikte yanıt üretebiliriz. 
En
derin saygılarımı sunuyorum. (HDP sıralarından alkışlar) 
BAŞKAN
– Teşekkür ederim Sayın Baydemir.
Sayın
Baydemir, hiç kuşku yok ki elbette kaderimiz ortaktır. Bunda hiçbir kuşku yok,
elbette ki her zaman bunu ifade edeceğiz, bilmenizi istedim.
OSMAN
BAYDEMİR (Devamla) – Çok teşekkür ediyorum Sayın Başkan, tespitiniz ve
desteğiniz için teşekkür ediyorum. İşte bu ortak kaderin hayat bulması için,
sevincin ve tasanın ortaklaşması için ortak çabaya ihtiyaç var Sayın Başkan,
ortak çabaya.
BAŞKAN
– Teşekkür ederim.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
117’nci
maddede iki adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 341 sıra sayılı Sınai Mülkiyet Kanunu Tasarısı’nın 117’nci maddesinin
(1)’inci fıkrasında geçen “aykırı olacak şekilde” ibaresinin “aykırılık teşkil
edecek şekilde” olarak değiştirilmesi için gereğini saygılarımızla arz ve teklif
ederiz. 
 Kazım
Arslan Tahsin Tarhan Tacettin
Bayır
 Denizli
 Kocaeli İzmir
 Ömer
Fethi Gürer Çetin Arık  Kadim
Durmaz
 Niğde Kayseri
 Tokat
 Gamze
Akkuş İlgezdi İrfan Bakır Niyazi
Nefi Kara
 İstanbul Isparta Antalya
 Erkan
Aydın
 Bursa
Türkiye Büyük Millet Meclisi Başkanlığına
Görüşülmekte
olan 341 sıra sayılı Kanun Tasarısı’nın 117’nci maddesinin tasarı metninden
çıkarılmasını arz ve teklif ederiz. 
 Ahmet
Yıldırım Mizgin Irgat Osman
Baydemir
 Muş Bitlis Şanlıurfa
 Feleknas
Uca Dirayet Taşdemir
 Diyarbakır
 Ağrı
BAŞKAN
– Okunan son önergeye Komisyon katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI ZİYA
ALTUNYALDIZ (Konya) – Katılmıyoruz Sayın Başkan. 
BAŞKAN
– Hükûmet? 
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz efendim.
AHMET
YILDIRIM (Muş)- Gerekçe…
BAŞKAN
– Gerekçeyi okutuyorum: 
Gerekçe:

Önümüze
getirilen sınai mülkiyet tasarısı, şirketlerin meta olmayan ancak üretim,
dağıtım, pazarlama ve benzeri süreçlerinde üretkenlik sağlayan bileşenlerinin
hem rekabette öne geçici hem de özellikle elinde bunları oldukça fazla sayıda
bulunduran büyük firmanın tekel varlığını korumaya yönelik bir önlem
sağlamaktadır. Uluslararası üretim arenasındaki rolü montaj ve ara malı
imalatına dayalı bir ülkenin AR-GE olanaklarını geliştirmesi için ihtiyaç
duyduğu şey, uluslararası tekellerin tasarım, teknoloji, marka ve benzeri
haklarını koruma altına alarak ülke içinde uygulanmasının önüne geçmek olamaz.
Zira, böyle bir ortamda AR-GE'ye dayalı üretim yapan uluslararası tekeller ile
başta KOBİ'ler olmak üzere kamu kuruluşları, yerli şirketler ve kooperatifler
arasında üretici güçler açısından bir asimetri doğacak, bu asimetri de yüksek
teknolojili üretim pazarında yerli unsurları çok daha savunmasız bırakacaktır.
Tasarıya gerekçe yapılan ve Anayasa Mahkemesinin iptallerinden doğduğu
belirtilen hak kayıpları ve sorunlar, uluslararası tekellerin sorunları ve hak
kayıplarından başka bir şey değildir. Sadece makroekonomik bakış açısıyla
düşündüğümüzde dahi söz konusu Sınai Mülkiyet Kanunu Tasarısı’nın
yasalaşmasının Türkiye'nin ekonomik gelişimi için faydadan çok zarar getireceği
görülebilir. Bunun en temel sebebi de Türkiye ekonomisinin bir üretim değil,
borca dayalı bir tüketim ekonomisi olduğu ve tasarı yasalaşırsa yerli
üreticilerin uluslararası tekeller karşısında zararlı çıkacağı gerçeğidir. 
Özetle,
tasarım, buluş ve benzeri süreçlerin tek taraflı mülkleştirilmesini
tescilleyecek ve somut olarak da yabancı sermaye karşısında kamu ekonomisini,
kooperatifleri ve KOBİ'leri yaşayamaz duruma getirip halkları tekel sermayesine
bağımlı kılacak olan bu tasarının yasalaşmasına parti olarak ilkesel olarak
muhalefet etmekteyiz.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 341 sıra sayılı Sınai Mülkiyet Kanunu Tasarısı’nın 117’nci maddesinin
(1)’inci fıkrasında geçen “aykırı olacak şekilde” ibaresinin “aykırılık teşkil
edecek şekilde” olarak değiştirilmesi için gereğini saygılarımızla arz ve
teklif ederiz. 
Erkan
Aydın (Bursa) ve arkadaşları
BAŞKAN –
Komisyon önergeye katılıyor mu?
SANAYİ, TİCARET,
ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI ZİYA ALTUNYALDIZ
(Konya) – Katılmıyoruz Sayın Başkan. 
BAŞKAN –
Hükûmet? 
BİLİM, SANAYİ VE
TEKNOLOJİ BAKANI FARUK ÖZLÜ (Düzce) – Katılmıyoruz efendim.
BAŞKAN
– Önerge üzerinde Bursa Milletvekili Sayın Erkan Aydın konuşacak.
Buyurun
Sayın Aydın. (CHP sıralarından alkışlar)
ERKAN
AYDIN (Bursa) – Teşekkür ederim.
Sayın
Başkan, değerli milletvekilleri; 341 sıra sayılı Kanun Tasarısı’nın 117’nci
maddesi üzerinde söz almış bulunmaktayım. Hepinizi saygı ve sevgiyle
selamlıyorum. 
Evet,
bu kadar çocuk ölürken, bu kadar felaket yaşanırken, Suriye’den her gün şehit
haberleri gelirken biz hep birlikte oturmuş başkanlık sistemini konuşuyoruz.
Öncelikle, Suriye’de şehit olan 16 askerimize Allah’tan rahmet, ülkemize ve
yakınlarına da başsağlığı, yaralılara da acil şifalar diliyorum. 
Bakın,
Suriye politikası insanlarımızı sadece rakamdan ibaret bir hâle getirdi. Her
gün “Kaç şehidimiz var, kaç yaralımız var? Orada ne oldu?” diye birlikte
birbirimize bakıyoruz. Bütün bunlar olurken peki, Moskova’da Dışişleri
Bakanının imzaladığı anlaşmada ne oldu? Hep birlikte bakalım 1’inci maddeye. Ne
diyor? İran, Rusya ve Türkiye, içerisinde pek çok etnik grubu barındıran, çok
mezhepli, demokratik ve laik bir devlet olarak Suriye Arap Cumhuriyeti’nin
egemenliğini, bağımsızlığını, birliğini ve toprak bütünlüğünü tamamen
destekliyor. Yani, kendi ülkesinde Meclis Başkanı “Anayasa’dan laikliğin
çıkarılması gerekir.” derken Suriye’de laikliği destekleyen açıklamaya en önce
imza atıyor. Bir kere bu çelişkinin ortadan giderilmesi gerekiyor. Laiklik,
evet, Suriye’de lazım ama bizde de lazım, Irak’ta da lazım; bütün Orta Doğu’da
lazım. Eğer bunu yapmazsak hepimizin sonu korkarım ki Orta Doğu bataklığı gibi
olur. 
Gene
bakıyoruz “Kırmızı çizgimiz.” dediğiniz YPG-PYD’yi hiçbir şekilde anlaşmanın
herhangi bir yerine koyduramadınız; tek bir kelime, tek bir cümle dahi yok.
Ülkeyi Orta Doğu bataklığına soktunuz, terör örgütlerinin cirit attığı bir
merkez hâline getirdiniz ve nerede, ne zaman bomba patlayacağını bilmediğimiz
bir sürece getirdiniz. Bu süreç içerisinde, evet, Anayasa Komisyonunda şu anda
başkanlık sistemi, sizin deyişinizle Cumhurbaşkanlığı tartışılıyor. 
Bakın,
dün Sayın Başbakan sizleri topladı, bir toplantı yaptı ve orada 20’ye yakın,
sizler, milletvekilleriniz çekincelerinizi ortaya koydunuz. Ne dediniz? “Örneğin,
Cumhurbaşkanını seçtik ama partimiz yüzde 42’de kaldı, başka bir parti birinci
çıktı, biz güçlü bir parti olarak Mecliste denetim görevini bile
yapamayacağız.” dediniz. Çok doğru ve haklı bir eleştiri. Gene
“Cumhurbaşkanlığı seçimleri ikinci tura kalırsa muhalefet birleşir,
Cumhurbaşkanlığını da alırsa hem Cumhurbaşkanlığında hem Parlamentoda koalisyon
dönemleri olabilir.” dediniz. Gerekçelerde koalisyona atıfta bulunuyordunuz ya
ama kendiniz de elinizi vicdanınıza koyup aslında gerçekleri görüyorsunuz. Gene
bir eleştiri daha: “Sanki mevcut yaşadığımız travmalar ve komploların etkisiyle
tek kişilik bir düzenleme yapıyormuşuz etkisi var.” diyorsunuz. “Tayyip Erdoğan
sanki sonsuza kadar görevde kalacakmış gibi bir düzenleme yapılıyor.” diye
sizin arkadaşlarınız orada ifade ediyor. (CHP sıralarından alkışlar)
TAMER
DAĞLI (Adana) – Yanlış bilgi gelmiş, yanlış.
ERKAN
AYDIN (Devamla) – Valla, bilemiyorum. Basından aldığımız bu.
“Millî
iradenin asıl kaynağının Meclis olduğunu söyleyerek -biz bu hâlde- geldik.
Kendi egemenliğimizi tek bir kişiye neden teslim ediyoruz?” diye kendi
ifadeleriniz var. Burada beş yılda sadece birer defa bakanları
görebileceğinizi, bakanların yani yürütmenin kendi seçim bölgelerine hizmet
istediklerinde ulaşamayabileceğinizin de altını çizerek burada ifade
etmişsiniz. Gene, KHK’larla HSYK’nın da önüne geçileceğini ve yargı
bağımsızlığının da gideceğini ifade etmişsiniz. Bunların hepsi sizlerin kendi
eleştirileriniz.
HAYDAR
AKAR (Kocaeli) – AKP milletvekilleri mi yapmış?
ERKAN
AYDIN (Devamla) – Evet, AKP milletvekilleri, 20’ye yakın. Kendilerine teşekkür
ediyoruz. 
Müezzinoğlu’yla
ilgili de yurt dışında doğmuş birisinin Cumhurbaşkanı olamayabileceğinin de
gene altını çizmişsiniz. Bunların da inşallah, kendi partiniz tarafından önü
alınır demek istiyorum.
Tabii,
vaktimiz doldu ama Atatürk’ün şu sözleriyle tabii, bitirmek istiyorum: “Her
millet icraatına tahammül ettiği hükûmetin mesuliyetine ortak olur.” Demek
istediğim, bu çektiğimiz sancı bir doğum sancısı değil, bir ölüm sancısıdır diyorum.
Ve
en son olarak, bize bu ülkeyi emanet eden Türkiye Cumhuriyeti kurucusu
Atatürk’ün, bugün Rize’de şu fotoğraflarla heykelinin kaldırılmasını da bir
kenara yazdığımızı söylüyorum. Bu fotoğrafları asla unutmayacağız. Atatürk’ü de
ne yaparsanız yapın kalbimizden silemeyeceksiniz. Bu milletin bağrından çıkmış
bir vatan evladına bu fotoğrafların yakışmadığını söylüyor,
unutturamayacaksınız diyorum. 
Hepinize
saygı ve sevgilerimle konuşmamı tamamlıyorum. (CHP sıralarından alkışlar) 
BAŞKAN
– Teşekkür ederim Sayın Aydın. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
Sayın
milletvekilleri, 118’inci maddede iki adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 341 sıra sayılı Sınai Mülkiyet Kanun Tasarısı'nın 118'inci maddesinin
(2)’nci fıkrasında geçen "veya" ibarelerinin "ya da" olarak
değiştirilmesi için gereğini saygılarımızla arz ve teklif ederiz.
 Kazım
Arslan  Tahsin Tarhan Tacettin
Bayır
 Denizli Kocaeli
 İzmir
 Kadim
Durmaz Çetin Arık Ömer
Fethi Gürer
 Tokat Kayseri Niğde

 İbrahim
Özdiş Gamze Akkuş İlgezdi İrfan
Bakır
 Adana İstanbul Isparta
 Erkan
Aydın Haydar Akar
 Bursa Kocaeli
Türkiye Büyük Millet Meclisi Başkanlığına
Görüşülmekte
olan 341 sıra sayılı Kanun Tasarısı'nın 118'inci maddesinin tasarı metninden
çıkarılmasını arz ve teklif ederiz.
 Ahmet
Yıldırım Mizgin Irgat Dirayet
Taşdemir
 Muş Bitlis Ağrı
 Osman
Baydemir Feleknas Uca
 Şanlıurfa Diyarbakır
BAŞKAN
– Komisyon okunan son önergeye katılıyor mu?
SANAYİ, TİCARET, ENERJİ, TABİİ
KAYNAKLAR, BİLGİ VE TEKNOLOJİ KOMİSYONU BAŞKANI ZİYA ALTUNYALDIZ (Konya) –
Katılmıyoruz Sayın Başkan.
BAŞKAN – Hükûmet?
BİLİM, SANAYİ VE TEKNOLOJİ BAKANI
FARUK ÖZLÜ (Düzce) – Katılmıyoruz efendim.
FELEKNAS UCA (Diyarbakır) – Gerekçeyi
okutun Sayın Başkan.
BAŞKAN
– Gerekçeyi okutuyorum:
Gerekçe:

Önümüze
getirilen Sınai Mülkiyet Tasarısı, şirketlerin meta olmayan ancak üretim,
dağıtım, pazarlama ve benzeri süreçlerinde üretkenlik sağlayan bileşenlerinin
hem rekabette öne geçici hem de özellikle elinde bunları oldukça fazla sayıda
bulunduran büyük firmanın tekel varlığını korumaya yönelik bir önlem
sağlamaktadır. Uluslararası üretim arenasındaki rolü montaj ve ara malı
imalatına dayalı bir ülkenin AR-GE olanaklarını geliştirmesi için ihtiyaç
duyduğu şey uluslararası tekellerin tasarım, teknoloji, marka ve benzeri
haklarını koruma altına alarak ülke içinde uygulanmasının önüne geçmek olamaz.
Zira böyle bir ortamda AR-GE’ye dayalı üretim yapan uluslararası tekeller ile
başta KOBİ'ler olmak üzere kamu kuruluşları, yerli şirketler ve kooperatifler
arasında üretici güçler açısından bir asimetri doğacak, bu asimetri de yüksek
teknolojili üretim pazarında yerli unsurları çok daha savunmasız bırakacaktır.
Tasarıya gerekçe yapılan ve Anayasa Mahkemesinin iptallerinden doğduğu
belirtilen hak kayıpları ve sorunlar, uluslararası tekellerin sorunları ve hak
kayıplarından başka bir şey değildir. Sadece makroekonomik bakış açısıyla
düşündüğümüzde dahi söz konusu Sınai Mülkiyet Kanunu Tasarısı’nın
yasalaşmasının, Türkiye'nin ekonomik gelişimi için faydadan çok zarar
getireceği görülebilir. Bunun en temel sebebi de Türkiye ekonomisinin bir
üretim değil, borca dayalı bir tüketim ekonomisi olduğu ve tasarı yasalaşırsa
yerli üreticilerin uluslararası tekeller karşısında zararlı çıkacağı
gerçeğidir. 
Özetle,
tasarım, buluş ve benzeri süreçlerin tek taraflı mülkleştirilmesini
tescilleyecek ve somut olarak da yabancı sermaye karşısında kamu ekonomisini,
kooperatifleri ve KOBİ'leri yaşayamaz duruma getirip halkları tekel sermayesine
bağımlı kılacak olan bu tasarının yasalaşmasına parti olarak ilkesel olarak
muhalefet etmekteyiz.
BAŞKAN –
Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 341 sıra sayılı Sınai Mülkiyet Kanunu Tasarısı’nın 118’nci maddesinin
(2)’nci fıkrasında geçen “veya” ibarelerinin “ya da” olarak değiştirilmesi için
gereğini saygılarımızla arz ve teklif ederiz.
Kazım
Arslan (Denizli) ve arkadaşları
BAŞKAN –
Komisyon önergeye katılıyor mu?
SANAYİ, TİCARET,
ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI ZİYA ALTUNYALDIZ
(Konya) – Katılmıyoruz Sayın Başkan.
BAŞKAN –
Hükûmet?
BİLİM, SANAYİ VE
TEKNOLOJİ BAKANI FARUK ÖZLÜ (Düzce) – Katılmıyoruz efendim.
BAŞKAN – Önerge
üzerinde Kocaeli Milletvekili Sayın Haydar Akar konuşacak. 
Buyurun. (CHP
sıralarından alkışlar) 
HAYDAR AKAR
(Kocaeli) – Sayın Başkan, değerli milletvekilleri; evet, Sınai Mülkiyet Kanunu
Tasarısı üzerinde konuşuyoruz, bayağı da mesafe katettik. Hepinizin bildiği
gibi, bu kanunu destekliyoruz; Türkiye'nin ihtiyacı olan, sanayicilerimizin
ihtiyacı olan bir kanun ve hep birlikte bu kanunu çıkarmak için gayret sarf
ediyoruz. Bayağı da bir yoğun maddeler var ama ben bazı tespitlerimi de
sizlerle paylaşmak istiyorum. 
Bu
kanunu çıkarmak yetmiyor. Niye yetmiyor biliyor musunuz? Şu kullandığımız kürsü
teknolojik bir ürün ama bize ait bir teknoloji değil. Başkanın kullandığı kürsü
teknolojik bir ürün, bize ait bir ürün değil. Yaşamımızı kolaylaştıran her şey,
baktığınız zaman, evlerinizde kullandığınız televizyonlar -değil mi yıllarca
“günah” diye yutturuldu, Osmanlı Dönemi’nde matbaa gibi, daha sonra Cumhuriyet
Dönemi’nde televizyonlar “günah” diye yutturuldu- ya da kullandığınız
telefonlar, akıllı telefonlar veya akıllı olmayan telefonlar, buzdolapları,
çamaşır makineleri; aklınıza ne gelirse gelsin, bunların içerisinde bizim
tarafımızdan geliştirilmiş, patenti alınmış, marka hâline getirilmiş dünyada
bir örnek gösterebilir misiniz? Gösteremeyiz değil mi? Demek ki bu patent,
marka yasalarını çıkarmak, Türkiye’de üretimin artırılmasının, patentin
artmasının, markaların artmasının temel gerekçesi değil. O zaman, ne
yapmalıyız? “Önce eğitim.” diyoruz değil mi? Önce eğitim. 
Bakın,
PISA, 15 yaşında çocukları alarak, 500 bin çocukla bir test yapmış, 72 ülkede
yapmış bu testi ve sonuçlara baktığımızda, bilimde 70 ülke arasında 52’nci
sıradayız; yine, okumada 70 ülke arasında 50’nci sıradayız yani okuduğumuzu
anlamayan bir ülkeyiz, çocuklarız, öğrencileriz; matematikte 70 ülke arasında
49’uncu sıradayız. “15 yaşında” diyorum, bu size bir anlam ifade etmeli. On
dört yıldır iktidardasınız; bu çocukların, bugün sınava giren çocukların, test
edilen çocukların hepsi sizin döneminizde, siz iktidara geldiğinizde 1
yaşındaydı yani sizin eğitiminizden geçti, sizin bu Türkiye için öngörmüş
olduğunuz eğitimden geçti bu çocuklar; geldiğimiz sonuç burada arkadaşlar.
Bakın
“78 milyonluk, 80 milyonluk ülke.” diye övünüyoruz değil mi? 80 milyonluk
ülkede dünya markası bir futbolcu bile yaratamıyoruz ama Almanya’daki 1,5
milyonluk Türk nüfusundan dünya markası bir futbolcu çıkabiliyor. Demek ki arkada
sistem yok arkadaşlar. Eğer sistem olmazsa başarıyı da yakalama şansımızın
olmadığını göreceğiz. 
Dünkü
konuşmamda da söylemiştim Sayın Bakana, iktidara geldikten sonra, “yüksek
teknoloji ürünü” dediğimiz ya da “katma değeri yüksek ürün” dediğimiz ürünlerin
hem üretiminde hem ihracatında düşmüşüz. Geldiğimiz noktaya bakıyoruz, bugün
bunları artırmak için çaba sarf ediyoruz ama yine yapay işlerle uğraşıyoruz,
suni işlerle uğraşıyoruz; temelindeki problemi çözemiyoruz.
Kore,
örnek vermek istiyorum: Kore’nin yüksek teknoloji ihracatı 2013’te 130 milyar
dolar arkadaşlar. Bakın, Kore ile biz… Hatırlayın, 1980’li yıllarda gayrisafi
millî hasılası bizden düşük olan bir ülkeydi değil mi? Bugün geldiğimiz noktada
biz sadece 7,5 milyar dolarlık ihracat yapıyoruz diyoruz yüksek teknoloji
ürünü, bunu Dünya Bankası kabul etmiyor arkadaşlar. Bizim ihracatımız 2,2
milyar dolar çünkü Dünya Bankasının “yüksek teknoloji ürünü” diye
sınıflandırdığı kategoride, bizim TÜİK’in yaptığı ya da Bakanlığın yaptığı bu
listelemedeki o ürünler yok. 
Kore’nin
AR-GE’ye ayırdığı paya bakıyoruz, yüzde 4 yani gayrisafi millî hasılanın yüzde
4’ü. 2002’de geldiğinizde AR-GE 0,7’ydi, 1’in altındaydı; geldiğiniz noktada,
gayrisafi millî hasıladan AR-GE’ye ayrılan pay 1,1. Yeter mi? Yetmez. Bu mantıkla,
bu ayırdığımız paylarla Türkiye’de teknolojiyi geliştirme, katma değeri yüksek
ürün üretme şansımız var mı? Asla yok. Nedir dünyanın ortalaması? 2,2-2,4
civarında bir dünya ortalaması var. 
ALİ
ERCOŞKUN (Bolu) – Neyin ortalaması?
HAYDAR
AKAR (Devamla) – AR-GE’nin ortalaması, dinleseydin... Yeni geldin, sana baştan
bir daha anlatırım ben bunu, hiç merak etme. 
BAŞKAN
– Sayın Akar, lütfen Genel Kurula hitap edin. 
HAYDAR
AKAR (Devamla) – Evet, şimdi, Türkiye’de ilk 500’e giren şirketlere baktığımızda
arkadaşlar, en düşük teknoloji üretimiyle ihracat yapan 186 şirket var; 500
büyük şirket arasında düşük teknoloji üretimi yapıp ihraç eden 186 şirket var.
İlk 500’de en düşük 186, düşük 163 şirket var, orta dediğimiz 109 şirket var,
yüksek teknoloji üreten Türkiye’de sadece 12 tane şirket var arkadaşlar. Demek
ki on dört yıllık iktidarınız döneminde yüksek teknoloji ürünü üretmek, katma
değeri yüksek ürün üretmek gibi hedefiniz asla olmamış. 
İhracata
bakıyoruz, ihracatta ilk 20’den bahsetmek mümkün değil. Hani bir zaman
övünüyordunuz ya G20 diye, G20 de olsanız ihracatın ilk 20’sinde yoksunuz.
Neyde varsınız?
(Mikrofon
otomatik cihaz tarafından kapatıldı)
HAYDAR
AKAR (Devamla) – Tüketen bir toplumda varsınız, ithal eden bir toplumda
varsınız. (CHP sıralarından alkışlar) 
BAŞKAN
– Teşekkür ederim Sayın Akar. 
HAYDAR
AKAR (Devamla) – Ben teşekkür ederim. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
119’uncu
maddede bir adet önerge vardır, okutuyorum: 
Türkiye Büyük
Millet Meclisi Başkanlığına
Görüşülmekte
olan 341 sıra sayılı Sınai Mülkiyet Kanunu Tasarısı’nın 119’uncu maddesinin
(2)’nci fıkrasında geçen “üç ay” ibaresinin “bir ay” olarak değiştirilmesi için
gereğini saygılarımızla arz ve teklif ederiz. 
 Kazım
Arslan Tahsin Tarhan Tacettin
Bayır
 Denizli
 Kocaeli İzmir
 Ömer
Fethi Gürer Çetin Arık Kadim
Durmaz
 Niğde Kayseri
 Tokat
 İbrahim
Özdiş İrfan Bakır Gamze
Akkuş İlgezdi
 Adana Isparta İstanbul
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU SÖZCÜSÜ HASAN
SERT (İstanbul) – Katılmıyoruz efendim.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz efendim.
BAŞKAN
– Önerge üzerinde Niğde Milletvekili Sayın Ömer Fethi Gürer konuşacak.
Buyurun
Sayın Gürer. (CHP sıralarından alkışlar)
ÖMER
FETHİ GÜRER (Niğde) - Sayın Başkan, değerli milletvekilleri; KOSGEB illerde
kredi dağıtımıyla ilgili yapılan başvuruları sonuçlandırdı. Niğde ilinde 50 bin
liralık kredi için 1.631 KOBİ’den 1.471’i başvuruda bulundu, ne yazık ki bunun
67’si bu krediden yararlanabiliyor. Bu bağlamda, Sayın Bakanın dikkatine
sunuyorum; bölgemizde KOBİ’lerin durumu 50 bin liralık krediyi alma zorunluluğu
hissedecek kadar sorunlu, bu anlamda Niğde’ye bir ayrıcalık yapmanızı temenni
ediyorum. 
Ayrıca
Niğde Kahveciler Odası Başkanımız Kadir Yamaner gönderdiği mektupta diyor ki:
“Niğde Kahveciler Odası olarak KOSGEB kredilerinden faydalanmak istiyoruz ancak
bizleri bu tür kredilerde hiç değerlendirmeye almıyorlar, biz mağdur
durumdayız.” Sayın Başkanın isteğini Sayın Bakanımıza iletmiş oluyorum. 
Bunun
yanında Niğde’deki BİRKO fabrikası çok önemli bir işletme. Dört aya yakın iplik
fabrikasında yaşanan sorun BİRKO’yu da sardı çünkü Niğde’nin köklü
kuruluşlarından biri. Bankalardan kredi alması yönünde yaşadığı sorun yanında,
Hükûmetle görüşerek kapısını açık tutmak istiyor. Aksi takdirde, işçi
çıkarılmasına yol açacak bir uygulamaya girecek ki bu Niğde için felaket olur.
Şu anda Niğde’de 4’e yakın fabrika ne yazık ki üretimine ara vermek zorunda
kaldı. KOBİ’ler gibi fabrikalarımız da sorun yaşıyor. Bu bağlamda, Hükûmetin,
bölgedeki iş yerlerinin sorunlarına, esnafların sorunlarına, KOBİ’lerin
sorunlarına eğilmesini istiyoruz. 
Hükûmetin
esnaflar için açıkladığı bir 30 bin liralık kredi vardı. Bu krediyle ilgili
duyurular öylesine coşkuyla yapıldı ki Türkiye’de 1 milyon 700 bine yakın
esnafın önemli bölümü heyecanlanarak dosya hazırladı. 350-400 liralık
dosyalarla gidip başvuruda bulundular. Ama başvuruda bulunduklarında
karşılaştıkları önemli sorunlardan birkaçı: Bunu alabilmeleri için 2 tane kefil
gerekiyordu, bir ipotek gerekiyordu, bir de bankaya borcu olmaması gerekiyordu.
Ülkemizde, bankalara borcu olmayan esnaf sayısı çok sınırlı.
CEMAL
OKAN YÜKSEL (Eskişehir) – Yok.
ÖMER
FETHİ GÜRER (Devamla) - Buna rağmen esnaf, dosyasını hazırladı, başvuruda
bulundu. KİT Komisyonunda Halkbankası Genel Müdürüne sordum, 48.285 kişi bu 30
bin liralık krediden yararlanabilmiş. Oysa bu kredinin kamuoyuna sunumunda
neredeyse tüm esnafımızın sorununun çözüleceğini sanırdınız, öyle anlatım
vardı. Keza önce beş yıl dendi, sonra on sekiz aya kadar faizsiz ödemeler
düştü. 
Kısacası,
esnaf şu anda gerçek anlamda mağdur, KOBİ’ler mağdur, fabrikalar üretimlerini
neredeyse sonlandıracak noktada. İşsizlik ülkemizde giderek çığ gibi büyüyor.
Özelleştirme mantığıyla kapanan devlet kuruluşlarına ait işletmelerden sonra
sizlere de gelen iş başvurularının önemli bölümü “Belediyelere bizleri
yerleştirin.” anlayışıyla oluyor. Oysa belediyelerin hepsi de norm kadrolarının
üzerinde işçi çalıştırmak zorunda kalıyor. 
Taşeron
uygulamasıyla da ülkemizde kamuda çalışan 750 bin işçiye üç ay içinde kadro
sözü, ne yazık ki bir yıl geçmesine rağmen gerçekleşmedi. Sanayicisi sorunlu,
işçisi sorunlu, esnafı sorunlu ve giderek artan sıkıntılar karşısında tıkanan
bir ekonomi. Bu bağlamda, 2017 yılının daha da sorunlu bir sürece doğru gittiği
görülüyor. Bunun için Hükûmetin önlemlerini, sözden öte pratiğe de yansıtması
gerekiyor. Yani büyük vaatlerin sokağa yansıması, iş yerlerine yansıması,
insanlarımıza yansıması için söylenenlerin yaşam bulması gerekiyor. Bu
bağlamda, bugüne kadar söz verilen konulardaki uygulamalar iyi örnekler değil.
2017 yılı için dileğimiz, temennimiz, esnafımızın da, KOBİ’lerimizin de,
sanayicimizin de destekleneceği ve söylenenin alanda da karşılık bulacağı
uygulamaların gerçekleştirilmesi diyorum.
Yüce
Meclisi saygıyla selamlıyorum. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir.
ENGİN
ALTAY (İstanbul) – Sayın Başkan...
BAŞKAN
– Sayın Altay, buyurun.
IV.- AÇIKLAMALAR (Devam)
23.- İstanbul Milletvekili Engin Altay’ın, Rize’de
Atatürk heykelinin kaldırılmasıyla ilgili Rize Valiliği ya da Hükûmetten bir
açıklama talep ettiğine ilişkin açıklaması
ENGİN
ALTAY (İstanbul) – Teşekkür ederim.
Sayın
Başkanım, bugün öğleden sonra itibarıyla sosyal medyada çok yoğun bir tepki var
yani şöyle: Biraz önce Bursa Milletvekilimiz Sayın Erkan Aydın da gösterdi.
Rize’de meydandaki bir Atatürk heykeli, çok şükür Saddam’ın heykelinin
yıkıldığı gibi yıkılmamış yani yerlere devrilmemiş ama bir heykel kaldırılması
olayı... Biz, bunun, kasten tümüyle kaldırılacağını aklımıza dahi getirmek
istemiyoruz.
BAŞKAN
– Elbette.
ENGİN
ALTAY (İstanbul) – Şüphesiz, Rize Valiliğinin bir gerekçesi vardır. Yalnız, kamuoyunu
ve sosyal medyadaki infiali rahatlatmak açısından Rize Valiliğinden ya da
Hükûmetten bu konuda bir açıklama, izahat talep ediyoruz.
Arz
ederim efendim.
BAŞKAN
– Teşekkür ederim.
MEHMET
NACİ BOSTANCI (Amasya) – Sayın Başkan...
BAŞKAN
– Sayın Bostancı, buyurun.
24.- Amasya Milletvekili Mehmet Naci Bostancı’nın,
Rize’de Atatürk heykelinin kaldırılmasının meydanın düzenlenmesiyle ilgili
olduğuna, herhangi bir saygısızlığın söz konusu olmadığına ilişkin açıklaması
MEHMET
NACİ BOSTANCI (Amasya) – Sayın Başkanım, teşekkürler.
Kesinlikle
Atatürk’e, Atatürk’ün heykeline karşı herhangi bir saygısızlık söz konusu
değildir. Belediyenin yapmış olduğu, Valilikle beraber koordineli bir şekilde
Atatürk heykelinin Vilayetin önüne kaldırılması, meydanın da yeni bir düzenlemeyle
değerlendirilmesi şeklindedir. Dolayısıyla, doğrudan Atatürk’e anlaşılabilecek
şekilde heykeline yönelik herhangi bir saygısızlık şeklinde bir durum söz
konusu değildir. Ayrıca, önemli olan, her şeyin ötesinde, bunlar elbette
semboliktir ve kıymetlidir, bunlara dikkat etmek gerekir. Ayrıca, aslolan,
cumhuriyetin kuruluşundan bugüne ve geleceğe baktığımızda, cumhuriyeti kuran
başta Atatürk olmak üzere bütün o kadrolara ve cumhuriyetin temel fikirlerine,
ruhuna uygun bir şekilde davranmaktır. Asıl dikkat edilmesi gereken, sembolik
tarafları bir yana bunlardır. Bu konuda da zannediyorum, siyasi partiler
arasında temelde herhangi bir görüş farklılığı yoktur. 
Teşekkürler.

BAŞKAN
– Teşekkür ederim. 
Rize
Milletvekili Sayın Bak, sisteme mi girdiniz? 
OSMAN
AŞKIN BAK (Rize) – Evet. 
BAŞKAN
– Silindi yalnız söz talebiniz, ısrarlı mısınız? 
MEHMET
NACİ BOSTANCI (Amasya) – Benim açıklamam kâfidir.
BAŞKAN
– Peki. 
ENGİN
ALTAY (İstanbul) – Şöyle: Tabii, iktidar partisinin grup başkan vekilinin
açıklaması bizce kâfi de bir işin usulü, adabı, erkânı bakımından uygulamayı
yapan yürütme organıdır. Dolayısıyla, Rize Valiliğinin… Bizce sorun yok, biz
onu aklımızdan bile geçirmeyiz, Atatürk heykelinin kaldırılıp bir depoya
koyulacağını da…
BAŞKAN
– Elbette. 
ENGİN
ALTAY (İstanbul) – …sosyal medyayı rahatlatmak için yürütmenin bir açıklama
yapmasında fayda var. 
Sayın
Bostancı’ya da ayrıca teşekkür ederim hassasiyeti için efendim. 
BAŞKAN
– Biz de teşekkür ederiz. Hepimizin hassas olduğu bir konudur, bu da böyle
bilinmelidir diyorum. 
IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Sınai Mülkiyet Kanunu Tasarısı (1/699) ve Sanayi,
Ticaret, Enerji, Tabii Kaynaklar, Bilgi ve Teknoloji Komisyonu Raporu (S.
Sayısı 341) (Devam)
BAŞKAN
– 120’nci maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
121’inci
maddeyi oylarınıza sunuyorum…
Bir
adet önerge var. Benim de aklım karıştı “Heykeli kaldırdınız.” deyince.
Etkilendim gerçekten.
ENGİN
ALTAY (İstanbul) – Evet, siz de üzüldünüz duruma. Siz de üzüldünüz birdenbire,
anlıyorum Sayın Başkan. 
BAŞKAN
– Gerçekten etkilendim ama. 
Türkiye Büyük Millet Meclisi Başkanlığına
Görüşülmekte
olan 341 sıra sayılı Kanun Tasarısı’nın 121’inci maddesinin (1)’inci fıkrasında
yer alan “Türk Silahlı Kuvvetleri ve Emniyet Teşkilatına” ibaresinin “Milli
Savunma Bakanlığı ve İçişleri Bakanlığına” şeklinde değiştirilmesini arz ve
teklif ederiz. 
 Erhan
Usta Mehmet Necmettin Ahrazoğlu Ruhi
Ersoy
 Samsun Hatay Osmaniye
 Baki
Şimşek Erkan Haberal
 Mersin Ankara
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU SÖZCÜSÜ HASAN
SERT (İstanbul) – Takdire bırakıyoruz efendim.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılıyoruz Sayın Başkan. 
MEHMET
DOĞAN KUBAT (İstanbul) – Gerekçe…
BAŞKAN
– Gerekçeyi okutuyorum:
Gerekçe:
Tasarının
121’inci maddesindeki düzenlemenin 15 Temmuz 2016 tarihinde yaşanan darbe
girişimi sonrası ilan edilen olağanüstü hâl uygulaması çerçevesinde çıkarılan
31 Temmuz 2016 tarihli ve 669 sayılı Kanun Hükmünde Kararname’yle Türk Silahlı
Kuvvetlerine ve Emniyet teşkilatına bağlı kurumların bağlılık durumlarının
değişmesi sebebiyle ortaya çıkan durumla uyumlaştırılması amaçlanmıştır. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
Kabul
edilen önerge doğrultusunda maddeyi oylarınıza sunuyorum: Kabul edenler… Kabul
etmeyenler… Kabul edilmiştir. 
122’nci
madde üzerinde bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 341 sıra sayılı Sınai Mülkiyet Kanunu Tasarısı’nın 122’nci maddesinin
(1)’inci fıkrasının “Kamu kurum ve kuruluşları tarafından desteklenen ve bir
kamu kurum ya da kuruluşunca yapılan ve özel sektörün taraf olmadığı projelerde
ortaya çıkan buluşların, destek sağlayan kamu kurumuna yönetmeliğe uygun olarak
bildirilmesi zorunludur.” şeklinde değiştirilmesini arz ve teklif ederiz. 
 Emin
Haluk Ayhan Mehmet Necmettin Ahrazoğlu Kamil
Aydın
 Denizli
 Hatay Erzurum
 Arzu
Erdem  Erhan Usta
 İstanbul Samsun

BAŞKAN –
Komisyon önergeye katılıyor mu?
SANAYİ, TİCARET,
ENERJİ, TABİİ KAYNAKLAR, BİLGİ VE TEKNOLOJİ KOMİSYONU SÖZCÜSÜ HASAN SERT
(İstanbul) – Katılamıyoruz efendim. 
BAŞKAN –
Hükûmet?
BİLİM, SANAYİ VE
TEKNOLOJİ BAKANI FARUK ÖZLÜ (Düzce) - Katılmıyoruz Sayın Başkan.
MEHMET NECMETTİN
AHRAZOĞLU (Hatay) – Gerekçe…
BAŞKAN –
Gerekçeyi okutuyorum:
Gerekçe:
Uygulamanın bir
tarafı kamu, diğer tarafı özel sektör olan projelerde de uygulamaya alınmaması
amacıyla ekleme yapılması uygun mütalaa edilmektedir. Bu maddeyle özel sektörün
fikrî haklar edinimi ve sonrasında kullanımına ilişkin sınırlar ya da tercih
edilmeyecek kullanım biçimleri gelebilecektir. Dolayısıyla, maddenin hangi
hâllerde uygulanabileceğine dair bir açıklık getirilmesi ve bunun kamu-kamu
ortak projeleriyle sınırlı olması öngörülmektedir. Kamu özel sektör
projelerinde fikrî haklar bakımından hâlihazırda ilgili kamu kurumu ya da
ilgili proje özelinde yapılan sözleşmelerle fikrî haklar düzenlenmektedir. 
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
123’üncü maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
124’üncü maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
125’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
126’ncı maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
127’nci
maddeyi kabul edenler… Kabul etmeyenler… Kabul edilmiştir.
128’inci
maddeyi kabul edenler… Kabul etmeyenler… Kabul edilmiştir.
129’uncu
maddeyi kabul edenler… Kabul etmeyenler… Kabul edilmiştir.
130’uncu
maddeyi kabul edenler… Kabul etmeyenler… Kabul edilmiştir.
131’inci
maddeyi kabul edenler… Kabul etmeyenler… Kabul edilmiştir.
132’nci
maddeyi kabul edenler… Kabul etmeyenler… Kabul edilmiştir.
133’üncü
maddeyi kabul edenler… Kabul etmeyenler… Kabul edilmiştir.
134’üncü
maddeyi kabul edenler… Kabul etmeyenler… Kabul edilmiştir.
135’inci
maddeyi kabul edenler… Kabul etmeyenler… Kabul edilmiştir.
136’ncı
maddeyi kabul edenler… Kabul etmeyenler… Kabul edilmiştir.
137’nci
maddeyi kabul edenler… Kabul etmeyenler… Kabul edilmiştir.
138’inci
maddeyi kabul edenler… Kabul etmeyenler… Kabul edilmiştir.
139’uncu
maddeyi kabul edenler… Kabul etmeyenler… Kabul edilmiştir.
140’ıncı
maddeyi kabul edenler… Kabul etmeyenler… Kabul edilmiştir.
141’inci
maddeyi kabul edenler… Kabul etmeyenler… Kabul edilmiştir.
Sayın
milletvekilleri, beşinci bölümde yer alan maddelerin oylamaları tamamlanmıştır.

Şimdi,
altıncı bölümün görüşmelerine başlıyoruz.
Altıncı
bölüm 142 ila 171’inci maddeleri kapsamaktadır.
Altıncı
bölüm üzerinde Milliyetçi Hareket Partisi Grubu adına Kahramanmaraş
Milletvekili Fahrettin Oğuz Tor konuşacaktır.
Buyurun
Sayın Tor. (MHP sıralarından alkışlar)
MHP
GRUBU ADINA FAHRETTİN OĞUZ TOR (Kahramanmaraş) – Sayın Başkan, değerli
milletvekilleri; 341 sıra sayılı Sınai Mülkiyet Kanunu Tasarısı’nın altıncı
bölümü üzerinde MHP adına söz almış bulunuyorum. 
Fırat
Kalkanı operasyonları sırasında El Bab’da dün 14 askerimizin daha şehit
olduğunu maalesef üzülerek öğrenmiş bulunuyoruz. Şehitlerimize Allah’tan rahmet
diliyorum, yaralılarımıza da şifa niyaz ediyorum. İnşallah, bunlar son
şehitlerimiz olur. Acımız sonsuzdur. Susuyoruz amma gönlümüz de razı değildir.
Kim dost, kim düşman ayrılamaz hâle gelinmiştir. Gerçek olan, ateşin düştüğü
yeri yaktığıdır. Allah ailelerine, geride kalanlara sabrıcemil, Sabrıeyüp ihsan
eylesin diyorum. 
Değerli
milletvekilleri, Sınai Mülkiyet Kanunu Tasarısı’nın altıncı bölümü 142 ila
171’inci maddelerden oluşmaktadır. Söz konusu maddeler de faydalı modelle
ilgili düzenlemeleri, sınai mülkiyet hakkına ilişkin süreler ve bildirimleri,
hak sahibinin tecavüze uğraması ve tazminatı, zaman aşımını, ihtiyati tedbiri,
ücretleri, ödeme sürelerini ve sonuçlarını, kurumun danışma kurulu ve eğitim
merkezi, yeni daireler kurulması ve görevleriyle ilgili düzenlemeler
içermektedir. Teknik konulardır, ilgili komisyonlarda etraflı olarak
değerlendirmeler yapılmış, Milliyetçi Hareket Partisi Komisyon üyelerimiz
gerekli katkıları sağlamıştır. 
Ben
yeniden aynı konularda bir değerlendirme yapmak yerine on dakikalık süremi KİT
Komisyonu üyesi de olmam sebebiyle ülkemiz için hem ekonomik hem de sosyal,
stratejik nedenlerle son derece önemli olan KİT’lerin iyi yönetilmemesi ve
etkin bir biçimde denetlenmemesi sonucunda getirildikleri nokta hususunda bir
değerlendirmede bulunacağım. Bu vesileyle yüce heyetinizi saygılarımla
selamlıyorum.
Malumunuz,
KİT statüsünü haiz kuruluşlar çoğunlukla devletin doğal tekel konumunda olduğu
piyasalar ile ülke için kritik, stratejik önemi olan alan ve sektörlerde
faaliyet göstermektedirler. Dünyanın birçok ülkesinde olduğu gibi, ülkemizde de
başta enerji, ulaştırma, bankacılık gibi alanlar olmak üzere değişik
sektörlerde KİT’ler faaliyet göstermektedir. 2016 yılı yasama faaliyetleri
çerçevesinde bugüne kadar KİT Komisyonunda birçok kamu iktisadi teşebbüsünün
Sayıştay raporları ilgili kuruluşların yöneticilerinin de hazır bulunduğu
toplantılarda müzakere edilmiştir. Bu toplantılar da maalesef bu kuruluşların
birçoğunun hem iyi yönetilmediğini hem de etkin bir şekilde denetlenmeyerek
yöneticilerinin hesap vermediğini açıkça göstermiştir. Sadece bir örnek vermek
gerekirse, İller Bankasında Sayıştayın 100’e yakın inceleme, soruşturma talebi
maalesef aradan uzun yıllar geçtiği, hatta zaman aşımına da girdiği hâlde
sonuçlandırılamamıştır. Eski genel müdürün 3628’den yargılandığı bu kurumda
inceleme, soruşturma taleplerine daha bir titizlik gösterilmesi gerekirken
gerçeğin ortaya çıkarılmasına maalesef kayıtsız kalınmıştır. Allah’ın emrine
önem verildiğini hâl ve hareketleriyle hâl ve hareketleriyle gösterme
gayretinde olanlara, sizlere, bildiğiniz üzere, hatırlatmak isterim ki
kendinize, anne ve babanıza ve yakınlarınıza bile olsa, zengin veya fakir de
olsalar Allah için adaleti yerine getiren şahitler olun. Adaletli davranmak
için artık nefsinize uymayın ve eğer dilinizi eğip bükerseniz, sözü
değiştirirseniz veya haktan, adaletten yüz çevirirseniz o takdirde muhakkak ki
Allah yaptıklarınızdan haberdar olandır. 
Değerli
arkadaşlar, bu kuruluşların başarılı olabilmesinin ilk şartı, yöneticilerin
işin gerektirdiği donanıma ve kapasiteye sahip, ehil kişiler arasından
seçilerek göreve atanmış olmalarıdır. Yüce Mevla tam da bu konuda bize şu
şekilde emir ve tavsiyelerde bulunmaktadır: “Şüphe yok ki Allah size emanetleri
ehline vermenizi ve insanlar arasında hüküm verdiğiniz zaman adaletle
hükmetmenizi emreder.” Peygamber Efendimiz de Cenab-ı Hakk’ın bu emir ve
tavsiyelerine hayatı boyunca riayet etmiştir, koyduğu kuralları önce kendinde
uygulamıştır. Örneğin, Mekke’nin fethindeki olayı biliyorsunuz. Tekrar etmek
gerekirse, Müslümanlar için son derece önemli ve değerli olan Kâbe’nin
anahtarını sahabeden birine değil, o sırada henüz Müslüman olmayan ama o
vazifeyi en iyi şekilde yerine getirebilecek kişi olan Osman Bin Talha’ya
teslim etmiştir. Yani, kendinden olmayan birine teslim etmiştir. Bugün bu
uygulamadan, bu anlayıştan çok uzak olunduğunu belirtmek istiyorum. 
Değerli
arkadaşlar, bu konuda ölçü ve kriter, hiç tartışmaya, “ama”ya “fakat”a girmeden
çok açıktır: İşi ehline vereceksiniz. Ellerimizi açıp Allah’a yalvarıyorsak,
alnımızı secdeye koyuyorsak bunu yapmak mecburiyetindeyiz. Bunun vebalinin
büyüklüğü, günahı namazda da yoktur, oruçta da yoktur zira bunda kul hakkı
vardır. 
Peki,
bizde uygulama nasıldır? Maalesef, KİT yöneticilerinin büyük bir kısmı ya eski
AKP milletvekili, partili, ya partiyle çok yakın ilişkiler içerisinde olan
kişiler veya daha değişik kurumlarda hâlihazırda müsteşar, genel müdür, vali
gibi görevde bulunan, sanki geçinemiyormuş gibi bir yerden daha maaş alsın diye
yönetim veya denetim kurulu üyesi yapılan üst düzey bürokratlardır. Tabii,
liyakat ve ehliyetin yerini sadakat ve sonsuz bağlılık gibi kriterler alınca
sonuç da kaçınılmaz olarak adrese teslim, şahsa münhasır banka kredilerine, devasa
rakamlara ulaşan genel yönetim giderlerine ve faaliyet zararlarına, mal ve
hizmet alımlarında yaşanan ihale usulsüzlüklerine, tahsil edilmeyen banka
kredilerine ve milletin sırtına yüklenen kamu zararlarına dönüşüyor. Böyle
olunca da 2017 yılında bütçeye görev zararları için 7,2 milyar lira ödenek
ayırmak zorunda kalıyoruz, 7,2 milyar lira görev zararları. Bunlar fakirin
fukaranın binbir güçlükle ödediği vergilerdir. İşin ehli olmayan yönetim kurulu
üyeleri attıkları imzaların ne tür sonuçlar doğuracağının farkında olsalar,
inanın, sabahlara kadar uyuyamazlar. Böyle bir anlayışla bırakın milyonlarca
lira piyasa değeri olan bir KİT’i, bir mahalle bakkalı dahi işletilemez,
yönetilemez. 
Diğer
içler acısı konu ise, bu kuruluşların gerek kendi denetim birimleri gerek bağlı
veya ilgili oldukları bakanlıkların denetim birimleri gerekse de Sayıştay
tarafından etkin ve adil bir biçimde denetlenememesidir. Teftiş kurulu bir
bağlı ortaklığın genel müdürü hakkında elde ettiği delil ve tespitler sonucunda
cumhuriyet savcılığına suç duyurusunda bulunulmasını talep ediyor fakat rapor
ilgili bakanlık denetim birimince yapılan soruşturmayla âdeta temizleniyor.
Ülke olarak bu hastalığı da yenmek mecburiyetimiz vardır, yenemezsek
yenileceğimiz açıktır. Yüce Meclis adına denetim yapan Sayıştay birçok konuda
yolsuzluk ve usulsüzlük tespit ettiği, bunlar hakkında gereğine tevessül
edilmesini önerdiği hâlde, maalesef, zamanında, hatta zaman aşımına dahi
uğratıldığı hâlde raporların gereği yapılmamakta, sorumlular hakkında savcılara
suç duyurusu yapılmakta çekingen ve âciz kalınmaktadır. Vaktinde incelenmeyen,
soruşturulmayan veya soruşturma esnasında bilerek zaman aşımına uğratılan
raporlar nedeniyle sorumlular almaları gereken cezalardan kurtarılmaktadır.
Değerli
milletvekilleri, bir hırsızlık olayında Peygamberimiz’in “Sizden önceki
insanları helak eden neydi biliyor musunuz? Onlar içlerinden şerefli ve soylu
birisi hırsızlık yaptığı zaman onu cezasız bırakırlar, içlerinden fakir ve
zayıf biri hırsızlık yaptığında ona ceza verirlerdi. Vallahi, hırsızlığı sabit
olan Mahzum kabilesinden Fatıma değil, kızım Fatıma bile olsa ayrım yapmaz ve
cezasını verirdim.” Evet, bu tavır, maalesef, örnek olmamaktadır.
Değerli
arkadaşlar, ben hırsızlık yapanın şerefsiz biri olduğuna inananlardanım zira
burada kul hakkı vardır, kul hakkı yenmektedir. Bu ayrı bir konu. Bugün
toplumda itibarlı geçinen birinin cezalandırılması çok istisnai bir durum
hâline gelmiştir, acı olan budur. Bu, halkın büyük çoğunluğu Müslüman olan bu
ülkeye yakışmamaktadır.
Değerli
milletvekilleri, son olarak, iktidar partisiyle yakın ve kirli ilişkiler içine
giren KİT’lerin bir ülkeye nasıl zararlar verebileceğine ilişkin en güzel ve
çarpıcı olaylardan biri çok kısa bir süre önce Brezilya’da yaşanmıştır.
Brezilya’da yaşanan Petrobras olayı Brezilya’yı büyük ve derin ekonomik ve
siyasi krize sokmuştur; birçok kamu görevlisi, şirket yöneticisi
tutuklanmıştır, Devlet Başkanı Dilma görevinde azledilmiş, eski Devlet Başkanı
Lula da Silva hakkında da soruşturma açılmıştır. Tüm bu olayların neticesinde
ülke ekonomisi 2015 yılında yüzde 3,8 küçülmüş, 2014 yılında yaklaşık 2 trilyon
420 milyar dolar olan gayrisafi millî hasıla 2015’te 1 trilyon 775 milyar
dolara gerilemiş, 2015’te yaklaşık 25 milyar Amerikan doları civarında doğrudan
yabancı sermaye kaybı yaşanmış, ülkede fakirlik ve huzursuzluk artmıştır.
Cefayı çeken fakir, garip gureba halk olmuştur. Benzer hadiselerin ülkemizde
yaşanmaması en büyük dileğimdir. Hakka ve hukuka, adalete sımsıkı sarılmamız
gerektiğini, gerçekten önem vermemiz gerektiğini belirtiyor, bu vesileyle yüce
heyetinizi saygıyla selamlıyorum. (MHP sıralarından alkışlar) 
BAŞKAN
– Teşekkür ederim Sayın Tor.
Halkların
Demokratik Partisi Grubu adına Adana Milletvekili Sayın Meral Danış Beştaş
konuşacak.
Buyurun
Sayın Danış Beştaş. (HDP sıralarından alkışlar) 
HDP
GRUBU ADINA MERAL DANIŞ BEŞTAŞ (Adana) – Sayın Başkan, değerli milletvekilleri;
ben de hepinizi saygıyla selamlıyorum.
Doğrusu,
Anayasa Komisyonu çalışmalarına devam ediyoruz, üç gün oldu başlayalı, sabahlara
kadar oradayız. Buradan da hem Parlamentoyu hem de halkımızı bilgilendirmek ve
açıkçası, halktan gizlenen, toplumdan gizlenen çalışmanın birkaç satır başıyla
ayrıntılarını paylaşmak isterim zira konuşmalardan sıra bile gelmiyor, iki
gündür sıra bekliyoruz, orada düşünceleri ifade etmek bile mümkün değil. 
İlk
gün bulunduğumuz taleplerin tümü reddedildi. “Basın-yayın organları
izleyebilsin.” dedik, reddedildi. “3 tane ajans kalsın; bu, halkı yakından
ilgilendiriyor, halk kendisi için yapılan sözleşmeyi görmek, tartışmak
istiyor.” dedik, reddedildi. “Genel Kurulu bir hafta tatil edelim, bütün
milletvekilleri bu çalışmaya katılmak istiyor.” dedik, reddedildi. “Eşit
temsille bir komisyon -tıpkı geçmişte olduğu gibi- yapalım.” dedik, reddedildi.
Velhasıl iktidar partisinden oluşan Başkanlık Divanı, partilerin bütün
taleplerini reddederek üç gündür çalışmalara devam ediyor. 
Peki,
nedir? Ne yapıyoruz biz? Orada kapalı kapılar ardında partiler düşüncelerini
söylüyor, ama kimsenin ikna olma niyeti yok, tartışma niyeti yok; herkes kendi
pozisyonunu orada anlatarak, halka duyurmadan, verilen bir kararın aslında
nasıl yaşama geçeceği, ne kadar sürede yaşama geçeceği daha önce
kararlaştırılan bir takvime yetiştirilmeye çalışılıyor.
Bugün,
Sayın Başbakan da söylemiş, “Ocak ayının başında Meclis Genel Kuruluna
gelmesini bekliyoruz.” Bu, “Ocak ayının başına kadar biz bu Komisyonu
çalıştıracağız.” anlamına geliyor. 
Peki,
başka ne yapıyoruz orada? Nasıl bir ortamda gidiyoruz? Biliyorsunuz, daha dün
Suriye’de El Bab’da yaşanan büyük kaybı, Kayseri’yi, Beşiktaş’ı, emekçileri,
öldürülen kadınları, hiç hız kesmeden yaşanan ekonomik krizi, doların alıp
başını gittiği bir ortamda, cezaevlerinin tıka basa dolu olduğu bir ortamda,
siyasetçilerin cezaevinde tutulduğu bir ortamda biz Anayasa tartışıyoruz. Ne
büyük lüks değil mi? Gerçekten tartışabiliyor muyuz? Hayır, tabii ki
tartışamıyoruz.
Peki,
ne diyorlar bu teklifin sahipleri? Ben muhalefet partisinden başlayayım. 2012,
2013 yılında Anayasa Uzlaşma Komisyonunda beraber çalıştığımızda, MHP
temsilcileri, bizzat Sayın Parsak, “Bu seçilmiş krallık önerisidir.” diyordu,
bugün ise teklifin arkasında, büyük bir arzuyla ve tutkuyla bunu savunduklarını
görüyoruz. 
Peki,
bugün Yasin Aktay’ın, Hükûmet sözcüsünün sözüne ne demeli? HDP’li vekillerin
tutuklanması halkta teselli oluşturuyormuş. Böyle bir şey olabilir mi? Gerçi bu
bir itiraf. Biz yeni itiraflar bekliyoruz. Her gün reddediyorlar ama
milletvekillerinin nasıl, ne zaman, nerede, hangi iddiayla tutuklanacaklarının
kararını bizzat iktidar içinden, merkezî bir akıl tarafından verildiğini
biliyorduk ama bugün Yasin Aktay, gerçekten, güzel bir şekilde itiraf etmiş
bulunuyor. 
Peki,
topluma tümüyle kulak tıkanmış vaziyette. Kim yapacak bu anayasayı? Bugün
Başbakanın açıklamasından kendisinin de gerçekten bu anayasayı bilmediğini
öğrendik. Ne garip, değil mi? Bugün Sayın Başbakanın açıklamalarını umarım
iktidar partisi milletvekilleri de okumuştur. Ne diyor? Sayın Başbakan diyor
ki: “Arkadaşlarımızın kafasını karıştıran bir iki husus var.” Bu da bir itiraf.
Bir iki husus değil, imzalar atıldıktan sonra, kamuoyuyla paylaşıldıktan sonra
iktidar partisi milletvekilleri de bizim gibi öğrendiler. Onlar da öncesini
bilmiyorlar zaten çünkü kişiye özel bir anayasa yapılıyor. Peki, ne diyor
Başbakan? Diyor ki: “Bütçeyi Meclis onaylayacak.” Ya, gülelim mi, ağlayalım mı?
Başbakanın taslaktan haberi yok. Başka ne diyor? “Çünkü, bütçe hakkı
Meclisindir.” Tasarıyla, taslakla, teklifle sıfır ilgi. Hâlbuki, bütçe hakkı
tümüyle Cumhurbaşkanına veriliyor ve Meclisin bütçe yapma yetkisi, en önemli
yetkisi elinden alınıyor. Sonra ne diyor? “Geneli itibarıyla, görüyorum ki
toplumda ciddi bir kabul gördü.” Ya, el insaf! Hangi toplum? Nerede kabul
gördü? Kime anlattınız? Daha siz bilmiyorsunuz, daha milletvekilleriniz bilmiyor,
daha partiler bunu tartışamadı. Siz uzayda mı yaşıyorsunuz Sayın Başbakan?
Toplumda nasıl kabul gördü? Daha toplumun haberi yok ki bu anayasa taslağından.
Başka
bir şey: “Düzelecek maddeler üzerinde çalışacağız.” diyor. Tasarı Komisyona
gelmiş ve sonra diyor ki: “Virgülüne bile MHP olmadan dokunamayız. Bu bir
uzlaşma metnidir.” Biz iki ay önce yaptığımız açıklamada Halkların Demokratik
Partisi olarak “MHP, AKP’nin peşine takılmadı; AKP, MHP’nin peşine takıldı.”
dedik. Dediğimizi zaten her gün, her gün, doğruluyorlar. Peki “MHP’yi mutlu
etmediyse o zaman bu uzlaşma olmaz.” diyor, aynen Başbakan böyle söylüyor. Bir
de ne gariptir ki belediye başkanı ve belediye meclis üyeliğiyle aynen
kıyaslıyor. “Cumhurbaşkanı belediye başkanı ve nitekim vekiller de belediye
meclis üyesi gibi çalışacak.” diyor. Daha da ileri gidiyor ve bu sistemde
halkın Cumhurbaşkanına icraat yapması ve çalışması için, Meclise de
Cumhurbaşkanının ihtiyacı olan, memleketin ihtiyacı olan kanunları çıkarması ve
ekibini takip etmesi için yetki vereceğini söylüyor. Yani, yeni sistemde
hepimiz -milletvekilleri, toplum, halk, 79 milyon- Cumhurbaşkanına icraat
yapması için yetki vereceğiz. Bunu Başbakan söylüyor, ben söylemiyorum.
Ve
diyor ki: “Meydanlara ineceğiz.” Kim inecek? Siz ineceksiniz. Sizin dışınızda
kimse meydanlara inebiliyor mu? Kimse miting yapabiliyor mu? Basın-yayın
organlarında hiçbirimiz konuşabiliyor muyuz? Bakın Anayasa haberlerine, ben
bugün baktım biraz, “Adalet Bakanından HDP’lilere tokat gibi cevap” diyor.
Allah Allah, orada olmasam diyeceğim ki gerçekten cevap verdi. Biz diyoruz ki:
Rus Büyükelçisini polis öldürdü. Bu yalan mı? Yalan değil. Görevde mi? Görevde.
Kimliği var mı? Var. Bunu çözmemiz lazım diyoruz, oradan bize “Siz nasıl böyle
dersiniz?” diyor ve bize tokat atmış oluyor. Tokat yediğinin farkında değil.
Biz uluslararası alanda tokat yiyoruz ama yandaş basın geliyor, ha bire tokat
edebiyatıyla bu işi yapıyor. 
Peki,
ne olacak? STK’ların haberi yok, akademisyenlerin yok, hukukçuların yok ve
bugün iktidar partisi temsilcisi “Millet için yapıyoruz.” dedi. Ya, hangi
millet? Kim milleti dinliyor? Millete gidip empoze ediyorsunuz “Bunu böyle,
böyle, böyle kabul edeceksiniz.” diye, tek taraflı bir propaganda var. Eş
başkanlar, milletvekilleri, belediye başkanları tutuklu, demokrasicilik
oynuyoruz, yok böyle bir şey. OHAL koşullarında, OHAL’i geçtim, sınır ötesinde
askerlerimizin her gün canını yitirdiği, sivillerin katliamlara maruz kaldığı,
burada Maraş katliamının bile araştırılmasının reddedildiği bir ortamda, işkencenin
her yerde devam ettiği bir ortamda biz demokratik bir anayasa yapamayız. 
Ama
şöyle bir şansımız var değerli arkadaşlar: MHP’nin temsilcisi şunu demiş…
Tabii, bunu Anayasa Komisyonunda çok ayrıntılı bir şekilde anlatacağız.
Anayasalar toplumsal sorunlara çözüm üretir, yeni toplumsal sorunlar üretmez.
Şu anda bu ülkede ihtiyaç nedir? Çoğulcu bir anayasadır. Kürt’üyle, Türk’üyle,
Alevi’siyle, Laz’ıyla, kadınıyla, genciyle, çocuğuyla herkesin sorunlarına
çözüm bulacak bir anayasaya yani toplumsal barışı tesis edecek bir anayasaya
ihtiyaç var. Sayın Cumhurbaşkanı –burada zaman yok, Anayasa Komisyonunda eski
konuşmalarını anlatacağım- 1991 yılında “barış anayasası”ndan söz ediyor, bugün
“savaş anayasası” oylanıyor. OHAL koşullarında demokratik bir anayasanın
esamesi okunamaz. Biz gerçekten vicdanlarınıza hitap etmek istiyoruz:
Türkiye’yi hep birlikte, kendinizle birlikte uçuruma yuvarlıyorsunuz. Bizim
seçilmiş krallığa ihtiyacımız yok. Bizim bu ülkede, şu anda Anayasa hem de bu
koşullarda, dayatılan bir şekilde… On beş saat çalıştırılarak eza niteliğinde
“Bu anayasayı çıkarmak zorundayız çünkü talimat bu.” şeklinde bir dayatmayı
kesinlikle bu halk görüyor. Şu anda burada ne yapıyoruz? Gerçekten parlamento
faaliyeti mi yapıyoruz? Hiç kimse yok. Sayalım, toplam 50 kişiyiz. Neyi
tartışıyoruz? Kanundan hangimizin haberi var? Kim okudu Sınai Mülkiyet Kanunu
Tasarısını? Anayasayı kim okudu? O imzalar boş kâğıda atıldı ve şimdi
“Toplumsal sözleşme yapıyoruz.” diyoruz ama toplum yok, ama halk yok.
Teşekkür
ederim. (HDP sıralarından alkışlar)
MUSTAFA
ILICALI (Erzurum) – Halk oy veriyor.
MERAL
DANIŞ BEŞTAŞ (Adana) – Halk bakalım verecek mi?
BAŞKAN
– Cumhuriyet Halk Partisi Grubu…
MEHMET
NACİ BOSTANCI (Amasya) – Sayın Başkanım, sayın konuşmacının iddialarına ilişkin
bütün cevaplar Komisyonda veriliyor, ayrıca konu Parlamentoya geldiğinde aynı
şekilde verilecek, kamuoyunda da tartışılacak. Şu anda patent yasasını
görüşüyoruz, sadece kayıtlara bu açıklama geçsin diye söz aldım.
Teşekkür
ederim.
BAŞKAN
– Teşekkür ederim.
Cumhuriyet
Halk Partisi Grubu adına Balıkesir Milletvekili Sayın Ahmet Akın konuşacak.
Buyurun
Sayın Akın. (CHP sıralarından alkışlar) 
CHP
GRUBU ADINA AHMET AKIN (Balıkesir) – Sayın Başkan, değerli milletvekilleri; 341
sıra sayılı Sınai Mülkiyet Kanunu Tasarısı’nın altıncı bölümü hakkında grubum
adına söz almış bulunmaktayım. Bu vesileyle yüce Meclisi saygıyla selamlıyorum.
Fırat
Kalkanı Harekâtı’nda görev yapmakta olan askerlerimizden yürek yakan haberler
alıyoruz. Şehit olan kahraman askerlerimize Allah’tan rahmet, ulusumuza
başsağlığı, kederli ailelerine sabır ve yaralılarımıza acil şifalar diliyorum.
Değerli
milletvekilleri, görüşmekte olduğumuz tasarı, esasen bizim de genel anlamda
olumlu bulduğumuz, ihtiyacı karşıladığını düşündüğümüz bir tasarı. Uluslararası
sözleşmeler ve AB müktesebatı da böyle bir ihtiyacı net olarak ortaya koyuyor.
Daha önemlisi, bilgi toplumu hedefi bunu gerektiriyor. Günümüzde yenilik
üretimin, büyümenin ve zenginlik yaratmanın kaynağı hâline gelmiştir. Yenilik
yapmanın, bilgi ekonomisine geçmenin yegâne aracı ise kuşkusuz eğitim. Bu
yüzden önce eğitim sistemimizi bu yolda iyileştirmemiz gerekiyor. AKP, eğitime
hep kendi dünyasına uygun bir nesil yetiştirmek olarak baktı, bu ülkenin
geleceği olan gençlerimizi dünyadaki akranlarıyla aynı şekilde bilgiyle
donatmak gibi bir hedefi olmadı, hatta eğitimsizliğe, cehalete övgü yağdıran,
eğitimli insanlardan nefret ettiğini açıklayan sözüm ona bir profesörü
ödüllendirerek YÖK Denetleme Kurulu üyesi yaptı. Yine, AKP’li eski bir Bakan
olan Taner Yıldız, hatırlanacağı gibi, eğitim seviyesi yükseldikçe AKP’nin oy
oranının azaldığını söylemişti. Başka bir AKP’li eski Bakan olan Erdoğan
Bayraktar’sa “Bu ülke Müslüman bir ülke. Bu yüzden icat yapamıyoruz, buluş
yapamayız.” diyerek Türkiye'nin ara eleman yetiştirmeye odaklanmasını maalesef
önermişti. Bu açıklamalar AKP’nin eğitime bakışını maalesef özetler nitelikte.
Bu yüzden de eğitimde Adalet ve Kalkınma Partisi bunun gereğini yapıyor. Eğitim
sisteminin niteliğini bozarak içini boşaltıyor. En gözde model oluşturan
liselerimiz perişan ediliyor, dağıtılıyor. Her bakan döneminde ayrı bir eğitim
sistemi ortaya koyuluyor. 
Çok
değerli milletvekili arkadaşlarım, 2015 PISA sonuçları ortada. Bu aslında bir
karne. İstediğiniz kadar “Şöyle oldu, böyle oldu.” diye anlatın durun, çok
somut bir gösterge var ortada; maalesef, eğitimde çökmüşüz. Buna mazeret aramak
yerine bu kötü gidişi değiştirmek için ne yapılabilir, hep beraber bunu
düşünelim, bunu konuşalım çünkü bu konu sadece sizin değil, hepimizin, ülkemizin
de geleceğinin meselesidir. 
OECD
“Yaratıcılık ve Problem Çözme” başlıklı bir değerlendirmeyle ülkelerin
inovasyon potansiyelini ölçüyor. Türkiye’de bu testte başarılı olan
çocuklarımız sadece yüzde 2,2; OECD ortalaması yüzde 12, Güney Kore’de ise bu
oran yüzde 28. Bu değerlendirme nasıl bir sonuç ortaya koyuyor, onu da
izninizle ortaya koymak isteriz. 2013 yılında Güney Kore’nin tek bir teknoloji
şirketinin, hepimizin yakından bildiği bir şirketin almış olduğu patent sayısı,
bizim ülke olarak son elli yılda aldığımız patent sayısının tam 18 katı
çoğunluğunda. 
Dünyayla
rekabet edebilen bilgi ve donanıma sahip özgür bireyler yetiştirmek eğitim
sistemimizin temel amacı olmak zorundadır. Eğitim toplumun, halkın, bu ülkenin,
geleceğin, hepimizin ihtiyacı. Başkanlık kimin ihtiyacı? Bir ailenin ya da bir
grubun ama asla bu ülkenin ihtiyacı değil. Bakın, şu anda ülkemize “başkanlık”
diyerek bir hükümdarlık sistemini dayatmaya çalışıyorsunuz değerli
arkadaşlarım. Bırakın bu başkanlık, padişahlık, hükümdarlık sevdasını; sevdanız
bizleri, hepimizi bir arada tutan cumhuriyet olsun. (CHP sıralarından alkışlar)
Her şeyin dermanı gördüğünüz ve maalesef, dünya önünde komik duruma düşerek
savunduğunuz başkanlık sistemi eğitim sistemimizi daha da geriye düşürecektir
çünkü eğitim ortak akılla, birikimle geliştirilmesi gereken bir alandır. Eğitim
adına değerli, kıymetli, önemli, başarılı ne varsa talan edilecek, yok
edilecek.
Çok
değerli milletvekili arkadaşlarım, dünyada ayrıca, bildiğiniz gibi fosil enerji
kaynakları bir son ihtiva ediyor. Bunlar bir gün gelecek ve bitecek. Bilgi
ekonomisine dayalı üretim yapan ülkeler bugün bunun çözümü konusunda ciddi
oranda çalışıyorlar, enerjide bu dalda çok ciddi bir dönüşüm yaşanıyor dünyada.
Yenilenebilir enerji konusunda da müthiş yenilikler ve ilerlemeler mevcut.
Petrol yerine elektrikli araçlar otomobil sektörünün en önemli rekabet alanı
hâline gelmiş durumda. Gelişmiş dünya rotasını buna çevirdi. “Yerli ve millî
otomobil” deyip duruyorsunuz. Evet, yerli bir otomobilimiz olsun, hatta bu
dünya markası olsun, biz de bunu çok isteriz ve her türlü desteği de vermeye
hazırız ama bilgi ekonomisinde rekabet bunun üzerine şekillendirilmiş, onun
için elektrikli otomobil üzerine devam edersek daha başarılı olacağımızı
düşünüyoruz. Bundan beş altı yıl önce çok pahalı olduğunu bildiğimiz rüzgâr ve
güneş enerjisi üretimi yatırımları ve AR-GE çalışmalarıyla bugün ekonomik bir
duruma gelmiştir. Ülkeler bu araştırmalar için ve bu AR-GE çalışmaları için çok
ciddi yatırımlar ve kaynaklar ayırıyorlar. Elektrik enerjisini depolama
olanaklarında da çok ciddi AR-GE yatırımları ve çalışmaları var. Beş on yıl
sonra yenilenebilir enerji kaynaklarından elde edilen elektrik büyük ölçeklerde
ve uzun sürelerde depolanabilir hâle gelecek. Biz bu konuyla alakalı ne yapıyoruz
değerli arkadaşlar? Hiçbir şey. Her imkânımız var ama sizin ülkeyi ileriye
taşımak gibi bir niyetiniz yok.
Değerli
milletvekilleri, yerli kaynaklarımızdan sayılan enerji verimliliği konusunda
kanun çıkarılmış durumda, strateji belgeleri hazırlanmış durumda ama yine
burada da uygulama yok. Aynı mamulü üretmek için OECD ülkelerinden yüzde 30
daha fazla enerji harcıyoruz. Bu konunun derhâl uygulamaya alınması ve
uygulamaya geçmesi de zorunluluk ihtiva ediyor. Gelin, öncelikle kamu
binalarından başlayalım. Kamuda ilk önce Türkiye Büyük Millet Meclisi
binasından ve sonra da Enerji Bakanlığının kendi binasından başlayalım. Büyük
Önder Mustafa Kemal Atatürk’ün emaneti olan cumhuriyetimizi muasır medeniyetler
seviyesine çıkarabilmek için bilgi ve teknoloji ihraç eden bir ülke olmak
hedefiyle çalışalım, hepimizin ortak hedefi bu olsun.
Çok
değerli arkadaşlarım, isteyip de yapamadığınız ne var çok merak ediyoruz.
Lütfen bu soruyu siz de kendinize sorun. Her şey elinizde, güç sizde, iktidar
sizde, sizin cumhuriyetten ne şikâyetiniz var, anlayamıyoruz. Tek adamlık ne
demek? Biz o defteri 1923 yılında kapattık. Egemenliğimizi tek adamlıktan,
padişahlıktan alıp egemenliğin kayıtsız şartsız millete ait olduğu ve
atalarımızın çok büyük bedeller ödediği cumhuriyetimize kavuştuk. Bu saatten
sonra da tekrar egemenliği tek bir adama vermeye niyetimiz yok. Ben buradan çok
değerli AKP’li ve MHP’li milletvekili arkadaşlarıma seslenmek istiyorum. Gelin,
vazgeçin bu sevdadan, çocuklarınızın, torunlarınızın geleceğini karartmayın,
harcamayın.
Çok
Değerli Başkan ve değerli milletvekilleri; ülkemiz gerçekten çok zor bir
süreçten geçiyor ve siz ülkemizi on dört yıldır tek başınıza yönetiyorsunuz.
Gelinen noktada terör azmış durumda, halkımız endişeli, ekonomi bozulmuş, döviz
almış başını gidiyor, işsizlik rekorlar kırıyor, yatırım yok, iş yok, dış
politikada yapılan yanlışların faturası çoktan önümüze gelmiş durumda, hiç
kimse yarın ne olacağını kestiremiyor, yatırımcı önünü görmüyor, halkımız bu
durumu da hak etmiyor değerli arkadaşlar. Gelin, hep birlikte iyi şeyler
yapalım, ortak aklı harekete geçirelim, hepimiz halkımızın sorunlarına
odaklanalım. Biz böyle yapalım diyoruz ama iktidar ne yapıyor? Başkanlık
sistemi için mesai yapıyor. Ortalık yangın yeri siz hâlâ başkanlık diyorsunuz.
İktidar başkanlık dışında ne yapıyor biliyor musunuz değerli arkadaşlarım? Daha
önce FETÖ’ye “Ne istedi de vermedik?” diyerek peşkeş çektiği kamu mallarını
şimdi de Cumhurbaşkanının çoluk çocuğuna ait vakıflara vermek için torba
tasarısı hazırlıyor ve şu anda bu tasarı Plan Bütçe Komisyonunda görüşülüyor.
Belediyeleriniz zaten ne var ne yok veriyor. Şimdi bu yasal düzenleme nereden
çıktı? TÜRGEV ve diğerleri üzerinden resmen kamu malı yağmacılığı yapılıyor.
Kamuya ait, halka ait malları bir ailenin kontrolüne veriyorsunuz. Bütün
bunları halkımız görüyor, izliyor, değerlendiriyor. Hiçbir gereği olmadan
ülkeyi tek adam rejimine sürükleme çabanızın karşılığı yok çok değerli
arkadaşlar. Bunu hepimiz görüyoruz. Otoriter rejim arayışınıza halkımız asla
izin vermeyecektir. 
Hepinize
saygılar sunuyorum. (CHP sıralarından alkışlar) 
BAŞKAN
– Teşekkür ederim. 
Şahsı
adına Denizli Milletvekili…
MEHMET
NACİ BOSTANCI (Amasya) – Sayın Başkanım…
ENGİN
ALTAY (İstanbul) – Gene mi? Ben de...
BAŞKAN
– Lafım yarıda kaldı.
Buyurun
Sayın Bostancı.
MEHMET
NACİ BOSTANCI (Amasya) – Sayın Başkanım, kıymetli arkadaşımızın ifade ettiği
gibi bir tasarı Plan Bütçede mevcut değildir. Buraya geldiğinde konuşacağız
tabii. 
Teşekkürler.

BAŞKAN
– Doğrudur, evet.
Sayın
Altay…
ENGİN
ALTAY (İstanbul) – Hep bilinir ki bu işler bir yerlerde pişirilir, son anda
Meclise, Plan Bütçeye iniverir. Arkadaşımızın söylediği doğrudur. Plan Bütçeye
gelmemiş olması böyle bir şeyin olmadığı anlamına gelmez. 
Arz
ederim efendim. 
OSMAN
AŞKIN BAK (Rize) – Şu anda yok zaten.
ENGİN
ALTAY (İstanbul) – Ben takdire bırakıyorum. 
BAŞKAN
– Genel Kurula geldiği zaman tartışırız onu. 
ENGİN
ALTAY (İstanbul) – Evet.
BAŞKAN
– Şu anda bir şey bilmiyoruz bu konuda.
ENGİN
ALTAY (İstanbul) – Hayır, arkadaşımızı “Yanlış bilgi verdi.” gibi bir algı
yaratacak şekilde konuştuğu için bunu açıklama gereği duydum.
BAŞKAN
– Belki incelemiştir Sayın Bostancı, teklifi veya tasarıyı. 
MEHMET
NACİ BOSTANCI (Amasya) – Yok efendim.
ENGİN
ALTAY (İstanbul) – Var efendim, var.
BAŞKAN
– Peki.
Şahsı
adına şimdi Denizli Milletvekili Sayın Kazım Arslan konuşacak.
Buyurun
Sayın Arslan. (CHP sıralarından alkışlar) 
KAZIM
ARSLAN (Denizli) – Sayın Başkan, değerli milletvekilleri; hepinizi öncelikle
sevgiyle, saygıyla selamlıyorum. 
Sınai
mülkiyetle ilgili kanun tasarısının görüşmelerine devam ediyoruz. Altıncı
bölümde şahsım adına söz aldım. Yine bu kanunla ilgili düşüncelerimi sizlere
arz etmek istiyorum. 
Değerli
arkadaşlarım, bu yasanın anlaşmalı bir şekilde iş dünyasının beklentisine cevap
verecek bir şekilde geçecek olmasından dolayı da bu çalışmalara katkı koyan tüm
arkadaşlarıma çok teşekkür ediyorum. 
Tabii,
bunların ötesinde, özellikle son zamanlarda ülkemizde yaşanan gerek iç barışın
bozulması, hem de komşularla ilişkilerimizin bozulmuş olması sebebiyle birçok
ticari ilişkilerimizi, ihracatımızı komşularımızla yapamadığımız bir
durumdayız. Ayrıca, komşu ülkelerimizle ilişkilerimiz bitme noktasına geldiği
gibi ihracatımız da bitme noktasına gelmiştir. Tarımda ürettiğimiz birçok ürün,
sebzelerimiz, meyvelerimiz satılamamış, çiftçilerimizin ve üreticilerimizin
elinde kalmıştır. Tabii ki bunun zararı öncelikle ülkemize olduğu gibi
çiftçilerimize, üreticilerimize ve turizmcilerimize çok fazlasıyla olduğu bir
gerçektir. 
Şimdi,
hep birlikte yeniden bir değerlendirme yapalım değerli arkadaşlarım. Cumhuriyet
Halk Partisi olarak komşularımızla ilişkilerimizi iyi götürmemiz gerektiğini,
Mustafa Kemal Atatürk’ün bize göstermiş olduğu “Yurtta sulh, cihanda sulh.”
ilkesinden ayrılmamamız gerektiğini, bunun doksan üç yıldır Türkiye’de, Türkiye
Cumhuriyeti’nde devam ettirildiğini ve Türkiye'nin de bu durumdan dolayı da çok
mesafe kazandığını ve bölgede güçlü bir ülke konumuna geldiğini günlerce
belirttik ve bu konuda ısrar ettik ama bizleri dinlemediniz. 
Suriye’yle
ilişkilerimizin bozulması sebebiyle, Esad’la olan ilişkilerimizin tamamen
altüst olması sebebiyle dedik ki bu anlaşmazlığa son verin diye ısrar ettik, bu
sefer de Cumhuriyet Halk Partisine “Siz Esad’cısınız.” dediniz.
Değerli
arkadaşlarım, hatta şöyle bir düşüncenin içine girdiniz: “Esad altı ay bile bu
iktidarda kalamaz, gider, sonuçta biz de Şam’da cuma namazını hep birlikte
kılarız.” diye bir karara da varmıştınız. Ama üç yıla yakın bir zamandan beri
bu mücadele devam ediyor, Esad görevinde kalmaya, işini sürdürmeye devam ediyor
ama Türkiye’ye zararı, inanın, her gün geçtikçe daha fazla oluyor. Bunları
görmenizi özellikle belirtmek istiyorum. 
Çünkü
bu ilişkilerin bozulmasından dolayı bugün hem siyasi ilişkilerimiz hem de
ticari ilişkilerimiz, ihracat ilişkilerimiz o kadar çok bozuldu ki bu noktada
inanılmaz bir ticari kayba, siyasi kayba uğradığımızı belirtmek istiyorum. 
Değerli
arkadaşlarım, şimdi, işin en kötü yanı da ne biliyor musunuz? Tabii, orada
Esad’la mücadele edilmesi sebebiyle, Esad’dan kaçan birçok mülteci de geldi
ülkemize yerleşti, bunlara bakmak zorunda kaldık. Bunlarla ilgili de oldukça
bir yük taşıyoruz ve bunları ülkemize entegre etmeye çalışıyoruz, onları burada
yaşatmaya çalışıyoruz. Bu konuda da Türkiye'nin yükü oldukça artmış durumda
değerli arkadaşlarım.
Değerli
arkadaşlarım, şimdi, bunun ötesinde ne oldu biliyor musunuz? Biz Suriye’yle
ilişkilerimizi bozdukça Esad kendi alanına çekildi ve Suriye’nin kuzeyini
teröristlere bırakmak suretiyle hem sınırımızdaki kontrolü gözden uzak tuttu
hem de Suriye’nin kuzeyinde teröristlerin barınmasına olanak sağlayacak, her
türlü teröristin, PKK’dan, PYD’den, YPG’den, El Nusra’dan tutun da IŞİD’ciye
kadar her türlü teröristin orada yaşamasına ve barınmasına, lojistik destek
bulmasına olanak sağlayacak bir çalışmayı gerçekleştirdi. Bu yönden de
gerçekten, güneyimizdeki terörizmi önleyemediğimiz gibi, sınırlarımızın
güvenliğini de bir türlü yapamıyoruz ve bu güvensizlik sebebiyle de ülke içinde
ve ülke dışında da itibarımız her gün zedeleniyor, her gün azalıyor diyorum.
Hepinize
teşekkür ediyorum, saygılar sunuyorum. (CHP sıralarından alkışlar) 
BAŞKAN
– Teşekkür ederim Sayın Arslan.
Sayın
milletvekilleri, altıncı bölüm üzerindeki görüşmeler tamamlanmıştır.
Şimdi,
altıncı bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım.
142’nci
maddede bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 341 sıra sayılı Kanun Tasarısı’nın 142’nci maddesinin tasarı metninden
çıkarılmasını arz ve teklif ederiz.
 Ahmet
Yıldırım Mizgin Irgat Dirayet
Taşdemir
 Muş Bitlis Ağrı
 Osman
Baydemir Feleknas Uca
 Şanlıurfa Diyarbakır
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU SÖZCÜSÜ HASAN
SERT (İstanbul) – Katılmıyoruz efendim.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz Sayın Başkan.
BAŞKAN
– Gerekçeyi okutuyorum: 
Gerekçe:
Önümüze
getirilen Sınai Mülkiyet Kanunu Tasarısı, şirketlerin meta olmayan ancak
üretim, dağıtım, pazarlama ve benzeri süreçlerinde üretkenlik sağlayan
bileşenlerinin hem rekabette öne geçici hem de özellikle elinde bunları oldukça
fazla sayıda bulunduran büyük firmanın tekel varlığını korumaya yönelik bir
önlem sağlamaktadır. Uluslararası üretim arenasındaki rolü montaj ve ara malı
imalatına dayalı bir ülkenin AR-GE olanaklarını geliştirmesi için ihtiyaç
duyduğu şey, uluslararası tekellerin tasarım, teknoloji, marka ve benzeri
haklarını koruma altına alarak ülke içinde uygulanmasının önüne geçmek olamaz.
Zira, böyle bir ortamda AR-GE’ye dayalı üretim yapan uluslararası tekeller ile
başta KOBİ'ler olmak üzere kamu kuruluşları, yerli şirketler ve kooperatifler
arasında üretici güçler açısından bir asimetri doğacak, bu asimetri de yüksek
teknolojili üretim pazarında yerli unsurları çok daha savunmasız bırakacaktır.
Tasarıya
gerekçe yapılan ve Anayasa Mahkemesinin iptallerinden doğduğu belirtilen hak
kayıpları ve sorunlar, uluslararası tekellerin sorunları ve hak kayıplarından
başka bir şey değildir. Sadece makroekonomik bakış açısıyla düşündüğümüzde dahi
söz konusu Sınai Mülkiyet Kanunu Tasarısı’nın yasalaşmasının Türkiye'nin
ekonomik gelişimi için faydadan çok zarar getireceği görülebilir. Bunun en
temel sebebi de Türkiye ekonomisinin bir üretim değil, borca dayalı bir tüketim
ekonomisi olduğu ve tasarı yasalaşırsa yerli üreticilerin uluslararası tekeller
karşısında zararlı çıkacağı gerçeğidir.
Özetle,
tasarım, buluş ve benzeri süreçlerin tek taraflı mülkleştirilmesini
tescilleyecek ve somut olarak da yabancı sermaye karşısında kamu ekonomisini,
kooperatifleri ve KOBİ'leri yaşayamaz duruma getirip halkları tekel sermayesine
bağımlı kılacak olan bu tasarının yasalaşmasına parti olarak, ilkesel olarak
muhalefet etmekteyiz.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir. 
143’üncü
maddede bir adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 341 sıra sayılı Kanun Tasarısı’nın 143’üncü maddesinin beşinci fıkrasının
ilk cümlesinin aşağıdaki şekilde değiştirilmesini arz ve teklif ederiz. 
 Tacettin
Bayır Kazım Arslan Haydar
Akar
 İzmir
 Denizli Kocaeli
 Fatma
Kaplan Hürriyet  Ömer Fethi Gürer 
 Kocaeli Niğde
“Başvuru
sahibi başvuruyla birlikte veya herhangi bir bildirime gerek olmaksızın
başvurunun şekli şartlara uygunluk bakımından bir eksikliğinin olmadığının veya
eksikliklerin süresi içinde giderildiğinin bildirildiği tarihten itibaren iki
ay içinde ücretini ödeyerek ve yönetmelikte belirtilen şartlara uygun olarak
araştırma talebinde bulunur."
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU SÖZCÜSÜ HASAN
SERT (İstanbul) – Takdire bırakıyoruz efendim.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılıyoruz Sayın Başkanım.
BAŞKAN
– Gerekçeyi okutuyorum: 
Gerekçe:
Kanun
tasarısının aynı maddesinin (4)’üncü fıkrasına göre, başvurunun şekli şartlara
uygun olmadığı anlaşılırsa başvuru sahibinden bildirim tarihinden itibaren iki
ay içinde eksikliği gidermesi istenmekte ve eksikliğin bu süre içinde
giderilmemesi hâlinde başvuru reddedilmektedir. Bu fıkra uyarınca, eğer başvuru
sahibine şeklî eksiklikleri gidermesi için bildirim yapılmışsa başvuru
sahibinin bildirim tarihinden itibaren iki ay içinde eksikleri gidermesi
beklenecek, eksiklikleri gidermezse başvurusu reddedilecektir. Bu durumda,
başvurunun şeklî eksiklikle ilgili incelemesi henüz tamamlanmadan ve başvurunun
uygun olduğuna daha karar verilmeden başvuru sahibinin araştırma ücretini
ödemesi gerekirse başvuru sahibinin eksiklikleri giderememesi hâlinde
reddedilecek bir başvuru için araştırma ücretini ödemiş olacaktır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
Kabul
edilen önerge doğrultusunda maddeyi oylarınıza sunuyorum: Kabul edenler… Kabul
etmeyenler… Madde kabul edilmiştir. 
144’üncü
maddeyi kabul edenler… Kabul etmeyenler… Kabul edilmiştir. 
145’inci
maddeyi kabul edenler… Kabul etmeyenler… Kabul edilmiştir. 
146’ncı
maddeyi kabul edenler… Kabul etmeyenler… Kabul edilmiştir. 
147’nci
maddeyi kabul edenler… Kabul etmeyenler… Kabul edilmiştir. 
148’inci
maddeyi kabul edenler… Kabul etmeyenler… Kabul edilmiştir. 
149’uncu
maddeyi kabul edenler… Kabul etmeyenler… Kabul edilmiştir. 
150’nci
maddeyi kabul edenler… Kabul etmeyenler… Kabul edilmiştir. 
151’inci
maddeyi kabul edenler… Kabul etmeyenler… Kabul edilmiştir. 
152’nci
maddeyi kabul edenler… Kabul etmeyenler… Kabul edilmiştir. 
153’üncü
maddeyi kabul edenler… Kabul etmeyenler… Kabul edilmiştir. 
154’üncü
maddeyi kabul edenler… Kabul etmeyenler… Kabul edilmiştir. 
155’inci
maddeyi kabul edenler… Kabul etmeyenler… Kabul edilmiştir. 
156’ncı
maddeyi kabul edenler… Kabul etmeyenler… Kabul edilmiştir. 
157’nci
maddeyi kabul edenler… Kabul etmeyenler… Kabul edilmiştir. 
158’inci
maddeyi kabul edenler… Kabul etmeyenler… Kabul edilmiştir. 
159’uncu
maddeyi kabul edenler… Kabul etmeyenler… Kabul edilmiştir. 
160’ıncı
maddeyi kabul edenler… Kabul etmeyenler… Kabul edilmiştir. 
161’inci
maddeyi kabul edenler… Kabul etmeyenler… Kabul edilmiştir. 
162’nci
maddeyi kabul edenler… Kabul etmeyenler… Kabul edilmiştir. 
163’üncü
maddeyi kabul edenler… Kabul etmeyenler… Kabul edilmiştir.
164’üncü
maddeyi kabul edenler… Kabul etmeyenler… Kabul edilmiştir.
165’inci
maddeyi kabul edenler… Kabul etmeyenler… Kabul edilmiştir.
166’ncı
maddeyi kabul edenler… Kabul etmeyenler… Kabul edilmiştir.
167’nci
maddeyi kabul edenler… Kabul etmeyenler… Kabul edilmiştir.
168’inci
maddeyi kabul edenler… Kabul etmeyenler… Kabul edilmiştir.
169’uncu
maddeyi kabul edenler… Kabul etmeyenler… Kabul edilmiştir.
AHMET
YILDIRIM (Muş) – Sayın Başkan…
FELEKNAS
UCA (Diyarbakır) – Sayın Başkan, karar yeter sayısı istiyorum.
BAŞKAN
– Ne zaman?
AHMET
YILDIRIM (Muş) – Şimdi, bu maddede.
FELEKNAS
UCA (Diyarbakır) – Şimdi, bu madde için.
BAŞKAN
– 170’inci madde de?
FELEKNAS
UCA (Diyarbakır) – Evet.
AHMET
YILDIRIM (Muş) – Evet.
BAŞKAN
– 170’inci maddeyi oylarınıza sunacağım ve karar yeter sayısı arayacağım: Kabul
edenler… Kabul etmeyenler… 
Karar
yeter sayısı yoktur. 
Birleşime
on dakika ara veriyorum.
Kapanma Saati: 21.28
DÖRDÜNCÜ OTURUM
Açılma Saati: 22.14
BAŞKAN: Başkan Vekili Ayşe Nur BAHÇEKAPILI 
KÂTİP ÜYELER: İshak GAZEL (Kütahya), Ali Haydar HAKVERDİ (Ankara) 
-----0-----
BAŞKAN – Sayın
milletvekilleri, Türkiye Büyük Millet Meclisinin 45’inci Birleşiminin Dördüncü
Oturumunu açıyorum.
170’inci
maddenin oylaması sırasında karar yeter sayısı bulunamamıştı. 
Şimdi maddeyi
tekrar oylarınıza sunacağım ve karar yeter sayısı arayacağım.
Kabul edenler…
Kabul etmeyenler… Kabul edilmiştir, karar yeter sayısı vardır.
341 sıra sayılı
Kanun Tasarısı’nın görüşmelerine devam ediyoruz.
Komisyon?
Yerinde.
Hükûmet?
Yerinde.
171’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
Altıncı bölümde
yer alan maddelerin oylaması da böylelikle tamamlanmış oluyor.
Şimdi,
yedinci bölümün görüşmelerine başlıyoruz.
Yedinci
bölüm, 172’nci maddeye bağlı 15/A, 15/B ve 15/C maddeleri ile geçici madde 1,
geçici madde 2, geçici madde 3, geçici madde 4, geçici madde 5 ve geçici madde
6 dâhil, 172 ile 193’üncü maddeleri kapsamaktadır. 
Yedinci
bölüm üzerinde söz isteyen Milliyetçi Hareket Partisi Grubu adına Hatay
Milletvekili Mehmet Necmettin Ahrazoğlu olacak. 
Buyurun
Sayın Ahrazoğlu. (MHP sıralarından alkışlar)
MHP
GRUBU ADINA MEHMET NECMETTİN AHRAZOĞLU (Hatay) – Sayın Başkan, değerli
milletvekilleri; 341 sıra sayılı Sınai Mülkiyet Kanun Tasarısı’nın yedinci
bölümü hakkında Milliyetçi Hareket Partisi Grubu adına söz almış bulunuyorum.
Yüce heyetinizi saygıyla selamlıyorum.
Uzun
zamandır, konuşmamıza şehitlerimizi anarak, taziye bildirilerinde bulunarak
başlıyoruz. Maalesef, bugün de aydınlık, huzurlu bir güne başlayamadık,
uyanamadık. Dün gece, Türk Silahlı Kuvvetleri tarafından yürütülen Fırat
Kalkanı Harekâtı’nda El Bab’da yaşanan çatışmalardan acı haberler geldi. El
Bab’da 16 askerimiz şehit, 33 askerimiz de yaralandı. 133 DEAŞ teröristinin
öldürüldüğü çatışmalarda yaralı askerlerimizden 18’inin durumunun ağır olduğu
belirtilmişti. Şehitlerimize Allah’tan rahmet, yaralı Mehmetçiklerimize şifalar
diliyorum. Ailelerine, yakınlarına ve yüce Türk milletine, kahraman ordumuza
başımız sağ olsun diyorum. Ve Arif Nihat Asya’nın “Şehitler tepesi boş
değil/Biri var bekliyor/ Ve bir göğüs, nefes almak için/Rüzgâr
bekliyor/Şehitler tepesi boş değil, toprağını kahramanlar bekliyor/Ve bir
bayrak, dalgalanmak için rüzgâr bekliyor.” dizelerinin, içimizi yakarken,
bugünleri anlattığına inanıyorum.
Kayseri’de
meydana gelen patlamayla terör bir kez daha Mehmetçiklerimizin canına
kastetmiş, ülkemizi yangın yerine… Bir yandan İstanbul ve Kayseri’de PKK’nın
gerçekleştirdiği açıklanan terör olayları, bir yandan Cumhurbaşkanınca FETÖ
terör örgütü tarafından gerçekleştirildiği açıklanan, ülkemizin konuğu olan,
canı bize emanet Rus Büyükelçisinin hayatını kaybetmesi ve suikast eylemi, bir
yandan Türkiye’nin Suriye sınırından teröristlerin sızmasını engelleyerek,
sınır güvenliğini sağlayarak ve bizlerin can güvenliğini korumak amacıyla
yürütülen Fırat Kalkanı operasyonu ve Mehmetçik’imizin cesurca mücadele ettiği
IŞİD terör örgütü, bir yandan da çevremizde yaşanan vesayet savaşının, mezhep
çatışmalarının ülkemize taşınması için çaba gösteren içimizdeki hainler. 
Değerli
milletvekilleri, eli kanlı PKK, IŞİD ve FETÖ’yle mücadele ederken hep bir üst
akıldan, dış güçlerden bahsedilmektedir. Doğrudur, ülkemizin konumu,
milletimizin özgürlüğüne düşkünlüğü bazı ülkelerin politikalarıyla
uyuşmamaktadır. Ancak, bunlara karşı ortak bir aklın oluşturulmaması kimin
suçudur? On dört yıldır tek başına yasama, yürütme ve yargıda istediği gibi
hareket edebilen, her türlü imkâna sahip Hükûmetin hiç mi suçu yok? Hâlâ
istihbaratta zafiyet olduğunu reddetmeye devam mı edeceğiz? İyileştirme yapmak,
bu eylemlere karşı tedbir alabilmek için öncelikle nerede eksikliğimiz var, onu
tespit etmemiz ve “Ben dedim, oldu.”dan vazgeçip çözüm üretmemiz gerekmektedir.

Birlik
ve beraberlik gösterisi, sadece şehit cenazelerinde bir araya gelip terörü
lanetlemek değildir. Güvenlikle ilgili zafiyetin giderilmesinde de Meclisin hep
beraber çalışabilmesi gerekmektedir. Yüce Türk milleti, teröre karşı hep birlikte,
tek vücut olarak mücadele verilebildiğini 15 Temmuzda göstermiştir. Ancak,
Hükûmet ne bürokraside ne de Meclis çatısı altında birliği tesis etmeye yönelik
bir adım atmamıştır. Yukarıda saydığımız nedenlerden dolayı da hâlâ şehit
verilmekte, hâlâ acılarımızı yüreğimizde hissetmekteyiz. 
Ülkemizin
konumu belli, İran, Irak ve Suriye ile kaynayan bir Orta Doğu içerisinde
sürdürülebilir dış politikayla dimdik, bağımsız, bütünlüğünü koruyan bir
Türkiye için Milliyetçi Hareket Partisi olarak var gücümüzle çalışmaya devam
edeceğimizi bildirmek istiyorum. 
Sayın
Başkan, değerli milletvekilleri; hâlihazırda sınai mülkiyet haklarıyla ilgili
uygulama kararları aynı zamanda çıkartılan kanun, kanun hükmünde kararnameler,
yönetmelik ve tebliğlerle tanımlanmaktaydı. Uluslararası sözleşmelere ve AB
mevzuatına uyumun artırılması veya uygulamada karşılaşılan sorunların çözümüne
ilişkin daha nitelikli, etkin bir sınai mülkiyet sistemine geçişin sağlanması
için mevcut sistemin revize edilmesi zorunlu bir ihtiyaçtır. 
Bu
çerçevede marka, coğrafi işaret, tasarım, patent ve faydalı model haklarına
ilişkin düzenlemeler yapılmış, mevcut sistemde yer almayan geleneksel ürün adı
korunması sisteme dâhil edilmiştir. Ancak, alt komisyon çalışmalarında da ifade
ettiğimiz gibi, terim birlikteliğinin sağlanmamış olması, somut ayırt ediciliğe
vurgu yapılmaması, özellikle coğrafi işaretlemeye ilişkin denetim sistemindeki
eksiklikler gibi konuları düzenleme ihtiyacının olmasına rağmen yasa
tasarısında gerekli düzenlemenin yapılması temin edilememiştir. 
2424
sayılı AB Marka Tüzüğü’nün 7’nci maddesinde marka olarak tescil edilemeyecek,
herhangi bir ayırt edici niteliğe sahip olmayan, işaretlemelerle ilgili bir
düzenleme mevcut bulunurken yeni teknikle ilgili mal veya hizmetler için ayırt
ediciliğe sahip olmayan, dolayısıyla tüketiciler tarafından marka olarak
algılanmayacak işaretlerin tescil edilmeyeceği düzenlemesi yapılırken somut
ayırt edicilik net şekilde ifade edilmemiştir.
Değerli
milletvekilleri, her ne kadar 5846 sayılı Fikir ve Sanat Eserleri Kanunu’nda
fikrî mülkiyet hakkına ilişkin uygulama esasları yer almış olsa da kanun
tasarısı içerisinde “fikrî mülkiyet hakları” kavramının yer almamış olması da
tarafımızca bir eksik olarak değerlendirilmiştir. Tanımlamaların yapılmasıyla sınai
mülkiyet hakkı ile fikrî mülkiyet hakkı arasındaki temel ilişkilerin
belirleneceği düşünülmektedir. Yargı kararları işleyişinde karşılaşılan
sorunların çözümünde de her ne kadar dikkate alınsa da bazı durumlarda idarenin
yargı kararlarına rağmen, kendi uygulamalarında ısrarcı olduğu görülmektedir.
Yasa teklifinin revizyonunun sebeplerinin biri de budur. Şimdiye kadar enstitü
ile başvuru sahibi arasında karşılaşılan ve çözüm bulunamayarak yargıya taşınan
olayların tekrarlanmaması ve kuralların net bir şekilde tanımlanması da kanun
teklifi hedeflerinden biriydi. 
Kanun
teklifinin 20’nci maddesinin (2)’nci fıkrasında yer alan “İtiraz süresinden
sonra itiraz gerekçeleri değiştirilemez ve yeni gerekçeler eklenemez.” denilmiş
olsa da gerekçelerin değiştirilmemesi veya yeni gerekçelerin eklenmemesi hak
kayıplarına yol açabilecektir. Bu nedenle de Sınai Mülkiyet Kanunu Tasarısı’na,
itiraz süresi dolduktan sonra ve itiraz işlemleri sonuçlanmadan önce itiraz
konusunu etkileyecek nitelikte bir yargı kararının sunulmasını mümkün kılacak
eklemenin yapılmasının faydalı olacağını düşünmekteydik. 
Marka
sahipleri ve marka tescil ettirmek isteyenler arasında zaman zaman itiraz
olayları yaşanmaktadır. Amacımız, etkin ve verimli bir çalışma sistemini
tanımlamak ise Türk Patent Enstitüsü bünyesinde itiraz işlemleri sürerken ya da
tamamlandıktan sonra konuya ilişkin dava sonuçlarının idareye sunulması, daha
sonradan açılması muhtemel yeni davaların önünü kapatacaktır. Böylece işlem hem
Enstitü içinde ilk defa sonuçlanacak hem de adli yargıya yansıtılan işlemler
sayısı azaltılacaktır. 
Değerli
milletvekilleri, Türk Patent Enstitüsünün organizasyonu için birimlerin görev
tanımları yapılmış, yeni yasayla personele yönelik hususlar açıklanmıştır.
Personelin hak ettiği sosyal imkânlara sahip olması bizim için de önemlidir. Bu
değişiklikle umut ederiz ki Sayıştay raporlarında belirtilen eksikliklerin
giderilmesi faydalı olur. 
Değerli
milletvekilleri, Milliyetçi Hareket Partisi Grubu olarak eksik bulmakla
birlikte, Sınai Mülkiyet Kanunu Tasarısı’nın sanayicinin ve ilgililerin
beklentilerine cevap vermesini ve onlara katkı sağlamasını umuyor, milletimize,
devletimize hayırlı olmasını diliyor, yüce Meclisi saygıyla selamlıyorum. (MHP
sıralarından alkışlar)
BAŞKAN
– Teşekkür ederim Sayın Ahrazoğlu. 
Halkların
Demokratik Partisi Grubu adına konuşmacı var mı?
AHMET
YILDIRIM (Muş) – Yok.
BAŞKAN
– Yok.
Cumhuriyet
Halk Partisi Grubu adına Kocaeli Milletvekili Sayın Tahsin Tarhan konuşacak.
Buyurun
Sayın Tarhan. (CHP sıralarından alkışlar) 
CHP
GRUBU ADINA TAHSİN TARHAN (Kocaeli) – Sayın Başkan, değerli milletvekilleri;
341 sıra sayılı Sınai Mülkiyet Kanunu Tasarısı’nın yedinci bölümü üzerine söz
aldım, hepinizi saygıyla selamlıyorum. 
Değerli
milletvekilleri, son derece kapsamlı bir tasarının son bölümüne geldik. Biz
burada markayı, patenti konuşuyoruz, yukarıda Anayasa Komisyonunda başkanlık
sistemi görüşülüyor, bir yanda da El Bab’dan şehit haberleri geliyor. Bizleri,
halkımızı, yurttaşlarımızı nasıl bir tabloyla karşı karşıya bıraktığınızı görüyorsunuz.

Değerli
milletvekilleri, TÜİK, Merkez Bankası, Hazine Müsteşarlığı, Kalkınma Bakanlığı
verilerine göre Türkiye ekonomisi krizin eşiğinde. 2017’nin ilk çeyreğinde
halkı, esnafı, çiftçiyi, sanayiciyi derinden etkileyecek bu krizin varlığını
biz değil, yukarıda saydığımız kurumlar söylüyor. Gıdadan benzine, elektrikten
doğal gaza gelen zamlar zaten belli. Daha da büyük sorunlar bekliyor bizleri.
Bu krizi atlatabilmenin temel yolu, var olan politik krizi aşmakla olur.
Politik krizi ancak OHAL’i kaldırarak, demokrasiyi ve parlamenter rejimi
güçlendirerek aşarsınız. Bu krizi tek adam rejimini dayatarak çözemezsiniz.
Sürekli terör saldırılarının olduğu bir ortamda hangi yatırımcı gelir bu
ülkeye? Yarın ne olacağı belli olmayan bu ülkede istikrar yalanıyla yutturmaya
çalıştığınız başkanlık bu ülkeyi daha da çıkmaza sokacaktır.
İşsizlik
günden güne artıyor. Büyüme rakamları düşüyor. Yoksulluk sınırı 4.500 lira.
Açlık sınırı 1.500 lira olmuş. Karşılıksız çeklerin tutarı yüzde 3,2 oranında
artmış. Karşılıksız işlemi yapılan çek adedi yüzde 4 oranında artmış. 2016
yılının ilk on ayında 838 bin adet senet protesto edilmiş. Bunların tutarı 9,5
milyar Türk lirası. Protesto edilen senet adedi yüzde 1,5 arttı. Senet
tutarıysa yüzde 20,8 oranında artmış. 2016 Kasım ayında, kapanan şirket
sayısında yüzde 47,8 artış olmuş. Kapanan kooperatif sayısında artış yüzde
10,59. Kapanan gerçek kişi ticari işletme sayısındaysa yüzde 83,32 artış
gerçekleşmiş.
Sayın
Başkan, değerli milletvekilleri; sanayi, ekonominin can damarı. Sanayi içinde
organize sanayi bölgelerinin yeri önemli. Plan ve Bütçe görüşmelerinde Sayın
Bakan, 294 OSB olduğunu söyledi ve doluluk oranlarını yüzde 71 olarak açıkladı.
Böyle bakınca durum gayet iyi görünüyor. Ankara’daki OSB’lerin doluluk oranı
yüzde 59, İzmir’dekilerse yüzde 69 ama Kocaeli’de OSB’lerin doluluk oranı yüzde
50. Çorum’da bu rakam yüzde 29’a düşüyor.
Şimdi,
ben buradan Sayın Bakana bir çağrıda bulunuyorum: Doluluk oranı yüzde 100 olan
bir OSB’ye birlikte gidelim, satılık, kiralık kaç fabrika, kaç işletme var,
birlikte bakalım. Bunları OSB’den düşünce acaba yine aynı doluluk oranlarını
bulabilecek misiniz? 
Değerli
milletvekilleri, defalarca söyledik, sadece teşvik paketleri, vergi affıyla
olmuyor ya da adı “Üretim Reform Paketi” olan ama içeriğinin üretimle ilgisi
olmayan yasa hazırlamakla olmaz. Zaten ortada da ne var? Askerî alanları,
zeytinlik alanları, yeşil alanları imara nasıl açarız? Bütün derdiniz, tasanız
bu. Varsa inşaat yoksa inşaat, varsa köprü yoksa köprü, varsa yol yoksa yol.
Artık yeter! Yola, köprüye, inşaata doydu bu memleket. Ana yolları yapıyorsunuz
ama bir de yan yollara bakın. Zaten yapmanız gereken şeyleri marifet gibi
pazarlıyorsunuz. Devlet vatandaşına hizmet verir, hizmet satmaz. Köprü
yaptınız, geçiş ücretini dolara endekslediniz. Bir başka ülkenin para biriminin
bu kadar altüst ettiği başka hangi ülke var? Adı Osman Gazi ama geçiş ücreti
dolar üzerinden. Osman Gazi mezardan kalkıp gelse, vallahi yüzünüze tükürür. 
Sayın
Başkan, değerli milletvekilleri; sanayideki önemini söylediğimiz OSB’lerin
çevre açısından durumu nasıl? OSB’lerin yalnızca 22’sinde tehlikeli atık
yönetimi var. 112 OSB’de ön atık su arıtma tesisi, 74 OSB’de merkezî atık su
arıtması, 72 OSB’de ise evsel atık yönetimi var. Proses atık yönetimine sahip
OSB sayısı 28. 26 OSB’deyse ambalaj atığı yönetimi var. 31.804 firmanın
faaliyet gösterdiği OSB’lerde çevre uzmanı olarak toplam 300 kişi çalışıyor.
Hem sanayiyi hem de çevreyi tüketen bir anlayışın sonucu bütün bunlar.
Değerli
milletvekilleri, yıllarca Türkiye’nin tarım ülkesi olduğunu söyledik. Tarım
ülkesi olarak bilinen ülkemizde, 2013-2015 yılları arasında Türkiye tarım ve
gıda ithalatı için 400 milyar Türk lirası ödedi. Türkiye buğdayını Ukrayna’dan,
samanı Gürcistan’dan aldı. Arpayı İngiltere ile Hırvatistan’dan; pamuğu
Amerika’dan, bir de Hindistan’dan; çeltik ve pirinci de Amerika’dan, yetmeyince
Vietnam’dan, İtalya’dan aldı. Mısır ve Çin’den kuru fasulye aldı, yeşil
mercimek ve nohudu da Kanada’dan ithal etti. Bezelyeyi Ukrayna’dan,
Bulgaristan’dan kurbanlık koyunu, Şili’den büyükbaş hayvanı, Bosna-Hersek’ten
lop eti ithal etti.
Değerli
milletvekilleri, bu ülke bu hâldeyken konuşacak daha önemli bir konumuz olduğu
için “Başkanlığı görüşelim, Anayasa’yı değiştirelim.” diyorsunuz. El insaf
diyorum, pes diyorum, sizi vicdana davet ediyorum.
Değerli
milletvekilleri, bu tasarıda önemli gördüğümüz şeyler var, birkaç başlıkta
saymak istiyorum: Yeni marka türlerinin tescillerine imkân sağlanacak. Coğrafi
işaret tescil maliyetleri azalacak. Tasarımlar daha kısa sürede tescil
edilecek. Öğretim elemanlarının yaptığı tasarımların hak sahibi üniversiteler
olacak. Patentlerin kalitesi artırılacak. İncelemesiz patent sistemi
kaldırılacak. Hak kayıplarının önlenmesi için daha esnek bir yapıya geçilecek.
Üniversitelerdeki patent potansiyeli harekete geçirilecek. Sınai mülkiyet
mevzuatı uluslararası anlaşmalara ve AB mevzuatına uyumlu hâle getirilecek.
Sayın
Başkan, değerli milletvekilleri; peki, ülkenin içinde bulunduğu bu ortamda tüm
bunlardan kim faydalanacak? Demokrasiyi ve parlamenter rejimi güçlendirip
OHAL’i kaldırdığınız zaman bu yapılanlar bir anlam ifade eder. 
Tasarının
hayırlı olmasını diliyor, hepinizi saygıyla selamlıyorum. (CHP sıralarından
“Bravo” sesleri, alkışlar) 
BAŞKAN
– Teşekkür ederim. 
Yedinci
bölüm üzerindeki görüşmeler tamamlanmıştır.
Şimdi
yedinci bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım.
172’ye
bağlı 15/A maddesini oylarınıza sunuyorum: Kabul edenler… Kabul etmeyenler… Kabul
edilmiştir.
172’ye
bağlı 15/B maddesini kabul edenler… Kabul etmeyenler… Kabul edilmiştir. 
172’ye
bağlı 15/C maddesinde bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 341 sıra sayılı Sınai Mülkiyet Kanunu Tasarısı’nın 172’nci maddesi ile
5000 sayılı Kanun’a eklenen 15/C maddesinin birinci fıkrasının aşağıdaki
şekilde değiştirilmesini arz ve teklif ederiz. 
 Tahsin
Tarhan Kazım Arslan Ramazan
Can
 Kocaeli Denizli Kırıkkale
 Halil
Eldemir Mustafa Şükrü Nazlı Mehmet
Necmettin Ahrazoğlu
 Bilecik Kütahya Hatay
“Yeniden
İnceleme ve Değerlendirme Dairesi Başkanlığı, sınai mülkiyet hakları ve
geleneksel ürün adları ile ilgili işlemlere ilişkin ilgili dairenin nihai
olarak almış olduğu kararlara karşı, kararın bildirim tarihinden itibaren iki
ay içinde işlemlerin tarafı olan ve karar nedeniyle menfaati etkilenen kişiler
tarafından yapılacak itirazların incelenmesi ve değerlendirilmesi işlemlerini
doğrudan Kurum Başkanına bağlı olarak yürütür.”
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI ZİYA
ALTUNYALDIZ (Konya) – Takdire bırakıyoruz Sayın Başkan. 
BAŞKAN
– Hükûmet? 
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılıyoruz Sayın Başkan.
BAŞKAN
– Gerekçeyi okutuyorum:
Gerekçe:

Bu
düzenleme ile Kurum kararlarına karşı yapılan itirazların güçlendirilmiş bir
merci tarafından karara bağlanması sağlanmıştır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Kabul
edilen önerge doğrultusunda maddeyi oylarınıza sunuyorum: Kabul edenler… Kabul
etmeyenler… Madde kabul edilmiştir.
173’üncü
maddeyi kabul edenler… Kabul etmeyenler… Kabul edilmiştir.
174’üncü
maddeyi kabul edenler… Kabul etmeyenler… Kabul edilmiştir.
175’inci
maddeyi kabul edenler… Kabul etmeyenler… Kabul edilmiştir.
176’ncı
maddeyi kabul edenler… Kabul etmeyenler… Kabul edilmiştir.
177’nci
maddeyi kabul edenler… Kabul etmeyenler… Kabul edilmiştir.
178’inci
maddeyi kabul edenler… Kabul etmeyenler… Kabul edilmiştir.
179’uncu
maddeyi kabul edenler… Kabul etmeyenler… Kabul edilmiştir.
180’inci
maddeyi kabul edenler… Kabul etmeyenler… Kabul edilmiştir.
181’inci
maddeyi kabul edenler... Kabul etmeyenler... Kabul edilmiştir. 
182’nci
maddeyi kabul edenler... Kabul etmeyenler... Kabul edilmiştir. 
183’üncü
maddeyi kabul edenler... Kabul etmeyenler... Kabul edilmiştir. 
184’üncü
maddeyi kabul edenler... Kabul etmeyenler... Kabul edilmiştir. 
185’inci
maddeyi kabul edenler... Kabul etmeyenler... Kabul edilmiştir. 
186’ncı
maddeyi kabul edenler... Kabul etmeyenler... Kabul edilmiştir. 
187’nci
maddeyi kabul edenler... Kabul etmeyenler... Kabul edilmiştir. 
188’inci
maddeyi kabul edenler... Kabul etmeyenler... Kabul edilmiştir. 
189’uncu
maddeyi kabul edenler... Kabul etmeyenler... Kabul edilmiştir. 
190’ıncı
maddeyi kabul edenler... Kabul etmeyenler... Kabul edilmiştir. 
191’inci
maddeyi kabul edenler... Kabul etmeyenler... Kabul edilmiştir. 
Geçici
1’inci maddeyi kabul edenler... Kabul etmeyenler... Kabul edilmiştir. 
Geçici
madde 2’yi kabul edenler... Kabul etmeyenler... Kabul edilmiştir. 
Geçici
madde 3’ü kabul edenler... Kabul etmeyenler... Kabul edilmiştir. 
Geçici
madde 4’ü kabul edenler... Kabul etmeyenler... Kabul edilmiştir. 
Geçici
madde 5’i kabul edenler... Kabul etmeyenler... Kabul edilmiştir. 
Geçici
madde 6’yı kabul edenler... Kabul etmeyenler... Kabul edilmiştir. 
Madde
192’yi kabul edenler... Kabul etmeyenler... Kabul edilmiştir. 
Madde
193’ü kabul edenler... Kabul etmeyenler... Kabul edilmiştir. 
Yedinci
bölümde yer alan maddelerin oylamaları tamamlanmıştır. 
Tasarının
tümünü oylamadan önce, İç Tüzük’ün 86’ncı maddesi gereğince oyunun rengini
belli etmek üzere, lehte, İstanbul Milletvekili Sayın Engin Altay konuşacaktır.

Buyurun
Sayın Altay. (CHP sıralarından alkışlar)
ENGİN
ALTAY (İstanbul) – Teşekkür ederim Sayın Başkan.
Genel
Kurulu saygıyla selamlıyorum. 
Demek
ki oluyormuş sayın milletvekilleri; ülke menfaatine bir kanun olduğu zaman,
Parlamentoda bulunan birbirinden farklı renkteki dört siyasi parti de ittifak
hâlinde, geçicilerle beraber 202 maddelik bir kanunu üç gün gibi bir sürede
yasalaştırabiliyormuş. Bunu Türkiye’ye de bir mesaj olarak veriyorum.
Parlamentomuzun işlevi bakımından, Parlamentomuza güven, parlamenter demokratik
sistemimizin devamı ve bekası bakımından önemli bir iş gerçekleştirilmiştir. Bu
kanun, ayrıca, sanayicimizin, iş adamlarımızın; TÜSİAD’ından ticaret ve sanayi
odalarına kadar, TOBB’una kadar Türk sanayisine emek veren bütün lokomotif
şirketlerimizin beklediği bir kanundu. Bakanlık bürokratlarına da teşekkür
ediyoruz.
Umarım
ve dilerim ki bu kanundan sonra sanayimizde daha ciddi gelişmeler ve hamleler
olacak. Ülkemiz gerçekten, bu noktada, dünyayla boy ölçüşen, yarışan bir ülke
hâline gelecektir. Söz konusu ülkemizse, milletimizse Cumhuriyet Halk Partisi
her zaman her türlü fedakârlığa hazırdır. 
Bu
vesileyle, kanunda emeği geçen herkese -tek tek saymıyorum- teşekkür ediyoruz.
Kanuna
müspet oy vereceğiz.
Hayırlı
uğurlu olsun. (CHP ve AK PARTİ sıralarından alkışlar)
BAŞKAN
– Teşekkür ederiz Sayın Altay.
ERHAN
USTA (Samsun) – Sayın Başkan…
BAŞKAN
– Sayın Usta, buyurun.
IV.- AÇIKLAMALAR (Devam)
25.- Samsun Milletvekili Erhan Usta’nın, kanunun
ülkemiz için hayırlı olmasını temenni ettiğine ve Milliyetçi Hareket Partisi
olarak olumlu oy kullanacaklarına ilişkin açıklaması
ERHAN
USTA (Samsun) – Teşekkür ederim Sayın Başkan.
Ben
de bu kanunun inşallah ülkemiz için hayırlı olmasını temenni ediyorum,
sanayimiz için hayırlı olsun.
Burada,
bir kez daha, uzlaşının ne kadar önemli olduğunu gördük. Çok zor çıkabilecek
bir kanunu kısa sürede çıkardık. 
Biz
de Milliyetçi Hareket Partisi olarak bu kanuna olumlu oy kullanacağız.
Ben
Sayın Bakanı, Komisyonu ve Bakanlık çalışanlarını tebrik etmek istiyorum.
Hayırlı
uğurlu olsun efendim.
Teşekkür
ederiz. (MHP ve AK PARTİ sıralarından alkışlar)
BAŞKAN
– Teşekkür ederim.
IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Sınai Mülkiyet Kanunu Tasarısı (1/699) ve Sanayi,
Ticaret, Enerji, Tabii Kaynaklar, Bilgi ve Teknoloji Komisyonu Raporu (S.
Sayısı 341) (Devam)
BAŞKAN
– Tasarının tümü açık oylamaya tabidir.
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Kabul etmeyenler… Kabul edilmiştir. 
Oylama
için beş dakika süre veriyorum ve süreyi başlatıyorum.
(Elektronik
cihazla oylama yapıldı)
BAŞKAN
– Sayın milletvekilleri, Sınai Mülkiyet Kanunu Tasarısı açık oylama sonucunu
okuyorum:
“Kullanılan
oy sayısı : 232
Kabul : 232 (x)
 Kâtip Üye  Kâtip
Üye
 İshak Gazel Ali
Haydar Hakverdi 
 Kütahya Ankara”
Bu
şekilde, tasarı kanunlaşmış ve kabul edilmiştir. (AK PARTİ sıralarından
alkışlar)
Sayın
milletvekilleri, 2’nci sırada bulunan 443 sıra sayılı Kanun Tasarısı ile
Sanayi, Ticaret, Enerji, Tabii Kaynaklar, Bilgi ve Teknoloji Komisyonu
Raporu’nun görüşmelerine başlıyoruz.
2.- Serbest Bölgeler Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı (1/666) ile
Sanayi, Ticaret, Enerji, Tabii Kaynaklar, Bilgi ve Teknoloji Komisyonu Raporu
(S. Sayısı 443)
BAŞKAN –
Komisyon? Yok.
Ertelenmiştir.
3’üncü sırada
yer alan 439 sıra sayılı Kanun Tasarısı ve Dışişleri Komisyonu Raporu’nun
görüşmelerine başlıyoruz.
3.- Türkiye Cumhuriyeti ile Rusya Federasyonu Arasında
Cezai Konularda Karşılıklı Adli Yardımlaşma ve Suçluların İadesi Anlaşmasının
Onaylanmasının Uygun Bulunduğuna Dair Kanun Tasarısı (1/650) ve Dışişleri
Komisyonu Raporu (S. Sayısı 439)
BAŞKAN –
Komisyon? Yok.
Ertelenmiştir.
Bundan sonra da
komisyonların bulunamayacağı anlaşıldığından, alınan karar gereğince, kanun
tasarı ve teklifleri ile komisyonlardan gelen diğer işleri sırasıyla görüşmek
için, 27 Aralık 2016 Salı günü saat 15.00’te toplanmak üzere birleşimi
kapatıyorum.
Sayın
milletvekilleri, sayın Meclis çalışanları; yeni yılınızı kutluyorum. Yeni yılın
hepimize sağlık, sıhhat, başarı ve huzur getirmesini diliyorum. Kardeşçe
yaşayabileceğimiz bir 2017 yılı diliyorum ve hepinize çok çok teşekkür
ediyorum.
İyi tatiller.
Kapanma Saati: 22.49




(x) 341 S. Sayılı Basmayazı 20/12/2016
tarihli 43’üncü Birleşim Tutanağı’na eklidir.


(X) Bu bölümde hatip tarafından Türkçe
olmayan kelimeler ifade edildi.


(x) Açık oylama kesin sonuçlarını
gösteren tablo tutanağa eklidir.




