



TBMM Tutanak Müdürlüðü




TÜRKİYE BÜYÜK MİLLET MECLİSİ
TUTANAK DERGİSİ

59’uncu Birleşim
20 Şubat 2015 Cuma

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş bulunan
her tür belge ile konuşmacılar tarafından ifade edilmiş ve tırnak içinde
belirtilmiş alıntı sözler aslına uygun olarak yazılmıştır.)

İÇİNDEKİLER


I.- GEÇEN TUTANAK
ÖZETİ
II.- GELEN KÂĞITLAR
III.- YOKLAMALAR
IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ayşe Nur Bahçekapılı'nın,
Büyük Birlik Partisi Genel Başkanı merhum Muhsin Yazıcıoğlu’nun annesinin
vefatı nedeniyle konuşması 
2.-  Oturum Başkanı TBMM Başkan Vekili Ayşe Nur
Bahçekapılı’nın, İç Tüzük’ün 73’üncü maddesinin son fıkrasına göre kanun
tasarılarına ilişkin havaleye itirazın, bu kanun tasarısının havalesinden
sonraki ilk oturumda yapılması gerektiğine ilişkin konuşması
3.- Oturum Başkanı TBMM Başkan Vekili Ayşe Nur
Bahçekapılı'nın, milletvekillerinin, Meclisi çalıştırmamak adına, bilhassa söz
almak için bilerek tahrik edici cümleler kullandıklarına ilişkin konuşması
4.- Oturum Başkanı TBMM Başkan Vekili Ayşe Nur
Bahçekapılı'nın, Hüsne Aslan’a Allah’tan rahmet dilediğine ilişkin konuşması
5.- Oturum Başkanı TBMM Başkan Vekili Sadık Yakut'un,
Fırat Yılmaz Çakıroğlu’na Allah’tan rahmet dilediğine ilişkin konuşması

V.- USUL HAKKINDA GÖRÜŞMELER
1.- Oturum Başkanı TBMM Başkan Vekili Ayşe Nur
Bahçekapılı’nın, İç Tüzük’ün 73’üncü maddesi uyarınca kanun tekliflerinin
havalesine itiraz yapılamayacağına yönelik tutumunun İç Tüzük hükümlerine uygun
olup olmadığı hakkında
2.- Oturum Başkanı TBMM Başkan Vekili Ayşe Nur
Bahçekapılı’nın, İç Tüzük’ün 73’üncü maddesinin son fıkrasıyla ilgili
uygulamasının İç Tüzük hükümlerine uygun olup olmadığı hakkında
3.- Oturum Başkanı TBMM Başkan Vekili Sadık Yakut’un,
Türkiye Büyük Millet Meclisi Başkanının görevlendirmesi olmadan birleşimi
yönettiği gerekçesiyle bu tutumunun İç Tüzük hükümlerine uygun olup olmadığı
hakkında
4.- Mersin Milletvekili Ertuğrul Kürkcü’nün 19/2/2015
tarihli 58’inci Birleşimde (2/1632) esas numaralı Kanun Teklifi’ni geri çekme
önergesinin oylamasında yanlışlık yapıldığı iddiası hakkında
VI.- GEÇEN TUTANAK HAKKINDA KONUŞMALAR
1.- Sinop Milletvekili Engin Altay'ın, 19/2/2015
tarihli 58’inci Birleşimdeki bazı ifadelerini düzelttiğine ilişkin konuşması
2.- Mersin Milletvekili Ali Rıza Öztürk'ün, 19/2/2015
tarihli 58’inci Birleşimdeki bazı ifadelerini düzelttiğine ilişkin konuşması
3.- Ankara Milletvekili Levent Gök'ün, 19/2/2015
tarihli 58’inci Birleşimdeki bazı ifadelerini düzelttiğine ilişkin konuşması
4.- İzmir Milletvekili Oktay Vural'ın, 19/2/2015
tarihli 58’inci Birleşimdeki bazı ifadelerini düzelttiğine ilişkin konuşması
5.- Konya Milletvekili Faruk Bal'ın, 19/2/2015 tarihli
58’inci Birleşimdeki bazı ifadelerini düzelttiğine ilişkin konuşması
6.- Kütahya Milletvekili Alim Işık'ın, 19/2/2015
tarihli 58’inci Birleşimdeki bazı ifadelerini düzelttiğine ilişkin konuşması
7.- Manisa Milletvekili Özgür Özel'in, 19/2/2015
tarihli 58’inci Birleşimdeki bazı ifadelerini düzelttiğine ilişkin konuşması
8.- İstanbul Milletvekili Mustafa Sezgin Tanrıkulu'nun,
19/2/2015 tarihli 58’inci Birleşimdeki bazı ifadelerini düzelttiğine ilişkin
konuşması
9.- İstanbul Milletvekili Süleyman Çelebi'nin,
19/2/2015 tarihli 58’inci Birleşimdeki bazı ifadelerini düzelttiğine ilişkin konuşması
10.- Şırnak Milletvekili Hasip Kaplan'ın, 19/2/2015
tarihli 58’inci Birleşimdeki bazı ifadelerini düzelttiğine ilişkin konuşması
11.- Adana Milletvekili Seyfettin Yılmaz'ın, 19/2/2015
tarihli 58’inci Birleşimdeki bazı ifadelerini düzelttiğine ilişkin konuşması
12.- Kütahya Milletvekili Alim Işık'ın, 19/2/2015
tarihli 58’inci Birleşimdeki bazı ifadelerini düzelttiğine ilişkin konuşması
VII.- SATAŞMALARA İLİŞKİN KONUŞMALAR
1.- Hakkâri Milletvekili Adil Zozani'nin, Mersin
Milletvekili Ali Rıza Öztürk’ün geçen tutanak hakkında konuşması sırasında
şahsına sataşması nedeniyle konuşması
2.- Hakkâri Milletvekili Adil Zozani'nin, Ankara
Milletvekili Levent Gök’ün geçen tutanak hakkında konuşması sırasında şahsına
ve HDP Grubuna sataşması nedeniyle konuşması
3.- Bingöl Milletvekili İdris Baluken'in, İzmir
Milletvekili Oktay Vural’ın yerinden sarf ettiği bazı ifadeleri sırasında HDP
Grubuna sataşması nedeniyle konuşması
4.- Ankara Milletvekili Özcan Yeniçeri'nin, Bingöl
Milletvekili İdris Baluken’in sataşma nedeniyle yaptığı konuşması sırasında MHP
Grubuna sataşması nedeniyle konuşması
5.- Kahramanmaraş Milletvekili Mahir Ünal'ın, Ankara
Milletvekili Özcan Yeniçeri’nin sataşma nedeniyle yaptığı konuşması sırasında
AK PARTİ Grubuna sataşmasın nedeniyle konuşması
6.- Şırnak Milletvekili Hasip Kaplan'ın, Ankara
Milletvekili Özcan Yeniçeri’nin sataşma nedeniyle yaptığı konuşması sırasında
Halkların Demokratik Partisine sataşması nedeniyle konuşması
7.- Ankara Milletvekili Levent Gök’ün, Kahramanmaraş
Milletvekili Mahir Ünal’ın sataşma nedeniyle yaptığı konuşması sırasında
Cumhuriyet Halk Partisine sataşması nedeniyle konuşması
8.- İstanbul Milletvekili Celal Adan'ın, Kahramanmaraş
Milletvekili Mahir Ünal’ın sataşma nedeniyle yaptığı konuşması sırasında
Milliyetçi Hareket Partisine sataşması nedeniyle konuşması
9.- Bingöl Milletvekili İdris Baluken'in, Kahramanmaraş
Milletvekili Mahir Ünal’ın sataşma nedeniyle yaptığı konuşması sırasında
Halkların Demokratik Partisine sataşması nedeniyle konuşması
10.- Ankara Milletvekili Özcan Yeniçeri'nin, Şırnak
Milletvekili Hasip Kaplan’ın sataşma nedeniyle yaptığı konuşması sırasıda
şahsına sataşması nedeniyle konuşması
11.- Amasya Milletvekili Mehmet Naci Bostancı'nın,
İstanbul Milletvekili Celal Adan’ın sataşma nedeniyle yaptığı konuşması
sırasında Adalet ve Kalkınma Partisine sataşması nedeniyle konuşması
12.- Kayseri Milletvekili Mustafa Elitaş’ın, Şırnak
Milletvekili Hasip Kaplan’ın usul görüşmesiyle ilgili yaptığı konuşması sırasında
AK PARTİ Grup Başkanına sataşması nedeniyle konuşması
13.- İstanbul Milletvekili Mustafa Sezgin
Tanrıkulu'nun, Oturum Başkanı TBMM Başkan Vekili Sadık Yakut’un sarf ettiği
bazı ifadeleri sırasında şahsına sataşması nedeniyle konuşması
VIII.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Bayburt Milletvekili Bünyamin Özbek'in, Bayburt
ilinin kurtuluşunun 97’nci yıl dönümüne ilişkin gündem dışı konuşması
2.- Adana Milletvekili Ali Halaman'ın, Adana ilindeki
işsizlik sorununa ilişkin gündem dışı konuşması
3.- Manisa Milletvekili Hasan Ören'in, son günlerde
Genel Kurulda yaşanan olaylara ve AK PARTİ Grubunun Genel Kurul
çalışmalarındaki tutumuna ilişkin gündem dışı konuşması
IX.- AÇIKLAMALAR
1.- İstanbul Milletvekili Mehmet Akif Hamzaçebi'nin,
Oturum Başkanı TBMM Başkan Vekili Ayşe Nur Bahçekapılı’nın yaptığı
açıklamasındaki bazı ifadelerine ilişkin açıklaması
2.- İzmir Milletvekili Oktay Vural'ın, Oturum Başkanı
TBMM Başkan Vekili Ayşe Nur Bahçekapılı’nın yaptığı açıklamasındaki bazı ifadelerine
ilişkin açıklaması
3.- Bingöl Milletvekili İdris Baluken'in, Oturum
Başkanı TBMM Başkan Vekili Ayşe Nur Bahçekapılı’nın yaptığı açıklamasındaki
bazı ifadelerine ilişkin açıklaması
4.- Kahramanmaraş Milletvekili Mahir Ünal'ın, Oturum
Başkanı TBMM Başkan Vekili Ayşe Nur Bahçekapılı’nın yaptığı açıklamasındaki
bazı ifadelerine ilişkin açıklaması
5.- İzmir Milletvekili Oktay Vural'ın, MHP Grubu adına,
Büyük Birlik Partisi Genel Başkanı rahmetli Muhsin Yazıcıoğlu’nun annesine
Allah’tan rahmet dilediklerine ilişkin açıklaması
6.- Hakkâri Milletvekili Adil Zozani'nin, İstanbul
Milletvekili Mehmet Akif Hamzaçebi ile Kahramanmaraş Milletvekili Mahir Ünal’ın
yaptıkları açıklamalarındaki bazı ifadelerine ilişkin açıklaması
7.- Osmaniye Milletvekili Hasan Hüseyin Türkoğlu'nun,
son dönemlerde kadına şiddetin arttığına ve üzerinden otomobil geçirilerek
vahşi bir şekilde katledilen Hüsne Aslan’a Allah’tan rahmet dilediğine ilişkin
açıklaması
8.- İzmir Milletvekili Oktay Vural'ın, Ege
Üniversitesinde öğrenciler arasında çıkan gerginlikte Ülkü Ocakları Ege Üniversitesi
mensubu Fırat Yılmaz Çakıroğlu’nun öldürdülmesine ilişkin açıklaması
9.- Ankara Milletvekili Levent Gök'ün, Sağlık
Bakanlığının rakamlarına göre hastanelerde tedavi olan uyuşturucu bağımlısı
sayısının 2007’de 38 bin iken 2013 sonunda 260 bine çıktığına ve bu konuyu
araştırmak gerektiğine ilişkin açıklaması
10.- İzmir Milletvekili Oktay Vural'ın, İç Tüzük’ün
15’inci maddesi uyarınca Başkanlık Divanının teşekkül etmediğine ilişkin
açıklaması
11.- Ankara Milletvekili Levent Gök'ün, İç Tüzük’ün
15’inci maddesi uyarınca Başkanlık Divanının teşekkül etmediğine ilişkin
açıklaması
12.- İzmir Milletvekili Oktay Vural'ın, Adıyaman
Milletvekili Ahmet Aydın’ın 19/2/2015 tarihli 58’inci Birleşimde usul görüşmesiyle
ilgili yaptığı konuşması sırasındaki bazı ifadelerine ilişkin açıklaması 
13.- Bingöl Milletvekili İdris Baluken'in, Adıyaman
Milletvekili Ahmet Aydın’ın 19/2/2015 tarihli 58’inci Birleşimde usul
görüşmesiyle ilgili yaptığı konuşması sırasındaki bazı ifadelerine ilişkin
açıklaması 
14.- Ankara Milletvekili Levent Gök'ün, Adıyaman
Milletvekili Ahmet Aydın’ın 19/2/2015 tarihli 58’inci Birleşimde usul görüşmesiyle
ilgili yaptığı konuşması sırasındaki bazı ifadelerine ilişkin açıklaması 
15.- Adıyaman Milletvekili Ahmet Aydın'ın, İzmir
Milletvekili Oktay Vural, Bingöl Milletvekili İdris Baluken ve Ankara
Milletvekili Levent Gök’ün yaptıkları açıklamalarındaki bazı ifadelerine
ilişkin açıklaması
16.- Adıyaman Milletvekili Ahmet Aydın'ın, yaptığı
açıklamasındaki bazı ifadelerinin yanlış anlaşıldığına ve incinenlerden özür
dilediğine ilişkin açıklaması
17.- İzmir Milletvekili Oktay Vural'ın, Ege
Üniversitesinde bölücü yapılanmaya karşı tedbir alınması gerektiğini ifade etmesine
rağmen bunun yapılmadığına ve İçişleri Bakanlığı Basın ve Halkla İlişkiler
Müşavirliğinin ismini kullanarak yayımladığı bir açıklamaya ilişkin açıklaması
18.- Bingöl Milletvekili İdris Baluken'in, Adıyaman
Milletvekili Ahmet Aydın’ı, konuşmalarında halkı, toplumsal muhalefeti,
kendilerine oy vermeyen kitleleri rencide edecek sözler kullanmaması konusunda
uyardığına ilişkin açıklaması
19.- Aydın Milletvekili Ali Uzunırmak'ın, Adıyaman
Milletvekili Ahmet Aydın’ın yaptığı açıklamasındaki bazı ifadelerine ilişkin
açıklaması
20.- Konya Milletvekili Faruk Bal'ın, Ege
Üniversitesinde öğrenciler arasında çıkan gerginlikte Ülkü Ocakları Ege Üniversitesi
mensubu Fırat Yılmaz Çakıroğlu’nun öldürdülmesine ilişkin açıklaması
21.- Hakkâri Milletvekili Adil Zozani'nin, 19/2/2015
tarihli 58’inci Birleşimde Oturum Başkanı tarafından sataşma nedeniyle kürsüye
davet edilmesine rağmen birleşim kapandığı için konuşamadığına ve yarım kalan
bu işlemin bitirilmesi gerektiğine ilişkin açıklaması
X.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Van Milletvekili Nazmi Gür ve 21 milletvekilinin,
2011 Van depreminden sonra toplanan yardım paralarının nasıl ve nerelere
harcandığının araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/1215)
2.- Kahramanmaraş Milletvekili Mesut Dedeoğlu ve 21
milletvekilinin, ülkemizde geri dönüşüm konusunda yaşanan sorunların
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/1216)

3.- Diyarbakır Milletvekili Altan Tan ve 21
milletvekilinin, Şanlıurfa ilinin Akçakale ve Ceylanpınar ilçeleri ile Mardin
ilinin Kızıltepe ilçesine bağlı Şenyurt’a Suriye tarafından düşen bombaların
bölgede yaşayan halka etkilerinin ve sınırdan Türkiye’ye geçen 100 bini aşkın
mültecinin durumlarının araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/1217)
B) Önergeler
1.- Mersin Milletvekili Ertuğrul Kürkcü’nün (2/1632)
esas numaralı kanun tekliflerini geri çektiklerine ilişkin önergesi (4/235)
2.- Kocaeli Milletvekili Mehmet Hilal Kaplan ile
İstanbul Milletvekili Mustafa Sezgin Tanrıkulu’nun (2/1518) esas numaralı kanun
tekliflerini geri çektiklerine ilişkin önergesi (4/236)
XI.- ÖNERİLER
A) Siyasi Parti Grubu Önerileri 
1.- HDP Grubunun, 21/1/2015 tarihinde Bitlis
Milletvekili Hüsamettin Zenderlioğlu ve arkadaşları tarafından, Türkiye’deki
IŞİD terör örgütü faaliyetlerinin araştırılması ve engelleyecek politikaların
belirlenmesi amacıyla verilmiş olan Meclis araştırması önergesinin Genel
Kurulun bilgisine sunulmak üzere bekleyen diğer önergelerin önüne alınarak
Genel Kurulun 20 Şubat 2015 Cuma günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi
2.- MHP Grubunun, 9/1/2014 tarih ve 2207 sayıyla Ankara
Milletvekili Özcan Yeniçeri ve arkadaşları tarafından, birçok sentetik maddenin
katılmasıyla üretilen bonzai adlı uyuşturucunun son beş yılda sigara gibi
yaygınlaşmasına olanak veren şartların hukuki boşluklarının tespit edilip
bunların çözümü için gereken tedbirlerin belirlenmesi amacıyla verilmiş olan
Meclis araştırması önergesinin Genel Kurulun 20 Şubat 2015 Cuma günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi
3.- CHP Grubunun, Türkiye Büyük Millet Meclisi Genel
Kurulunun 17/2/2015 tarihli 56’ncı Birleşiminin kapalı olarak gerçekleştirilen
oturumlarının tutanakları ile tutanak özetlerinin, İç Tüzük’ün 71’inci
maddesine göre yayımlanmasının Genel Kurulun onayına sunulmasına ilişkin
önerisi

XII.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Grup Başkanvekilleri
İstanbul Milletvekili Ayşe Nur Bahçekapılı, Kayseri Milletvekili Mustafa
Elitaş, Giresun Milletvekili Nurettin Canikli, Kahramanmaraş Milletvekili Mahir
Ünal ve Adıyaman Milletvekili Ahmet Aydın’ın; Türkiye Büyük Millet Meclisi
İçtüzüğünde Değişiklik Yapılmasına Dair İçtüzük Teklifi ile Tunceli Milletvekili
Kamer Genç’in; Türkiye Büyük Millet Meclisi İçtüzüğünün Bir Maddesinin
Değiştirilmesi Hakkında İçtüzük Teklifi ve Anayasa Komisyonu Raporu (2/242,
2/80) (S. Sayısı: 156)
2.- Devlet Sırrı Kanunu Tasarısı ve Avrupa Birliği Uyum
Komisyonu ile Adalet Komisyonu Raporları (1/484) (S. Sayısı: 287)
3.- Ceza İnfaz Kurumları Güvenlik Hizmetleri Kanunu
Tasarısı ve Adalet Komisyonu Raporu (1/742) (S. Sayısı: 616)
4.- Askeri Hakimler Kanunu ile Bazı Kanunlarda
Değişiklik Yapılmasına Dair Kanun Tasarısı ve Adalet Komisyonu Raporu (1/1008)
(S. Sayısı: 685)
5.- Polis Vazife ve Salahiyet Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı ile
İstanbul Milletvekili Mahmut Tanal'ın; Nüfus Hizmetleri Kanununda Değişiklik
Yapılmasına Dair Kanun Teklifi, İstanbul Milletvekili Bülent Turan'ın; Nüfus
Hizmetleri Kanununda Değişiklik Yapılması Hakkında Kanun Teklifi, Çanakkale
Milletvekili İsmail Kaşdemir'in; Kimlik Bildirme Kanununda Değişiklik
Yapılmasına Dair Kanun Teklifi, İstanbul Milletvekili Mustafa Sezgin Tanrıkulu
ve Kocaeli Milletvekili Mehmet Hilal Kaplan'ın; 2559 Sayılı Polis Vazife ve
Salahiyet Kanununda Değişiklik Yapılmasına İlişkin Kanun Teklifi, Adana Milletvekili
Osman Faruk Loğoğlu'nun; Emniyet Teşkilatı Kanununda Değişiklik Yapılması
Hakkında Kanun Teklifi, Mersin Milletvekili Ertuğrul Kürkcü'nün; Polis Vazife
ve Salahiyet Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu ve Cumhuriyet Halk Partisi Grup Başkanvekilleri
Sinop Milletvekili Engin Altay, Ankara Milletvekili Levent Gök ile 4
Milletvekilinin; Nüfus Hizmetleri Kanununda Değişiklik Yapılması Hakkında Kanun
Teklifi, İstanbul Milletvekili Mustafa Sezgin Tanrıkulu'nun; 5490 Sayılı ve
25/4/2006 Tarihli Nüfus Hizmetleri Kanununda Değişiklik Yapılması Hakkında
Kanun Teklifi ile Avrupa Birliği Uyum Komisyonu ve İçişleri Komisyonu Raporları
(1/995, 2/422, 2/514, 2/909, 2/1518, 2/1579, 2/1632, 2/2443, 2/2469) (S.
Sayısı: 684)
6.- Kültürel İfadelerin Çeşitliliğinin Korunması ve
Geliştirilmesi Sözleşmesinin Onaylanmasının Uygun Bulunduğuna Dair Kanun
Tasarısı ve Dışişleri Komisyonu Raporu (1/292) (S. Sayısı: 54)
XIII.- YAZILI SORULAR VE CEVAPLARI
1.- Ardahan Milletvekili Ensar Öğüt'ün, Türkiye'deki
sığınmacılara yapılan yardımlara, 
TİKA'nın yaptığı cami bakım ve onarımlarına, 
Türkiye'nin yurt dışında açtığı bakımevlerine ve
mülteci ailelere yaptığı yardımlara, 
Türkiye'nin Somali, Myanmar ve Orta Afrika
Cumhuriyeti'ne yaptığı yardımlara,
Son on yılda Türkiye'nin yardım yaptığı ülkelere ve
yardımların miktarına, 
Türkiye'nin verdiği finansal ve mali desteklere,
Suriyeli sığınmacılara yapılan yardımlara,
Türkiye'nin bilgisayar ve tıbbi cihaz yardımında
bulunduğu ülkelere,
Yurt dışına yapılan tahıl üretme makinesi yardımlarına,
Kaç ülkede balıkçı teknesi ve su kuyusu yapıldığına,
Türkiye'nin yurt dışında burs verdiği öğrencilere,
Türkiye'nin yoğun bakım ünitesi iyileştirmesi
çalışmaları ve engelli çocuk merkezleri yaptığı ülkelere,
Türkiye'nin en çok yardımda bulunduğu Balkan, Asya ve
Afrika ülkelerine,
İlişkin soruları ve Başbakan Yardımcısı Numan
Kurtulmuş'un cevabı (7/58433), (7/58434), (7/58435), (7/58436), (7/58437),
(7/58438), (7/58439), (7/58440), (7/58441), (7/58442), (7/58443), (7/58444),
(7/58445)
2.- Van Milletvekili Özdal Üçer'in, veteriner
hekimlerin istihdamına,
Su ürünleri mühendisi, balıkçılık teknolojisi mühendisi
ve teknik personel istihdamına, 
- Manisa Milletvekili Sakine Öz'ün, Manisa'nın Akhisar
ilçesine bağlı bir mahallede yoğun kar yağışı nedeniyle meydana gelen sera
çökmeleri sonucu oluşan zarara, 
- İzmir Milletvekili Ahmet Kenan Tanrıkulu'nun, araç
satın alımları ve kiralamaları ile diğer araç giderlerine, 
- Ankara Milletvekili Özcan Yeniçeri'nin, Bakanlık ile
bağlı kurum ve kuruluşlar bünyesinde bulunan kiralık araçlara ilişkin, 
Bakanlık ile bağlı kurum ve kuruluşlar tarafından satın
alınan nakliye araçlarına, 
- Şanlıurfa Milletvekili İbrahim Ayhan'ın,
Şanlıurfa'daki sulanabilir tarım alanlarına ve tarımsal faaliyetlere, 
- Manisa Milletvekili Özgür Özel'in, yoğun kar yağışı
sebebiyle Manisa'nın Akhisar ilçesine bağlı bazı köylerde yaşanan mağduriyetin
giderilmesine, 
Manisa'nın Akhisar ilçesine bağlı bir köyde örtü altı
seracılığı yapan üreticilerin yoğun kar yağışı sebebiyle uğradıkları zararın giderilmesine
yönelik çalışmalar olup olmadığına, 
- Manisa Milletvekili Erkan Akçay'ın, Manisa'nın
Akhisar ilçesine bağlı bir köyde örtü altı seracılığı yapan üreticilerin yoğun
kar yağışı sebebiyle uğradıkları zararın giderilmesine yönelik çalışmalar olup
olmadığına, 
- Kütahya Milletvekili Alim Işık'ın, Kütahya'nın Simav
ilçesinde yoğun kar yağışı nedeniyle hasar gören seraların zararlarının
karşılanmasına, 
- İzmir Milletvekili Ahmet Kenan Tanrıkulu'nun,
Bakanlık ile Bakanlıkla ilgili kurum ve kuruluşlar tarafından kullanılan hizmet
binaları ile ilgili çeşitli hususlara, 
İzmir'e yönelik proje ve yatırımlara,
- Hatay Milletvekili Mevlüt Dudu'nun, Hatay'ın Arsuz
ilçesinde meydana gelen aşırı yağışın neden olduğu zarara,
İlişkin soruları ve Gıda, Tarım ve Hayvancılık Bakanı
Mehmet Mehdi Eker’in cevabı (7/59259), (7/59260), (7/59261), (7/59262),
(7/59263), (7/59264), (7/59265), (7/59266), (7/59267), (7/59268), (7/59269),
(7/59270), (7/59271), (7/59272)
3.- Balıkesir Milletvekili Ayşe Nedret Akova'nın,
Manyas Gölü'ndeki balık ölümlerine,
Balıkesir'de yoğun kar yağışı sebebiyle zarara uğrayan
tavuk üreticilerinin mağduriyetinin giderilmesine yönelik bir çalışma olup
olmadığına, 
- Manisa Milletvekili Erkan Akçay'ın, yoğun kar yağışı
sebebiyle Akhisar Kadıdağ Köyü'ndeki çiftçilerin uğradıkları zarara, 
Yoğun kar yağışı sebebiyle Akhisarlı çiftçilerin
uğradıkları zarara, 
- Kütahya Milletvekili Alim Işık'ın, 2015 yılı
bütçesinden yapılacak harcamalara,
İlişkin soruları ve Gıda, Tarım ve Hayvancılık Bakanı
Mehmet Mehdi Eker’in cevabı (7/59489), (7/59490), (7/59491), (7/59492),
(7/59493)
4.- Manisa Milletvekili Erkan Akçay'ın, 2002-2015
yılları arasında Türk Dil Kurumu tarafından basımı ve yayımı yapılan kitaplara,
2002-2015 yılları arasında Türk Tarih Kurumu tarafından
basımı ve yayımı yapılan kitaplara,
İlişkin soruları ve Başbakan Yardımcısı Numan
Kurtulmuş'un cevabı (7/59605), (7/59606)
5.- Manisa Milletvekili Erkan Akçay'ın, ihracat
beklentisindeki artışa yönelik açıklamalarına ilişkin sorusu ve Ekonomi Bakanı
Nihat Zeybekci'nin cevabı (7/59648)
6.- Kütahya Milletvekili Alim Işık'ın, Bakanlığın 2014
yılı bütçesinden yapılan harcamalara ilişkin sorusu ve Ekonomi Bakanı Nihat
Zeybekci'nin cevabı (7/59650)
7.- Kütahya Milletvekili Alim Işık'ın, Özelleştirme
İdaresi Başkanlığının 2015 yılı bütçesinden yapılacak harcamalara ilişkin
sorusu ve Maliye Bakanı Mehmet Şimşek’in cevabı (7/59725)
20 Şubat 2015
Cuma
BİRİNCİ OTURUM
Açılma Saati:
14.00
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER: Muhammet
Bilal MACİT (İstanbul), Muharrem IŞIK (Erzincan)
----0----
BAŞKAN – Türkiye Büyük Millet
Meclisinin 59’uncu Birleşimini açıyorum.
III.- YOKLAMA
BAŞKAN – Elektronik cihazla yoklama
yapacağız.
Yoklama için üç dakika süre veriyorum
ve süreyi başlatıyorum.
(Elektronik cihazla yoklama yapıldı) 
BAŞKAN – Toplantı yeter sayısı vardır,
görüşmelere başlıyoruz.
MEHMET AKİF HAMZAÇEBİ (İstanbul) –
Sayın Başkan…
BAŞKAN – Bir dakikanızı rica edeceğim.
IV.- OTURUM BAŞKANLARININ
KONUŞMALARI
1.- Oturum Başkanı TBMM
Başkan Vekili Ayşe Nur Bahçekapılı'nın, Büyük Birlik Partisi Genel Başkanı
merhum Muhsin Yazıcıoğlu’nun annesinin vefatı nedeniyle konuşması 
BAŞKAN – Sayın milletvekilleri, merhum
Muhsin Yazıcıoğlu’nun değerli annesinin vefat etmiş olduğunu öğrendik.
Merhumeye Allah’tan rahmet, aile bireylerine ve yakınlarına sabır ve metanet
diliyoruz. Bu vesileyle, Sayın Muhsin Yazıcıoğlu’na da tekrar tekrar Allah’tan
rahmet diliyoruz.
Şimdi, gündeme geçmeden önce… 
MEHMET AKİF HAMZAÇEBİ (İstanbul) –
Sayın Başkan…
BAŞKAN – Sayın Hamzaçebi, söz
vereceğim, hepinize söz vereceğim. Gündem dışıları yapayım, hepinize söz
vereceğim. 
MEHMET AKİF HAMZAÇEBİ (İstanbul) –
Efendim, oturumun başında söz istememin nedeni şu: İç Tüzük’ün 73’üncü
maddesinin son fıkrasına dayalı olarak bir hakkımı kullanmak istiyorum.
Başkanlığın gelen kâğıtlar listesinde yayımlanmış olan, kanun tekliflerinin ve
tasarılarının hangi komisyonlara havalesini gösteren bilgilerde bir kanun
teklifinin… (Gürültüler)
BAŞKAN – Sayın Hamzaçebi, gürültüden
duyamıyorum. Mikrofonu açalım, daha rahat olur. 
Buyurun. 
MEHMET AKİF HAMZAÇEBİ (İstanbul) –
Teşekkür ederim Sayın Başkan. 
Değerli milletvekilleri, 19 Şubat 2015
tarihli gelen kâğıtlar listesinde yayımlanan bilgilere göre, Aydın Milletvekili
Sayın Bülent Tezcan’ın Türk Ceza Kanunu’nda değişiklik yapılmasını öngören
kanun teklifi Adalet Komisyonuna havale edilmiştir. Söz konusu kanun teklifi,
ana komisyon olarak, esas komisyon olarak Adalet Komisyonunu ilgilendirmekle
birlikte Avrupa Birliği Uyum Komisyonunu da ilgilendirmektedir. Başkanlığın
Avrupa Birliği Uyum Komisyonuna bunu havale etmemiş olması, tasarıya ilişkin
olarak sağlıklı bir yasama sürecinin önünde engel oluşturacaktır. Bu tasarının
Avrupa Birliği Uyum Komisyonunda da görüşülmesi gerekir. Başkanlığın bu
havalesine ben itiraz ediyorum. O nedenle, 73’üncü maddenin son fıkrası
uyarınca söz talep ediyorum Sayın Başkan. 
BAŞKAN – 73’üncü maddenin son fıkrasına
göre mi söz istiyorsunuz? 
MEHMET AKİF HAMZAÇEBİ (İstanbul) – Evet
efendim. 
BAŞKAN – Şimdi, ben de şöyle bir
açıklama yapayım müsaade ederseniz: Evet, 73’üncü maddenin son fıkrası havaleye
ilişkin itirazları içermekte. Siz de tam zamanında yaptınız, oturumun başında
ama 73’üncü maddenin başlığı kanun tasarılarıyla ilgili. Oysa sizin
bahsettiğiniz, bir teklifle ilgili. Bu nedenden dolayı ben bu görüşmeye yer
olmadığını düşünüyorum.
MEHMET AKİF HAMZAÇEBİ (İstanbul) –
Efendim, bakın, şimdi…
BAŞKAN – Buyurun, söz açıp konuşalım.
Buyurun.
MEHMET AKİF HAMZAÇEBİ (İstanbul) –
Sayın Başkan, benzer bir konuda daha önce, 4 Haziran 2013 tarihinde, bir kanun
teklifinin havalesiyle ilgili benzer bir itirazda bulundum ve oturumu yöneten
Meclis başkan vekili bana söz hakkı verdi, kürsüye çıktım, gerekçemi anlattım.
Ayrıca, İç Tüzük’ün kanun tasarılarına ilişkin hükümleri kanun teklifleri için
de uygulanır. Örneğin 74’üncü maddede kanun tekliflerinin gerekçesi
düzenlenirken 73’üncü maddedeki kanun tasarısının gerekçesine benzer bir ifade
yer almamıştır ama Meclis Başkanlığı uygulamada kanun tasarılarına ilişkin
hükümleri kanun teklifleri için de uygulamaktadır. 
Söyleyeceğim bir diğer konu da şudur:
Bu konuda 14 Şubat 2012 tarihli 65’inci Birleşimde yapılan bir tartışmada
Meclis Başkanının açıklaması şu şekilde olmuştur: “Biz Başkanlık olarak kanun
teklifleri ile kanun tasarılarını aynı şekilde yorumluyoruz.” 
Efendim, herhâlde dinlediniz.
BAŞKAN – Dinliyorum sizi.
MEHMET AKİF HAMZAÇEBİ (İstanbul) – 14
Şubat 2012 tarihli 65’inci Birleşimde kanun tasarı ve teklifleriyle ilgili
Meclis Başkanının açıklaması, oturumu yöneten Meclis başkanının açıklaması “Biz
Başkanlık olarak kanun teklifleri ile kanun tasarılarını aynı kapsamda
değerlendiriyoruz.” olmuştur. Başkanlığın açıklaması bu, yine aynı konuda.
Dolayısıyla, bu itirazım İç Tüzük’e uygun bir itirazdır Sayın Başkan. Ben söz
hakkımı talep ediyorum efendim.
BAŞKAN – Teşekkür ederim.
Şimdi, sizin söylediğiniz yani şu son
konuşmanızda söylediğiniz Başkanlığın uygulamaları ama benim söylediğim İç
Tüzük’te kanun tasarılarıyla ilgili 73’üncü maddenin bir düzenleme yaptığı
şeklinde. Ama, yani istiyorsanız…
MUSTAFA ELİTAŞ (Kayseri) - Sayın
Başkanım, müsaade eder misiniz…
MİHRİMAH BELMA SATIR (İstanbul) - Sayın
Başkan…
BAŞKAN – Bir dakika, bitireyim.
OKTAY VURAL (İzmir) – Hayır,
uygulayacak Sayın Başkan.
MEHMET AKİF HAMZAÇEBİ (İstanbul) –
Sayın Başkan…
BAŞKAN – Müsaade eder misiniz Sayın
Hamzaçebi, bitmedi daha düşüncem.
MİHRİMAH BELMA SATIR (İstanbul) – Sayın
Başkan, İç Tüzük’ü uygulamanız lazım.
BAŞKAN – Yani,
Meclisi yönetirken gerektiği zaman teamüllere, gerektiği zaman İç Tüzük’e uygun
davranıyoruz ama burada çok açık ve net bir hüküm var. Siz de bana geçmiş
dönemdeki Başkanlığın uygulamaları hakkında bilgi verdiniz. Doğal olarak şunu
söylemek durumundayım: Ben İç Tüzük’le bağlıyım. Yani başka bir başkan bunu bu
şekilde yorumlayabilir, böyle uygulayabilir. Benim yorumum da bu yönde
değildir. Şimdi, ben, böyle bir açıklama yaptım, açıklamam bu doğrultudadır. 
Sayın Elitaş,
siz mi söz istiyorsunuz?
MUSTAFA ELİTAŞ (Kayseri) – Sayın
Başkan, izin verirseniz bir dakika, ben de sizin son cümlelerinizde, İç Tüzük’te
yazan hükmü… 
BAŞKAN –
Mikrofona konuşabilir misiniz lütfen. 
MUSTAFA ELİTAŞ (Kayseri) – Sayın
Başkanım, teşekkür ediyorum. 
İç Tüzük koyucu eğer kanun tasarı ve
tekliflerini birlikte, aynı şekilde düşünmüş olsaydı 2 madde olarak bunu ihdas
etmezdi. 73’üncü madde “Kanun tasarıları ve komisyonlara havale” ve son
cümlesinde de itiraz etme hakkını milletvekillerine vermiş. 74’üncü madde
sadece kanun teklifleriyle ilgili bir düzenleme. Nitekim, Sayın Hamzaçebi’nin
söylediği oturumu… Tutanaktan okudu. Biz o oturumu da hatırlıyoruz. Meclis
başkan vekiliyle içeride yaptığımız konuşmada, oturumda yaptığı uygulamanın İç
Tüzük’e aykırı olduğunu ama bir kere sözü vermiş bulunduğunu ifade etti. Ondan
sonraki sürelerde de söz vermedi.
Bilgilerinize arz ediyorum efendim.
Teşekkür ediyorum.
BAŞKAN – Teşekkür ederim.
Sayın Zozani, grup adına mı
konuşuyorsunuz?
PERVİN BULDAN (Iğdır) – Evet Sayın
Başkan.
BAŞKAN – Buyurun.
ADİL ZOZANİ (Hakkâri) – Teşekkür ederim
Sayın Başkan.
Öncelikle,
Sayın Hamzaçebi’nin itirazı ve söz istemesi bir haktır, bunu elbette ki
değerlendirmeniz gerekir. Ancak, eğer bu hususu 73’üncü madde kapsamında
değerlendirirseniz İç Tüzük’e aykırı bir işlem yapmış olacaksınız.
Teamüller yazılı hükümlerin önüne geçemez. Yazılı hüküm burada tasarıyla
ilgilidir. Teamüllerin yazılı hükmün önüne geçeceği bir uygulamaya
başvurduğunuz zaman, yanlış işlem yapmış olacaksınız. Bunu ifade etmek istedim,
bu bir.
İkincisi:
Aynı husus da zaten başından beri bizim itiraz noktamız olan İç Tüzük 35’in
yorumuna ilişkindir. Siz, şimdi, burada, 73’üncü maddede tasarıyla ilgili bir
itirazın kanun teklifi için geçerli olamayacağını ifade ediyorsunuz haklı
olarak. Çünkü tasarı, Hükûmetin altında imzasının bulunduğu bir kanun teklifi
metnidir. Teklif, milletvekilinin altında imzası bulunan bir öneri metnidir.
İkisini aynı değerlendirmemiz mümkün değildir. O nedenle, İç Tüzük 73’e ilişkin
olarak başlangıçta sizin ifade ettiğiniz tutum doğru bir tutumdur ancak bu
doğru tutumu 35’e de uygulamanız gerekiyor. Bu nedenle, 35’e de bunu uyguladığınız
zaman, İç Tüzük 35’e de bunu uyguladığınız zaman, son dört gün tartışma konusu
olan kanun teklif ve tasarılarının birleştirilmesi uygulamasının da
yanlışlığını ifade eder. Nitekim Meclis Başkanı Sayın Cemil Çiçek’in de
muhtelif zamanlarda bizim yaptığımız itirazlara cevaben komisyon başkanlığına,
örneğin Plan ve Bütçe Komisyon Başkanlığına gönderdiği benzer mahiyette uyarı
yazıları söz konusudur. Tutumunuzu bu şekilde almanızı bekliyoruz Sayın Başkan.
BAŞKAN
– Teşekkür ederim.
Sayın
Vural, buyurun.
OKTAY VURAL (İzmir) – Sayın Başkan,
tabii, parlamento hukukunda tasarı ve teklifin astlık üstlük şeyi olmaz. Burada
asıl olan teklifin yapılmasıdır; bu tasarı şeklinde olabilir, milletvekilinin
kanun teklifi şeklinde olabilir. Dolayısıyla, bu konuda daraltıcı bir şekilde
bakmam. Ama ben sizin bu uygulamanızı doğru buluyorum ve bu uygulamanız
çerçevesinde, bundan böyle de Başkanlığın, komisyonlarda ilave edilen, komisyon
üyelerinin yaptıkları tekliflerle ilgili sıra sayıları geldiği zaman, bu sıra
sayılarına matuf olan bu teklifleri de dikkate almayacağınızı beyan ettiniz,
doğrudan doğruya komisyona göndereceğinizi beyan ettiniz. Bu bakımdan, bu
tutumunuz...
BAŞKAN – Ne zaman beyan ettim? 
OKTAY VURAL (İzmir) – İşte, bu
iradenizle ortaya koydunuz. Yani “Bununla ilgili uygulama şöyle yapılmış,
bilmem ne. Ben veremem, teamüllere filan riayet edemem.” dediniz.
BAŞKAN – Evet. 
OKTAY VURAL (İzmir) – Doğrudur, bu
durumda siz de İç Tüzük 35’e göre, komisyonlarda kanunla ilgisi olmayan
hususların eklenmesiyle ilgili milletvekillerinin önüne gelmiş bu şeyler
konusunda, bu raporları da açıkça konuşmayacağınızı, görüştürmeyeceğinizi ve bu
konuda da bunu komisyona, aynen görüşülmesi mümkün olmayan bir teklif olarak
değerlendireceğinizi beyan etmiş oldunuz. 
BAŞKAN – Böyle bir beyanım yok dedim.
MUSTAFA ELİTAŞ (Kayseri) – Hayır,
efendim, öyle bir beyan yok. 
Sayın Başkan, o konuda yetkiniz yok
zaten sizin. 
OKTAY VURAL (İzmir) – Evet, evet, beyan
ettiniz, kabul ettiniz bunu. 
BAŞKAN - Siz onu yorumla
çıkartıyorsunuz. 
Ben şu anda...
Sözünüzü kesmeyeyim, buyurun, devam
edin. 
OKTAY VURAL (İzmir) – Kabul ettiniz
efendim, bakın, kabul ettiniz bunu. Yani bu konuda ben sizi destekliyorum. 
BAŞKAN – Teşekkür ederim. 
OKTAY VURAL (İzmir) – Diyorsunuz ki:
“Bu konudaki uygulama... Ben bunu yaparım, vermem.” Ben de diyorum ki: İç Tüzük
35’e aykırılığı tespit ettiğiniz andan itibaren “Benim yapacağım bir şey yok.”
diyemezsiniz ve bundan sonra da... Teşekkür ederiz, bu yorum doğru bir
yorumdur, çok teşekkür ederiz, sağ olun. 
BAŞKAN – Onu konusu geldiği zaman
konuşuruz, konusu geldiği zaman konuşuruz. 
SÜREYYA SADİ BİLGİÇ (Isparta) – Sayın
Başkan, komisyonlar gündemine hâkimdir, sıkıntı yok. 
BAŞKAN - Ben şimdi açıklamamı yapmak
istiyorum. 
MEHMET AKİF HAMZAÇEBİ (İstanbul) -
Sayın Başkan...
BAŞKAN – Sayın Hamzaçebi, lütfen... 
ADİL ZOZANİ (Hakkâri) – Sayın Başkan,
bir yanlış anlaşılmaya mahal verebilecek bir yorumlama oldu, müsaade ederseniz
düzeltmek istiyorum. 
BAŞKAN – Buyurun, düzeltin. 
ADİL ZOZANİ (Hakkâri) – Teşekkür
ediyorum Sayın Başkan.
Ben kanun tasarı ve tekliflerinin
yorumunu geliştirirken, yaparken bir astlık üstlük meselesi şeklinde
değerlendirmedim. 
BAŞKAN – Biliyorum, ben anladım.
MUSTAFA ELİTAŞ (Kayseri) – “Yazılı
hukuk” dediniz, “yazılı hukuk” dediniz.
ADİL ZOZANİ (Hakkâri) – Tasarı farklı
bir yazılı hukuk metnidir, teklif farklı bir şeydir, onu ifade etmeye çalıştım
ve Sayın Başkanın, Sayın Vural’ın son bağladığı yerden ben de aynı yorumda
buluşuyorum. Sizin, 73’e ilişkin olarak biraz önce ifade ettiğiniz tutumunuzu
desteklediğimizi ifade ediyoruz. 
BAŞKAN – Biliyorum, anladım ben Sayın
Zozani. 
ADİL ZOZANİ (Hakkâri) – Aynı tutumu
75’e de uygulamanız gerektiğini ifade ediyoruz, bunu hatırlatıyoruz size Sayın
Başkan.
Teşekkür ederim. 
BAŞKAN – Ben aynısını duydum. 
Ben bu konudaki açıklamamı tekrar
yapmak istiyorum. 
İç Tüzük’ün 73’üncü maddesinde kanun
tasarılarının havalesine bir milletvekilinin itiraz etmeyi istemesi durumunda
oturumun başında söz alabileceğine yönelik bir düzenleme olmasına karşın, İç
Tüzük’te milletvekillerinin kanun tekliflerinin havalesine itiraz
edebilmelerine imkân veren bir hüküm bulunmamaktadır. Bu nedenle, talebinizi
işleme almam mümkün olmayacaktır. Meclis Başkanlığının tutumu da bu yöndedir.
Daha önce bir kanun teklifinin havalesine yapılan itiraz üzerine Meclis
Başkanlığının 11/06/2013 tarihli yazısında da değerlendirmeleri bu yönde
olmuştur. 
OKTAY VURAL (İzmir) – Nasıl olmuştur
efendim?
BAŞKAN - Üstelik de elimdeki bir
belgeye göre, Sayın Akif Hamzaçebi, sizin müracaatınız üzerinedir. 
Ben bu görüşümü tekrar ediyorum.
MEHMET AKİF HAMZAÇEBİ (İstanbul) –
Sayın Başkan... Sayın Başkan...
OKTAY VURAL (İzmir) – Meclis
Başkanlığının ne yönde olmuştur? “Bu yönde.” dediğiniz, açıklama mı var?
BAŞKAN – Benim açıklamam yönünde
olmuştur. 
MEHMET AKİF HAMZAÇEBİ (İstanbul) –
Hayır efendim.
OKTAY VURAL (İzmir) – Hayır, hayır, bir
gösterin bize, gönderin onu.
BAŞKAN – Buyurun. Nasıl göstereyim?
Gelin, alın. 
MUSTAFA ELİTAŞ (Kayseri) – Bunu
milletvekillerine dağıtın efendim siz. Sayın Başkan, milletvekillerine dağıtın
efendim.
MEHMET AKİF HAMZAÇEBİ (İstanbul) – Bir
söz verir misiniz.
BAŞKAN – Evet, Sayın Hamzaçebi,
buyurun. 
MUSTAFA ELİTAŞ (Kayseri) – Açık oturum
gibi oluyor ama Sayın Başkanım. Kararınızı verdiniz.
MEHMET AKİF HAMZAÇEBİ (İstanbul) –
Teşekkür ederim Sayın Başkan. 
Şimdi, ben Milliyetçi Hareket Partisi
ile Halkların Demokratik Partisinin ifade ettiği hususları sizin görüşünüzün
yanlışlığını kanıtlama yönünde açıklamalar olarak alıyorum yani siz bu maddeyi
bu şekilde değerlendirirseniz, o zaman 35’inci maddeye gidilir, tasarılar ile
teklifleri ve birbiriyle ilgisi olmayan hususları birleştiremezsiniz, komisyon
kendiliğinden herhangi bir öneri de yapamaz. Onun varacağı vahim sonucu sizlere
işaret ediyorlar. 
Şimdi, Sayın
Başkan, bir açıklama yaptınız, ben bunu Türkiye Büyük Millet Meclisinin bir
mensubu olarak üzüntüyle karşılıyorum. Diyorsunuz ki: “Ben teamül falan
tanımam.” 
BAŞKAN – Öyle bir şey demedim, lütfen.
OKTAY VURAL (İzmir) – Öyle dediniz.
ADİL ZOZANİ (Hakkâri) – Dediniz,
dediniz.
MUSTAFA ELİTAŞ (Kayseri) – “Ben yazılı
hukuk tanırım.” diyor Sayın Başkan.
MEHMET AKİF HAMZAÇEBİ (İstanbul) – Ama
bakın, ben size iki tane tarih verdim. Birisi daha evvel benim söz aldığım
oturum, bir de ondan önce, 14 Şubat 2012 tarihli 65’inci Birleşimde Başkanlığın
açıklaması. Siz diyorsunuz ki: “Oturumu yöneten Meclis başkan vekili kimdir
bilemem, o öyle yapmış olabilir, ben bunu tanımıyorum.” Ya, burada itilaf
hâlinde İç Tüzük’te bir açıklık yok ise, tereddüt var ise, teamüle, geleneğe
gitmiyor muyuz Sayın Başkan?
BAŞKAN – Evet. 
MEHMET AKİF HAMZAÇEBİ (İstanbul) – Siz
bunu nasıl reddedersiniz?
BAŞKAN – Ben bunu reddetmiyorum. Bu
konuyla ilgili olarak İç Tüzük açık ve nettir. Bu konuda benim için öncelikli
olan, açık ve net olan İç Tüzük’ün hükmüdür diyorum. 
Teşekkür ederim Sayın Hamzaçebi.
MEHMET AKİF HAMZAÇEBİ (İstanbul) –
Bakın, Sayın Başkan…
BAŞKAN – Lütfen…
OKTAY VURAL (İzmir) – Sayın Başkan, bu
sizin yorumunuzdur.
ADİL ZOZANİ (Hakkâri) – “Benim de
yorumum bu şekildedir.” demiştiniz. 
MEHMET AKİF HAMZAÇEBİ (İstanbul) – Bir
saniye efendim, son cümlelerimi… 
Devam ederseniz usul tartışması talep
edeceğim.
MUSTAFA ELİTAŞ (Kayseri) – Allah Allah…
Sayın Başkan…
MEHMET AKİF HAMZAÇEBİ (İstanbul) –
Şimdi, efendim, bakın, Meclis Başkanlığı kanun teklifinin tasarıda olduğu gibi
bir gerekçeye sahip olmaması hâlinde işleme girmeyeceğini söyleyerek bunu
ilgili milletvekiline iade ediyor. Gerekçesi de, kanun teklifine ilişkin
açıklık bulunmayan hususlarda kanun tasarılarına ilişkin hükümler uygulanır; bu
gerekçeyle iade ediyor.
Siz şimdi bütün bunları bugün yok
ediyorsunuz. Tutumunuz hakkında usul tartışması açıyorum Sayın Başkan.
BAŞKAN – Sayın Hamzaçebi, burada usul
tartışması…
MUSTAFA ELİTAŞ (Kayseri) – Sayın
Başkan, burada usul tartışması açmaya uygun bir şey yok, zaten yaptığımız iş
usul tartışması.
BAŞKAN – Bir dakika, müsaade eder
misiniz Sayın Elitaş.
OKTAY VURAL (İzmir) – Evet, Meclisin
usullerine uymaya davet ediyor.
BAŞKAN – Burada usul tartışmasının
açılması gerekli bir…
MUSTAFA ELİTAŞ (Kayseri) – Ve İç
Tüzük’ü uyguluyorsunuz, Tüzük açık ya!
BAŞKAN – Sayın Elitaş, lütfen.
MİHRİMAH BELMA SATIR (İstanbul) – Açık
olarak İç Tüzük uygulanıyor Sayın Vural.
OKTAY VURAL (İzmir) – Efendim,
uygulamayla… İstirham ediyorum Belma Hanım. Yani, bu açık bir usul, bugüne
kadar yapılan usul dururken farklı bir usul uyguluyor, yorumla uyguluyor.
BAŞKAN – Şu anda usul tartışmasının
açılmasını gerekli gördüğüm bir durum söz konusu değil. 73’ün son maddesini
tekrar okuyalım.
OKTAY VURAL (İzmir) – Efendim, “Benim
yorumum.” dediniz. Bu yorumunuz çerçevesinde, yorumla hareket ettiğiniz açık.
ADİL ZOZANİ (Hakkâri) – “Benim yorumum
bu şekildedir.” dediniz Sayın Başkan.
MEHMET AKİF HAMZAÇEBİ (İstanbul) –
Sayın Başkan, 63’üncü madde der ki: “Meclis Başkanı…”
BAŞKAN – 73’üncü maddenin…
MEHMET AKİF HAMZAÇEBİ (İstanbul) –
Bakın, usul tartışmasını söylüyorum.
MUSTAFA ELİTAŞ (Kayseri) – Başkan bir
sözünü bitirsin.
BAŞKAN – Mümkün değil, bitiremiyorum.
MEHMET AKİF HAMZAÇEBİ (İstanbul) –
“Meclis Başkanını çalışma usullerine davet…”
MUSTAFA ELİTAŞ (Kayseri) – Sayın
Başkan, biz sizi dinlemek istiyoruz ama.
MEHMET AKİF HAMZAÇEBİ (İstanbul) – “İç
Tüzük’e davet” demiyor, “Çalışma usullerine davet…” Bugüne kadarki usuller ne
ise ben sizi ona davet ediyorum. Buna uymuyorsanız elbette usul tartışması
açmak benim hakkımdır.
MUSTAFA ELİTAŞ (Kayseri) – Sayın
Başkan, siz usule uygun çalışıyorsunuz, ama sayın milletvekili usulsüzlük
yapıyor.
BAŞKAN – Sayın Hamzaçebi, ben usule
uygun davranıyorum. 
MEHMET AKİF HAMZAÇEBİ (İstanbul) –
Efendim, hayır, “Ben tanımam.” diyorsunuz, “Teamülleri tanımam.” diyorsunuz.
BAŞKAN – Usule uygun davrandığım için
usul tartışmasının açılmasının doğru olmadığını düşünüyorum. Burada bir çelişki
yok.
ADİL ZOZANİ (Hakkâri) – O sizin
yorumunuz.
OKTAY VURAL (İzmir) – Sayın Başkan,
işte ondan dolayı da usul tartışması açılıyor. 
MEHMET AKİF HAMZAÇEBİ (İstanbul) – Usul
tartışması açıyoruz Sayın Başkan.
OKTAY VURAL (İzmir) - Siz öyle
düşünüyorsunuz ama öyle uygulanmamış; zaten meselenin özü o, itiraf
ediyorsunuz.
MİHRİMAH BELMA SATIR (İstanbul) – Oktay
Bey, esas olan Tüzük değil mi? Tüzük’ü uyguluyor ya, bu kadar da basit duruma
düşmeyin. 
BÜLENT TURAN (İstanbul) – Gündeme
geçelim. 
BAŞKAN – Ben böyle yorumluyorum, İç
Tüzük de açık ama Meclis…
OKTAY VURAL (İzmir) – Biz de diyoruz
ki… 
BAŞKAN – Sayın Vural, lütfen oturur
musunuz yerinize, ben Hamzaçebi’yle konuşuyorum şu anda, lütfen.
BÜLENT TURAN (İstanbul) – Hiç saygıları
yok Sayın Başkan.
OKTAY VURAL (İzmir) – Yine düğmeyi
yanlış iliklediniz bakın, yine düğmeyi yanlış iliklediniz.
BAŞKAN – Şu anda 73’üncü maddenin son
fıkrası üzerinde bir tartışma yapıyoruz. Ben kendi düşüncemi açıkladım, bu
düşünceye siz katılmayabilirsiniz ve usul tartışması açma hakkınız da var.
Yalnız, şunu da belirtmek istiyorum: Talepte bulunduğunuz usul tartışması,
benim uyduğum usulü usulsüzlük olarak nitelendirmekten kaynaklanıyor. Ben usule
uyuyorum, siz bana “Usule uymuyorsunuz.” diyorsunuz.
MEHMET AKİF HAMZAÇEBİ (İstanbul) –
Hayır efendim, usule uymuyorsunuz, usulsüzlük yapıyorsunuz Sayın Başkan.
OKTAY VURAL (İzmir) – Yok, yok. Ne
usulü? Usulsüzlük yapıyorsunuz siz.
BAŞKAN – Tamam, peki, açıyorum.
Kim konuşacak?
ADİL ZOZANİ (Hakkâri) – Lehte…
MEHMET DOĞAN KUBAT (İstanbul) – Lehte…
OKTAY VURAL (İzmir) – Aleyhte…
MEHMET AKİF HAMZAÇEBİ (İstanbul) –
Aleyhte…
MUSTAFA ELİTAŞ (Kayseri) – Lehte…
BAŞKAN – Her partiden bir kişiye
vereceğim.
Lehte Adil Zozani.
Sayın Vural?
OKTAY VURAL (İzmir) – Aleyhte.
BAŞKAN – Sayın Hamzaçebi?
MEHMET AKİF HAMZAÇEBİ (İstanbul) –
Aleyhte.
BAŞKAN – Sayın Doğan Kubat?
MEHMET DOĞAN KUBAT (İstanbul) – Lehte.
BAŞKAN – İç Tüzük’ün 73’üncü maddesi
uyarınca kanun tekliflerinin havalesine itiraz yapılamayacağına yönelik tutumum
hakkında usul görüşmesini açıyorum.
Lehte Sayın Adil Zozani, buyurun. 
Üç dakika süre veriyorum.
ÜNAL KACIR (İstanbul) – Yani
oturduğumuz yerden yaptığımız usul tartışmasını bir de kürsüden yapacağız,
baştan yapmayın. 
MUSTAFA ELİTAŞ (Kayseri) – Sayın
Başkan, 4 kişiye de vermek zorunda değilsiniz, İç Tüzük size “2 kişiye de
verebilir.” diyor.
BAŞKAN – Bir müsaade edin yönetelim şu
Meclisi, bir müsaade edin. 
Buyurun. 
V.- USUL HAKKINDA
GÖRÜŞMELER
1.- Oturum Başkanı
TBMM Başkan Vekili Ayşe Nur Bahçekapılı’nın, İç Tüzük’ün 73’üncü maddesi
uyarınca kanun tekliflerinin havalesine itiraz yapılamayacağına yönelik
tutumunun İç Tüzük hükümlerine uygun olup olmadığı hakkında
ADİL ZOZANİ (Hakkâri) – Teşekkür
ediyorum Sayın Başkan.
Sayın Başkan, İç Tüzük burada çalışma
esaslarımızı düzenlemek için vardır. Üzerinde tartışılmış, maddeler hâline
getirilmiş yazılı yasasıdır Meclisin, buna uymak durumundasınız. Ancak, her
kanun tasarısı ve teklifinde, burada İç Tüzük’e dayalı olarak yaptığımız
tartışmada Meclis Başkanlık Divanının aynı madde hakkında farklı uygulamalara
gitmesi doğrusu anlaşılabilir bir şey değildir. Eğer siz İç Tüzük 73’e dayalı
olarak Sayın Hamzaçebi’nin gündeme getirdiği talebi reddetme yetkisini
kendinizde görüyorsanız, böyle bir kanaat uyguluyor iseniz, o zaman aynı
uygulamayı İç Tüzük 35’e de yapmanız gerekir çünkü İç Tüzük 35’te kanun teklif
ve tasarılarının birleştirilmesi hususu söz konusudur ama İç Tüzük 35 açık
olarak diyor ki: “Kanun teklif ve tasarıları birleştirilemez.” Ama
birleştirilmiş hâliyle 684’ü burada tartışıyoruz. İç Tüzük 35 ne diyor? Bir
bakın, okumanızı öneriyorum.
SÜREYYA SADİ BİLGİÇ (Isparta) –
“Birleştirilebilir” diyor.
ADİL ZOZANİ (Devamla) – Eğer Meclis
arşivlerine de bakarsanız sayın vekilim, bu hususta yapılmış itirazların haklı
bulunduğu örneklerle de karşılaşırsınız. Çok uzağa gitmenize gerek yok, Meclis
Başkanı Sayın Cemil Çiçek geçmişte komisyon tartışmaları safhasında o İç Tüzük
35’e dayalı olarak bizlerin gündeme getirdiği usulsüzlükleri haklı bulmuş, bu
haklı talebimiz üzerine komisyon başkanlık divanına, örneğin Plan ve Bütçe
Komisyonu Başkanlık Divanına uyarı yazısı göndermiştir.
SÜREYYA SADİ BİLGİÇ (Isparta) – Biz de
cevabi yazımızı gönderdik.
ADİL ZOZANİ (Devamla) – Sizin cevabi
yazınız İç Tüzük hükümlerinin önüne geçemez, bu sadece sizi bağlar.
SÜREYYA SADİ BİLGİÇ (Isparta) – Yok,
komisyonlar gündemine hâkimdir.
ADİL ZOZANİ (Devamla) – Ama, İç Tüzük
hükümleri, burada çalışan, iktidar muhalefet, herkesi bağlayan hükümlerdir. 
73’e dayalı olarak sizin gündeme
getirdiğiniz tutumunuz yerindedir ama bunu 35’e de uygulamak durumundasınız.
Tersi durumda…
ÜNAL KACIR (İstanbul) – Başkanın öyle
bir yetkisi var mı?
ADİL ZOZANİ (Devamla) – O zaman 73’e
yetkisi nereden çıktı?
ÜNAL KACIR (İstanbul) – Var.
ADİL ZOZANİ (Devamla) – Nerede var?
ÜNAL KACIR (İstanbul) – Söz verecek ya
da vermeyecek.
ADİL ZOZANİ (Devamla) – Nerede var?
BAŞKAN – Karşılıklı konuşmayın lütfen.
ÜNAL KACIR (İstanbul) – Söz verecek ya
da vermeyecek, Başkanın orada yetkisi var.
ADİL ZOZANİ (Devamla) – Sayın vekilim,
okuyun da gelin lütfen.
(Mikrofon otomatik cihaz tarafından
kapatıldı) 
ÜNAL KACIR (İstanbul) – Sizin dediğiniz
konuda Başkanın yetkisi yok.
BAŞKAN – Sayın Kacır, lütfen… 
ADİL ZOZANİ (Devamla) – Sizin ya 35’e
de aynı uygulamayı yapmanız gerekir ya da şimdiki tutumunuzla çelişir durumda
olursunuz. (HDP sıralarından alkışlar)
ÜNAL KACIR (İstanbul) – Birisinde
yetkisi var, öbüründe yetkisi yok.
BAŞKAN – Teşekkür ederim.
Aleyhte Sayın Oktay Vural, buyurun.
(MHP sıralarından alkışlar) 
OKTAY VURAL (İzmir) – Sayın Başkan,
teşekkür ederim.
Öncelikli olarak tabii, dün bir ara
verdiniz, şimdi yeniden başladınız ama düğmeyi yanlış iliklediniz. Dolayısıyla,
umarım bundan sonraki görüşmelerde İç Tüzük hükümlerine uygun bir şekilde
hareket ederek Meclisi yönetirsiniz, ben de sizi İç Tüzük’e uymaya baştan
itibaren davet ediyorum. 
Evet, bu İç Tüzük’ü olduğu gibi
uygulama konusunda Meclis Başkanlığı açıkça bir irade beyanı ortaya koymuştur.
Şimdi, bu açık irade beyanı karşısında komisyonlarda tasarı ve tekliflerin
birleştirilmesi ve komisyon üyelerinin teklif veremeyeceğine ilişkin açık
hükümler olduğuna göre bundan sonraki bölümlerde de doğrudan doğruya bu
yetkinizi kullanarak sizin artık komisyon raporlarını görüşmeme konusunda bir
irade beyanı yaptığınızı ifade ettiniz. Meclisin teamülleri ve uygulamalarını
dikkate almayarak bu şekildeki bir yaklaşım tarzını ben doğru buluyorum. Hukuka
uyalım ve bundan sonraki kısımda da sizin önünüze araştırma önergelerinin öne
alınmasına ilişkin bir karar geldiği zaman da bununla ilgili kararı da
uygulayamayacaksınız o zaman çünkü bu konuda, bu gündem değiştirmeyle ilgili
Danışma Kurulunun yetkisi belirlenmiştir. Meclisimizin elbette İç Tüzük’ü
vardır ama bu İç Tüzük çerçevesinde teamülleri vardır, geleneklerimiz vardır.
Bu milletin geleneklerini yok sayarak geleceğe bakamazsınız. Milletin
gelenekleri Anayasa’da yazılmıyor diye, ben bu gelenekleri dikkate almayacağım,
bu değerleri dikkate almayacağım, inancını dikkate almayacağım diyemezsiniz.
Dolayısıyla, elbette bu Meclisin gelenekleri vardır, adabı vardır, yönetim
şekli vardır. Bu konudaki uygulamalar konusunda partiler arasında da bir
mutabakat oluşmaktadır. Zaman zaman bu konuda partilerin tam mutabakatıyla,
tasarıda yer almayan bir kanunda bir değişiklik yapılmasına ilişkin bir konuda
uzlaşma olduğu zaman yaptığımıza göre, bu konuda Meclis Başkanlığı olarak sizin
“Bu konudaki daha önceki uygulamaları dikkate almıyorum.” demeniz her şeyden
önce Meclisin çalışma usulü ve geleneklerine... Ki köklü bir geleneğe sahiptir
Meclisimiz. Bunu dikkate almıyor olmanız gerçekten beni yadırgatmıştır ama
sizin bu taahhüdünüz çok önemlidir. Bu taahhüdünüz çerçevesinde, bundan sonra, kesinlikle,
tasarıda yer almayan, teklifte yer almayan hususların, komisyonda eklenen sıra
sayılarının burada görüşülmeyeceğine ilişkin yüce Milletimizin önünde söz
verdiniz ve İç Tüzük’e uymaya söz verdiniz, bu sözünüzde durmaya davet
ediyorum.
Saygılarımı arz ediyorum. (MHP
sıralarından alkışlar) 
BAŞKAN – Teşekkür ederim.
Bir şeyi düzeltmek istiyorum diğer
konuşmacıyı çağırmadan önce. Ben şu anda 73’ü yorumluyorum. Sizin kastettiğiniz
anlamda ne taahhütte bulundum ne de söz verdim.
ADİL ZOZANİ (Hakkâri) – Taahhütte
bulundunuz, söz verdiniz Sayın Başkan.
OKTAY VURAL (İzmir) – Bakın, yine hemen
yanlışa devam ediyorsunuz.
ADİL ZOZANİ (Hakkâri) – Yan çizmeyin.
BAŞKAN – Ben söylediğimi biliyorum,
onun da tartışmasını sonra yapacağız.
Şimdi, lehte, Sayın Doğan, buyurun. (AK
PARTİ sıralarından alkışlar) 
MEHMET DOĞAN KUBAT (İstanbul) – Sayın
Başkanım, çok değerli milletvekilleri... 
OKTAY VURAL (İzmir) – Sayın Kubat...
Kubat Doğan mı?
BAŞKAN – Sayın Doğan Kubat, evet.
OKTAY VURAL (İzmir) – Kubat Doğan mı?
BAŞKAN – Sayın Doğan Kubat.
Özür dilerim Sayın Kubat.
MEHMET DOĞAN KUBAT (Devamla) –...açılan
usul görüşmesinde Başkanlığın tutumu lehinde söz almış bulunuyorum. Bu
vesileyle yüce heyetinizi saygılarımla selamlarım.
OKTAY VURAL (İzmir) – İç Tüzük’e uymaya
davet ediyorum.
HASAN HÜSEYİN TÜRKOĞLU (Osmaniye) –
Usul hatası yapıyorsunuz.
OKTAY VURAL (İzmir) – Usul hatası...
BAŞKAN – Tartışma açın.
MEHMET DOĞAN KUBAT (Devamla) – Değerli
arkadaşlar, hukukun bilinen ilkelerinden birisi, kanun metinleri yorumlanırken
hem lafzına hem ruhuna bakılır. Anlamı metinden açıkça anlaşılan bir hüküm
varsa orada özüne bakılmaz, artık sözüne bakılır. 
Şimdi, 73’üncü madde ve 74’üncü madde
kanun tasarı ve tekliflerini ayrı ayrı düzenlemiş ki Anayasa’nın 88’inci
maddesi de zaten teklif ve tasarılarla ilgili; bu konuda, tasarı ve tekliflerin
nasıl görüşüleceğine dair “Meclis İçtüzüğü’nde düzenlenir.” diye bir atfı var.
Ve İç Tüzük, bu 2 konuyu da hukuki mahiyetleri farklı olduğu için ayrı ayrı
düzenlemiştir. Çünkü her konuda tasarı veremezsiniz; mesela, Anayasa
değişikliğinde Bakanlar Kurulunun tasarı verme yetkisi yok.
Şimdi, Sayın Başkanım, Sayın Hamzaçebi
73’üncü maddeye göre verilmiş bir tasarının havalesine itirazla ilgili İç
Tüzük’te bir hüküm var mı? Evet var. 34’üncü maddede, komisyonlar, eğer
kendisine havale edilen bir tasarı veya teklifi kendi ihtisas alanında
görmüyorsa başka bir komisyona iadesini, hangi komisyonun ihtisas alanındaysa
oraya iadesini isteyebiliyor. Yine, kendisini ilgilendirmekle birlikte,
örneğin, başka bir komisyonun bu konuda görüşünün alınmasının faydalı olacağı
düşünülüyorsa o komisyonun görüşünü almak için de yine oraya yazı yazıp o
görüşü alabiliyor. Keza, kendi görev alanında gördüğü bir kanun tasarısı veya
teklifi başka bir komisyona havale edilmişse o zaman da bu komisyon kendisine
bu tasarı veya teklifin havale edilmesini isteyebiliyor. Bu konuda usulün nasıl
olacağı konusunda da eğer komisyonlar anlaşırsa problem yok, uyuşmazlık olursa
da Genel Kurul kararıyla bu çözümleniyor. Yani, bir komisyona havale edilen bir
tasarı veya teklifin havalesiyle ilgili bir itiraz yapılacaksa İç Tüzük zaten
bunu çözümleyen bir düzenleme getirmiş olduğundan, 73’üncü madde sadece
tasarıya itirazı açıkça düzenlemiş olduğundan ve tekliflerle ilgili 74’üncü
madde özellikle, bakın, bu konuda bir itiraz yetkisi öngörmemiş olduğundan
dolayı, bir tasarının komisyona havalesine ilişkin itirazdan dolayı burada
Başkanımızın söz vermemesine yönelik tutumunun yerinde olduğunu belirtiyor,
yüce heyetinizi saygılarımla selamlıyorum. (AK PARTİ sıralarından alkışlar) 
BAŞKAN – Teşekkür ederim. 
Aleyhte son konuşmacı, İstanbul
Milletvekili Sayın Mehmet Akif Hamzaçebi.
Buyurun. (CHP sıralarından alkışlar)
MEHMET AKİF HAMZAÇEBİ (İstanbul) –
Sayın Başkan, değerli milletvekilleri; şimdi demokrasi ”Biz çoğunluk gücüne
sahibiz, istediğimizi yaparız.” demek değildir. Bugün bu, burada sergileniyor, kaç gündür bu sergilenmeye
çalışılıyor. “Biz istiyoruz, çoğunluğumuz var, Meclisin teamüllerini de bir
kenara atarız, bunu çiğneriz.” 
Sayın Başkan, açıklamalarınıza kesinlikle katılmıyorum.
Bakın, ben size bir tarihte yapılan oturumdan söz ettim, 14 Şubat 2012 tarihli
65’inci Birleşim. Tutanaklara bakın, bunu Kanunlar Kararlar gayet iyi biliyor
ama açıklamanızda buna girmiyorsunuz. Bir grup başkan vekilinin bir itirazı var
bir havaleyle ilgili, oturumun başında yapılmamış, sonra yapılmış. Meclis
Başkanlığı diyor ki, oturumu yöneten Meclis başkan vekili: “Biz 73’üncü madde
uygulamasında kanun tasarısı ile tekliflerini aynı değerlendiriyoruz.” Açıklama
bu. Ben burada 4 Haziran 2013 tarihinde benzer konuda bir itirazda bulundum,
oturumu yöneten Meclis başkan vekili bana söz verdi, konuştum; Meclisin teamülü
bu şekilde. Siz şimdi diyorsunuz ki: “Ben teamül tanımam.” Sayın Başkan,
teamüller tanınmak içindir, çiğnenmek için değildir. 
Değerli milletvekilleri, bu nedenle sözünü ettiğim, Sayın
Bülent Tezcan’ın kanun teklifi Avrupa Birliği Uyum Komisyonuna da havale
edilmelidir; bu, benim görüşüm, Başkanlık bu görüşe katılabilir,
katılmayabilir. Benim görüşüm doğrudur diye bir iddiada bulunmuyorum ama daha
iyi bir yasama faaliyeti için AB Uyum Komisyonunda da bu teklifin
görüşülmesinde yarar vardır. Bu itirazımı dinlersiniz, Meclis Başkanlığı bunu
değerlendirir, daha sonra bana yazılı bir cevap verir; İç Tüzük bunu gerektirir.
Değerli milletvekilleri, kaç gündür polis devleti yasa
tasarısının görüşmelerini yapıyoruz, henüz daha bu tasarıya geçilemedi. Genel
Kurulda büyük bir gerginlik, tartışma ortamı doğuyor. Muhalefet olarak, ana
muhalefet partisi olarak biz Cumhuriyet Halk Partisi, özgürlükleri baskı altına
alan, demokrasiyi yok eden, polis devletini kuracak olan bu tasarının
görüşülmemesini istiyoruz, bunun geri çekilmesini istiyoruz. “Molotof
düzenlemesi, bonzai düzenlemesi” diyorsanız, bunları getiririz, ihtiyaç varsa,
ihtiyaç duyulan neyse bunu yaparız. 
İç Tüzük’ün bize verdiği engelleme
haklarını kullanıyoruz doğal olarak. Ama şunu ilginç buldum: Biz engelleme
çalışmalarına devam ederken iktidar partisi grup başkan vekilleri de bir
şekilde bize destek oluyorlar. Buna da müteşekkirim, teşekkür ederim. Yani,
grup başkan vekilleri, tüm milletvekillerine laf atmak suretiyle ya da
kürsüdeki milletvekiline laf atmak suretiyle oturumlara ara verilmesine neden
oluyorlar.
(Mikrofon otomatik cihaz tarafından
kapatıldı) 
MEHMET AKİF HAMZAÇEBİ (Devamla) - Bu da
bizim engelleme çalışmalarımıza bir katkı sağlıyor. Gerginlikten hoşlanmıyorum
ama engelleme çalışmamıza katkı verdiği için ben Adalet ve Kalkınma Partisi
grup başkan vekillerine çok teşekkür ederim, sağ olun. (CHP sıralarından
alkışlar) 
BAŞKAN – Teşekkür ederim. 
Sayın milletvekilleri, İç Tüzük’ün
“Kanun tasarıları ve komisyonlara havale” başlıklı 73’üncü maddesinin son
fıkrasında “Bu havaleye bir milletvekili itiraz etmek isterse oturumun başında
söz alır.” denilmektedir. Sayın Hamzaçebi de buna uygun davrandı.
İç Tüzük’ün “Kanun teklifleri” başlıklı
74’üncü maddesinde ise kanun tekliflerinin havalesine itiraza yönelik bir hüküm
bulunmamaktadır. Bu düzenlemeler karşısında havaleye itirazın yalnızca kanun
tasarıları için yapılabileceğini kabul etmek gerekir. Kanun teklifinin
havalesine itiraza ilişkin birkaç uygulama yapılmış olmakla birlikte, Meclis
Başkanlığının bu uygulamalardan birinin hemen akabinde 11 Haziran 2013 tarihli
yazısında itirazda bulunan Sayın Hamzaçebi'ye yazdığı yazıda da bu husus açıkça
belirtilmiştir. 
İç Tüzük’ün öncelikle lafzi
yorumlanması ve uygulanması gerekmektedir. Kanun teklifi havalesine itiraz
edilemeyeceğine yönelik tutumumda bir değişiklik yoktur.
Teşekkür ediyorum. 
OKTAY VURAL (İzmir) – Sayın Başkan, ben
de (1/103) esas numaralı Türkiye ile Kazakistan Hükûmeti arasında eğitim ve iş
birliğiyle ilgili tasarının yapılan havalesine itiraz ediyorum. 
BAŞKAN – Bakalım havale olmuş mu? 
OKTAY VURAL (İzmir) – Bakın, oturumun
başında söz vereceksiniz, öncelikle ona bakın. 
BAŞKAN - Bir inceleme yapsın arkadaşlar
Sayın Vural. Biz, bu arada gündem dışıları konuşalım.
OKTAY VURAL (İzmir) - Ama “oturumun
başında” diyor efendim.
BAŞKAN – Görüşmelere girmeden söz
vereceğim size. 
ADİL ZOZANİ (Hakkâri) – Beş dakika ara
verin Sayın Başkan.
OKTAY VURAL (İzmir) - Oturumun başında
“İç Tüzük’ü uygulayacağım.” dediniz. “Oturumun başında söz alır.” dediğinize
göre oturum başlamıştır.
BÜLENT TURAN (İstanbul) - Gündeme geçin
Sayın Başkan, lütfen.
BAŞKAN – Tamam, peki, o zaman on beş
dakika ara vereyim, bir inceleme yapalım, sonra ona bakalım.
Kapanma Saati:
14.41
İKİNCİ OTURUM
Açılma Saati:
14.56
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER:
Muhammet Bilal MACİT (İstanbul), Muharrem IŞIK (Erzincan)
----0----
BAŞKAN – Sayın milletvekilleri, Türkiye
Büyük Millet Meclisinin 59’uncu Birleşiminin İkinci Oturumunu açıyorum.
IV.- OTURUM
BAŞKANLARININ KONUŞMALARI (Devam)
2.-  Oturum Başkanı
TBMM Başkan Vekili Ayşe Nur Bahçekapılı’nın, İç Tüzük’ün 73’üncü maddesinin son
fıkrasına göre kanun tasarılarına ilişkin havaleye itirazın, bu kanun
tasarısının havalesinden sonraki ilk oturumda yapılması gerektiğine ilişkin
konuşması
BAŞKAN – Sayın Oktay Vural’ın bir
itirazı olmuştu kanun tasarısının havalesine itiraz şeklinde. 
Şunu da belirtmek istiyorum: Yani, biz,
Kanunlar Kararlarla ilgili olası ihtimalleri değerlendirerek bazı hazırlıkları
doğal olarak yapıyoruz Divan olarak. Şu anda evraklar çok biriktiği ve
karıştığı için bir düzenleme yapmak üzere ara verdim. 
Şimdi, bu konuyla ilgili düşüncemi
açıklamak istiyorum.
Şimdi, İç Tüzük’ün “Kanun tasarıları ve
komisyonlara havale” başlıklı 73’üncü maddesinde… Biraz önce usul tartışması
açtık ki “Bu kanun tasarılarına ilişkin oturum başında bir itiraz yapılması
gerekiyor.” şeklindeydi tutumum. Sayın Oktay Vural da bir kanun tasarısına
itiraz ediyor doğal olarak. O konudaki düşüncemi de şöyle söylemek isterim:
73’üncü maddede Meclis Başkanının, gelen tasarıları komisyonlara havale
edeceği, havaleyi tutanak dergisine ve ilan tahtasına yazdıracağı
belirtilmektedir. Bu hüküm doğrultusunda, tasarıların havalesini içeren gelen
kâğıtlar listesi ilgili birleşim basılı tutanak dergisine eklenmekte,
kulislerde yer alan elektronik ilan panolarının yanındaki kutulara bırakılmakta
-bu benim açıklamam- Türkiye Büyük Millet Meclisi İnternet sitesinde
yayınlanmaktadır. Yani kamuya açılmaktadır. 73’üncü maddenin son fıkrası da
diyor ki: “Bu havaleye -bir tasarı geliyor, kanun tasarısı, Meclis Başkanı
komisyona bunu havale ediyor. Bu havaleye ilişkin itiraz- bir milletvekili
itiraz etmek isterse oturumun başında söz alır.” Buraya kadar anlaşmadığımız
hiçbir şey yok. 
Sizin itirazınız (1/1031) esas numaralı
Kanun Tasarısı’yla ilgili. Bu kanun tasarısı 12/02/2015 tarihinde “Gelen
Kâğıtlar” listesinde yayımlanmış ve Komisyona havale edilmiş. Bu açıklamaya,
73’üncü maddedeki açıklamaya dönecek olursak bu kanun tasarısına ilişkin
havaleye itirazı bu kanun tasarısının havalesinden sonraki ilk oturumda
yapmanız gerekiyordu. Ben böyle düşünüyorum. 
Buyurun. 
OKTAY VURAL (İzmir) – Sayın Başkan…
BAŞKAN – Özür dilerim, daha da bitmedi.

Nitekim, Sayın Oktay Vural, siz, 10
Ekim 2012 Çarşamba tarihinde bir tasarı hakkında itirazda bulunmuşsunuz. Onun
tutanakları da elimizde. Aynı şekilde itiraz ediyorsunuz. O zaman, o birleşimi
idare eden oturum başkanı da benim söylediklerime benzer şeyler söylüyor,
aynısını söylüyor. Siz yine açıklamasını yapıyorsunuz ve orada kalıyor. Usul
tartışması açmaya gerek görmüyorsunuz. Böyle de bir tutanak elimizde var.
Tarihi: 10 Ekim 2012 Çarşamba tarihinde, 6’ncı Birleşimde. 
OKTAY VURAL (İzmir) – İtiraz ediyorum
ben, evet.
BAŞKAN – Usul tartışmasını da
açmıyorsunuz. Siz düşüncenizi söylüyorsunuz, oturum başkanı kendi düşüncesini
söylüyor ki mealen benim söylediklerimle örtüşüyor söyledikleri. Orada usul
tartışmasını da açmıyorsunuz. Durum bu, tutumum da bu. 
Buyurun Sayın Vural, şimdi sizi
dinliyorum. 
OKTAY VURAL (İzmir) – Sayın Başkan “Bu
havaleye bir milletvekili itiraz etmek isterse oturumun başında söz alır.” 
BAŞKAN – Hangi havaleye?
OKTAY VURAL (İzmir) – Bu havaleye. 
BAŞKAN – Bir önceyi okuyun. Sizinle
tartışmıyorum, hukuki bir tartışma yapıyorum şu anda. 
OKTAY VURAL (İzmir) – “Başkan, gelen tasarıları ilgili
komisyonlara doğrudan doğruya havale eder ve bunu tutanak dergisine ve ilan
tahtasına yazdırır. Bu havaleye…itiraz…” diyor. 
BAŞKAN – Bu havale bir önceki fıkrada
söylenen havale. Akıştan bu çıkıyor çünkü. 
OKTAY VURAL (İzmir) – Evet. 
BAŞKAN – Bu çıkıyor, tamam. Bunda…
OKTAY VURAL (İzmir) – Şimdi, Sayın
Başkan…
BAŞKAN - Bakın sayın milletvekilleri,
şu anda biz Sayın Vural’la birlikte -Sayın Hamzaçebi de ayakta- bir hukuki
tartışma yapıyoruz. 
OKTAY VURAL (İzmir) – Bakın, Sayın
Başkan, burada…
BAŞKAN – O yüzden dinlemekte yarar var,
hepimizin öğreneceği şeyler var çünkü.
OKTAY VURAL (İzmir) – Hayır, ben
söyleyeyim muradımı, siz zaten…
BAŞKAN - Buyurun. 
OKTAY VURAL (İzmir) – Bakın, “Bu
havaleye…” Yani yapılmış bir havale var, tahtaya yazdırılmış; doğrudan doğruya
havale etmiş, tutanak dergisine, ilan tahtasına yazdırılmış. 
BAŞKAN - Evet…
OKTAY VURAL (İzmir) – Bu havaleye ben
itiraz edeceğim. Ne zaman söz alacağım?
BAŞKAN - Havale edildiği zamandan
sonraki ilk oturumunda.
OKTAY VURAL (İzmir) – Kim dedi size?
BAŞKAN – Kimse demedi çünkü kanunun
akışından ben böyle anlıyorum. 
OKTAY VURAL (İzmir) – Aaa, işte! “Kimse
demedi.”
MEHMET AKİF HAMZAÇEBİ (İstanbul) –
Hayır efendim. 
OKTAY VURAL (İzmir) – “Kimse demedi.”
BAŞKAN - Sayın Vural…
OKTAY VURAL (İzmir) – “Oturumun
başında” diyor, “ilk oturum” demiyor. 
BAŞKAN - Sayın Vural…
OKTAY VURAL (İzmir) – Bakın, “ilk
oturum” demiyor.
BAŞKAN - Sayın Vural, bana bakarak
konuşun. Orada öyle bir şey yok ama ben size şunu anlatmaya çalışıyorum. Benim
yorumum bu. 
ADİL ZOZANİ (Hakkâri) – “Havaleden
sonraki ilk oturum” demiş olsaydı öyle haklı olurdunuz. 
BAŞKAN - Bir müsaade edin arkadaşlar,
durun.
OKTAY VURAL (İzmir) – Demiyor, “ilk
oturumda” dese…
MEHMET AKİF HAMZAÇEBİ (İstanbul) – “İlk
oturum” demiyor Sayın Başkan, “ilk oturum” demiyor. 
OKTAY VURAL (İzmir) – “Oturumun
başında” diyor. 
MEHMET AKİF HAMZAÇEBİ (İstanbul) –
“Oturumun başında” diyor.
BAŞKAN – Sayın arkadaşlarım, bakın,
73’üncü maddeyi okuyoruz, okuyoruz, okuyoruz, sondan bir önceki fıkrasına
geliyoruz: “Başkan, gelen tasarıları ilgili komisyonlara doğrudan doğruya
havale eder ve bunu…”
OKTAY VURAL (İzmir) – Evet. 
BAŞKAN – Bir tek havaleden
bahsediyoruz. Herhangi bir havaleden ama bir tek havale.
OKTAY VURAL (İzmir) – Herhangi bir
havale yani gelen kâğıtların tümüne değil, sadece bir komisyonla ilgili yapılan
havale. 
BAŞKAN – “…gelen tasarıları ilgili
komisyonlara doğrudan doğruya havale eder…” Biz şimdi bir havale üzerinde
duruyoruz örnek olarak. 
OKTAY VURAL (İzmir) – Bir havale, her
birisi ayrı işlem...
BAŞKAN - Sizin yaptığınız itirazdan
hareket ederek onu söylüyorum. Sizin söylediğiniz tasarıyı Başkan ilgili
Komisyona göndermiş, havale etmiş. 
OKTAY VURAL (İzmir) – Güzel.
BAŞKAN - Hangi tarihte? 12 Şubat 2015
tarihinde. Komisyon da bunu gündemine 17 Şubat 2015 tarihinde… Pardon, komisyon
da aynı gün tarihiyle almış da, buna karşı… Şimdi kanunun metninden giden o.
Tekrar alıyorum, sondan bir önceki fıkra: Bir kanun tasarı komisyona havale
ediliyor. 
OKTAY VURAL (İzmir) – Sayın Başkanım,
sizin dediğiniz çok önemli…
BAŞKAN - Bir dakika…
OKTAY VURAL (İzmir) – Yani “ilk oturum”
dese haklısınız. 
BAŞKAN – Şimdi, “ilk oturum” demiyor. 
OKTAY VURAL (İzmir) – Siz yoruma
koyuyorsunuz. 
BAŞKAN – “Benim yorumum” diyorum, tabii
ki. 
OKTAY VURAL (İzmir) – İşte yanlış.
BAŞKAN - Sonra da diyorum ki: Sondan
bir önceki fıkra bir kanun tasarısının havalesinden bahsediyor, son fıkra da
“bu havaleye” diyor yani bir önceki fıkraya göndermede bulunuyor. Ben böyle
yorumluyorum. 
OKTAY VURAL (İzmir) – Ama Sayın Başkan…
BAŞKAN – Siz aksini
yorumlayabilirsiniz. 
OKTAY VURAL (İzmir) – Sayın Başkan… 
BAŞKAN – Aksini yorumlamaktan dolayı
haklarınız da saklı. 
ADİL ZOZANİ (Hakkâri) – Aksi bir yorum
söz konusu değil burada; tüzüğün, madde açık. 
OKTAY VURAL (İzmir) – Sayın Başkan,
burada siz dediniz ki: “Ben İç Tüzük’ü okudum ‘kanun tasarıları’ diyor,
vermiyorum.” dediniz.
ÜNAL KACIR (İstanbul) – Sayın Başkan,
usul tartışması açacaksanız açın!
BAŞKAN – Sayın Kacır, lütfen… 
ÜNAL KACIR (İstanbul) – Biz de
milletvekiliyiz. 
BAŞKAN - Sayın Kacır biz, burada hukuki
bir tartışma yapıyoruz. Lütfen… 
ÜNAL KACIR (İstanbul) - Ne demek canım!
Allah Allah!
BAŞKAN – Evet, buyurun. 
Sayın Vural, ben sizi dinliyorum.
OKTAY VURAL (İzmir) – Sayın Başkan,
bakın, biraz önce “Kanun tasarısı yazıyor, teklif yazmıyor.” dediniz ve
vermediniz, haklı gördük.
BAŞKAN – Tamam, bitti; 73.
OKTAY VURAL (İzmir) – Tamam, bitti. 
Şimdi, siz oturumu “ilk oturum” diye
alıyorsunuz; oysa mesela, geçen tutanak hakkında birleşimle ilgili şeyde “Ondan
sonraki ilk birleşimde.” diyor. 
BAŞKAN – “İlk birleşim.” diyor; evet.
OKTAY VURAL (İzmir) – Bakın, orada “ilk”ini
kullanıyor. Kanun koyucu, yani milletvekilleri, bunu çıkartan milletvekilleri
sizin yaptığınız yorumu dikkate alacak kadar şey değil midir? Kanun koyucunun
iradesi diyor ki “oturumun başında…”
BAŞKAN – Sayın Vural, ben böyle
yorumluyorum; aksini yorumluyorsanız... 
ADİL ZOZANİ (Hakkâri) – Sayın Başkan
“ilk oturum” derse; tamam. 
BAŞKAN – Bir dakika Sayın Zozani, ben
Sayın Vural’la konuşuyorum. 
OKTAY VURAL (İzmir) – Bakın, açık bir
hüküm varsa, siz biraz önce, açık hükümde “Tasarı ve teklifte açık hüküm var.”
diye ayırdınız. 
BAŞKAN- Evet. 
OKTAY VURAL (İzmir) – “İlk oturum”
deseydi kabul edecektim ama “oturumun başı” diyor. Dolayısıyla bunu da şöyle…
Komisyon, raporunu vermiş mi bunun? 
BAŞKAN – Vermiş. 
OKTAY VURAL (İzmir) – Vermemiş.
BAŞKAN – Pardon, vermemiş; tamam.
OKTAY VURAL (İzmir) – Vermiş olsaydı
benim itirazım geçerli olmazdı zaten; onu da doğru bulmazdım. 
BAŞKAN – Tamam, vermemiş, doğru. 
OKTAY VURAL (İzmir) – Ama vermediği
için, hâlen olduğu için bu konudaki havaleye itirazla ilgili hususumun
komisyonun bununla ilgili görüşmeye başlamadan önce olması şeklinde. 
BAŞKAN – Sayın Vural, ben sizi çok iyi
anladım. 
Şimdi, bir zaman kısıtlaması veya “ilk
oturum” gibi bir zaman daraltması kanunda yazılı değil ama benim 73’üncü
maddenin son fıkrasından anladığım odur ki son fıkra bir önceki fıkranın
devamıdır, maddenin akışı böyledir. Ben bir hukukçu olarak böyle yorumluyorum
ama siz ayrı bir düşüncedeyseniz hakkınız saklı. Usul tartışması açıyorsanız
açayım. 
OKTAY VURAL (İzmir) – Bakın, Sayın Başkan,
İç Tüzük 69’a göre “Sataşmalara aynı oturum içinde söz verilir.” diyor, aynı
oturum. 
BAŞKAN – Evet. 
MEHMET AKİF HAMZAÇEBİ (İstanbul) –
Sayın Başkan… 
OKTAY VURAL (İzmir) – Yani “aynı
oturum”, “ilk oturum” ve “oturum” arasında fark vardır. Dolayısıyla bu şekliyle
siz aynı oturumu alıp… Ben şimdi, biraz sonra isteyeceğim; şimdi, bakalım,
verecek misiniz yapılan sataşmayla ilgili? “Aynı oturumda” diyor. Birleşim de
değişti. Sataşmadan dolayı söz isteyeceğim, verecek misiniz? Siz bunu
genişletebilir misiniz, genişletemez misiniz? Buna bağlı olarak diyeceksiniz
ki: “Aynı oturumda…” Bu durumda “oturumun başında söz alması”nın başına “ilk”i
eklemenin hukuki bir mesnedi yoktur.
MEHMET AKİF HAMZAÇEBİ (İstanbul) – Söz
istiyorum Sayın Başkan.
OKTAY VURAL (İzmir) – Kanun koyucu
sizin gibi düşünseydi “ilk” diyebilirdi, “havaleden sonra ilk oturum” derdi,
“bu havaleden sonraki ilk oturum, ilk birleşim” derdi, diyebilirdi, demediğine
göre bununla ilgili kısıtlayıcı değil…
BAŞKAN – Sayın Vural, ben size itiraz
etmiyorum. Siz öyle yorumluyorsunuz, ben de diyorum ki 73’üncü maddenin son iki
fıkrası birlikte değerlendirildiğinde, kanun yapma sistematiği açısından, kanun
havalesi bir süreçtir, bu son iki fıkra da bu süreç içinde, kanun yapma
matematiği ve sistematiği içinde böyle yorumlanması gerekir diyorum.
MEHMET AKİF HAMZAÇEBİ (İstanbul) –
Sayın Başkan, ben de bir söz istiyorum efendim.
OKTAY VURAL (İzmir) – Süreç, bu konuda
havale yapılan komisyon, gündemine alıp görüşmediği sürece kadardır. Şimdi de
uygulama diyorsunuz.
BAŞKAN – Sizinle tartışmayalım. Sizin
düşünceniz öyle, benim düşüncem böyle. 
Sayın Hamzaçebi, buyurun.
MEHMET AKİF HAMZAÇEBİ (İstanbul) –
Sayın Başkan, ben bugün kanun teklifinin havalesine ilişkin itirazımı gündeme
getirirken gelen kâğıtlar listelerine bakmıştım ve gelen kâğıtlar listesinde en
son 12 Şubat tarihli listede kanun tasarılarının havale edildiğini gördüm.
Benim itirazıma karşılık sizin “73’üncü maddenin son fıkrası sadece tasarıyı
kapsamaktadır, teklifi kapsamamaktadır.” şeklinde bir açıklama yapabileceğinizi
düşünerek bir, tasarıya itirazı planlamıştım ancak muhtemelen karşıma şu
şekilde çıkacaktınız, diyecektiniz ki: “Sayın Hamzaçebi, teamüller bu
şekildedir.” Her ne kadar…
BAŞKAN – Hayır, öyle bir şey demedim
ama gördüğünüz gibi.
MEHMET AKİF HAMZAÇEBİ (İstanbul) –
Hayır, hayır, ben düşüncemi söylüyorum.
OKTAY VURAL (İzmir) – Demediniz, doğru,
demediniz hakikaten, “Teamüller, uygulama budur.”
BAŞKAN – Demedim.
MEHMET AKİF HAMZAÇEBİ (İstanbul) –
73’üncü maddenin son fıkrasında “…oturumun başında söz alır.” diyor. Yani
“havaleden sonraki ilk oturumun başında” demiyor. 
BAŞKAN – Sayın Hamzaçebi, özür
dileyerek sözünüzü kesiyorum ama aynı şeyleri söylüyoruz. 
MEHMET AKİF HAMZAÇEBİ (İstanbul) –
Bakın, bir saniye… Efendim, bitireyim. Ama bir saniye…
Siz bu nedenle reddedecektiniz o
talebimi çünkü teamüller o şekilde. Baktım, gerçekten teamüller, ilk oturumun
başında olmuş itirazlar ama bu teamül. Şimdi, ben de kanun teklifine ilişkin
itirazımı teamüle dayalı olarak yaptım, bunda hiçbir engel yok. Biraz önce
şaşırdığım bir açıklama yaptınız Sayın Vural’a cevaben, dediniz ki: “14 Şubat
2012 tarihli 65’inci Birleşimdeki Başkanlığın tutumu da beni doğrular
nitelikte.” Sayın Başkan, ben size itiraz ederken 14 Şubat 2012 tarihli
Birleşimdeki Meclis başkan vekilinin açıklamasını söyledim, diyor ki Meclis
başkan vekili: “Biz kanun tasarıları ile teklifleri aynı şekilde
değerlendiririz.” Yani, o Başkan Vekilinin açıklamasının bir bölümüne sahip
çıkıyorsunuz, bir bölümüne sahip çıkmıyorsunuz. Böyle bir şey olabilir mi Sayın
Başkan?
BAŞKAN – Böyle bir şey gerçekten olmaz
ama sizin itirazınız teklif üzerineydi. Ben teklifle ilgili olarak 73’üncü
maddeyi -son maddeyi- söyledim. Sayın Vural’ın itirazı tasarı üzerine.
MEHMET AKİF HAMZAÇEBİ (İstanbul) –
Sayın Başkan, hiç fark etmiyor, bakın, hiç fark etmiyor.
BAŞKAN – Lütfen, ben bu düşüncedeyim,
teşekkür ederim anlayışınızdan dolayı. 
ADİL ZOZANİ (Hakkâri) – Sayın Başkan…
OKTAY VURAL (İzmir) – Sayın Başkan, siz
İç Tüzük’ü uygulamamaya karar vermişsiniz galiba.
BAŞKAN – Bakın, benim düşüncem bu.
Nasıl arzu ediyorsanız, ister usul tartışması açın, ister açmayın. Sayın Zozani
bekliyor, lütfen.
Buyurun.
ADİL ZOZANİ (Hakkâri) – Teşekkür ederim
Sayın Başkan.
İç Tüzük 73’ü uygulamanıza ilişkin
görüşümüzü biraz önce ifade ettim. Sizi haklı bulmamızın bir sebebi vardı İç
Tüzük’ün açık hükümlerini uygulamanızdan kaynaklı olarak ve dedik ki: “Bu
maddeyle ilgili tutumunuzu diğer maddelerle ilgili de ortaya koymanız
gerekiyor.” Beklentimiz bu yönde. 
Şimdi, Sayın Vural’ın dile getirdiği
talebe, aynı madde içerisinde size yorum hakkı vermeyen bir ifadeyle farklı bir
yoruma gittiniz ve “Bu da benim yorumum.” diyorsunuz. Biraz önce Sayın
Hamzaçebi de talepte bulunurken, 73’üncü maddeye ilişkin olarak talepte
bulunurken aynı değerlendirmeyi farklı bir biçimde yaptınız.
Sayın Başkan, İç Tüzük 73’üncü maddeyi
İç Tüzük 34’üncü maddeyle birlikte değerlendirmeniz gerekir. İç Tüzük 34,
komisyon havale edilen bir kanun teklifi veya tasarıyı gündemine aldıktan sonra
yapacağı işlemler ile gündeme alınmadan önceki yapılacak itiraz işlemini
73’üncü madde düzenliyor. Bu nedenle buradaki tutumunuz İç Tüzük 34’le paralel
değerlendirildiğinde yanlıştır.
OKTAY VURAL (İzmir) – Paralel mi? 
ADİL ZOZANİ (Hakkâri) – “Bu oturumda…”
denmesinin sebebi şudur yani bu İç Tüzük’ü hazırlayanlar, kabul eden yasama
organı şunu düşünerek “Bu oturumun başında…” ifadesini kullanmıştır: Ola ki
itirazda bulunacak sayın milletvekili o oturumda bulunamamıştır, bir sonraki
oturumda bulunduğunda bu itiraz hakkı saklı kalabilsin diye ifade geniş
tutulmuş ve size yorum hakkı vermiyor. 
BAŞKAN – Sizin yaptığınız da yorum ama.
OKTAY VURAL (İzmir) – Yok, yok açık
hüküm ya.
ADİL ZOZANİ (Hakkâri) – Hayır, yorum
değil. 
BAŞKAN - Evet. 
ADİL ZOZANİ (Hakkâri) – Hayır, yorum
değil, açık. 
Biz, İç Tüzük’ün tüm maddelerini
birlikte değerlendiririz. Havale işlemi 34’te ve 73’te birlikte ifade edilmiş,
birlikte ele alınmış. 
BAŞKAN – Peki. 
ADİL ZOZANİ (Hakkâri) – İç Tüzük 35 de
bunlarla birlikte değerlendirilmesi gereken madde. Dolaysıyla bunları, bir
maddeyi okuyarak bir maddeyi okumayarak değerlendirmeye gittiğiniz zaman
birbirleriyle çelişir tutumlar ortaya koymuş olursunuz. Şu andaki tutumunuz
çelişik bir tutumdur Sayın Başkan. 
BAŞKAN – Teşekkür ederim. 
Ben çelişkili bir davranış içerisinde
bulunduğumu düşünmüyorum çünkü, tekrar ediyorum Sayın Zozani, Sayın Hamzaçebi
73’üncü maddeyi bir kanun teklifi için gerekçe olarak gösterdi. 
ADİL ZOZANİ (Hakkâri) – Biz sizi haklı
bulduk. 
BAŞKAN – Sayın
Vural tasarı için 73’üncü maddeyi gerekçe olarak gösterdi. Ben de Sayın Vural’a
teamüle değil maddenin sistematiğine bağlı olarak, son fıkra ile bir önceki
fıkra arasındaki sistematiğe bağlı olarak açıklamamı yaptım, bunda
anlaşılmayacak bir şey yok. Teamül, yaygın, genelleşmiş bir uygulamadır. 
MEHMET AKİF
HAMZAÇEBİ (İstanbul) – Teamül… Sayın Başkan, teamülden söz ediyorsunuz. 
ADİL ZOZANİ
(Hakkâri) – Biraz önce de “Teamülleri uygulamayacağım.” dediniz.
BAŞKAN – Şimdi,
İç Tüzük’te net ve açık bir hüküm varsa elbette ki teamülü uygulamak alt
sıralarda kalır Sayın Hamzaçebi. 
MEHMET AKİF
HAMZAÇEBİ (İstanbul) – Ama teamülden söz ettiniz. Yani, İç Tüzük’te açık hüküm
varsa teamüle gerek yok ki. 
BAŞKAN – Aynı
şeyi söylüyorum, “İç Tüzük’te açık bir hüküm varsa teamüle gerek yok.” diyorum
bende. Türkçe konuşuyoruz. 
Teşekkür ederim.

Sayın
milletvekilleri…
MEHMET AKİF
HAMZAÇEBİ (İstanbul) – Ama “Teamül bu şekilde.” diyorsunuz Sayın Başkan,
yapmayın.
OKTAY VURAL
(İzmir) – Efendim, usul tartışması… 
BAŞKAN – Açacak
mısınız? 
MEHMET AKİF
HAMZAÇEBİ (İstanbul) – Aleyhte… 
ADİL ZOZANİ
(Hakkâri) – Aleyhte…
MEHMET DOĞAN
KUBAT (İstanbul) – Lehte…
RECEP ÖZEL (Isparta) – Lehte…
BAŞKAN – Bu konuyla ilgili mi? 
OKTAY VURAL (İzmir) – Evet. 
BAŞKAN – Tamam, buyurun. 
ADİL ZOZANİ (Hakkâri) – Aleyhte…
MEHMET AKİF HAMZAÇEBİ (İstanbul) –
Aleyhte…
MEHMET DOĞAN KUBAT (İstanbul) – Lehte…
RECEP ÖZEL (Isparta) – Lehte… 
BAŞKAN – Şimdi, sayın milletvekilleri,
okuyorum: Lehte, Sayın Zozani, Sayın Vural; aleyhte, Sayın Hamzaçebi, Sayın
Kubat. Tamam mı? 
Peki, lehte olmak üzere Sayın Adil
Zozani’yi kürsüye davet…
OKTAY VURAL (İzmir) – Sayın Başkan,
usul tartışmasını aleyhinizde açan benim.
BAŞKAN – Pardon, pardon, çok özür
dilerim. Aleyhte… 
Sayın Oktay Vural, buyurun. 
OKTAY VURAL (İzmir) – Efendim, söz
sırasını lehte ve aleyhte olarak vermeniz gerekiyor. Usule davet ediyorum sizi.
Yani, usul tartışmasında İç Tüzük’te “Lehte, aleyhte üzerinde olmak üzere
sırayla söz verilir.” diyor. 
BAŞKAN – Devamlı hukuki tartışmalar
yaparsak, ufuk açıcı oluyor.
OKTAY VURAL (İzmir) – Çünkü Başkanlık
Divanının üstünlüğü var, o bakımdan. Değil mi? Kanun koyucu öyle demiş,
Başkanlık Divanının uygulaması üstündür. 
BAŞKAN – Şimdi, usul tartışması
üzerinde, lehte, Sayın Hamzaçebi. 
Buyurun, üç dakika (CHP sıralarından
alkışlar) 
V.- USUL HAKKINDA
GÖRÜŞMELER (Devam)
2.- Oturum Başkanı TBMM
Başkan Vekili Ayşe Nur Bahçekapılı’nın, İç Tüzük’ün 73’üncü maddesinin son
fıkrasıyla ilgili uygulamasının İç Tüzük hükümlerine uygun olup olmadığı
hakkında
MEHMET AKİF HAMZAÇEBİ (İstanbul) –
Sayın Başkan, değerli milletvekilleri; Sayın Bahçekapılı’nın tutumunun lehinde
gerçekten konuşmak isterdim, kendisini kırmayı kesinlikle arzu etmezdim. Yine
de kırmayacağım tabii ama maalesef bu İç Tüzük’e aykırı tutumun lehinde
konuşmam mümkün değil. Ne kadar zorlasam da İç Tüzük’te bu tutumun lehinde
konuşabileceğim bir hüküm bulamadım.
Şimdi, Sayın Başkan, ben ilk itirazımda
yani oturum açılır açılmaz ilk itirazımda “Sayın Bülent Tezcan’ın kanun
teklifinin tali komisyon olarak Avrupa Birliği Uyum Komisyonunda da görüşülmesi
gerekirdi. Meclis Başkanlığının bu konudaki havalesi eksiktir. O nedenle itiraz
ediyorum.” dedim ve İç Tüzük’ün 73’üncü maddesinin son fıkrasına dayandım. Son
fıkra, sizin okuduğunuz gibi, tasarıdan söz ediyor ama Meclis Başkanlığının
bugüne kadarki uygulaması, tasarı ve tekliflerin aynı kapsamda
değerlendirilmesi yönünde olmuştur. 14 Şubat 2012 tarihli 65’inci Birleşimde
Meclis başkan vekilinin açıklaması da bu yöndedir -açıklama gayet açıktır,
tutanak sizin önünüzde de var- “Biz kanun tasarıları ile teklifleri aynı kapsamda
değerlendiririz.” demiştir. 
BAŞKAN – Sayın Hamzaçebi, bir şey
sorabilir miyim.
MEHMET AKİF HAMZAÇEBİ (Devamla) –
Tabii.
BAŞKAN – Hangi bağlamda “Aynı kabul
ediyoruz.” diye söylemiş, bir söz sarf etmiş, söyleyebilir misiniz? 
ADİL ZOZANİ (Hakkâri) – Çok iyi. Hiçbir
bağlamda olamaz Sayın Başkan, doğru. 
MEHMET AKİF HAMZAÇEBİ (Devamla) – Sayın
Başkan, karşılıklı konuşabiliriz tabii ki, süremi herhâlde ilave edeceksiniz. 
BAŞKAN – Ederim.
MEHMET AKİF HAMZAÇEBİ (Devamla) – Ama,
fark etmiyor. Bakın, “Biz kanun tasarıları ile tekliflerini aynı kapsamda
değerlendiririz.” Meclis Başkanlığının bugüne kadarki bütün uygulaması bu
şekilde olmuştur. Bir teklifin madde gerekçesinde bir eksiklik olması hâlinde
İç Tüzük’te bir hüküm olmamasına rağmen bunu, Meclis Başkanlığı, Kanunlar
Kararlar Müdürlüğü geri çevirir, milletvekilinden bunu tamamlamasını ister.
Neden? Çünkü, kanun tasarısıyla ilgili maddede gerekçelerin nasıl olacağı çok
açık bir şekilde belirtilmiştir. Teamül bu şekilde, ilgili oturumda bu şekilde
açıklanmış. 4 Haziran 2013 tarihinde yine benim yaptığım bir itirazla Meclis
Başkanı -kanun teklifinin havalesine ilişkin bir itirazdı- bana söz verdi,
konuştum. Ben hazırlığımı yaparken, bu itirazı yaparken karşıma bu şekilde bir
eleştiriyle çıkacağınızı düşündüm “Evet, bunu Meclis Başkanı bu şekilde
diyebilir.” O zaman ben, size, daha eski tarihli gelen kâğıtlar listesindeki
bir tasarıya itirazı yapabilirim diye düşündüm çünkü 12 Şubat tarihli gelen kâğıtlar
listesinde bir kanun tasarısı vardı, ona ilişkin bir itiraz yapmayı planladım
ama açıklamanız şu olacaktı… 
(Mikrofon otomatik cihaz tarafından
kapatıldı) 
MEHMET AKİF HAMZAÇEBİ (Devamla) – “İlk
oturumda bu itirazı yapmanız gerekir.” diyecektiniz.
Sürem bitti Sayın Başkan, ilave süre…
BAŞKAN – Tamam, bir dakika süre
ekliyorum çünkü sizinle konuştum
Buyurun.
MEHMET AKİF HAMZAÇEBİ (Devamla) – “Bu
itirazı havaleyi takip eden ilk oturumda yapmanız gerekirdi. O nedenle bu
itirazınızı dikkate almıyorum.” açıklamasını yapacaktınız bana. Ama İç Tüzük’ün
73’üncü maddesinin son fıkrası “havaleyi takip eden ilk oturumda” demiyor.
Demiyor ama teamül bu şekilde oluşmuş. “İlk oturum” olarak oluşmuş, baktım
bütün uygulama “ilk oturum” şeklinde olmuş. Siz şimdi Sayın Vural’ın önerisini
reddederken aslında teamüle sığınıyorsunuz ama kendinizle çelişkiye düşmemek
için bunu itiraf edemiyorsunuz. Fakat cümle aralarında bunu söylüyorsunuz,
biraz önce kürsüden “Teamüller vardır, uygulamalar vardır." dediniz. 
Sayın Başkan, tutumunuz İç Tüzük’e
aykırıdır. Bu itirazları, ister tasarı olsun ister teklif olsun sizin burada
bunu talep eden milletvekiline söz hakkı vermek suretiyle değerlendirmeniz
gerekirdi. 
Teşekkür ediyorum. (CHP sıralarından
alkışlar)
BAŞKAN – Teşekkür ederim Sayın
Hamzaçebi.
Aleyhte, Sayın Oktay Vural… (MHP
sıralarından alkışlar)
OKTAY VURAL (İzmir) – Sayın Başkan,
değerli milletvekilleri; gerçekten. tabii, İç Tüzük’ten kaynaklanan
milletvekillerine tanınmış bir hakkı kullanmak amacıyla taleplerimiz oluyor ama
Sayın Başkan, zatıaliniz bir önceki ifadenizde kanun tasarı ve teklifleri aynı
addetmediniz ve İç Tüzük’te sadece kanun tasarılarına yönelik bir havaleye
itiraz edilebileceğini söylediniz. Bu konuda daha önce Meclisi yöneten bir Meclis başkan vekili
“Tasarı ve teklifleri aynı görüyoruz. Bu konuda milletvekillerinin bu
havalelere itirazını doğru buluyoruz.” diyerek gündeme almıştı ve siz de İç
Tüzük’ü okudunuz, bütün milletimizin önünde, milletvekillerinin önünde İç
Tüzük’ü okudunuz ve “İç Tüzük’te kanun tasarısı yazıyor. Ben bu kanunu, bu İç
Tüzük’ü uygularım ve diğer teamüller de beni ilgilendirmez. Benim yorumum
budur.” dediniz. Bu çerçevede ben de 12 Şubatta yapılmış, hâlen komisyonda
bekleyen bir tasarıya itiraz ettim. Tasarıya itirazı kabul ettiniz ama içeriye
geçtiniz, ondan sonra kalkıp “Oturumun başında söz alır.” ifadesini “ilk
oturum” diye ortaya koydunuz. E kanunda yazmıyor bu.
Şimdi, geçen tutanak hakkında söz talebi, geçen birleşimden
sonraki birleşimdir. Şimdi, ben iki gün önceki bir tutanağı düzenlemek istesem
siz bana söz verecek misiniz? Vermeyeceksiniz. 
BAŞKAN – Belki veririm Sayın Vural.
OKTAY VURAL (Devamla) – Efendim, ondan dolayı veremezsiniz.
Ondan dolayı veremezsiniz. Vereceğinizi ifade ediyorsunuz, teşekkür ederim.
Demek ki vereceksiniz.
BAŞKAN – “Belki” dedim.
OKTAY VURAL (Devamla) – Biraz sonra göreceğiz verecek
misiniz, vermeyecek misiniz.
BAŞKAN – “Belki” dedim.
OKTAY VURAL (Devamla) – Sayın Başkan, teşekkür ederim. Demek
ki bundan önce yapılmış itirazlarımızı da “Vereceğim.” diyerek bu konuda
genişletici bir şekilde bakıyorsunuz…
BAŞKAN – “Belki” dedim, “belki.”
OKTAY VURAL (Devamla) – Yani teşekkür ederiz. Bu sözünüzde
duracağınızı umut ediyorum. Yani Meclis Başkan Vekili verdiği sözlerden, hele
hele milletin huzurunda tutanaklara geçmiş bir sözden vazgeçmez çünkü
saygınlığı çok önemlidir. Bu konuda sizin geçen birleşimle ilgili söz
taleplerimize olumlu cevap verme iradenize de teşekkür ediyorum. 
Şimdi “Oturumun başında söz alır”ı bu sefer de benim daha
önce yaptığım bir itiraz neticesinde o zamanki başkan vekilinin yaptığı
uygulamayı örnek olarak getirdiniz. Kendi içinizde çelişkiye düşüyorsunuz.
Kendi yorumunuzla çelişkiye düşüyorsunuz. Bir zamanlar bizde bir Başbakan, iki
Erdoğan vardı, şimdi bir Ayşe Nur Bahçekapılı, iki başkan vekili gibi bir duruma
düştünüz. Dolayısıyla, uygulamanız, kendi iradenizle ortaya koyduğunuz
uygulamanın da tersine oluyor. Bu bakımdan, sizi, hem kendi içinizde tesanüte
hem de İçtüzük’e uymaya davet ediyorum.
Teşekkür ederim. (MHP sıralarından
alkışlar) 
BAŞKAN – Ben teşekkür ederim. 
Sayın Kubat, buyurun, lehte… (AK PARTİ
sıralarından alkışlar) 
MEHMET DOĞAN KUBAT (İstanbul) – Sayın
Başkanım, çok değerli milletvekili arkadaşlarım; 73’üncü maddeye göre yapılan
itirazla ilgili olarak Başkanlığın sergilediği tutum lehinde söz almış
bulunuyorum. Bu vesileyle yüce heyetinizi saygılarımla selamlarım.
Sayın Başkanım, Sayın Vural 12 Şubat
2015 tarihli Gelen Kâğıtlar listesinde yayımlanan (1/1031) sıra sayılı Kanun
Tasarısı’nın havalesine 20 Şubat Cuma günü –bugün- bir itiraz yapmıştır. 
73’üncü maddede -biraz önce de
tartışıldı- kanunun sistematiği bakımından değerlendirildiği zaman, Başkanın,
gelen tasarıları ilgili komisyonlara doğrudan doğruya havale edeceği ve bunu,
tutanak dergisine ve ilan tahtasına yazdıracağı belirtilmiş ve bir sonraki
fıkrada, bu havaleye bir milletvekili itiraz etmek isterse oturumun başında söz
alır şeklinde bir düzenleme yapılmış.
Şimdi, bu hakkı bugün kullanabilir
miyiz, bu “oturumun başı” ifadesinden ne anlamak gerekir; açık bir hüküm yok. 
ADİL ZOZANİ (Hakkâri) - Kullanabiliriz,
evet.
OKTAY VURAL (İzmir) – Açık, açık…
MEHMET DOĞAN KUBAT (Devamla) – Ama
kanunun yazılış tekniğini göz önüne aldığımız zaman -ki gelen kâğıtlar listesi
de yine 52’nci maddede düzenlenmiş- bunun, havalenin, gelen kâğıtlar listesinin
dağıtımından sonraki ilk birleşimin başı olarak anlaşıldığı ve uygulandığı
geçmiş uygulamalarda da var. Nitekim, 1985 yılında (1/733) sayılı SSK Kanun
Tasarısı’nın itirazı, hemen sonraki ilk oturumun başında yapılmış. Hukukta
bütün hakların kullanılması belirli sürelere bağlanmıştır. İç Tüzük de
milletvekillerine tanıdığı hakları sıkı şekil şartlarına ve kısa sürelere
bağlamış. Dolayısıyla süresiz hiçbir hak olmaz. Eğer biz üç sene önceki, iki
sene önceki bir tasarının havalesine de bugün itiraz etmek durumunda olursak,
bu, hakkın suistimali olur diye düşünüyorum. 
Dolayısıyla buradaki “oturumun başında”
ifadesinden anlaşılması gereken, bu tasarının gelen kâğıtlar listesinde yayımı
tarihinden sonraki birleşimin ilk oturumunun başı -ki kanun yapıcı “oturum”
kelimesini kullanmıştır, ki “birleşim” bile dememiş- yani oturum birleşimin
belli bir zaman aralığındaki bölümünü ifade ediyor. Bu da onun, bunu kısa bir
sürede kullanılması amacını güttüğünü göstermektedir. 
Bu sebeple, Başkanımızın tutumu
yerindedir. Yüce heyetinizi saygılarımla selamlıyorum. (AK PARTİ sıralarından
alkışlar)
BAŞKAN – Teşekkür ederim.
Aleyhte Sayın Zozani, buyurun.
ADİL ZOZANİ (Hakkâri) – Teşekkür ederim
Sayın Başkan.
Yarım saat içerisinde bizi pişman
ettiniz. Biraz önce Sayın Hamzaçebi’nin talebine ilişkin olarak sizin ortaya
koyduğunuz tutumun doğru olduğunu söyledik ve destekledik; çıktık burada lehte
de konuşma yaptık. Ama daha yarım saat geçmedi ya. Bizi pişman ettiniz. Cıva
gibi bir tutum. Neresinden tutacağımızı şaşırdık. E, lütfen, artık… Bu İç Tüzük
bu kadar yoruma açık değil, 73’üncü madde o kadar yoruma açık değil. 
Sayın Kubat
“52’nci maddede.” dedi ama İç Tüzük 51’de düzenlenmiş gelen kâğıtlar listesi.
51’de de böyle bir düzenleme yok, Sayın Kubat’ı destekleyecek bir düzenleme
yok. Bu havaleyle ilgili ifadenin bu şekilde düzenlenmesinin sebebi, biraz önce
de açıkladım, ola ki itirazda bulunacak milletvekili ilk oturumda bulunma
şansına sahip değilse, İç Tüzük 34’le birlikte değerlendirilir şeklinde bir
yorum bırakmış orada. 
Siz şimdi 51, 73
ve 34’ü bir arada değerlendirdiğinizde, Sayın Oktay Vural’ın ifade ettiği,
gündeme getirdiği talebe cevap vermek durumundasınız, itirazını kabul etmek
durumundasınız, söz hakkı vermeniz gerekiyor. Aynı zamanda, bunu yaptığınızda
ilk tutumunuzla da bir bütünlük sağlamış olursunuz. Çünkü dediniz: “Tasarıya
ilişkin bir düzenlemeyi ifade ediyor.” Doğru, tasarıya ilişkin bir düzenleme.
Sayın Vural’ın gündeme getirdiği de bir tasarı. Neye sığınıyorsunuz? Biraz
önce, ilk açıklamalarınızda dediniz ki: “O şekil teamüller olabilir, teamüller
yorumdur, benim de yorumum bu şekildedir.” Biz de şu ifadeleri kullanarak size
destek verdik, dedik ki: “Evet, açık yazılı kurallar teamüllerin önündedir.
Teamül, açık yazılı kuralın önüne geçemez. İç Tüzük 73 hiçbir şekilde yoruma
mahal bırakmayacak şekilde açık yazılmış, ona uymak zorundasınız.” Şimdi, bu
havaleyle ilgili ifadeyi siz getirip “yayımlandıktan sonraki ilk oturum”
şeklinde yorumlar iseniz kendinizle çelişirsiniz, İç Tüzük 34’le çelişirsiniz.
Çünkü kanun teklif ve tasarılarıyla ilgili olarak komisyona havaledeki bir
yanlışlığa komisyon iradesi müdahale edebiliyor, komisyon iradesi öncesi Genel
Kurulda milletvekilleri müdahalede bulunabiliyor. 
(Mikrofon
otomatik cihaz tarafından kapatıldı) 
ADİL ZOZANİ
(Devamla) – Siz buna uymak zorundasınız. Lütfen, bizi de zaman zaman destek
verdiğimizde de pişman etmeyin. Lütfen, yani bizi böyle zor durumda bırakmayın
Sayın Başkan.
Teşekkür
ediyorum.
BAŞKAN –
Teşekkür ederim.
Sayın
milletvekilleri, kanun tasarılarının havalesine itirazın hangi usulle yapılacağı
İç Tüzük’ün 73’üncü maddesinin son iki fıkrası hükümlerinin birlikte
değerlendirilmesiyle ortaya çıkmaktadır. Komisyonlara havalenin bir süreç
olduğunu göz önüne aldığımızda, ilgili havalenin yayımlandığı gelen kâğıtlar
listesindeki sonraki ilk birleşimde yapılması gerektiği ortadadır. Aksi
takdirde, havaleye itirazın çok sonra da yapılması komisyonların çalışma
düzenini olumsuz olarak etkileyecek ve komisyonlar açısından değişebilirlik
ihtimali belirsizliğe ve gündem oluşturmada tereddüde yol açabilecektir. 
Ben İç Tüzük’ün 73’üncü maddesinin
üçüncü ve dördüncü fıkralarını gayet iyi biliyorum. Bu şekilde yorumladım.
Madde sistematiği içinde böyle bir yorumum var. Bu yorumum teamülle de
örtüşüyorsa ne mutlu bana. Bir çelişkiye düştüğümü düşünmüyorum. 73’üncü madde
teklif, 73’üncü maddenin son üç ve dördüncü fıkrası da bunlarla bağlantılı
olarak tasarıyla ilgili açıklama yapıyor. 
Bu konuyu burada kapatıyorum tutumumda
herhangi bir değişiklik yapmadan. 
Şimdi bir itiraz daha var. 58’inci
maddeye göre, geçen tutanak hakkında söz isteyen sayın milletvekillerimiz var. 
Şimdi şöyle yapalım: Sayın Engin Altay,
İç Tüzük’ün 58’inci maddesi uyarınca söz talep etmişsiniz beyan düzeltmeyle
ilgili. Dünkü birleşimde yer alan hangi konuşmanızın hangi beyanını düzeltmek
istiyorsunuz?
ENGİN ALTAY (Sinop) – Dün kürsüde
yaptığım bir konuşmada Başkanlık Divanının tutumu ve Genel Kurulun çalışma
ortamıyla ilgili yaptığım beyanda bir açıklama ve düzeltme gereği duydum. 
BAŞKAN – Buyurun, iki dakika. (CHP
sıralarından alkışlar) 
LEVENT GÖK (Ankara) – Sayın Başkan,
orada “beş dakikaya kadar” diyor. Lütfen, arkadaşımız bir açıklamada bulunacak.

BAŞKAN – Tamam, iki de beş dakikanın
içinde Sayın Gök. 
LEVENT GÖK (Ankara) – Beş dakikayı
verelim. 
BAŞKAN – İki de beşin içinde. 
VI.- GEÇEN TUTANAK
HAKKINDA KONUŞMALAR
1.- Sinop Milletvekili Engin
Altay'ın, 19/2/2015 tarihli 58’inci Birleşimdeki bazı ifadelerini düzelttiğine
ilişkin konuşması
ENGİN ALTAY (Sinop) – Teşekkür ederim. 
Sayın Başkan, “Cömert ile nekesin pek
farkı olmaz.” diye bir atasözü vardır. 
BAŞKAN – Ne? Anlamadım. 
ENGİN ALTAY (Devamla) – “Cömert ile
nekesin pek farkı olmaz.” derler. Yani nekes çok tutumlu olduğu için er geç bir
şekilde kaybeder; cömert de çok verici olduğu için er geç bir şekilde kaybeder.
Bu gibi hâllerde bir makul ortalama doğru olandır. Kararınızı takdirle,
saygıyla karşılıyorum.
BAŞKAN – Teşekkür ederim.
ENGİN ALTAY (Devamla) – Sayın
milletvekilleri, dün bu kürsüde Başkanlık Divanının uygulamaları bakımından
takdir haklarının olduğunu ama keyfî uygulama hakkının olmadığını söylemiştim.
Burada bir “keyfiyet” ibaresi var, ben “keyfî” (x) demek istedim.
Düzeltmem bu mealdedir. 
Ancak bu vesileyle şunu da söylememiz
lazım: Salı gününden beri Türkiye Büyük Millet Meclisi Genel Kurulu aslında
çalışamıyor. Biz Genel Kurulun çalışmasını çok isteriz çünkü bu Parlamentoda
yasalaşan, milletin, devletin menfaatine olan her konuda burada gördüğünüz üç
muhalefet partisinin de büyük katkıları vardır, olmuştur, bunun örnekleri de
var. Yanlış hatırlıyorsam beni düzeltin; Türk Ticaret Kanunu muydu, neydi Akif
Bey, bin küsur maddeydi. Bin küsur madde bu Parlamentodan iki günde geçti.
MEHMET AKİF HAMZAÇEBİ (İstanbul) – 3
bin madde, 5 kanundan oluşan 3 bin maddelik bir tasarı.
ENGİN ALTAY (Devamla) – 3 bin küsur
madde, 5 kanun. 
Demek ki bir uzlaşma ortamı sağlanması
hâlinde bu Parlamento verimli çalışabiliyor. Buradan iktidar partisinin ve
Hükûmetin alması gereken dersler vardır. “İnat da bir murattır.” mantığıyla
devam ettiğiniz sürece bu Parlamentonun hem zamanına hem bütçemizin,
beytülmalin harcanan parasına yazıktır. İsraf da günahtır, haramdır. Genel
Kurulu bu konuda da uyarmayı bu vesileyle bir görev sayıyorum.
Son söz: Dün de söyledim.
(Mikrofon otomatik cihaz tarafından
kapatıldı)
ENGİN ALTAY (Devamla) – İktidar partisi
grubunun kanunun hızlı çıkması için acelesi olabilir ama Başkanlık Divanı acele
etmemelidir. Divan acele ettiği zaman Parlamentoda gerilim çıkıyor, kan akıyor.
Bu konuda Divanı da bu şekilde bir kere daha uyarmış olayım.
Teşekkür ederim. (CHP sıralarından
alkışlar)
BAŞKAN – Teşekkür ederim.
Aynı anlayışın karşılıklı
gösterilmesini ben de tabii ki talep ederim.
Şimdi, Sayın Ali Rıza Öztürk, yine, İç
Tüzük’ün 58’inci maddesine göre söz istemişsiniz. Hangi beyanınızı
düzelteceksiniz?
ALİ RIZA ÖZTÜRK (Mersin) – Şimdi,
efendim, dün MHP grup önerisinin lehinde konuşurken benim söylediğim sözlerin
bir kısmı tam geçmemiş; bir de Sayın Metiner’in bana yönelik söylediği sözler
var, onlarla ilgili düzeltmede bulunacağım.
BAŞKAN – Şimdi, ben 58’den söz veriyorum,
sataşmadan dolayı vermiyorum. Hangi beyanınızı düzeltmek istediğinizi size bir
kez daha soruyorum.
ALİ RIZA ÖZTÜRK (Mersin) – Beyanımda
mesela ben “yürüdüğünüz” diyorum, burada “yolladığınız” yazmışlar.
BAŞKAN – Peki, buyurun.
İki dakika…
ADİL ZOZANİ (Hakkâri) – İki dakika
içerisinde ne düzeltme yapacak, onu anlamadık yani.
BAŞKAN – Sizi ilgilendirmiyor, ben
konuşuyorum burada.
2.- Mersin Milletvekili Ali
Rıza Öztürk'ün, 19/2/2015 tarihli 58’inci Birleşimdeki bazı ifadelerini
düzelttiğine ilişkin konuşması
ALİ RIZA ÖZTÜRK (Mersin) – Sayın
Başkan, vallahi bu Adil Zozani sürekli benimle uğraşıyor.
BAŞKAN - Benimle de uğraşıyor Sayın
Öztürk.
ALİ RIZA ÖZTÜRK (Devamla) – Ama
bilmiyorum yani benimle ne alıp veremediği var Sayın Zozani’nin, ben anlamış
değilim yani.
BAŞKAN – Ben de bilmiyorum, ben de aynı
durumdayım.
ALİ RIZA ÖZTÜRK (Devamla) – Niye
sürekli bana sataşıyorsun? Yani benimle mücadele etme, başkalarıyla mücadele
et.
BAŞKAN – Sayın Öztürk, beni de koruyun
biraz.
ALİ RIZA ÖZTÜRK (Devamla) – Hayır, Sayın
Başkan, sürekli Zozani sataşıyor, sürekli sataşıyor.
BAŞKAN – Bana da laf atıyor Sayın
Öztürk.
Yeniden başlatıyorum sürenizi.
Buyurun.
ALİ RIZA ÖZTÜRK (Devamla) – Değerli
Başkan, sayın milletvekilleri; dün MHP grup önerisinin lehinde konuşurken bu
“Fethullah Gülen Cemaati” dediğimiz, AKP iktidarının “paralel yapı” dediği
yapıyla ilgili ben şunları söylemiştim: “Siz önce beraber yürüdüğünüz, beraber
yola girdiğiniz…”(x) demiştim, onlar yanlış girmiş. Bir de
“Adamlarınızı korurken bize söylediklerinizden dolayı bir kere özür dilemeniz
gerekir ama dilenmemiştir.” dedim, Sayın Mehmet Metiner de laf atmış oturduğu
yerden, alışkanlığı zaten Sayın Metiner’in. Metiner bana dava açmıştı, o davayı
da kaybetti. Şimdi, sürekli laf atıyor, diyor ki: “Fuat Avni kim?” Ya, bu
sorunun muhatabı ben değilim ki. Bu sorunun muhatabı önce kendinsin, sen kendi
kendine soracaksın, sen bunu bilirsin Sayın Metiner. Ondan sonra döneceksin, bu
soruyu Başbakana soracaksın, İçişleri Bakanı Efkan Ala’ya soracaksın, o da
yetmezse Cumhurbaşkanı Recep Tayyip Erdoğan’a soracaksın. Bu Fuat Avni aslında
sizin yol arkadaşlarınızdan birisi gibi geliyor bana.
Şimdi, siz burada söylemişsiniz
Fethullah Gülen’le ilgili “F tipi deyin.” demişsiniz, ben her gün bunu diyorum
da siz duymuyorsunuz herhâlde ama ben de sizden, AKP’lilerden bir kez bu
muhalefete karşı, muhalefet milletvekillerine karşı geçmişte söyledikleri
sözlerden dolayı özür dilemelerini istiyorum. Yani burada yerinizden
söylemişsiniz “Biz yanlış yaptık, siz doğru yaptınız; biz görmedik, siz
gördünüz.” demişsiniz ama çıkın bunu, bu milletin kürsüsünde herkese söyleyin
ve özür dileyin, milletten özür dileyin, Cumhuriyet Halk Partisi
milletvekillerinden, MHP milletvekillerinden, HDP milletvekillerinden özür
dileyin. Hem özür dilemiyorsunuz hem suçlusunuz hem güçlüsünüz. Vallahi buna
bizim orada “mart kedisi gibi” derler.
Saygılar sunuyorum. (CHP sıralarından
alkışlar)
BAŞKAN – Teşekkür ederim.
ADİL ZOZANİ (Hakkâri) – Sayın Başkan,
Sayın Öztürk, kendisiyle ilgili hiçbir söz sarf etmediğim hâlde “Oradan boş laf
atıyor.” dedi, siz de dediniz ki: “Aynı şekilde bana da sataşıyor.” 
BAŞKAN – “Boş” demedi.
ADİL ZOZANİ (Hakkâri) – Hem siz
sataştınız hem Sayın Öztürk sataştı.
BAŞKAN – “Boş” dediniz mi Sayın Ali
Rıza Öztürk?
ADİL ZOZANİ (Hakkâri) – Bakın sizin
ifadeniz şu şekilde: “Size olduğu gibi bana da sataşıyor.” dediniz yerinizden.
BAŞKAN – Espri yapmayacak mıyız artık
Sayın Zozani?
ADİL ZOZANİ (Hakkâri) – Yapmayın
efendim, çok ciddi bir iş yapıyoruz.
BAŞKAN – Peki, tamam. Bundan sonra
espri yok, hiçbir şey yok. Keskin kılıçlar hâlinde birbirimize öyle davranalım.

ADİL ZOZANİ (Hakkâri) – Yasama işi
yapıyoruz Sayın Başkan.
BAŞKAN – Peki, o zaman siz de saygı
gösterin yasama faaliyetine.
ADİL ZOZANİ (Hakkâri) – Memnuniyetle
efendim.
BAŞKAN – Peki, buyurun.
Adil Zozani bana sataşmada bulunmadı,
buyurun. Ali Rıza Öztürk için söylüyorum. 
OKTAY VURAL (İzmir) – Sizin sataşmanıza
değil yani Rıza Öztürk’ün sataşmasına.
BAŞKAN – Buyurun.
VII.- SATAŞMALARA İLİŞKİN
KONUŞMALAR
1.- Hakkâri Milletvekili Adil
Zozani'nin, Mersin Milletvekili Ali Rıza Öztürk’ün geçen tutanak hakkında
konuşması sırasında şahsına sataşması nedeniyle konuşması
ADİL ZOZANİ (Hakkâri) – Teşekkür ederim
Sayın Başkan.
Biz saygıda kusur etmiyoruz, söz
talebinde bulunduğumuz zaman da düğmemizi ilikleyerek söz talebinde
bulunuyoruz. Bizde o konuda saygıda kusur olmaz ama aynı şekilde siz de
milletvekilinin söz hakkına ve hukukuna saygıya riayet ederseniz çok memnun
oluruz. Çünkü, dünkü uygulamalar, ondan bir gün önceki uygulamalar, bu konuda
epey zafiyet içerisinde olduğunuzu gördük. Gerçekten, dün, önceki gün, bir
önceki gün burada olup bitenler, burada sarf edilen sözler hiçbir zaman, hiçbir
şekilde tasvip etmeyeceğimiz olaylardır. 
Dün, burada, bir milletvekilinin
iteklenmesi sonucu bu boşluğa düşmesi, maazallah, ölümle sonuçlanabilirdi.
Bakınız, hepimiz gördük, kameraların önünde bir olay cereyan etti burada. Siz
oturumu açtınız, şu anda hastanede olan milletvekilleri var, kafaları bandajlı
dolaşan milletvekilleri var, dün burada ölümden dönen milletvekili var ve siz
Meclis Başkan Vekili olarak -ki, başlangıçta bu gerilimden sorumlu kişisiniz-
oturumu açarken en azından bu konudaki üzüntünüzü dile getirebilirdiniz. Eğer
gerçekten, siz, burada sükûnet arzu eder bir pozisyonda olmuş olsa idiniz -ki,
öyle bir arzuyla gelmediğinizi düşünüyorum- dün gece burada olan olayla ilgili
olarak en azından bir üzüntü ifadesini dile getirmiş olurdunuz, yapmadınız;
yapmadığınız gibi, tutumunuzda da sürekli çelişik tutumlar içerisinde
oluyorsunuz, bu da bizi üzüyor Sayın Başkan.
(Mikrofon otomatik cihaz tarafından
kapatıldı) 
BAŞKAN – Teşekkür ederim.
ADİL ZOZANİ (Devamla) – Sayın Meclis
Başkan Vekiline bunları söylemek elbette ki hoşumuza gitmiyor ama Meclis Başkan
Vekilini bu konuda İç Tüzük’e davet etmek bizim de görevimiz.
Teşekkür ederim.
BAŞKAN – Teşekkür ederim.
Ben, çelişkilerimle ve zafiyetlerimle
yaşamayı çok seviyorum Sayın Zozani.
ENGİN ALTAY (Sinop) – Acele etmese
yeterdi.
BAŞKAN – Evet, Sayın Levent Gök,
58’inci maddeye göre söz vereceğim size. Nedir beyanınız, düzeltmek istediğiniz
konu?
LEVENT GÖK (Ankara) – Sayın Başkanım,
burada, dün, oturum kapanmadan önce yapmış olduğum konuşmada, görüşmelerine
başlanmasına daha geçilmeyen bu kanun tasarısının gerekçesini okurken, bu
kanunun gerekçesindeki gerekçelerin bir kısmının yanlış olarak zapta geçtiğini
gördüm. “Toplumsal olayların terör örgütlerinin propagandasına dönüşmesi”
şeklindeki kısımda bir yanlışlık olmuş, onu düzeltmek... 
BAŞKAN – Buyurun, iki dakika…
VI.- GEÇEN TUTANAK HAKKINDA
KONUŞMALAR (Devam)
3.- Ankara Milletvekili
Levent Gök'ün, 19/2/2015 tarihli 58’inci Birleşimdeki bazı ifadelerini
düzelttiğine ilişkin konuşması (x)
LEVENT GÖK (Ankara) – Sayın Başkan,
değerli milletvekilleri; hepinizi sevgiyle saygıyla selamlıyorum. 
Değerli milletvekilleri, önemli bir
kanunu görüşmeye başlıyoruz, daha usul tartışmalarını bitiremedik. Elbette, biz
muhalefet partisi milletvekilleri olarak, İç Tüzük’ten kaynaklanan tüm
haklarımızı kullanmak, sizleri olabildiğince uyarmak, bu konuda gereğinin
yapılmasının temini bakımından, ülke menfaatleri, tüm Türkiye’nin menfaatleri
bakımından dile getirmek istiyoruz. 
Kanunda gördüğümüz pek çok çekince
vardır, pek çok sakınca vardır. Bu kanunun, biz, Türkiye’deki temel hak ve
hürriyetleri, insan haklarını, özgürlükleri ayaklar altına alacağına
inanıyoruz. Dolayısıyla, bu kanunun arkasında… Örneğin, bugün Sayın Başbakan da
esmiş gürlemiş “Molotofçular bir araya geldi.” diye. Biz Sayın Başbakana
buradan sesleniyoruz: “Molotofkokteyliyle, bonzaiyle ilgili her türlü düzenlemeyi,
otururuz -yasayı geri çekersiniz- bakar, düzeltir, gereğini yaparız. Bonzainin,
molotofkokteylinin arkasına saklanmayın.” Ama, bu uyarıları yaparken de bu
haklı eleştirilerimize… Dün AKP Grup Başkan Vekili Sayın Ahmet Aydın bizlere
şöyle bir suç isnat etti, dedi ki: “Bu yasaya ancak ve ancak suç işleme
eğilimli olanlar karşı çıkabilir, sade vatandaş bu yasayı istiyor.” diyerek
hepimizi itham etti. Şimdi, Abdullah Gül de bugün dedi ki: “Bu yasa
düzeltilmeli, geri çekilmeli, bir bakılmalı.” şeklinde sözler söyledi. 
MEHMET AKİF HAMZAÇEBİ (İstanbul) – O
zaman, Abdullah Gül’de de suç işleme eğilimi mi var acaba, o da karşı çıkmış
çünkü?
LEVENT GÖK (Devamla) – Sayın Başkan,
biz Cumhuriyet Halk Partisi olarak haklarımızı kullanacağız ama ben Milliyetçi
Hareket Partisinin tüm milletvekillerinin, Halkların Demokratik Partisinin tüm
milletvekillerinin de haklarını korumasını bekliyorum. Bu yasa böyle oturarak
korunmaz değerli arkadaşlar, haklarınıza sahip çıkıyorsanız, gelin bu kürsüden
konuşun. 
Hepinizi saygıyla selamlıyorum. 
BAŞKAN – Teşekkür ederim. 
ENGİN ALTAY (Sinop) – Yani, haklarına
sahip çıkmıyor mu diğer muhalefet partileri? 
BAŞKAN – Sayın Oktay Vural’ın da bu
konuda…
ADİL ZOZANİ (Hakkâri) – Sayın Başkan…
BAŞKAN – Vereceğim söz, bir dakika.
Sayın Oktay Vural’ın da 58’inci maddeye
göre bir talebi var. Neyi düzelteceksiniz Sayın Vural? 
ADİL ZOZANİ (Hakkâri) – Hayır, 58’inci
maddeyle ilgili değil Sayın Başkan.
BAŞKAN – Bir dakika, vereceğim söz. 
ADİL ZOZANİ (Hakkâri) – Hayır, sataştı
bize Sayın Başkan. 
BAŞKAN –
Vereceğim sataşmadan söz, müsaade edin, zamanını ben takdir edeyim. 
ADİL ZOZANİ
(Hakkâri) – Hayır ama işlem… 
BAŞKAN – Buyurun
Sayın Vural. 
OKTAY VURAL
(İzmir) – Sayın Başkan, dün buradaki tartışmalarda, biliyorsunuz, hem paralel
hem de iç güvenlikle ilgili tartışmalar oldu. O sırada, buradaki bir sataşmada
MHP’ye yönelik haksız bir ifade karşısında “münafık” ifadesini kullandım. Bu
beyanımla ilgili düzeltme talep ediyorum. 
BAŞKAN –
Buyurun, iki dakika. 
ADİL ZOZANİ
(Hakkâri) – Sataşma talebimiz bakidir Sayın Başkan.
BAŞKAN –
Biliyorum. Çelişkiliyim ya, unuturum diye hatırlatıyorsun, değil mi?
BÜNYAMİN ÖZBEK
(Bayburt) – Sayın Başkanım, biz de insanız, bekliyoruz burada.
BAŞKAN – Buyurun
Sayın Vural. 
4.- İzmir Milletvekili Oktay
Vural'ın, 19/2/2015 tarihli 58’inci Birleşimdeki bazı ifadelerini düzelttiğine
ilişkin konuşması
OKTAY VURAL
(İzmir) – Sayın Başkan, değerli milletvekilleri; dün burada paralel
yapılanmayla ilgili bir araştırma önergesinin görüşmeleri yapıldı. Bu
çerçevede, “paralel” dediklerine, bugüne kadar -on iki yıldır- “Ne istediniz de
vermedik?” diyenlerin, “Hasret kaldık, nerede kaldınız, gelin.” diyenlerin,
dolayısıyla, “Paralel bir yapılanma varmış, buna kargalar bile güler.” diyen
Adalet ve Kalkınma Partisinin temsilcilerinin bu sefer muhalefet partilerini
paralelle iş birliği yapmakla ilgili suçlaması gerçekten bir tartışma konusu
olmuştu. 
Daha sonra iç
güvenlikle ilgili bir tartışma sırasında da bu konuda her bir partinin bu
tasarıya karşı çıkışının farklı noktaları olmasına rağmen, oradan “HDP’yle iş
birliği yapıyorsunuz.” diyenler oldu. Bu çerçevede, aslında, PKK’yla birlikte
İmralı’nın kuyruğunda gidenler, Kandil’de kuyruğunda gidenler, Kandil’den medet
uman AKP, Oslo’da PKK’yla görüşme yapan AKP, iç güvenlik tasarısını HDP’yle
görüşen AKP -Bakana da sordum, “Biz görüşüyoruz.” dedi- dolayısıyla, iş birliği
yapan, onlarla birlikte eden AKP’nin de bu sefer yine kendi yaptığını değil de
yine muhalefeti suçlamak suretiyle, bu şekilde yapmasına karşılık bu konudaki
bir irade beyanına “münafık” (x)olarak ifade ettim.
Cenab-ı Hakk’ın imanları sorgulamasıyla
ilgili bizim burada doğrudan doğruya bir atıfta bulunmamız doğru değildir;
benim siyaseten söylediğimdir, siyaseten söylediğim, ikiyüzlü siyasettir. Bir
tarafta paralel yapıyla birlikte olacaksın, sonra başkalarını paralel yapıyla
iş birliği içerisinde göstereceksin; bir taraftan PKK’yla birlikte iş birliği
yapacaksın, Anayasa, iç güvenlik tasarısını, her şeyi görüşeceksin, ondan sonra
kalkıp “Bu konuda HDP’yle siz iş birliği yapıyorsunuz.” diyeceksiniz. Tipik
olarak bu bir münafık siyasetin, ikiyüzlü siyasetin şeyi olarak ben bu kelimeyi
kullandım; siyaseten kullandığım bir kelimedir. Bu çerçevede anlaşılması
gerektiğini düşünüyorum.
(Mikrofon otomatik cihaz tarafından
kapatıldı) 
OKTAY VURAL (Devamla) - Teşekkür
ederim. (MHP sıralarından alkışlar)
BAŞKAN – Teşekkür ederim.
ENGİN ALTAY (Sinop) – Çok güzel bir
düzeltme oldu.
ADİL ZOZANİ (Hakkâri) – Sayın Başkan…
BAŞKAN – Pardon, size söz verecektim.
Sayın Zozani, buyurun.
ADİL ZOZANİ (Hakkâri) – Sayın Gök biraz
önce yaptığı konuşmada grubumuzun vekillerine yönelik olarak “Bu yasaya
muhalefet etmek istiyorsanız bu muhalefet, böyle, yerinizde oturarak olmaz.”
şeklinde hem itham etti hem sataştı Sayın Başkan.
OKTAY VURAL (İzmir) – Sayın Başkan,
aslında…
BAŞKAN – Bir dakika. 
Siz, Ali Rıza Öztürk’ün konuşmasından
dolayı mı sataşma istiyorsunuz?
ADİL ZOZANİ (Hakkâri) – Sayın Gök’ün
konuşmasından dolayı.
BAŞKAN – Sayın Gök’ün…
Tamam.
Peki, buyurun.
ADİL ZOZANİ (Hakkâri) – Sayın Başkan,
bu arada zaman da akıyor.
BAŞKAN – Tamam, peki, buyurun.
İki dakika.
ADİL ZOZANİ (Hakkâri) – Sayın Öztürk
çok önceden konuşmuştu.
BAŞKAN – Ne zaman konuşmuştu?
ADİL ZOZANİ (Hakkâri) – O çok önceden
konuştu, arkasından Sayın Gök konuştu, arkasından Sayın Vural konuştu.
RECEP ÖZEL (Isparta) – Efendim,
bunların üçü konuşacaklarsa biz gidelim.
BAŞKAN – Sayın Zozani, Levent Gök
şimdiki konuşmasında sizin için ne dedi?
ADİL ZOZANİ (Hakkâri) – Evet, aynen:
“Siz eğer bu yasaya gerçekten muhalefet ediyorsanız, öyle, muhalefet, yerinde
oturarak olmaz, dirayet ortaya koyarsınız.” dedi ve bizi hem itham etti hem de
sataştı Sayın Başkan.
BAŞKAN – Size yönelik?
ADİL ZOZANİ (Hakkâri) – Evet.
BAŞKAN – Peki, buyurun.
İki dakika.
Grup adına mı konuşuyorsunuz Sayın
Zozani?
NAZMİ GÜR (Van) – Kendi adına. Bizim de
efendim, söz talebimiz var.
HASİP KAPLAN (Şırnak) – Her birimiz
ayrı ayrı istiyoruz Başkan.
ADİL ZOZANİ (Hakkâri) – Grup Başkan
Vekilimiz oturumun başında itirazlara grup adına konuşur dedi…
BAŞKAN – Tamam, buyurun.
ADİL ZOZANİ (Hakkâri) – …ancak Sayın
Gök, biraz önceki sataşmada gruba değil milletvekillerine sataşmıştır.
BAŞKAN – Sayın Zozani, buyurun; ben
size grup adına söz veriyorum.
VII.- SATAŞMALARA
İLİŞKİN KONUŞMALAR (Devam)
2.- Hakkâri Milletvekili Adil
Zozani'nin, Ankara Milletvekili Levent Gök’ün geçen tutanak hakkında konuşması
sırasında şahsına ve HDP Grubuna sataşması nedeniyle konuşması
ADİL ZOZANİ (Hakkâri) – Sayın Başkan,
Sayın Gök’ün sataşması gruba değil…
LEVENT GÖK (Ankara) – Tüm
milletvekillerinedir.
ADİL ZOZANİ (Devamla) - …Halkların
Demokratik Partisi milletvekilleri ile Milliyetçi Hareket Partisi
milletvekillerinin tamamına olmuştur…
OKTAY VURAL (İzmir) – Aynen öyle.
ADİL ZOZANİ (Devamla) - …çünkü “Öyle,
yerinizde oturarak muhalefet edemezsiniz.” demiştir. 
ALİ RIZA ÖZTÜRK (Mersin) –
Edemiyorsunuz zaten.
ENGİN ALTAY (Sinop) – Kamuoyunda sizi
küçük düşürdü.
ADİL ZOZANİ (Devamla) - Bunun üzerine
söz aldım Sayın Başkan.
Sayın Başkan…
İDRİS ŞAHİN (Çankırı) – Sayın Başkanım,
bir hakkın kötüye kullanılması diye böyle bir şey var mı, Allah aşkına söyler
misiniz.
BAŞKAN – Müsaade eder misiniz.
Buyurun.
ADİL ZOZANİ (Devamla) – Bu arada sürem
geçti Sayın Başkan. 
BAŞKAN – Otuz saniye ekleyeceğim, otuz saniye.
ALİ RIZA ÖZTÜRK (Mersin) – Hayır, şov yapıyorlar. 
BAŞKAN - Allah’ım, deli olacağım ya.
ALİ RIZA ÖZTÜRK (Mersin) – Şov yapıyorlar, HDP şov yapıyor,
MHP de şov yapıyor.
ADİL ZOZANİ (Devamla) – Sayın Başkan,
biz, bu tasarı, Komisyonun gündemine geldiği günden itibaren etkili
muhalefetimizi ortaya koyduk, Genel Kurul gündemine geldiği günden bu yana da
etkili muhalefetimizi Türkiye kamuoyunun önünde yapıyoruz. Sayın Gök’ün bu
konudaki değerlendirmelerini maksadını aşan değerlendirmeler olarak
değerlendiriyorum. Ama Sayın Gök de şunu bilmeli: Meclis Genel Kurulunda oturularak
siyaset yapılıyor zaten, oturmadan burada siyaset yapılamıyor. Bu koltuklar, bu
ceylan derisi koltuklar buraya oturmak için yapılmıştır, öyle seyirlik için
konulmamıştır. Bunu fark etmedi, o yüzden bir ara boş bulundu, böyle bir
sataşmada bulundu. Bir grup başkan vekilinin, böyle bir sataşma, muhalefet
partisi mensubu milletvekillerine böyle bir değerlendirme yapmaması gerektiğini
düşünüyorum. Eğer bu bir hakaret kastıyla yapılmış ise ya da bir tahrik
kastıyla yapılmış ise geri iade ediyoruz. 
ENGİN ALTAY (Sinop) – Eleştiri,
eleştiri.
ADİL ZOZANİ (Devamla) – Ama bir
eleştiri olarak da ifade ediyor ise eleştirinin karşılığı da bu şekilde olur. 
ALİ RIZA ÖZTÜRK (Mersin) – Ya, arkadaşım, hem
çalışmıyorsunuz hem de sağ sola sataşıyorsunuz. Allah Allah, hayret bir
şeysiniz ya!
ADİL ZOZANİ (Devamla) – Elbette ki
burada oturmak durumundayız, oturarak siyaset yapıyoruz. Zaten ayağa
kalktığımız zaman burada işler yürümüyor. Bunu da önceki uygulamalarda gördük.
(Mikrofon otomatik cihaz tarafından
kapatıldı)
ADİL ZOZANİ (Devamla) – Bu arada otuz
saniyemi de ilave etmenizi bekliyorum Sayın Başkan.
ALİ RIZA ÖZTÜRK (Mersin) – Öyle
devrimci olmak kolay mı, zor bir iş.
HASİP KAPLAN (Şırnak) - Sayın Başkan…
ADİL ZOZANİ (Devamla) – Süremin
eklenmesini bekliyorum Sayın Başkan.
BAŞKAN – Evet, konuşun.
ADİL ZOZANİ (Devamla) – Hem Cumhuriyet
Halk Partisi milletvekillerine hem Milliyetçi Hareket Partisi milletvekillerine
açıkça şunu ifade ediyoruz. 
ALİ RIZA ÖZTÜRK (Mersin) – Ne ediyorsunuz, ne?
ADİL ZOZANİ (Devamla) – Siz başından
itibaren burada tutunduğunuz pozisyonunuzu koruduğunuz sürece, biz de size söz
veriyoruz, bu tasarı bu Meclisten asla ve asla geçmeyecektir. (CHP sıralarından
“Bravo” sesleri, alkışlar) Ama iş ki bu pozisyonunuzu korumanız. 
Teşekkür ediyorum. 
ENGİN ALTAY (Sinop) – Yani, hatip
koruyamayacağımızı mı beyan etti?
BAŞKAN – Sayın milletvekilleri,
gördüğüm kadarıyla gündeme geçmemek için birbirinize sataşmada bulunuyorsunuz
ve söz talebi hakkını doğuruyorsunuz. 
ADİL ZOZANİ (Hakkâri) – O sizin
yorumunuz. 
BAŞKAN – Ben de İç Tüzük’ten doğan
haklarımı uygulayacağım. 
On beş dakika ara veriyorum. 
Kapanma Saati:
15.53
ÜÇÜNCÜ OTURUM
Açılma Saati:
16.12
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER:
Bayram ÖZÇELİK (Burdur), Muharrem IŞIK (Erzincan)
----0----
BAŞKAN – Sayın milletvekilleri, Türkiye
Büyük Millet Meclisinin 59’uncu Birleşiminin Üçüncü Oturumunu açıyorum.
İç Tüzük’ün 58’inci maddesi uyarınca
Sayın Hasip Kaplan’ın bir beyan düzeltme istemi var ama kendisi şu anda burada
yok, daha sonra değerlendiririz.
Gündem dışı konuşmalara geçiyoruz.
FARUK BAL (Konya) – Sayın Başkan…
OKTAY VURAL
(İzmir) – Sayın Başkan, buna şey yapmadan önce, oturumu kapatırken sataşmadan
dolayı söz vermiştiniz HDP’ye. Sayın Levent Gök’ün Milliyetçi Hareket Partisine
yönelik de bir sataşma şeyi vardı ama sadece HDP’ye verdiniz. 
ÜNAL KACIR
(İstanbul) – Oturum değişti.
OKTAY VURAL
(İzmir) – Dolayısıyla, bu konuda bizim partimize yönelik bir sataşma karşısında
söz almamız umarım bir engellemek amacıyla değildir.
BAŞKAN - Hiçbir
şekilde engellemiyorum. 
OKTAY VURAL
(İzmir) – Dolayısıyla, bu konuda…
BAŞKAN - Saat
4’ü geçiyor, iki saattir burada söz isteyen herkese verdim Sayın Vural ama
burada bir İç Tüzük var, gündem dışı konuşma bekleyenler var, özür dileyerek
ben çalışmalarıma devam etmek istiyorum.
OKTAY VURAL
(İzmir) – Sayın Başkan…
BAŞKAN - Sayın
Faruk Bal’ın…
OKTAY VURAL
(İzmir) – Sayın Başkan, bir dakika, bir dakika…
BAŞKAN –
Buyurun.
OKTAY VURAL
(İzmir) – Efendim, bir sataşma yapılmışsa, gruplara yönelik bir sataşma yapılmışsa…
Siz HDP’yle iş birliği mi yapıyorsunuz?
RAMAZAN CAN
(Kırıkkale) – Ya, ne alakası var?
BAŞKAN – Lütfen
sözlerinize dikkat edin.
OKTAY VURAL
(İzmir) – Evet.
BAŞKAN – Lütfen
sözlerinize dikkat edin.
OKTAY VURAL
(İzmir) – Bana vermiyorsunuz, bana niye vermiyorsunuz?
BAŞKAN – Her
şeyin bir taşma noktası vardır. 69’u açın, okuyun; vermiyorum söz.
OKTAY VURAL
(İzmir) – Milliyetçi Hareket Partisi Grubuna tutumunuz hakkında söz istiyorum.
BAŞKAN – Sayın
Faruk Bal, sizin 58’inci maddeyle ilgili bir beyanınız olacakmış, düzeltmeniz
olacakmış, nedir düzeltmek istediğiniz beyanınız?
OKTAY VURAL
(İzmir) – HDP’yle iş birliği yapıyorsun sen, MHP’nin sözünü kesiyorsun.
ENGİN ALTAY
(Sinop) – Eyvah, çok ağır bir itham.
OKTAY VURAL
(İzmir) – MHP’nin sözünü kesiyorsun, ne yaptı milliyetçiler size?
BAŞKAN – Sizi
dinlemiyorum, terbiyenizi takının benimle konuşurken.
SALİH KAPUSUZ
(Ankara) – HDP’yle hareket eden sensin.
RAMAZAN CAN
(Kırıkkale) – Sabahtan beri aynı şeyleri konuşuyorsunuz, “Söz vermiyorsun.”
diyorsunuz.
OKTAY VURAL
(İzmir) – Ne yaptı milliyetçiler size?
BAŞKAN – Benimle
konuşurken terbiyenizi takının.
Buyurun Sayın
Faruk Bal.
OKTAY VURAL
(İzmir) – Siz haddinizi bilin.
BAŞKAN – Ben
haddimi biliyorum, sen de bileceksin.
Buyurun Sayın
Bal.
OKTAY VURAL
(İzmir) – Ben haddimle konuşuyorum.
BAŞKAN –
Konuşmuyorsun.
Evet, Sayın
Faruk Bal, sizi dinliyorum, vaz mı geçtiniz?
OKTAY VURAL
(İzmir) – HDP’yle iş birliği yaparak MHP’nin sözünü mü kesiyorsun? 
FARUK BAL
(Konya) – Sayın Başkan…
OKTAY VURAL
(İzmir) – Ona söz veriyorsun, bize vermiyorsun. 
BAŞKAN – Lütfen,
oturur musunuz yerinize? Ben İç Tüzük’e uygun davranıyorum.
OKTAY VURAL
(İzmir) – Hayır, uygun davranmıyorsunuz.
RECEP ÖZEL
(Isparta) – Sayın Başkan, arkadaş gündem dışı bekliyor, söz verin.
OKTAY VURAL
(İzmir) – MHP’ye düşmanca davranıyorsunuz, MHP’ye düşmanca davranıyorsunuz.
BAŞKAN – Oturum
değişti, bundan sonra geçen oturumda söz alan kişilerle ilgili sataşmadan
dolayı söz vermeyeceğim.
OKTAY VURAL
(İzmir) – HDP’yle iş birliği yapıp ona sataşmadan söz veriyorsunuz, MHP’ye söz
vermiyorsunuz.
BAŞKAN – 69’uncu
maddeyi açıp okuyun. Sayın basın mensupları da bu konuda yazı yazarsa 69’uncu
maddeyi okusunlar, ona göre yazsınlar.
OKTAY VURAL
(İzmir) – Evet, vermiyorlar, vermiyor.
BAŞKAN – Faruk
Bal, buyurun.
ADİL ZOZANİ (Hakkâri)
– Sayın Başkan…
BAŞKAN -
Beyanınızı dinleyeyim Sayın Faruk Bal, hangi beyanınızı düzeltmek istiyorsunuz.
FARUK BAL
(Konya) – Sayın Başkan, beni sakin dinleyebileceğinize ümidim az.
BAŞKAN – Ben çok
sakinim, sakinim.
FARUK BAL
(Konya) – Ama Sayın Grup Başkan Vekilimizle girdiğiniz diyaloğun seviyesi çok
düşük.
BAŞKAN – Ben
başlatmadım, kendi grup başkan vekilinize söyleyin.
FARUK BAL
(Konya) – Diğer taraftan, dün…
BAŞKAN - Hangi
beyanınızı düzeltmek istiyorsunuz?
FARUK BAL
(Konya) – Benim sözümü kesmeyin siz.
BAŞKAN – Lütfen…
OKTAY VURAL
(İzmir) – Ya, lütfen, biraz sakin olun.
FARUK BAL
(Konya) – Hayır, karşılıklı konuşmak için söylemiyorum.
BAŞKAN – E,
dinliyorum sizi.
OKTAY VURAL
(İzmir) – Sinirlerinize hâkim olun.
FARUK BAL
(Konya) – Dinliyorsunuz da, sözümü kesmeyin.
BAŞKAN – Bakın, bugün hiç
sinirlenmeyeceğim, boşuna uğraşmayın. O kadar çok iyi ki sinirlerim, çok
mutluyum hâlimden.
FARUK BAL (Konya) – Sayın Başkan… 
BAŞKAN -Buyurun. 
FARUK BAL (Konya) – Sayın Başkan, eğer
araya girmeseydiniz benim sözüm şimdiye çoktan bitmişti. 
BAŞKAN – Oktay Vural kesti sözünüzü
Sayın Bal. 
Dinliyorum Sayın Bal. 
OKTAY VURAL (İzmir) – Efendim, benim
talebim vardı, sözünü kesen ben değilim ki. Siz, orada sürekli olarak
konuşuyorsunuz. Sataşmayın milletvekillerine ya! Siz HDP’yle yaptığınız iş
birliğini bir açıklayın bakalım. 
BAŞKAN – Sayın Bal, sizi dinliyorum. 
FARUK BAL (Konya) – Dünkü konuşmamda
şöyle bir ifadem zapta geçmiş: “O zaman da hakkınızda hem hükmüilahî hem
hükmümillet verilecektir.”(x) Bu, yanlış anlamaya müsait. Bunu
düzeltmek istiyorum. 
BAŞKAN – Buyurun, iki dakika. 
VI.- GEÇEN TUTANAK
HAKKINDA KONUŞMALAR (Devam)
5.- Konya
Milletvekili Faruk Bal'ın, 19/2/2015 tarihli 58’inci Birleşimdeki bazı
ifadelerini düzelttiğine ilişkin konuşması
FARUK BAL (Konya) – Sayın Başkan,
değerli milletvekilleri; çok gergin bir ortamda iç güvenlikle ilgili yasayı
tartışıyoruz. Bunu, AKP Grubunun, gererek boşalan altını pekiştirme stratejisi
izlediğini biliyoruz. Bu kapsam içerisinde de değerlendirmelerimizi doğru ve aklıselim
bir şekilde yapmaya çalışıyoruz. 
Bu pakette PKK’yla ilgili mücadele yok,
PKK’nın doçkası var, PKK’nın suikast silahı var, tanksavarı var, füzesi var;
siz sapanlarla, kuş lastiğiyle uğraşarak bir iç güvenlik sağlamaya
çalışıyorsunuz. “Bunun sonucu şudur” diye düzelttiğim metinde size anlatmaya
çalıştım. Siz PKK’yla oturmuş müzakere yapıyorsunuz, buradan çıkacak sonuçlara
bu ülkenin toprağına kanını dökmüş, terini dökmüş, göz yaşını dökmüş ve
vatanlaştırmış olan Türk milleti ayağa kalkıp da “Buranın sahibi benim, siz kim
oluyorsunuz?” diye sokağa döküldüğünde işte orayı kapatabilmek için polis
devleti inşa ediyorsunuz. Bunun için özgürlükleri sınırlıyorsunuz. Bunun için
insanların temel hak ve hürriyetlerini sınırlıyorsunuz. Bunun için polis devleti
kuruyorsunuz. Bunun sonunda da siz ilahî adaletle hüküm altına alınacaksınız,
mahkemeyikübrada yargılanacaksınız ve milletin iradesinde yargılanacaksınız. 
RECEP ÖZEL (Isparta) – Ona da karışma
artık ya! Ahirete de karışıyor ya! 
FARUK BAL (Devamla) – Sözlerimi bu
şekilde düzeltiyorum ve zabıtları bu şekilde düzeltiyorum. 
Yüce heyeti saygıyla selamlıyorum. 
BAŞKAN – Teşekkür ederim.
FARUK BAL (Devamla) – Ne dedin Recep?
Ne dedin, bir daha söyle yüksek sesle?
RECEP ÖZEL (Isparta) – Hocam ahirete ne
karışıyorsun dedim.
FARUK BAL (Devamla) – Efendim?
BAŞKAN – Sayın Bal, teşekkür ederim.
RECEP ÖZEL (Isparta) – Ahirete,
ahirete…
FARUK BAL (Devamla) – Olur olmaz işlere
burnunu sokma Recep, yoksa biz de olur olmaz konuşuruz.
RECEP ÖZEL (Isparta) – Ağabey, ahirete de
karışma dedim ya.
BAŞKAN – Teşekkür ederim.
HASAN HÜSEYİN TÜRKOĞLU (Osmaniye) – O
anlamaz o işlerden Sayın Bakanım, siz gelin.
ADİL ZOZANİ (Hakkâri) – Sayın Başkan…
BAŞKAN – Buyurun.
ADİL ZOZANİ (Hakkâri) – İç Tüzük 69’a
göre…
BÜNYAMİN ÖZBEK (Bayburt) – Başkanım
beni çağırmıştınız, sonra yarıda bıraktınız, ben tam konuşmaya gidiyordum.
BAŞKAN - Müsaade eder misiniz?
ADİL ZOZANİ (Hakkâri) – İç Tüzük 69’a
göre biraz önce Sayın Levent Gök’ün açıklamalarına cevaben, bize sataşmalarına
cevaben kürsüde sarf ettiğim bir cümlenin yanlış anlaşılmaya müsait olduğunu
sonradan fark ettim, düzeltmek için İç Tüzük 69’a göre söz istiyorum.
BAŞKAN – Şimdi, bu şekilde size söz
veremem. Eğer açıklama…
ADİL ZOZANİ (Hakkâri) – Niye söz
veremezsiniz? Niye? Ben İç Tüzük 69’a göre söz istiyorum Sayın Başkan ve hangi
cümlemi düzelteceğimi de söylüyorum.
BAŞKAN – Size söz vermiyorum ama. 
ADİL ZOZANİ (Hakkâri) – Niye?
BAŞKAN - Çünkü aynı oturum değil, o
oturumu değiştirdik. 69’u açın, okuyun, vermiyorum söz.
ADİL ZOZANİ (Hakkâri) – Sayın Başkan,
aynı oturum… Bakın, bu birleşimdir. Bakın, öyle bir hakkınız yok.
BAŞKAN – Bakın, 69’u açar mısın? 
ADİL ZOZANİ (Hakkâri) – Elimde…
BAŞKAN - Okuyoruz.
ADİL ZOZANİ (Hakkâri) – Siz de okuyun,
ben de okuyayım.
BAŞKAN – Şimdi ben okuyorum satırına
virgülüne dokunmaksızın…
ADİL ZOZANİ (Hakkâri) – Siz okuyun, ben
takip ediyorum. 
Evet, lütfen…
BAŞKAN - Fıkra 1: “Şahsına sataşılan
veya ileri sürmüş olduğu görüşten farklı bir görüş kendisine atfolunan Hükümet,
komisyon, siyasî parti grubu veya milletvekilleri, açıklama yapabilir ve cevap
verebilir.”
ADİL ZOZANİ (Hakkâri) – Evet, devam
edin Başkanım.
BAŞKAN - Fıkra 2: “Açıklama ve cevaplar
için Başkan –yani ben- aynı oturum içinde olmak üzere söz verme zamanını takdir
eder.” Oturumu değiştirdik…
Fıkra 3: “Bu suretle söz almak isteyen,
ne sebepten dolayı konuşmak istediğini Başkana bildirir. Başkan, söz verip
vermemek gerektiğini takdir eder….” Ben bu yetkimi kullandım.
ADİL ZOZANİ (Hakkâri) – Devam edin,
hepsi bundan ibaret değil Sayın Başkan.
BAŞKAN – Ben bu yetkimi kullandım.
ADİL ZOZANİ (Hakkâri) – Bir sonraki
sayfayı da okuyun Sayın Başkan.
BAŞKAN – Ben okudum.
ADİL ZOZANİ (Hakkâri) – İşinize yarayan
tarafı okumayın, lütfen, hepsini okuyacaksınız.
BAŞKAN – Tamam, bir dakika, ben bu
yetkiyi kullandım.
ADİL ZOZANİ (Hakkâri) – Hepsini
okuyacaksınız.
BAŞKAN – Bir müsaade eder misin?
ADİL ZOZANİ (Hakkâri) – Hepsini
okuyacaksınız; noktasına, virgülüne dokunmadan hepsini okuyacaksınız.
BAŞKAN – Ben bu yetkimi kullandım,
maddeyi tamamlıyorum: “Başkanlıkça kendisine söz verilmeyen kimse direnirse
Genel Kurul bu konuda görüşmesiz işaret oyuyla karar verir.”
ENGİN ALTAY (Sinop) – Oylama yapın
efendim.
ADİL ZOZANİ (Hakkâri) – Oylama
istiyorum Başkan, direniyorum.
BAŞKAN – Direniyorsunuz.
ADİL ZOZANİ (Hakkâri) – Direniyorum
evet.
III.- YOKLAMA
(CHP sıralarından bir grup milletvekili
ayağa kalktı)
ENGİN ALTAY (Sinop) – Yoklama istiyoruz
Sayın Başkan.
LEVENT GÖK (Ankara) – Sayın Başkan,
yoklama talebimiz var.
BAŞKAN – İşaret oyuyla oylama yapalım,
bakalım ne olacak.
ENGİN ALTAY (Sinop) – Sayın Başkan,
yoklama talep ediyoruz.
Düşünmeyin, yapacağınız bir şey yok
Başkan, boşuna düşünme.
BAŞKAN – Sayın Zozani, aynı oturum
içinde…
ÜNAL KACIR (İstanbul) – Sayın Başkan,
aynı oturumda olmadığı için…
BAŞKAN - Bir dakika, susar mısınız ya,
lütfen ya! Allah Allah!
ÜNAL KACIR (İstanbul) – Niye susayım
canım, ben de milletvekiliyim! Hayır, ben de konuşacağım, çocuk azarlar gibi…
BAŞKAN – Aynı oturum içinde bu hakkı
kullanabilirsiniz, aynı oturum içinde, aynı oturum içinde. 
ADİL ZOZANİ (Hakkâri) – “Oylama
yapıyorum.” dediniz Sayın Başkan. Oylamaya sundunuz.
BAŞKAN – Tamam, yanlış yapmışım, özür
dilerim, “aynı oturum içinde” diye düzeltiyorum.
ADİL ZOZANİ (Hakkâri) –
Düzeltemezsiniz. 
BAŞKAN – Düzeltirim.
ADİL ZOZANİ (Hakkâri) – Nasıl
düzeltirsiniz?
BAŞKAN – Bal gibi düzeltirim.
Evet, arkadaşlar…
ADİL ZOZANİ (Hakkâri) – Neye göre
düzeltiyorsunuz Sayın Başkan?
ENGİN ALTAY (Sinop) – Sayın Başkan,
oylama yapacağınızı beyan ettiniz, biz de yoklama talep ettik.
ADİL ZOZANİ (Hakkâri) – Sayın Başkan,
oylamaya geçildi, yoklama istendi, bundan geri dönüş yapamazsınız.
BAŞKAN – Yoklama istenmedi ki.
LEVENT GÖK (Ankara) – Nasıl istenmedi?
BAŞKAN – İstenmedi yoklama, ben daha
talep almadım. 
LEVENT GÖK (Ankara) – Sayın Başkan,
oylamaya sunacağınızı söylediniz.
MEHMET AKİF HAMZAÇEBİ (İstanbul) –
Yoklama talep ediyoruz efendim.
BAŞKAN – Talep almadım ki daha.
LEVENT GÖK (Ankara) – Olur mu efendim? 
ADİL ZOZANİ (Hakkâri) – Tutanakları
inceleyin Sayın Başkan.
LEVENT GÖK (Ankara) – Sayın Başkan, siz
oylama yapacağınızı söylediniz.
OKTAY VURAL (İzmir) – Efendim, sayın
milletvekilinin itirazı var.
BAŞKAN – Ben oya sunmadım.
ADİL ZOZANİ (Hakkâri) – Sundunuz Sayın
Başkan, tutanakları inceleyin.
LEVENT GÖK (Ankara) – Sayın Başkan, oya
sunacağınızı söylediniz.
BAŞKAN – Sunmadım, talep de istemedim.
ADİL ZOZANİ (Hakkâri) – Oylamaya
sunuyorum dediniz, sunacağım dediniz.
BAŞKAN – Peki haydi seni de dinleyeyim,
haydi.
ENGİN ALTAY (Sinop) – Bir dakika, Sayın
Başkan…
LEVENT GÖK (Ankara) – Sayın Başkan…
BAŞKAN – Sayın Adil Zozani’nin konuşma
hakkında bir direnmesi var, ben de kendisine bu sözü vermek istemiyorum, aynı
oturumda olmadığı için bu konuşma hakkını kendisini vermek istemiyorum, İç
Tüzük’ten doğan yetkilerim doğrultusunda. Kendisi tüzük dışı bir uygulamayla direniyor,
aynı oturumda olmadığımız hâlde bir direnme yapıyor ve Genel Kurulun oyuna
başvurmamı benden talep ediyor. Ben de bu konuda, bu oylamayı hukuk dışı, tüzük
dışı bir uygulama olduğu hâlde…
ENGİN ALTAY (Sinop) – Hayır…
ADİL ZOZANİ (Hakkâri) – Hayır, öyle bir
beyanda bulunamazsınız.
BAŞKAN – …Meclisin sıhhatli çalışması
açısından oylamaya sunacağım.
Siz, Sayın Akif Hamzaçebi, yoklama mı
istiyorsunuz?
MEHMET AKİF HAMZAÇEBİ (İstanbul) –
Evet, yoklama istiyoruz. 
BAŞKAN – Bu oylama için de Sayın Akif
Hamzaçebi yoklama istedi, şimdi tespitimi yapıyorum. 
ÜNAL KACIR (İstanbul) – Sayın Başkan…
BAŞKAN – Sayın Ünal Kacır, lütfen…
ÜNAL KACIR (İstanbul) – Sayın Başkan,
Sayın Zozani milletvekili... (CHP sıralarından gürültüler)
BAŞKAN – Yoklama işlemine geçtim lütfen.
Dinleyeceğim sizi, tamam.
ÜNAL KACIR (İstanbul) – Onu ne kadar
dinlemek zorundaysanız, beni de dinlemek zorundasınız. Beni çocuk azarlar gibi
azarlayamazsınız, sizi bundan menederim. Bizi çocuk yerine koyamazsın Başkan!
Hayret bir şey ya!
BAŞKAN – Sayın Hamzaçebi, Sayın Gök,
Sayın Altay, Sayın Serindağ, Sayın Ören, Sayın Tanal, Sayın Bayraktutan, Sayın
Aygün, Sayın Özel, Sayın Kaplan, Sayın Küçük, Sayın Toprak, Sayın Öner, Sayın
Eryılmaz, Sayın Toptaş, Sayın Atıcı, Sayın Ekinci, Sayın Haberal, Sayın Tayan,
Sayın Düzgün. 
Sayın Düzgün, geçmiş olsun dileklerimi
de sunuyorum size. 
Yoklama için üç dakika süre veriyorum
ve süreyi başlatıyorum. 
(Elektronik cihazla yoklama yapıldı) 
BAŞKAN – Toplantı yeter sayısı yoktur. 
Birleşime yirmi dakika ara veriyorum. 
Kapanma Saati:
16.28
DÖRDÜNCÜ OTURUM
Açılma Saati:
16.50
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER:
Bayram ÖZÇELİK (Burdur), Muharrem IŞIK (Erzincan)
----0----
BAŞKAN – Sayın milletvekilleri, Türkiye
Büyük Millet Meclisinin 59’uncu Birleşiminin Dördüncü Oturumunu açıyorum.
III.- YOKLAMA
BAŞKAN - Hakkâri Milletvekili Adil
Zozani’nin, İç Tüzük’ün 69’uncu maddesi gereğince konuşma konusunda ısrar
etmesi üzerine yapılacak oylamadan önce istenilen yoklamada toplantı yeter
sayısı bulunamamıştı. Şimdi yeniden elektronik cihazla yoklama yapacağız.
Yoklama için üç dakika süre veriyorum
ve yoklama işlemini başlatıyorum.
(Elektronik cihazla yoklama yapıldı)
BAŞKAN – Sayın milletvekilleri,
toplantı yeter sayısı vardır. 
Sayın milletvekilleri, Hakkâri Milletvekili
Adil Zozani’ye söz verilmesini kabul edenler… Kabul etmeyenler… Kabul
edilmemiştir. 
OKTAY VURAL (İzmir) – Sayın Başkan,
şimdi, bir iki oturum önce bir sataşmadan dolayı HDP’ye söz vermenizi ama
Milliyetçi Hareket Partisi Grubuna söz vermemenizi eleştirmiştim ve maalesef bu
çerçevede bir düzeltme yapmadınız. Ama HDP’nin isteğini, oturum kapanmasına
rağmen yine gündeme aldınız ve oylattınız. Yani, 69’uncu maddeyle ilgili HDP’ye
tanıdığınız bu iltimasın gerçekten sebebi nedir? Yani, bakın, bundan önce
istedim, vermediniz. 
BÜLENT TURAN (İstanbul) – Sayın Başkan,
gündeme geçebilir miyiz? 
OKTAY VURAL
(İzmir) – Sonra, oturum kapanmasına HDP ısrar etti ve bunu da gündeme aldınız.
Milliyetçi Hareket Partisine bu konuda yapılan sataşma…
BAŞKAN – Adil Zozani direnme hakkını
kullandı 69 son fıkraya göre.
Teşekkür ederim.
ADİL ZOZANİ (Hakkâri) – Direnme bizim
geleneğimizde var Sayın Başkan.
OKTAY VURAL (İzmir) – Sayın Başkan,
yani…
İDRİS BALUKEN (Bingöl) – Sayın Başkan…
BAŞKAN – Şimdi, Sayın Alim Işık’ın geçen
beyanlarını düzeltmesi hakkında bir dilekçesi var. Sayın Işık, nedir
beyanınızın içeriği?
OKTAY VURAL (İzmir) – Yani, bu HDP’yle
bu kadar…
BAŞKAN – HDP bir partidir, siyasi
partidir. Size ne kadar uzaksam, onlara o kadar uzağım, size ne kadar yakınsam onlara
da o kadar yakınım, lütfen…
OKTAY VURAL (İzmir) – Ama bizim
talebimizi dile getirmediniz.
BAŞKAN – Sayın Alim Işık, nedir
beyanınız?
OKTAY VURAL (İzmir) – Bizim bu konudaki
talebimizi dile getirmediniz?
BAŞKAN – Sayın Alim Işık, hangi
beyanınızı düzelteceksiniz?
ALİM IŞIK (Kütahya) – Bir saniye, Sayın
Başkanım, konuşuyor bir milletvekili şu anda.
MUSTAFA ELİTAŞ (Kayseri) – Sayın
Başkan, gerekli açıklama ihtiyacı hissetmiyor.
OKTAY VURAL (İzmir) – Yani, böyle bir
şey olabilir mi ya? 
BAŞKAN – Olur.
MUSTAFA ELİTAŞ (Kayseri) – Sayın
Başkan, siz Alim Işık’ı çağırdınız.
OKTAY VURAL (İzmir) – Bir partiye,
HDP’ye söz veriyorsunuz, MHP’ye söz vermiyorsunuz. Düşmanlığınızın kaynağı
nedir? Niye düşmansınız MHP’ye?
BAŞKAN – Ben hiçbir şekilde düşmanlık
yapmıyorum Milliyetçi Hareket Partisine. Son derece eşit mesafede davranıyorum.
OKTAY VURAL (İzmir) – Hadi çözüm
ortağısınız.
BAŞKAN – Sayın Adil Zozani direnme
hakkını kullandı, onu yerine getirdim. 
OKTAY VURAL (İzmir) – Ama hukuku
birisinin lehine yorumlayıp diğerinin aleyhine yorumlamak subjektiftir,
subjektiftir.
BAŞKAN – Siz de burada ne yapıldığını
gayet güzel biliyorsunuz Sayın Vural, çok da iyi biliyorsunuz ne yapıldığını
burada.
OKTAY VURAL (İzmir) – Ben çok iyi
biliyorum tabii, siz ne yaptığınızı bilmiyorsunuz.
BAŞKAN – Şimdi bunu tartışmayalım.
Sayın Alim Işık, geliyor musunuz
beyanınızı düzeltmeye?
İDRİS BALUKEN (Bingöl) – Sayın Başkan…
BAŞKAN – Söz vereceğim size.
Nedir?
ALİM IŞIK (Kütahya) – Sayın Başkanım,
dün Milliyetçi Hareket Partisi Grubu adına vermiş olduğumuz KPSS’yle ilgili
personel alımlarındaki usulsüzlüklerin araştırılmasına yönelik Meclis
araştırması önergemizde kullandığım birkaç ifadenin düzeltilmesini talep
ediyorum.
BAŞKAN – Nedir onlar?
ALİM IŞIK (Kütahya) – Yanlış
anlaşılmalara yol açacağını düşündüğüm “KPSS sonuç belgesi olmadan işe
yerleştirilenlerin” ibaresi yerine “yerleştiren” olarak -bürokratların yanlış
anladığı- düzeltmem lazım.
BAŞKAN – Sayın Alim Işık yani
kelimelerdeki harfleri yer değiştiriyoruz. 
ALİM IŞIK (Kütahya) – Yani olsun.
BAŞKAN – Bunun da gerekli açıklamasını
yapacağım.
Buyurun size iki dakika söz vereceğim.
Sayın Baluken, söz hakkınız baki.
İDRİS BALUKEN (Bingöl) – Sağ olun.
VI.- GEÇEN TUTANAK HAKKINDA
KONUŞMALAR (Devam)
6.- Kütahya Milletvekili Alim
Işık'ın, 19/2/2015 tarihli 58’inci Birleşimdeki bazı ifadelerini düzelttiğine
ilişkin konuşması
ALİM IŞIK (Kütahya) – Teşekkür ederim
Sayın Başkan.
Dün yapmış olduğumuz konuşmada
özellikle KPSS sonuç belgesi olmadan sadece tek özellikleri AKP’li siyasetçi,
bürokrat, iş adamı veya teşkilat yöneticisinin evladı ya da yakını olmasından
dolayı işe yerleştirilenlerle(x)
ilgili ibaremde işe yerleştirenlerin kamuoyuyla paylaşılmasından sonra bu
konuya yönelik
rahatsızlıkların dile getirildiğini ifade etmiştim. Oradaki “yerleştirenler”
yerine, yanlış anlaşılmaması için yerleştirilenlerin kim olduğunu kamuoyunun
çok iyi bildiğini ve buna yönelik de özellikle KPSS’ye girmiş, atama bekleyen
milyonlarca gencimizde büyük rahatsızlık uyandırdığını ifade etmek istiyorum.
İbaremin bu şekilde düzeltilmesi ve tutanaklara böyle geçmesi daha doğru
olacaktır.
Bu vesileyle, söz konusu konuşmamda yine dile getirdiğim,
ancak dikkate alınmadığını gördüğüm önemli bir konuyu bir kez daha yüce
Meclisle paylaşıyorum. Değerli milletvekilleri, bugüne kadar özellikle AKP
döneminde, haziran döneminde işe alınan KPSS’ye girmiş gençlerin işe alım
takvimi ne hikmetse bu yıl değiştiriliyor. Örneğin, 2012’ye 1’inci dönem KPSS
tercihleri 18-27 Haziran arasında alınmış, 2013/1 KPSS tercihleri 24 Haziran-3
Temmuz arasında alınmış, 2014/1 KPSS tercihleri 23 Haziran-2 Temmuz arasında
alınmış. Ama şimdi 16-24 Nisana çekiliyor ve üniversitede mezuniyet aşamasına
gelmiş yüz binlerce genç bu sınava girmiş olmasına rağmen bu haktan
yararlanamıyor. Bu bir hak gasbıdır, seçimler öncesi AKP’nin siyasi rant
devşirme oyunudur. Bunun düzeltilmesi gerektiğini bir kez daha yüce Meclis ve
kamuoyuyla paylaşıyorum.
Size de teşekkür ediyorum Sayın Başkan. (MHP sıralarından
alkışlar)
BAŞKAN – Teşekkür ederim. 
Buyurun.
İDRİS
BALUKEN (Bingöl) – Sayın Başkan, demin Milliyetçi Hareket Partisi adına konuşan
Sayın Grup Başkan Vekili -özellikle sizin tutumunuzla ilgili- HDP yanlısı bir
tutum içerisinde olduğunuzu ve dolayısıyla “HDP’yle aranızda bir gizli anlaşma
mı var?” anlamına gelecek sözler sarf etti. Biz dört gündür burada -özellikle
Başkanlık Divanı ve Meclis başkan vekilleriyle ilgili- Halkların Demokratik
Partisine karşı göstermiş olduğunuz tavrı sert bir şekilde eleştiriyoruz..
Kürsüden de bu eleştirilerimizi defalarca dile getirdik. Hatta
bu konuyla ilgili Meclis Başkanı Sayın Cemil Çiçek’e de giderek şikâyetlerimizi
ifade ettik. Durum bu olmasına rağmen Sayın Grup Başkan Vekilinin bu şekilde
konuşması bir zan oluşturmuştur, grubumuza sataşmıştır. Müsaade ederseniz ben
sataşmadan dolayı cevap vereceğim.
MİHRİMAH
BELMA SATIR (İstanbul) - Ya, bu sataşma değil ki, cevabını verdi zaten Başkan.
BAŞKAN
– Şimdi, Sayın Baluken, size söz veririm ama o sataşmayı bana yaptı, “HDP’yle
ortaklık mı yaptınız?” dedi. Ben de “Size ne kadar yakınsam HDP’ye de o kadar
yakınım, ne kadar uzaksam oraya da o kadar uzağım.” dedim. 
İDRİS
BALUKEN (Bingöl) – Sataşma HDP’yi ilgilendiriyor Sayın Başkan.
BAŞKAN–
“Eşit davranıyorum, Halkların Demokratik Partisi de bu Meclisin bir
partisidir.” diye cevap verdim. Sataşma banaydı, ben de yeteri kadar cevap
verdiğimi düşünüyorum. Siz de şimdi açıklamanızı yaptınız.
İDRİS
BALUKEN (Bingöl) – Hayır, hayır, HDP’yi ilgilendiren boyutu var Sayın Başkan.
HDP’nin sanki sizinle ya da AK PARTİ Grubuyla gizli bir görüşmesi, gizli bir
anlaşması var da onun üzerine burada HDP’yi kayıran bir tavır varmış gibi
yansıttı. 
BAŞKAN
– Var mı böyle bir anlaşmanız? Yok.
İDRİS
BALUKEN (Bingöl) – Yani, bunun doğru olmadığını ifade etmek zorundayız Sayın
Başkan.
OKTAY
VURAL (İzmir) – Doğru, doğru. Tavrınız öyle olduğu için onu beyan ettim
efendim. Yani bana söz vermediniz HDP’ye söz verdiniz.
ADİL
ZOZANİ (Hakkâri) – Yine aynı şey oldu.
BAŞKAN
– Buyurun.
İki
dakika süre veriyorum.
VII.- SATAŞMALARA İLİŞKİN
KONUŞMALAR (Devam)
3.- Bingöl Milletvekili İdris
Baluken'in, İzmir Milletvekili Oktay Vural’ın yerinden sarf ettiği bazı
ifadeleri sırasında HDP Grubuna sataşması nedeniyle konuşması
İDRİS
BALUKEN (Bingöl) – Sayın Başkan, değerli milletvekilleri; hepinizi saygıyla
selamlıyorum. 
HDP’nin
ne yaptığı ortada. HDP dört gündür hem bu yasa tasarısı üzerindeki görüşlerini
hem de burada Meclis idaresiyle ilgili eleştirilerini bu kürsüden açık
yüreklilikle ortaya koyuyor. Özellikle AKP’yle ilgili eleştirilerimizi sert bir
şekilde dile getiriyoruz. Çünkü yürüyen bir çözüm süreci, toplumda büyüyen bir
barış beklentisi vardı, bu dönem içerisinde buraya demokratikleşme paketlerinin
gelmesi gerekiyordu. Ama, maalesef, bu demokratikleşme paketleri yerine,
Türkiye’deki antidemokratik uygulamaları artıracak bir iç güvenlik yasasını AKP
buraya getirerek bizce samimiyetini de, ciddiyetini de ortaya koymuştur. Bunu
da defalarca, bu kürsüde yaptığımız konuşmalarda da dile getirdik. 
Tabii bunun MHP Grubu tarafından dile
getirilmesi de tam trajikomik bir durumu ortaya koyuyor. Bugüne kadar MHP Grubu
bu Mecliste görüşülen bütün yasa tekliflerinde AKP’ye koltuk değnekçiliği
yapmıştır. Siz buraya getirilen kaç savaş tezkeresini AKP’yle birlikte
onaylayıp buradan geçirmediniz mi? (HDP sıralarından alkışlar)
BAŞKAN – Sataşın, sataşın!..
İDRİS BALUKEN (Devamla) – Sizin
yaptığınız, sizin verdiğiniz onaylarla, o savaş tezkereleriyle savaş uçakları
Roboski’ye gidip katliamlar yapmadı mı? Siz çıkıp, bu onaylar üzerine, AKP’ye
verdiğiniz bu destekler üzerine halktan özür dilediniz mi, buraya gelip gerekli
açıklamaları yaptınız mı? Bütün Meclisteki tekliflerde böylesi bir pratik
ortadayken burada HDP ile AKP arasında gizli bir şey varmış gibi yansıtmanız
doğru değildir. [AK PARTİ sıralarından “Bravo” sesleri, alkışlar (!)] Kamuoyunu
ve Genel Kurulu bilgilendiriyoruz. (HDP sıralarından alkışlar)
BAŞKAN – Teşekkür ederim. 
OKTAY VURAL (İzmir) – Sayın Başkan... 
BAŞKAN – Efendim. (AK PARTİ
sıralarından “Söz iste.” sesleri)
Bir dakika arkadaşlar...
OKTAY VURAL (İzmir) - Bu açıklamadan
önce, şimdi, tekrar verdiğiniz açıklama aslında benim ne kadar haklı olduğumu
ortaya koyuyor. Bu eksende, sizin HDP’ye sataşmadan dolayı söz talebini verip,
ondan sonra benim talebimi gözden kaçırıp ara vermeniz, ara verdikten sonra
tekrar HDP’ye söz vermeniz, aslında bu konuda biraz önce hatibin yaptığı
konuşmayla MHP’yi hedef alması...
BAŞKAN - Sataşmadan söz mü
istiyorsunuz? 
OKTAY VURAL (İzmir) – ...aslında iş
birliğiyle...
BAŞKAN – Sataşmadan söz mü istiyorsunuz
Sayın Vural?
OKTAY VURAL (İzmir) - ...MHP’ye karşı
hasmane bir tutumunuz olduğunu ortaya koyuyor. 
BAŞKAN – Sataşmadan söz mü
istiyorsunuz?
OKTAY VURAL (İzmir) – Efendim bir
dakika...
HASAN ÖREN (Manisa) – Başkan, biz de
anlayalım ne olduğunu. 
OKTAY VURAL (İzmir) – Ben sizin
tutumunuzla ilgili, önce, söz istiyorum.
İHSAN ŞENER (Ordu) - Ne tutumu var? 
OKTAY VURAL (İzmir) – Bununla ilgili
irade beyanımı ortaya koydum. Sizin söz vermelerde, söz sıralarını
değiştirmede, bu konuda bir partiye yönelik olarak yaptığınız tercihten dolayı
-çünkü sataşma partilere yöneliktir, bu partilerden sadece HDP’yi kayırdınız,
MHP’ye söz vermediniz- öncelikli olarak sizin tavrınızla ilgili söz talebim
vardır, ondan sonra sataşmayla ilgili...
BAŞKAN – İki dakika... Buyurun.
OKTAY VURAL (İzmir) – Usul tartışması
açıyorsunuz.
BAŞKAN – Sataşmadan dolayı size...
OKTAY VURAL (İzmir) – Usul
tartışması...
BAŞKAN - Oturum değişti. Aynı
davranışta bulunabilirim. 
Lütfen gelir misiniz, iki dakika size
söz veriyorum.
OKTAY VURAL (İzmir) – Bakın, HDP’ye
karşı kedi gibisiniz, buraya parmak sallıyorsunuz! Parmak sallıyorsunuz! (AK
PARTİ sıralarından gürültüler)
BÜLENT TURAN (İstanbul) – Bağırma be!
Ne bağırıyorsun!
BAŞKAN – Bana hakaret edemezsiniz!
Geliyor musunuz? İki dakika, size, sataşmadan dolayı söz veriyorum.
OKTAY VURAL (İzmir) – HDP iş
birlikçisisin sen! HDP iş birlikçisisiniz!
BAŞKAN – İki dakika Sayın Oktay Vural’a
sataşmadan dolayı söz veriyorum. Geliyor musunuz?
OKTAY VURAL (İzmir) – Benim bir
talebim...
BAŞKAN – Geliyor musunuz?
OKTAY VURAL (İzmir) – Sayın Başkan...
İDRİS BALUKEN (Bingöl) – Sayın Başkan,
yine sataşıyor. 
BÜLENT TURAN (İstanbul) – Gündeme geçer
misiniz...
OKTAY VURAL (İzmir) – Sayın Başkan...
BAŞKAN – Hakkınızı kullanmak
istemiyorsunuz, peki.
OKTAY VURAL (İzmir) – Sayın Başkan,
benim bir talebim olmadan sizin bir söz vermeniz mümkün değil. 
BEŞİR ATALAY (Kırıkkale) – Başkan,
devam et!
BAŞKAN – “Sataşmadan söz istiyorum.”
dediniz. 
OKTAY VURAL (İzmir) – Önce İç Tüzük’e
uyacaksın! 
BAŞKAN – “Sataşmadan söz istiyorum.”
dediniz.
OKTAY VURAL (İzmir) - Önce bileceksin!
HDP’yle iş birliği yaparak MHP’nin söz hakkını gasbediyorsun! 
MİHRİMAH BELMA SATIR (İstanbul) – Devam
edelim.
OKTAY VURAL (İzmir) – Sizin
sataşmanızdan dolayı ben usul tartışması açılması gerektiğini ifade ediyorum. 
BEŞİR ATALAY (Kırıkkale) – Başkan, devam
et, Başkan!
BAŞKAN – Şu anda usul tartışmasını
açacak hiçbir şey yok. Sataşmadan dolayı söz istiyorsanız gelin, gelmiyorsanız
gündeme geçiyorum.
Teşekkür ederim.
OKTAY VURAL (İzmir) – Sayın Başkan,
sataşmadan dolayı söz istiyorum!
BAŞKAN – Gündeme geçmeden önce üç sayın
milletvekiline gündem dışı söz vereceğim. (AK PARTİ sıralarından alkışlar; MHP
sıralarından sıra kapaklarına vurmalar, gürültüler)
OKTAY VURAL (İzmir) – Sataşmadan dolayı
söz istiyorum!
BAŞKAN – Gündem dışı ilk söz,
Bayburt’un kurtuluşunun 97’nci yıl dönümü nedeniyle söz isteyen Bayburt
Milletvekili Bünyamin Özbek’e aittir. (Gürültüler)
ENGİN ALTAY (Sinop) – Sayın Başkan... Sayın
Başkan...
BAŞKAN – Buyurun Sayın Özbek.
(İzmir Milletvekili Oktay Vural’ın
Başkanlık kürsüsüne yürümesi)
OKTAY VURAL (İzmir) – Böyle keyfî şey
olur mu?
BAŞKAN – Çağırdım, gelmediniz.
VIII.- GÜNDEM DIŞI KONUŞMALAR
A) Milletvekillerinin Gündem
Dışı Konuşmaları
1.- Bayburt Milletvekili
Bünyamin Özbek'in, Bayburt ilinin kurtuluşunun 97’nci yıl dönümüne ilişkin
gündem dışı konuşması
BÜNYAMİN ÖZBEK (Bayburt) – Sayın
Başkan, değerli milletvekilleri; Bayburt’un düşman işgalinden kurtuluşunun
97’nci yıl dönümü nedeniyle gündem dışı söz almış bulunuyorum. Bu vesileyle
sizleri saygıyla selamlıyorum. (AK PARTİ sıralarından alkışlar) 
(Bingöl
Milletvekili İdris Baluken ve Ankara Milletvekili Levent Gök’ün Başkanlık
kürsüsüne yürümeleri)
BÜNYAMİN ÖZBEK
(Devamla) - Yıl 1918, Anadolu’nun büyük bölümü düşman işgali altında, o tarihte
Bayburt ise Rus işgali altında. Rusya’dan destek gören Ermeniler bölgede türlü
mezalimlere imza atmaktadırlar. Halk yoksul ve perişan vaziyette, düşmana karşı
koyacak silah olmadığı gibi...
(Bir kısım AK PARTİ, MHP ve HDP
milletvekilinin Başkanlık kürsüsü önünde toplanmaları) 
BAŞKAN – Buradan uzaklaşın! (AK PARTİ
sıralarından alkışlar)
ADİL ZOZANİ (Hakkâri) – Grup başkan
vekillerini azarlayamazsınız! 
BEŞİR ATALAY (Kırıkkale) – Bravo
Başkan. (AK PARTİ ve MHP sıralarından gürültüler)
BÜNYAMİN ÖZBEK (Devamla) - ...yiyecek
ekmeğe dahi muhtaç, ancak tek kalan yüreklerdeki bağımsızlık arzusu... O arzu
ki, çetin direnişler neticesinde düşmanı topraklarımızdan atan güç ve kudret
olmuştur. 
“İkinci Plevne”
diye Mareşal Fevzi Çakmak tarafından nitelendirilen Kop mücadelesidir. O gün
vatanımızın düşman işgalinden kurtulması için canlarını ortaya koyan
şehitlerimizi rahmet ve minnetle yâd ediyorum, ruhları şad olsun. 
Dün vatan savunmasını yapanların
torunları bugün farklı şekilde Bayburt hizmetlerini sürdürmektedirler.
Bayburt’ta ilk huzurevini yapan hayırsever iş adamı Fahrettin Evsen’e, Bayburt
Üniversitesi İktisadi ve İdari Bilimler Fakültesini kazandıran hayırsever iş
adamı merhum Kâzım Erdem’e, Demirözü ilçemize yurtlar, okullar yapan ve
üniversitemizin yeni kampüsüne cami kazandıracak olan hayırsever iş adamı Mustafa
Köseoğlu’na, 2014 Avrupa Konseyi Müze Ödülü’ne layık görülen Bayburt Baksı
Müzesinin kurucusu ve Türkiye Büyük Millet Meclisi Onur Ödülü alan Profesör
Doktor Hüsamettin Koçan Hocamıza, Bayburt’a imam-hatip okulu, yurt, cami
kazandıracak olan, her yıl bin Bayburtlu öğrencimize burs veren ve aynı zamanda
Bayburtspor’umuza verdiği destekten dolayı Abdurrahman Şentürk ve buradan
isimlerini sayamadığım Bayburt’a hizmet etmiş tüm hemşehrilerime şükranlarımı
sunuyorum. 
Bilindiği üzere, Bayburt’umuz yıllar
sonra tekrar profesyonel lige çıkmış, gerek ligde gerekse Türkiye Kupası’nda
çok iyi mücadeleler vermiştir. Ziraat Türkiye Kupası’nda gruplara kalmış ve bir
üst tura çıkma mücadelesini final havasında Fenerbahçe’yle oynamıştır.
Bayburtlulara bu heyecanı yaşatan Bayburtspor’umuzun yönetimine, teknik
heyetine, futbolculara ve tüm taraftar gruplarına teşekkür ediyorum. (AK PARTİ
ve MHP sıralarından karşılıklı laf atmalar, gürültüler)
Değerli arkadaşlar, 24’üncü Dönem
Türkiye Büyük Millet Meclisinde sadece Bayburt tek milletvekilliyle temsil
edildi. Tek milletvekili olarak hem Bayburt’a en iyi hizmeti götürme hem de
Türkiye Büyük Millet Meclisinde şehrimi en güzel şekilde temsil etme çabası
içerisinde oldum. Bu dönemde beni yalnız bırakmayan Sayın Cumhurbaşkanımıza…
(Gürültüler)
Sayın milletvekilleri, müsaade
ederseniz, iki buçuk saattir burada konuşmayı bekliyorum. Eğer biraz saygınız
varsa, kürsüde bir milletvekili konuşuyor, lütfen rica ediyorum… (AK PARTİ
sıralarından alkışlar) 24’üncü Dönemde şehrini temsil eden tek milletvekili
olarak burada konuşuyorum, lütfen biraz saygı bekliyorum. (AK PARTİ
sıralarından alkışlar) 
BÜLENT BELEN (Tekirdağ) – Sen saygıdan
ne anlarsın!
BÜNYAMİN ÖZBEK (Devamla) - İnşallah,
25’inci Dönemde Bayburt 2 milletvekiliyle temsil edilecektir. Bundan dolayı
beni tek vekil olarak destekleyen Sayın Cumhurbaşkanımıza, Başbakanımıza,
Hükûmetimize, siz değerli milletvekillerime, AK PARTİ il teşkilatına, belediye
başkanlarıma, sivil toplum örgütlerime çok çok teşekkür ediyorum. (AK PARTİ sıralarından
alkışlar)
İnşallah, bu yasa huzurlu bir şekilde
çıkacaktır. Tabii, daha verimli konuşma yapacaktık ama maalesef iki buçuk
saattir engellemek için muhalefet partisi milletvekillerinin hepsi gayret
gösteriyorlar. İnşallah, yarın kurtuluş programında daha geniş bir şekilde
Bayburtlu hemşehrilerimizle düşüncelerimizi paylaşacağız.
Ben tekrar sizleri saygıyla, sevgiyle
selamlıyorum. (AK PARTİ sıralarından alkışlar)
BAŞKAN – Teşekkür ederim.
Gündem dışı ikinci söz, Adana ilindeki
işsizlik sorunları hakkında söz isteyen Adana Milletvekili Sayın Ali Halaman’a
aittir.
Buyurun Sayın Halaman. (MHP
sıralarından alkışlar)
ADİL ZOZANİ (Hakkâri) – Sayın Başkan,
bir saniye…
BAŞKAN – Hoş geldiniz Sayın Çam.
2.- Adana Milletvekili Ali
Halaman'ın, Adana ilindeki işsizlik sorununa ilişkin gündem dışı konuşması
ALİ HALAMAN (Adana) – Sayın Başkanım,
değerli milletvekilleri; Adana’nın ilçelerinin, Adana’nın merkezinin işsizlik
sorunlarını gündeme getirmek için söz aldım. Sizleri saygıyla, sevgiyle
selamlarım. Söz verdiği için Sayın Başkana da teşekkür ediyorum.
Bu hafta genelde Milliyetçi Hareket
Partisi Meclis araştırma önergeleri vasıtasıyla sürekli olarak işsizliği yani
yokluğu, dolayısıyla emeklilerin hâlini, esnafın hâlini, tarımla uğraşan
insanların hâlini, nakliyecileri, kamyoncuları, sanayiciyi, organize sanayi
bölgesinin içerisindeki tornacıları, dolayısıyla KOBİ’lerle ilgili uğraşan
insanların haklarını bu hafta sürekli gündeme getirdi. Dolayısıyla, Adana, bu
ülkenin en cazip, en verimli, en kıymetli illerinden bir tanesi olması
dolayısıyla Adana’da yaşanan bütün problemler Türkiye’nin bütün illerine
şamildir. Yani ben Adana’nın ilçesinin meselesini söylerken, Türkiye’de lise
mezunu, ortaokul mezunu, vasıflı, vasıfsız, iki yıllıktan mezun, meslek
lisesinden mezun, imam-hatipten mezun, dört yıllıktan, işletmeden, sosyal
bilimlerden, sözel, sayısal bilimlerden mezun olan çocukların bu memlekette
nasıl iş bulamadığı, ailelerin arasında nasıl kavgaların, gürültülerin çıktığı,
adliye binalarının önünde insanların “Yok mu bana yardım eden?” diyerek
bağırdığını, cami önlerinde küme küme dilenen insanların nasıl oluştuğunu, bu
on iki yıllık mevcut iktidarın “Yokluğu, yoksulluğu yeneceğiz.” diyerek iktidar
olmasına rağmen en çok, on iki yıllık dönemde yokluğun ve yolsuzluğun, küme
küme oligarşik siyasi iktidar yandaşları oluşarak sırf kendi ailelerine mal,
mülk edinme, kendi çocuklarına, kendi akrabalarına, müsteşarın, genel müdürün
kendi çocuklarına iş bulmanın ötesinde bir şey yapmadıklarını maalesef bugün
görüyoruz. 
Dolayısıyla, Adana, son bütçede 155
trilyon -eski parayla- ödeneği olan, on iki senedir, İnderesi yolu dediğimiz
yani İskenderun’a giden bir yolun projede olmasına rağmen yapılmadığını, yine
ısrarla, inatla takip etmemize rağmen o bölgelerde mahallelerin yani büyükşehirden
dolayı köylerin ne kadar susuz, ne kadar yolunun olmadığını, dolayısıyla, o
“Göller Bölgesi” dediğimiz bölgede projelerin olması, ihale aşamasına gelmesine
rağmen bunların ihale edilmediğini ve bu iktidarın insanlarımızı yokluktan,
yolsuzluktan kurtarmayıp, küme içinde kendilerine yani sosyal taleplerimizi
kişisel talep hâline getirip kişi olarak kendilerine baktığını görmek
durumundayız. Dolayısıyla, bu işleri yaparken yani siyaset “Demokratik
standartları yükseltmek, sosyal standartları yükseltmek -adil barış diyorsan-
özgürlük alanlarını geliştirmek, kamu yönetimini, kamu idaresini güvenli hâle
getirmek için oy aldık.” diyerek bu memlekette fink atıyorsunuz. Dolayısıyla,
bu memleketin neresinde huzur var, bu memleketin neresinde iş var, bu memleketin
neresinde aş var? Bu memleketin her tarafında kavgadan, gürültüden,
bölücülükten... Bu memleketin askerini, polisini yok ettiniz, şimdi “Polis
kanunu çıkartıyoruz.” diyorsunuz. Polis bugüne kadar asayişle ilgili bir şey
yaptı da elinden alan mı oldu? 
Bundan dolayı, ben Adana’nın, çevrenin
meselesini anlatmak için gündem dışı söz aldım. Söz verene teşekkür ediyor,
hepinize saygı ve sevgiler sunuyorum. (MHP sıralarından alkışlar) 
BAŞKAN – Teşekkür ederim.
SEYFETTİN YILMAZ (Adana) – Sayın
Başkan...
BAŞKAN – Gündem dışı üçüncü söz,
elektrik faturalarındaki kayıp kaçak bedeli ile Manisa ili genelinde yaşanan ve
günlerdir süren elektrik kesintileriyle ilgili söz isteyen Manisa Milletvekili
Sayın Ören’e aittir. 
SEYFETTİN YILMAZ (Adana) – Sayın
Başkan...
BAŞKAN – Sonra dinleyeceğim sizi...
Buyurun Sayın Ören. (CHP sıralarından
alkışlar) 
3.- Manisa Milletvekili Hasan
Ören'in, son günlerde Genel Kurulda yaşanan olaylara ve AK PARTİ Grubunun Genel
Kurul çalışmalarındaki tutumuna ilişkin gündem dışı konuşması
HASAN ÖREN (Manisa) – Sayın Başkan,
değerli milletvekilleri; çok gergin bir ortamda bir yasa tasarısını
görüşüyoruz.
ÖNDER MATLI (Bursa) – Yok, çok rahat!
HASAN ÖREN (Devamla) – İktidar geçmiş
dönemdeki gibi hâlâ ısrarını sürdürüyor. Meclis Başkanlığı ise ülkenin bu
yasalara ihtiyacı olduğunu, Meclisin kapanmaması gerektiğini, Meclisin
çalıştığını söylüyor. Aslında on iki yıldan beri birbirinizle tezata
düşüyorsunuz. On iki yıldan beri AKP Grubu şununla övünmüyor mu: “Geldiğimiz
günden beri en hızlı şekilde kanun çıkarıyoruz. Geldiğimiz günden beri en iyi
şekilde yasaları çıkarıyoruz. Bununla ilgili, ülkenin sorunlarını
hallediyoruz.” diyen sizlersiniz, şimdi de dönüp diyorsunuz ki: “Bu Meclis
çalışmalı.” Siz Suriye Meclisinde mi çıkardınız, İran’ın Meclisinde mi
çıkardınız bu ülkeyi yönetmekle ilgili yasaları, yoksa halkın iradesiyle
teşekkül etmiş bu Mecliste mi çıkardınız? Tabii ki, bu Mecliste çıkardınız ama
tahammülünüz yok, tahammül sınırlarınız bitmiş. Ne olursa olsun, kim size karşı
gelirse gelsin ya siyonist oluyor ya darbeci oluyor ya paralelci oluyor. 
Değerli arkadaşlarım, gerçekten, evde
çocuklarınız AKP’yle ilgili, sizin mensubu bulunduğunuz partiyle ilgili iki
çift eleştiri getirdiğinde o çocuklarınızı da darbeci veya paralelci mi
görüyorsunuz acaba? Böyle bir siyaset anlayışı olmaz. (CHP sıralarından
alkışlar) Eğer ülkeyi ortak akılla yöneteceksek, sayın grup başkan vekillerimiz
defalarca bu kürsüye gelip “Bonzaiyle ilgili bir sorun var ise, yüzünü örten
gençlerle ilgili bir sorun var ise gelin oturun, halledelim. Bu konuyu
hallederiz.” dediler. Niye yanaşmıyorsunuz? Amacınız bu değil. “Diktatör”
dediğimizde kızıyorsunuz, İtalya Mussolini örneğini verdiğimizde kızıyorsunuz,
Almanya Hitler örneğini verdiğimizde kızıyorsunuz. 
Gidişatınız bu yana. Bu yana
gittiğinizde bilin ki duvara toslayacaksınız. Cumhuriyet Halk Partisinin
milletvekillerinin üzerine yürümekle, Cumhuriyet Halk Partisinin
milletvekillerine şiddet uygulamakla sorunu çözemezsiniz. Ama, şunu iyi bilin:
Kurtuluş Savaşı’ndan bu yana, sizin de dedelerinizin içinde olduğu Cumhuriyet
Halk Partili milletvekilleri kendilerini korumasını çok iyi bilirler. Eğer
kendilerini korumalarıyla ilgili yanlış bir düşünceye sahip iseniz lütfen
düşüncenizi değiştirin. Bizim de 2 elimiz var, 2 kolumuz var aynen sizin gibi.
Hiçbir zaman havaya yumruğumuzu kaldırıp size vurmaktan çekinmeyiz ama
çekindiğimiz tek konu, 77 milyon insanın bu Parlamentoda şiddet görmeme arzusudur. Onun için
kendimizi frenliyoruz, siz de frenleyin. Bizi revire gönderir iseniz, bizi
hastaneye gönderir iseniz bilin ki, nefsi müdafaa etme hakkımız ortaya
çıkacaktır. Yeter artık. Türkiye’de yüzde 55’i temsil eden muhalefeti hiçe
sayarak sadece kendi haklılığınızla, sizin dışınızdaki hiç kimseyi dinlemeden,
“Tayyip Erdoğan ne dediyse yaparız, Davutoğlu ne söylüyorsa uyarız ülkenin
yararına olsun olmasın. Biz bu 132 maddelik iç güvenlik yasasını çıkaracağız.”
diyorsanız yanılıyorsunuz. Demokratik haklarımızın hepsini kullanacağız, İç
Tüzük’ten gelen haklarımızın hepsini kullanacağız. Tahammüllü olun, tahammüllü
olun ki ülkede demokrasi gelişsin. Sizinle ülkede demokrasinin gelişmesi mümkün
değil. Artık bu tahammülsüzlüğünüz Parlamentoda şiddete kadar ulaşmıştır. Dün
hangi vicdan, içinizdeki hangi kin ve nefret Tokat Milletvekili Orhan Düzgün’ü
şu mermerlerden 3 metre aşağıya itme içgüdüsünü size verdi? 
İSMAİL AYDIN (Bursa) – Sen… Sen… 
HASAN ÖREN (Devamla) – Yazık değil midir? Nasıl yapacaksınız
bunu? Hepsini fotoğraflarıyla göstereceğim, hepsini fotoğraflarıyla
göstereceğim.
CUMA İÇTEN (Diyarbakır) – Ayıp, ayıp… Yahu, kendiniz
ittiniz.
BAŞKAN – Sayın milletvekilleri, lütfen laf atmayın. 
HASAN ÖREN (Devamla) – Buraya gelip de hangi vicdanla o
arkadaşımızı, burada bu 3 metrelik mermerlerin olduğu yerde, hayatına
kastedecek şekilde bu eylemi yaptınız. Bunun hesabını vereceksiniz. Burada
vermezseniz vicdanlarınızda vereceksiniz. Hepinizin aileleri bütün
televizyonlarda olanları izlediler, siz de izleyin kimin yaptığını görün. (CHP
sıralarından alkışlar) 
MEHMET ERSOY (Sinop) – Sen başlattın, sen. Ben gördüm, ilk
tekmeyi sen attın. 
BAŞKAN – Sayın milletvekilleri, gündeme geçiyoruz.
Başkanlığın Genel Kurula sunuşları vardır. 
ADİL ZOZANİ (Hakkâri) – Sayın Başkan… Sayın Başkan…
BAŞKAN – Yalnız, Sayın Oktay Vural’ın…
ADİL ZOZANİ (Hakkâri) – Sayın Başkan, önce…
BAŞKAN – Müsaade eder misiniz... Lütfen sözümü kesmeyin.
ADNAN ŞEFİK ÇİRKİN (Hatay) – Sayın Başkan, çok sinirlisiniz
bugün. 
BAŞKAN – Sayın Oktay Vural’ın bir dilekçesi var. “Halkların
Demokratik Partisi grup başkan vekilinin MHP Grubuna yönelik açık sataşma
üzerine söz istiyorum.” demiş. 
Arz etmişsiniz. Talebinizi yerine
getirecek misiniz? 
OKTAY VURAL (İzmir) – Talebim var ya! 
BAŞKAN – İşte onu soruyorum ben de, onu
okudum şimdi. 
OKTAY VURAL (İzmir) – Benim doğrudan
söz talebim var. 
BAŞKAN – Okudum, sizi davet ediyorum
Sayın Vural. 
OKTAY VURAL (İzmir) – Sayın Özcan
Yeniçeri…
ALİM IŞIK (Kütahya) – Sayın Başkan,
benim de bir talebim vardı. 
BAŞKAN – Buyurun. (MHP sıralarından
alkışlar) 
Yeni bir sataşmaya neden olmayın lütfen
Sayın Yeniçeri. 
VII.- SATAŞMALARA İLİŞKİN
KONUŞMALAR (Devam)
4.- Ankara Milletvekili Özcan
Yeniçeri'nin, Bingöl Milletvekili İdris Baluken’in sataşma nedeniyle yaptığı
konuşması sırasında MHP Grubuna sataşması nedeniyle konuşması
ÖZCAN YENİÇERİ (Ankara) – Sayın Başkan,
değerli milletvekilleri; Milliyetçi Hareket Partisi, 1969’da siyasi hayata
atılmış bir partidir. Milliyetçi Hareket Partisi, yattığı toprak, tuttuğu
bayrak, döndüğü kıble belli olan bir partidir. Milliyetçi Hareket Partisine laf
söyleyebilmek için biraz bir kültüre ihtiyaç var, entelektüel seviyeye ihtiyaç
var ve Türkiye’de olan bitenleri algılamaya ihtiyaç var. Milliyetçi Hareket
Partisi bir çadır partisi değildir. Türk milleti de bir aşiret millet değildir.
Büyük bir milletin büyük bir siyasi organizasyonunun adı Milliyetçi Hareket
Partisidir. 
Adalet ve Kalkınma Partisi ile HDP
arasındaki ilişkiyi cümle âlem bilmektedir. Bunu siz bilmiyorsanız ben sizin
yüzünüze söyleyeyim sizin neler yaptığınızı. Siz HDP’den heyet kurdunuz,
HDP’yle görüşüyorsunuz, siz HDP’yle kucak kucağasınız, siz HDP’yle suç
ortağısınız. 
İDRİS BALUKEN (Bingöl) – Sayın Başkan,
temiz bir dile davet edin.
ÖZCAN YENİÇERİ (Devamla) - Güneydoğuda
vuku bulan her olayın altında ne kadar HDP’nin kışkırtması varsa o
kışkırtmalara cevaz verecek şekilde alanı açan da sizsiniz. 
RAMAZAN CAN (Kırıkkale) – Bırak Hoca
ya, bırak ya! 
ÖZCAN YENİÇERİ (Devamla) – Ve size çok
açık bir şeyler söyleyeyim ki HDP’nin 6-7 Ekim hadiseleri dolayısıyla
“Sokakları Kobani’ye çevirin.” talimatı üzerine, yüreğiniz tutmadı, sokaklar
Kobani’ye çevrildi ve bu çerçeve içerisinde 49 tane vatandaş öldü ve siz HDP
hakkında bir işlem başlatamadınız. Siz yüreksizsiniz, siz ülkeyi, Anayasa’yı,
demokratik sistemi, hukuku değil, tabir yerindeyse terörün silahı önünde diz
çökmüş bir hareket olarak karşımızda duruyorsunuz. 
RAMAZAN CAN (Kırıkkale) – Hadi be! 
ÖZCAN YENİÇERİ (Devamla) – “Yoldaki
PKK’lılarla kucaklaşanların eğer fezlekelerini getirmezsek Allah da bizi
affetmez, millet de bizi affetmez.” dediniz, getirmediniz. Allah da sizi
affetmiyor, millet de sizi affetmiyor, bunu buradan özellikle yüksek sesle
ifade ediyorum. Durumunuzu bir gözden geçirmekte yarar var diyor, hepinize
saygılar sunuyorum. (MHP sıralarından alkışlar)
BAŞKAN – Teşekkür ederim.
MAHİR ÜNAL (Kahramanmaraş) – Sayın
Başkan…
BAŞKAN – Sayın Ünal, buyurun.
MAHİR ÜNAL (Kahramanmaraş) – Hatip
konuşmasında açık bir şekilde grubumuza satıştı. 69’a göre söz istiyorum.
FARUK BAL (Konya) – Gerçeği söyledi.
BAŞKAN – Buyurun, iki dakika… (AK PARTİ
sıralarından alkışlar)
5.- Kahramanmaraş
Milletvekili Mahir Ünal'ın, Ankara Milletvekili Özcan Yeniçeri’nin sataşma
nedeniyle yaptığı konuşması sırasında AK PARTİ Grubuna sataşmasın nedeniyle
konuşması
MAHİR ÜNAL (Kahramanmaraş) – Sayın
Başkan, değerli milletvekilleri; bizim grubumuz bütün sataşmalara rağmen, bütün
engellemelere rağmen, bütün tahriklere rağmen sükûnetini muhafaza edecektir.
Ama bizim grubumuza dönük açık bir şekilde “yüreksizsiniz” ifadesi tahrik için
kullanılmıştır. 
ÖZGÜR ÖZEL (Manisa) – 2’si hastanede 6
yaralı var. Biraz korkmak lazım Allah’tan ya!
MAHİR ÜNAL (Devamla) - Burada iç
güvenlik yasasının geçmesini istemeyen iki grubun bir ittifakını görüyoruz.
Karşılıklı sataşarak şu anda farklı bir karşıt ittifak oluşturuyorlar. (AK
PARTİ sıralarından alkışlar)
SEDEF KÜÇÜK (İstanbul) – Haksızlığa
karşı ittifak.
MAHİR ÜNAL (Devamla) - Biz bu
ittifakların hiçbir yerinde değiliz. HDP, arkadaşlar, demokratik siyasetin
içerisinde siyaset yapan meşru bir siyasi partidir, tabii ki görüşürüz, tabii
ki gerekli kurullar kurulur, bir ülkenin sorununun çözümüyle ilgili görüşmeler
yapılır. Bu bir iş birliği anlamı değil bu bir çözüm arayışıdır fakat bizim
burada altını çizdiğimiz, kamu güvenliği, kamu düzeni, sokakların Vandallara
teslim edilmemesi… 
ÖZCAN YENİÇERİ (Ankara) - Kamu düzenini
HDP’den mi öğreneceksiniz?
ÖZGÜR ÖZEL (Manisa) - Ne kamu
güvenliği!
MAHİR ÜNAL (Devamla) - …devletin
polisinin gerekli güvenliği, hak ve özgürlükleri sağlaması için bir kanun
getiriyoruz. Burada MHP’yle HDP’nin açık bir ittifakı var. Biz de diyoruz ki:
“Bu ittifakı anlamakta zorluk çekiyoruz.” Söylediğimiz bu, bunun üzerinden
şöyle bir şey söyleyemezsiniz: “Efendim, Başbakan HDP’yle görüşüyor, biz de
burada beraber karşı çıkıyoruz. Bunda ne var?” Biz ülkenin bir sorununu çözmek
için demokratik siyasetin meşru unsuru HDP’yle görüşürüz. ama bizim
anlamadığımız…
HASAN HÜSEYİN TÜRKOĞLU (Osmaniye) –
PKK’yla görüşüyorsun, PKK’yla, onu anlat bize! 
MAHİR ÜNAL (Devamla) - …kamu güvenliği
konusunda, kamu düzeni konusunda nasıl oluyor da MHP ile HDP bir araya geliyor…
HASAN HÜSEYİN TÜRKOĞLU (Osmaniye) –
İmralı’ya da gittiğini anlat Mahir Bey. 
MAHİR ÜNAL (Devamla) – …Cumhuriyet Halk
Partisi de buna eşlik ediyor? 
(Mikrofon otomatik cihaz tarafından
kapatıldı) 
HASAN HÜSEYİN TÜRKOĞLU (Osmaniye) –
Bebek katilini ziyaret ettiğini anlat. 
BAŞKAN – Teşekkür ederim Sayın Ünal. 
MAHİR ÜNAL (Devamla) – Ve milletimiz
bizi görüyor.
OKTAY VURAL (İzmir) – MHP’yi HDP’yle
göstereceğine İmralı’da yaptığın konuşmaları açıkla! İmralı’ya yaptığın
ziyaretleri açıkla! 
MAHİR ÜNAL (Devamla) – Bakın,
milletimiz bizi izliyor. Deminden beri engellemelerin nasıl olduğunu, nasıl
ittifaklar kurulduğunu izliyor milletimiz. 
BAŞKAN – Sayın Ünal, teşekkür ederim. 
OKTAY VURAL (İzmir) – Sen PKK’yla
birlikte iş tutuyorsun be! Hangi yüzle bunları söylüyorsun? 
MAHİR ÜNAL (Devamla) – Genel Kurulu
saygıyla selamlıyorum. (AK PARTİ sıralarından alkışlar) 
OKTAY VURAL (İzmir) – Kamu düzenini
PKK’ya sattınız. 
BAŞKAN – Teşekkür ederim. 
Sayın Baluken, sizi bekletiyorum
epeydir. 
Buyurun.
OKTAY VURAL (İzmir) – Sayın Başkan…
İDRİS BALUKEN (Bingöl) – Sayın Başkan,
demin…
İDRİS ŞAHİN (Çankırı) – Sen neyin nasıl
olduğunu gayet iyi biliyorsun Sayın Vural. Ama işine geldiği gibi konuşuyorsun.

OKTAY VURAL (İzmir) – Ne kadar münafık
siyasetin tipik örneğiyse...
BAŞKAN –Sayın Vural, lütfen…
İDRİS ŞAHİN (Çankırı) – Her şeyi
bildiğin hâlde, işine geldiği gibi konuşuyorsun. 
BAŞKAN – Sayın Baluken’e söz verdim, o
epeydir bekliyor.
HASAN HÜSEYİN TÜRKOĞLU (Osmaniye) –
Yahu bizimle konuşurken niye kaşlarını çatıyorsun Sayın Başkan? Çocuk mu
azarlıyorsun böyle? 
BAŞKAN – Sayın Baluken’e söz verdim. 
Buyurun. 
İDRİS BALUKEN (Bingöl) – Sayın Başkan,
demin Milliyetçi Hareket Partisi adına konuşan sayın hatip, defalarca,
grubumuzla ilgili, aslında, Meclis Genel Kurulunun işleyişine de uymayan, temiz
bir dille söylenmemiş pek çok cümleyi de sarf ederek sataşmada bulunmuştur.
HDP’nin AKP’yle birlikte kucak kucağa olduğunu, HDP’nin kışkırtmasıyla ülkenin
her tarafında olaylar yaşandığını, HDP’nin 6-7 Ekim olaylarında Türkiye sokaklarını
Kobani’ye çevirdiğini belirtmiştir.
BAŞKAN – Buyurun, iki dakika…
MAHİR ÜNAL (Kahramanmaraş) – Tekzip
ettiğim bir haberi gerçekmiş gibi kabul etmeniz hiç hoş değil. 
İDRİS BALUKEN (Bingöl) – Birinci söz
talebimiz budur. 
İkinci olarak da, yine, Sayın Mahir
Ünal, AK PARTİ adına konuşan Grup Başkan Vekili…
BAŞKAN – Şimdi, bir dakika, önce bu
birincisini hâlledelim, çünkü başka söz isteyen sayın milletvekilleri de var. 
İDRİS BALUKEN (Bingöl) – O zaman, buna
cevap verelim çünkü Mahir Bey de aynı sataşmada bulundu, onda da ayrı bir söz
isteyeceğim. 
HASİP KAPLAN (Şırnak) – Onda da söz
istiyoruz. 
MAHİR ÜNAL (Kahramanmaraş) – Ya, “meşru
siyasetin parçası” demek sataşma mıdır? 
BAŞKAN – Şimdi, bakın, Sayın Mahir Ünal
size “Meşru siyaseti savunuyorsunuz.” dedi. 
İDRİS BALUKEN (Bingöl) – “MHP’yle
ittifak yapmak” demek sataşmadır. 
MAHİR ÜNAL (Kahramanmaraş) – “Kanunun
geçmemesi için birlikte hareket ediyorsunuz.” dedim. 
İDRİS BALUKEN (Bingöl) – Bizim MHP’yle
nasıl bir ittifakımız var?
BAŞKAN - Sayın Baluken… Sayın Baluken,
siz, şimdi, Sayın Yeniçeri’nin konuşması üzerine sataşmadan söz istediniz öyle
mi? 
İDRİS BALUKEN (Bingöl) – Evet. 
BAŞKAN – Buyurun, iki dakika… 
İDRİS BALUKEN (Bingöl) – Sonrasında da…
BAŞKAN – Buyurun, iki dakika…
İDRİS BALUKEN (Bingöl) - Hasip Bey
cevap verecek. 
BAŞKAN – Ona sonra bakacağız, ona sonra
cevap vereceğim, karar vereceğim, lütfen, böyle pazarlık yok. 
Buyurun, buyurun.
İDRİS BALUKEN (Bingöl) – Tamam, Mahir
Bey’le ilgili de…
BAŞKAN – Mahir Bey’in konuşmasıyla
ilgili olarak diğer grup başkan vekilleri de söz istedi. Lütfen…
Buyurun.Sayın Kaplan.
6.- Şırnak Milletvekili Hasip
Kaplan'ın, Ankara Milletvekili Özcan Yeniçeri’nin sataşma nedeniyle yaptığı
konuşması sırasında Halkların Demokratik Partisine sataşması nedeniyle konuşması
HASİP KAPLAN (Şırnak) – Sayın Başkan,
değerli milletvekilleri; herhâlde insan haklarını, özgürlükleri, güvenliği,
fişlenmeyi, dinlenmeyi, gizliliği getiren bir yasa gelirse burada, insan olan,
vicdanı olan, azıcık hukuk nosyonu olan, azıcık şu kalbinde merhamet olan
herkesin buna karşı çıkması doğaldır. Çoğu zaman da biz birçok konuda üç
muhalefet partisi karşı karşıya çıkabiliriz ama üç muhalefet partisi birleştiği
zaman, bu sefer, hemen muhalefet blokunu bölmek ve birbirine çatıştırmak üzere
argümanlara başlayan Hükûmetin taktiğini çok iyi biliyoruz. (HDP ve CHP
sıralarından alkışlar) Bakın, çok açık söyleyeyim: MHP’de iki üç tane sivri
dilli arkadaş var. O sivri diller MHP’nin gerçi resmî politikası değil ama şunu
ifade edeyim… 
Sayın Yeniçeri, sen ayrı bir
versiyonsun MHP’de. (Gülüşmeler)
Şunu söyleyeyim: Yüzde 10 barajında
senin partin AK PARTİ’yle anlaştı mı? Anlaştı. Hazine parasını kırışırken senin
partin AK PARTİ’yle anlaştı mı? Anlaştı. Bakın, HSYK seçimlerinde senin partin
AK PARTİ’yle anlaştı mı? Anlaştı. Her savaş tezkeresinde senin partin AK
PARTİ’yle kucaklaşıyor mu, kucaklaşmıyor mu? Bu kavramı doğru bulmuyorum. Bu
argo kavramlar bu kürsüye yakışmıyor. Hepinizi uyarıyorum. 2’dir bunu
kullanıyorsunuz. Hiçbir parti bir partiyle kucaklaşmaz, görüşür, diyalog kurar,
müzakere eder, tartışır, kararlar alır, buraya gelir. Bu ülkenin kaderi için,
çözüm süreci için her şey yapılır. Yüreği olanlar Nobel Barış Ödülü’ne de aday
olur, Oscar’a da aday olur, Türkiye’nin barışını kim getirirse burada, onlar
aday olur, kahramanlar aday olur, gerisi hikâyedir. Bunu size hatırlatırım.
(HDP ve CHP sıralarından alkışlar)
BAŞKAN – Teşekkür ederim. 
Sayın Gök…
OKTAY VURAL (İzmir) – Sayın Başkan…
BAŞKAN – Sayın Gök’ü dinleyeceğim. 
LEVENT GÖK (Ankara) – Efendim, ben,
Sayın Mahir Ünal’ın konuşması üzerine…
BAŞKAN – Sonra MHP’ye söz verip oturumu
değiştireceğim. Açıkça söyleyeyim de sonradan bir şey olmasın. 
Buyurun.
LEVENT GÖK (Ankara) – Efendim, Sayın
Mahir Ünal konuşmasında, sonucunda “Cumhuriyet Halk Partisi de bu HDP-MHP
ittifakına eşlik ediyor.” tarzında bir söz söyledi. 
BAŞKAN – Buyurun. 
İki dakika… (CHP sıralarından alkışlar)

7.- Ankara Milletvekili
Levent Gök’ün, Kahramanmaraş Milletvekili Mahir Ünal’ın sataşma nedeniyle
yaptığı konuşması sırasında Cumhuriyet Halk Partisine sataşması nedeniyle
konuşması
LEVENT GÖK (Ankara) – Sayın Başkan,
değerli milletvekilleri; hak ve özgürlükler söz konusu olduğunda ben de
isterdim ki AKP milletvekilleri de, herkes de, uluslararası standartlara,
Avrupa Birliği içtihatlarına uysun, dünyada evrensel hukuk ne gerektiriyorsa
onu yapsın ve muhalefetin bu söylediklerini dinlesin. Elbette bir doğruda
buluşulmuşsa bundan niye rahatsız oluyorsunuz ki? 
MAHİR ÜNAL (Kahramanmaraş) – Rahatsız
olmuyoruz efendim, “Birlikte hareket ediyorsunuz.” diyoruz.
LEVENT GÖK (Devamla) – Şimdi, bakın,
siz diyorsunuz ki: “Bonzai, molotofkokteyli…” 
MAHİR ÜNAL (Kahramanmaraş) – Bir tespit
bu. 
LEVENT GÖK (Devamla) – Herkes, Genel
Başkanımız da açıkladı, bütün partiler açıkladı; sorun bonzaiyse, molotofkokteyliyse
bunları çözmek çok basit değerli arkadaşlarım. Gelin, bu konuda, hemen şimdi,
hiç başka bir yere gitmeden hemen çıkalım dışarıya, bunları çözecek bir maddeyi
getirelim, burada bu işi kapatalım. Var mısınız değerli arkadaşlar? 
SEDEF KÜÇÜK (İstanbul) – Hemen varız. 
LEVENT GÖK (Devamla) – Varlar mı?
Yoklar. 
OKTAY VURAL (İzmir) – Dertleri o değil.

HASAN HÜSEYİN TÜRKOĞLU (Osmaniye) –
Kaçak saraya sormaları lazım, kaçak saraydan talimat gelmezse yapamazlar. 
LEVENT GÖK (Devamla) – Değerli milletvekilleri,
bakın, şimdi size ilginç bir şey anlatacağım: Kamu otoritesi konusunda nereden
nereye geldik? 6-8 Ekim olayları olduğu zaman Cizre’de tam 50’ye yakın
yurttaşımız öldü ve biz devletin orada bir otorite tesis etmesini isterken
Başbakan Yardımcısı Yalçın Akdoğan çıktı Kandil’e seslendi, Kandil’e seslenerek
“Cizre’dekiler yani Cizre’deki PKK’lılar size nanik yapıyor, sizin sözünüzü
dinlemiyor.” diyerek bir Başbakan Yardımcısı Kandil’den yardım istedi değerli
arkadaşlar. İktidarınızın getirdiği tablo bu. Kamu otoritesini terk etmişsiniz.
SEDEF KÜÇÜK (İstanbul) – Aynen.
LEVENT GÖK (Devamla) – Yani bunu
yalanlayabiliyor musunuz burada? Reddedebiliyor musunuz? Yok. Siz zaten
otoriteyi bırakmışsınız. Bir ırmağa düşmüşsünüz, sürüklenip gidiyorsunuz. Sizin
otoriteden bahsetmeye ve Cumhuriyet Halk Partisini eleştirmeye hakkınız yoktur,
haddiniz de değildir. (CHP sıralarından alkışlar)
MEHMET NACİ BOSTANCI (Amasya) –
Eleştirmeye niye hakkımız yok Levent Bey?
BAŞKAN – Teşekkür ederim.
Sayın Vural…
OKTAY VURAL (İzmir) – Sataşmadan dolayı
söz… Sayın Mahir Ünal konuşmasında -bir partiyle iş birliği- kendilerinin
yaptığı iş birliğini MHP’ye atfederek yalan beyanda bulunmuşlardır.
MAHİR ÜNAL (Kahramanmaraş) – “İş
birliği” demedim efendim. 
İDRİS BALUKEN (Bingöl) – “İttifak,
ortaklık.”
OKTAY VURAL (İzmir) – O konuda Sayın
Celal Adan konuşacak.
BAŞKAN – Sayın Adan, buyurun.
İki dakika size veriyorum.
OKTAY VURAL (İzmir) – Grup adına, Sayın
Mahir Ünal Bey’in konuşmasına, İmralı’nın ziyaretçisi…
BAŞKAN – Grup adına Sayın Celal Adan
konuşacak, grup adına siz konuşacaksınız ve bitiyor bu konu.
Buyurun Sayın Celal Adan. 
ÖZCAN YENİÇERİ (Ankara) - Sayın Başkan,
sataşma var; ben konuşurum.
8.- İstanbul Milletvekili
Celal Adan'ın, Kahramanmaraş Milletvekili Mahir Ünal’ın sataşma nedeniyle
yaptığı konuşması sırasında Milliyetçi Hareket Partisine sataşması nedeniyle
konuşması
CELAL ADAN (İstanbul) – Sayın Başkan,
değerli milletvekilleri…
BAŞKAN – Buyurun Sayın Adan.
CELAL ADAN (Devamla) – Bir sessizlik
olursa… 
ÖZCAN YENİÇERİ (Ankara) – Hiç lamı cimi
yok. 
BAŞKAN – Sizin arkadaşınız gürültü
çıkartıyor.
CELAL ADAN (Devamla) – Sessizlik olması
bakımından…
BAŞKAN – Sizin arkadaşınız gürültü
çıkartıyor. 
Yeniden alıyorum, mikrofonunuzu yeniden
açıyorum. 
CELAL ADAN (Devamla) – Sayın Başkan,
değerli milletvekilleri; hepinizi saygılarımla selamlıyorum. 
Cumhuriyet tarihinin en yalan söyleyen
Hükûmetiyle, bir iradeyle karşı karşıyayız. (CHP sıralarından alkışlar)
Bakınız, size çok çıplak bir şey söyleyeyim: On üç yıl evvel, uçağın bir köşesinde
tutuklu, Türk askerine yalvaran, bu milletin merhametine, birliğine,
kardeşliğine, jandarmasına, polisine kurşun sıkan eşkıya başının mesajını Türk
bayrakları ayaklar altındayken paçavraların boy boy gösterildiği Diyarbakır’da
bu mesajı okutan bu iktidar cumhuriyet tarihinin en korkunç olayının altına
imza koydular. Siz hangi vicdanla HADEP’le, bölücü unsurlarla Milliyetçi
Hareket Partisini yan yana koyabilirsiniz? İç güvenlik yasası… Sizin
maneviyatınızı, varlığınızın kimyasını bozan cumhuriyet tarihinin en büyük
hırsızlık olayını akladınız. 
FARUK BAL (Konya) – Paralel, paralel!
CELAL ADAN (Devamla) – Bu iç güvenlikte
de paralel olayı var. Afrika’da paraleli konuşuyorsunuz. Sizin kimyanız
bozuldu, suçüstü yakalandınız. İçinizde yiğit 50 milletvekili bu hırsızlık
olayının Yüce Divana gitmesini istediler, yürek koydular; kendilerini
kutluyorum. (CHP sıralarından alkışlar) Bugün Türkiye’de gelip yüreğinizi
koyun, şu anda Türk devletinin giremediği yerler var. Bunun için yasaya mı
gerek var? 6-7 Ekim Kobani olaylarında eşkıya başına yalvaran siyasi irade Türk
iradesi olamaz, Türk devletinin iradesi olamaz. PKK’yla yapılan bütün
görüşmelerde benim inancıma göre Türk devleti yoktur, bu devletin içine sızmış
kirli unsurlar vardır. Bu memleketin askerine, polisine, jandarmasına,
merhametine, tarihine kurşun sıkanlarla Milliyetçi Hareket Partisini yan yana
oturtmak -sadece tek kelimeyle söylüyorum- bir büyük iftiradır ve ileride
hesabı sorulacak bir iftiradır.
(Mikrofon
otomatik cihaz tarafından kapatıldı) 
CELAL ADAN
(Devamla) – Başbakan da aynı şeyleri yapıyor meydan meydan. Dolayısıyla biz
Türk milletinin birliğine kasteden terör örgütüyle iş birliği yapan sizin
iktidarınızı suçlamaya devam edeceğiz Allah’ın izniyle. 
Hepinize
saygılarımı sunuyorum. (MHP ve CHP sıralarından alkışlar)
BAŞKAN –
Teşekkür ederim Sayın Adan.
Sayın Baluken…
İDRİS BALUKEN
(Bingöl) – AK PARTİ Grubu adına konuşan Grup Başkan Vekili Sayın Mahir Ünal
grubumuzu “MHP’yle birlikte ittifak yaparak, ortak bir tutumla hareket ederek”
zan altında bırakmıştır. Böyle bir durumun olmadığını kendisinin bilmesine
rağmen kürsüden bütün milletin izlediği bir saatte bu şekilde beyanatlarla
partimizi zan altında bırakmıştır. Ben sataşmadan dolayı müsaade ederseniz
cevap vereceğim.
BAŞKAN – Şimdi
size söz vereceğim. 
Ama sayın
milletvekilleri, bu Genel Kurul içinde grupları olan, grupları olmayan partiler
var. Diyalog önemlidir, uzlaşı önemlidir ve buna da hepimiz vurgu yapıyoruz.
Yani bir partinin diğer bir partiyle konuşması, herhangi bir işte, herhangi bir
projede birlikte olması, aynı teklifi imzalaması… 
MAHİR ÜNAL
(Kahramanmaraş) – Kınanacak bir durum değildir efendim.
BAŞKAN – …aynı
konuda herhangi bir değişiklik yapmasını herkes kendisine bir sataşma olarak
algılıyor, bu çok vahim bir tanımlama.
AHMET TOPTAŞ
(Afyonkarahisar) – Ama suçlama yapıyor, suçlama yapıyor.
BAŞKAN – Sizinle
konuşmuyorum. 
Bu çok vahim bir
tanımlama yani bu “zan altında bırakmak…” 
Sizin şahsınıza
söylemiyorum, genel olarak söylüyorum.
AHMET DURAN
BULUT (Balıkesir) – Başbakan suçluyor Başbakan, meydanlarda millete bunu
söylüyor.
BAŞKAN – Sizin
şahsınıza da söylemiyorum. Yani “O partiyle konuştum zan altındayım, bu
partiyle konuştum zan altındayım.” Bunlar hoş ifadeler değil, bunlar buradaki
siyaseti keskinleştiren ifadeler; bunlar buradaki diyaloğu doğmadan öldüren
gelişmeler.
MELDA ONUR
(İstanbul) – Başbakanınıza söyleyin, Başbakanınıza anlatın onu.
BAŞKAN – Lütfen,
rica ediyorum.
Son söz olarak
size söz veriyorum Sayın Baluken, iki dakika. 
MEHMET NACİ
BOSTANCI (Amasya) – Ben de söz istiyorum Sayın Başkan. Terör örgütüyle iş
birliği yaptığımızı söyledi değerli konuşmacı. O çerçevede söz talep ediyorum.
HASAN HÜSEYİN
TÜRKOĞLU (Osmaniye) – Doğru söylüyor. Yapmıyor musun? 
ÖZCAN YENİÇERİ
(Ankara) – Sayın Başkan, Sayın Başkan…
BAŞKAN – Bitti,
bitti. 
Buyurun Sayın
Baluken.
9.- Bingöl Milletvekili İdris
Baluken'in, Kahramanmaraş Milletvekili Mahir Ünal’ın sataşma nedeniyle yaptığı
konuşması sırasında Halkların Demokratik Partisine sataşması nedeniyle
konuşması
İDRİS BALUKEN
(Bingöl) – Teşekkür ediyorum Sayın Başkan. 
Sayın Başkan, değerli milletvekilleri;
bu kürsüden tabii, kullanmış olduğumuz her cümlenin bir mantık süzgecinden, bir
düşünce süzgecinden geçip o şekilde dile dökülmesi gerekiyor. Özellikle burada
antidemokratik bir yasayla ilgili muhalefet partilerinin yapmış olduğu
muhalefet üzerinden, ortaya koyduğu duruş üzerinden siyasi partileri ortaklık
yapmakla, ittifak yapmakla suçlamak her şeyden önce siyasi etiğe ve siyasi
ciddiyete uymaz. Bizim, bir kere, MHP’yle ortak olmamızın koşullarının mümkün
olmadığını siz en iyi bilenlerdensiniz. Çünkü, ideolojik kökleri itibarıyla MHP
tekçi, asimilasyoncu, ırkçı, Türkçü, milliyetçi bir parti. (MHP sıralarından
“Hop, hop” sesleri) HDP ise Türkiye’deki bütün farklı kimlikleri, bütün farklı
etnisiteleri, inançları yasal ve anayasal güvence altına almak isteyen,
neoliberal politikalara karşı, sermaye sömürgesine karşı işçinin, emekçinin
yanında duran, Türkiye’nin 77 milyon ötekileştirilen, dışlanan, ezilen
kesimlerini bir araya getirmeye çalışan bir parti. Bu partinin, bahsettiğim
ideolojik kökleri itibarıyla da MHP’yle bir araya gelmesi mümkün değildir,
böyle bir yakıştırmayı biz asla kabul etmiyoruz. Buradaki duruşumuz nettir, bu
yasa tasarısı görüşülünceye kadar da biz duruşumuzu Halkların Demokratik
Partisi olarak burada ortaya koymaya devam edeceğiz, bu yasaya muhalefetimizi
en sert şekilde burada göstermeye devam edeceğiz.
Teşekkür ediyorum. (HDP sıralarından
alkışlar)
MEHMET NACİ BOSTANCI (Amasya) – Sayın
Başkanım, terör örgütüyle iş birliği yaptığımı söyledi. 
BAŞKAN – Lütfen, lütfen…
MAHİR ÜNAL (Kahramanmaraş) – Ama, Sayın
Başkan, olur mu, grup başkan vekili söz istiyor.
BAŞKAN – Sayın Yeniçeri elini kaldırdı
sizden önce, lütfen.
ÖZCAN YENİÇERİ (Ankara) – Daha önce
ben…
MİHRİMAH BELMA SATIR (İstanbul) – Ama, önce
grup başkan vekili elini kaldırdı Sayın Başkan.
BAŞKAN – Hayır, önceden kaldırdı Sayın Yeniçeri.
(Gürültüler)
MEHMET NACİ BOSTANCI (Amasya) – Sayın
Başkan…
MAHİR ÜNAL (Kahramanmaraş) – Sayın Başkan…
BAŞKAN – Bir müsaade edin arkadaşlar,
bir müsaade!
Sayın Yeniçeri, nedir talebiniz?
ÖZCAN YENİÇERİ (Ankara) – Sayın Kaplan
konuşurken “MHP içerisinde sivri dilli versiyon.” şeklinde şahsıma yönelik…
BAŞKAN – Ne güzel bir şey.
ÖZCAN YENİÇERİ (Ankara) – …sataşma
yaptı, bu uluslararası sataşmadır, ona cevap vereceğim.
BAŞKAN – Bu güzel bir şey, sizi övüyor
yani siz çok ayrı bir şeysiniz.
ÖZCAN YENİÇERİ (Ankara) – Övüyor mu
sövüyor mu o beni ilgilendirmiyor ama bana “sivri dilli” dedi, benim dilim
sizinki gibi, hiç de sivri falan değil.
BAŞKAN – Size
söz vereceğim.
Buyurun, iki dakika.
MİHRİMAH BELMA SATIR (İstanbul) – Sayın
Başkan, önce grup başkan vekiline söz verilir ama. 
BAŞKAN – Bir müsaade eder misiniz?
ÖZCAN YENİÇERİ (Ankara) – Esas olan
milletvekilidir. 
MİHRİMAH BELMA SATIR (İstanbul) – Olmaz
efendim, bizim grup başkan vekilimize söz vermeniz gerekirdi. 
10.- Ankara Milletvekili
Özcan Yeniçeri'nin, Şırnak Milletvekili Hasip Kaplan’ın sataşma nedeniyle
yaptığı konuşması sırasıda şahsına sataşması nedeniyle konuşması
ÖZCAN YENİÇERİ (Ankara) – Sayın Başkan,
değerli milletvekilleri; şunu özellikle ifade etmek istiyorum: Demokrasiyle
güvenlik, demokrasinin uygulanması sırasında ya da demokratik hak ve
özgürlüklerin uygulanması sırasında meydana gelecek sorunlar demokrasiyi
kısarak, demokrasinin canına okuyarak ortadan kaldırılabilecek sorunlar
değildir. 
MEHMET METİNER (Adıyaman) – Aynen.
ÖZCAN YENİÇERİ (Devamla) – Özgürlükler
uygulanırken ifade özgürlüğü, basın özgürlüğü, aynı zamanda toplu gösteri ve
yürüyüş özgürlüğü uygulanırken meydana gelecek sorunlar özgürlüğün
kısıtlanması, baskı altına alınması ve sindirilmesi suretiyle engellenemez; tam
tersi, demokrasinin ürettiği sorunlar daha fazla demokrasiyle özgürlüğün
ürettiği sorunlar daha fazla özgürlüklerle çözülür. 
MEHMET METİNER (Adıyaman) – Bu lafların
hiçbirini unutma. 
ÖZCAN YENİÇERİ (Devamla) – Bu bağlamda,
getirmiş olduğunuz yasa tasarısı kelimenin tam anlamıyla Mussolini’ye yarayan
bir yasa tasarısıdır, Hitler tasarısıdır, Mao tasarısıdır. Polis devletinin alt
yapısını oluşturan bir tasarıdır. (AK PARTİ sıralarından gürültüler)
Tasarının amacı da şudur, ben buradan
açıklayayım: 17-25 Aralıkta suçüstü yakalanan yolsuzluğun önümüzdeki süreçte
açılması ihtimaline karşı birtakım tedbirler alıyorsunuz. Umarım, bu getirilen
yasa tasarısı sizi, mağdur, mazlum ve mahkûm etmez. Göreceksiniz, o zaman da
sizlerin haklarını ve hukuklarını yasa çerçevesinde yine biz savunacağız, bunu
özellikle ifade etmek istiyorum. 
Milliyetçi Hareket Partisi parti
olarak, şunu açıkça ifade edeyim ki, başlı başına bir tezdir, bir iddiadır.
İsnatlarla, iftiralarla, ithamlarla, saldırılarla bizi durduramazsınız.
MAHİR ÜNAL (Kahramanmaraş) – Biz öyle
bir şey yapmadık ya, bir şey demedik sana. 
ÖZCAN YENİÇERİ (Devamla) – Gerçeğin,
hakikatin, namusun karalanması söz konusu olamayacağı gibi, Milliyetçi Hareket
Partisini de karalayamazsınız. 
(Mikrofon otomatik cihaz tarafından
kapatıldı) 
ÖZCAN YENİÇERİ (Devamla) – Milliyetçi
Hareket Partisi…
MAHİR ÜNAL (Kahramanmaraş) – Ya, diğer
grup başkan vekili dedi, ırkçı iradesi, bize niye söylüyorsunuz? 
ÖZCAN YENİÇERİ (Devamla) – …kendi
iradesiyle, antidemokratik, özgürlükleri kısan…
BAŞKAN – Teşekkür ederim Sayın
Yeniçeri.
ÖZCAN YENİÇERİ (Devamla) – …ve
insanlara her türlü baskıyı reva gören bir tasarıya karşı çıkmaktadır.
MAHİR ÜNAL (Kahramanmaraş) – Biz bir
şey demedik Özcan Bey.
BAŞKAN – Sayın Yeniçeri sözünüz bitti,
süreniz bitti.
MEHMET NACİ BOSTANCI (Amasya) – Sayın
Başkan…
ÖZCAN YENİÇERİ
(Devamla) – Olay budur, gerisi hikâyedir. (MHP sıralarından alkışlar) 
MEHMET METİNER
(Adıyaman) – Bu laflarını unutma, bu laflarını unutma. 
BAŞKAN – Sayın
Bostancı… 
MEHMET NACİ
BOSTANCI (Amasya) – Terör örgütüyle iş birliği yaptığımızı söyledi. O çerçevede
söz talep ediyorum. Grubumuzun, AK PARTİ’nin…
BAŞKAN – Neyle
ilgili? 
MEHMET NACİ
BOSTANCI (Amasya) – Terör örgütüyle iş birliği yaptığımızı söyledi sayın
konuşmacı. 
İZZET ÇETİN
(Ankara) – Ee, doğru.
FARUK BAL
(Konya) – Doğru. 
MEHMET ERDOĞAN
(Muğla) – Doğru bir şey canım, zaten yapıyorsunuz. 
BAŞKAN –
Buyurun. İki dakika… (AK PARTİ sıralarından alkışlar) 
HASAN HÜSEYİN
TÜRKOĞLU (Osmaniye) – Kandil’den, İmralı’dan mektup bekleyen siz değil misiniz?

BÜLENT BELEN
(Tekirdağ) – Belki bir açıklama yapar da öğreniriz. 
11.- Amasya Milletvekili
Mehmet Naci Bostancı'nın, İstanbul Milletvekili Celal Adan’ın sataşma nedeniyle
yaptığı konuşması sırasında Adalet ve Kalkınma Partisine sataşması nedeniyle
konuşması
MEHMET NACİ
BOSTANCI (Amasya) – Sayın Başkan, değerli arkadaşlar; değerli konuşmacı terör
örgütüyle iş birliği yaptığımızı söyledi. Bunu reddediyorum. 
HASAN HÜSEYİN
TÜRKOĞLU (Osmaniye) – Kandil’den, İmralı’dan mektup bekleyen sen değil misin
ya? 
MEHMET NACİ
BOSTANCI (Devamla) – Bu konuya ilişkin çok tartışma oldu. Bunlara şu anda yeni
bir şey eklemeyi düşünmüyorum. 
HASAN HÜSEYİN
TÜRKOĞLU (Osmaniye) – Ya, bu “İmralı” dediğin nedir? Sadece bir ada mıdır?
MEHMET NACİ
BOSTANCI (Devamla) – Ancak, bu vesileyle söylemek istediğim bir husus var: Biz
Meclise iç güvenliğe ilişkin bir yasa getirmek, müzakere edilmesini sağlamak,
yüce Meclisin takdirine sunmak istiyoruz. Bizim yapmaya çalıştığımız bu. Peki,
değerli muhalefet ne yapıyor? Sayın Zozani aslında burada çok veciz bir biçimde
muhalefetin ne yapmak istediğini ortaya koydu. Dedi ki: “Biz yerimizde
sapasağlam duruyoruz, bu yasa geçmeyecek; MHP, CHP siz de yerinizde sapasağlam
durursanız bu yasayı geçirmeyeceğiz.” 
AHMET TOPTAŞ
(Afyonkarahisar) - Yerimizdeyiz, yerimizde duruyoruz. 
MEHMET NACİ
BOSTANCI (Devamla) – Ne Sayın CHP’nin yetkilileri, ne MHP’nin sayın
yetkilileri… 
HASAN HÜSEYİN
TÜRKOĞLU (Osmaniye) – O öyle dedi diye fikrimizden mi vazgeçelim? 
MEHMET NACİ
BOSTANCI (Devamla) – …“Bir dakika sen bize nasıl talimat verirsin, yasa
geçmeyecek diye nasıl irade koyarsın? Meclise karşı nasıl böyle bir beyanda
bulunursun?” demediler. 
FARUK BAL
(Konya) – Zevahiri kurtarmaz.
ÖZCAN YENİÇERİ
(Ankara) – Gündelikten anayasa çıkarmak nasıl bir bilimsel bakış açısı? (MHP
sıralarından gürültüler) 
MEHMET NACİ
BOSTANCI (Devamla) – Muhalefet bu konuda çok kaçak güreşiyor arkadaşlar. Bir
taraftan monolog yapıyor yasaya ilişkin, geliyor, yasaya itiraz ediyor,
kaçıyor. 
BÜLENT BELEN
(Tekirdağ) – Konfüçyüs ne diyor Konfüçyüs?
MEHMET NACİ
BOSTANCI (Devamla) – Ben de diyorum ki: Kaçmayın, yasayı konuşalım, yasayı
müzakere edelim, yasa üzerine tartışalım.
HASAN HÜSEYİN
TÜRKOĞLU (Osmaniye) – Sen de yasayı bir oku, içinde ne var anlayabiliyor musun?

OKTAY VURAL
(İzmir) – Kaçmayın, kaçmayın. (Gürültüler) 
MEHMET NACİ
BOSTANCI (Devamla) – Bakın, şu Meclisin duvarları konuşur, şu arka taraf
konuşur; sizinle kaç defa birçok konuda anlaştık, uzlaştık, birçok konuda
yasaların nasıl daha makul ve rasyonel bir şekilde olabileceğine dair
anlaşmalar yaptık, yine yapabiliriz. 
ÖZCAN YENİÇERİ
(Ankara) – Çekin yasayı, getirin.
HASAN HÜSEYİN
TÜRKOĞLU (Osmaniye) – Getirin bakalım, Komisyona getirin, Adalet Komisyonuna,
Anayasa Komisyonuna.
MEHMET NACİ
BOSTANCI (Devamla) – “Geçirmeyeceğiz”, “konuşmayacağız”, “yapılmayacak…” Neden
korkuyorsunuz arkadaşlar, neden korkuyorsunuz? Gelin yasayı müzakere edelim. 
İDRİS BALUKEN
(Bingöl) – Komisyona getirin, komisyona.
MEHMET NACİ
BOSTANCI (Devamla) – Gölge boksu yapmayın, yel değirmenleriyle dövüşmeyin, olay
üzerine konuşalım. 
Saygılar. (AK PARTİ sıralarından
alkışlar) 
BAŞKAN – Teşekkür ederim.
MEHMET AKİF HAMZAÇEBİ (İstanbul) –
Sayın Başkan…
ADİL ZOZANİ (Hakkâri) – Sayın Başkan…
OKTAY VURAL (İzmir) – Sayın Başkan…
BAŞKAN – Sayın Musa Çam, sizi hastanede
ziyaret etmiştim ama tekrar geçmiş olsun diyorum, tekrar hoş geldiniz diyorum.
Bütün parti gruplarını birbirlerine
saygılı davranmaya ve saygılı bir üslup kullanmaya davet ediyorum ve on beş
dakika ara veriyorum.
Kapanma Saati:
17.48
BEŞİNCİ OTURUM
Açılma Saati:
18.05
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER:
Bayram ÖZÇELİK (Burdur), Muharrem IŞIK (Erzincan)
----0----
BAŞKAN – Sayın milletvekilleri, Türkiye
Büyük Millet Meclisinin 59’uncu Birleşiminin Beşinci Oturumunu açıyorum.
Gündeme geçtiğimi belirtmiştim.
Şimdi Başkanlığın Genel Kurula
sunuşları vardır.
ADİL ZOZANİ (Hakkâri) – Sayın Başkan…
MEHMET AKİF HAMZAÇEBİ (İstanbul) –
Sayın Başkan…
BAŞKAN – Söz isteyen arkadaşlarım var. 
ADİL ZOZANİ (Hakkâri) – Sayın Başkan…
BAŞKAN – Pardon, bir açıklama yapmak
istiyorum.
IV.- OTURUM
BAŞKANLARININ KONUŞMALARI (Devam)
3.- Oturum Başkanı
TBMM Başkan Vekili Ayşe Nur Bahçekapılı'nın, milletvekillerinin, Meclisi
çalıştırmamak adına, bilhassa söz almak için bilerek tahrik edici cümleler
kullandıklarına ilişkin konuşması
BAŞKAN – Sayın milletvekilleri, biz
bugün çalışmaya saat ikide başladık. Şu anda saat altı ve biz daha gündeme
değil, Başkanlığın sunuşlarına ve grupların önerilerine dahi geçmedik. Ben
bugün söz isteyen bütün arkadaşlarıma söz verme çabası içinde oldum, bunu da
gerçekleştirdim. Ama bakın, sayın milletvekilleri, ben şimdiye kadar burada
sekiz senedir görev yapmaktayım, şu ana kadar bugün milletvekillerinin
birbirlerinin gruplarına karşı bu kadar hakaret içerici sözler sarf ettiğine
tanık olmadım. Hepimizin, her partinin siyasi düşüncesi farklıdır. Bunları
partilerimize, partililerimize hakaret edecek bir şekilde dile getirmek bu
Meclise yakışmıyor. 
Bizim toplumumuz, milletimiz bizden
çalışma bekliyor, biz bunun için maaş alıyoruz burada. Dört saat oldu gündeme
geçemedik. Birbirimizle ilgili ağır konuşmalar, bilerek ve bilhassa söz almak
için, tekrar ediyorum, bilhassa söz almak için tahrik edici cümleler kullanarak
dört saatimizi buraya kadar getirdik. 
Şimdi izninizle ben grup başkan
vekillerine yerinden söz vereceğim, sürelerini de kesmeyeceğim. Ve lütfen
Meclisi çalıştıralım, herkes bizi izliyor.
ADİL ZOZANİ (Hakkâri) – Sayın Başkan…
BAŞKAN – Lütfen Sayın Zozani.
Sayın Hamzaçebi, buyurun.
ADİL ZOZANİ (Hakkâri) – Sayın Başkan,
bir saniye söz talebim var.
BAŞKAN – Bir saniye Sayın Hamzaçebi.
Buyurun, nedir?
ADİL ZOZANİ (Hakkâri) – Bir, “Maaş
alıyoruz." dediniz. Biz maaş almıyoruz.
BAŞKAN – Onu bilemem. 
ADİL ZOZANİ (Hakkâri) – Ne aldığımızı bile bilmiyorsunuz. 
BAŞKAN – Mikrofonu size verdiğim zaman konuşursunuz.
ADİL ZOZANİ (Hakkâri) – Bir saniye...
BAŞKAN – Sayın Hamzaçebi, sizi dinliyoruz.
ADİL ZOZANİ (Hakkâri) – Hayır, onunla ilgili bir şey var…
BAŞKAN – Mikrofonu size verdiğim zaman konuşacaksınız.
ADİL ZOZANİ (Hakkâri) – Hayır, sen mikrofonu verme hiç… 
BAŞKAN – Lütfen…
ADİL ZOZANİ (Hakkâri) – Ben ayaktayım ve bir talepte
bulunacağım. 
BAŞKAN – Sayın Zozani, lütfen…
ADİL ZOZANİ (Hakkâri) – Sayın Başkan, bir saniye…
BAŞKAN – Sayın Zozani, lütfen…
ADİL ZOZANİ (Hakkâri) – Müsaade eder misiniz Başkan?
BAŞKAN – Etmiyorum çünkü Sayın Hamzaçebi’ye söz verdim.
ADİL ZOZANİ (Hakkâri) – Hayır efendim…
BAŞKAN – Size de sıra gelecek.
Buyurun Sayın Hamzaçebi.
MEHMET AKİF HAMZAÇEBİ (İstanbul) – Sayın Başkan, gerçekte
Sayın Bostancı grubumuza sataşmada bulundu. HDP temsilcisinin söylediği bir
cümleye karşılık, buna ses çıkarmayarak, âdeta bizim HDP’nin talimatlarıyla
hareket ettiğimiz yönünde bir…
BAŞKAN – Kesmeyeceğim sözünüzü Sayın Hamzaçebi,
kesmeyeceğim. 
MEHMET AKİF HAMZAÇEBİ (İstanbul) – İzninizle kürsüden
konuşmak istiyorum Sayın Başkan.
BAŞKAN – Sayın Hamzaçebi, lütfen…
MEHMET AKİF HAMZAÇEBİ (İstanbul) – Bakın, Sayın Başkan…
BAŞKAN – Anlayışla beni karşılamanızı rica ediyorum. 
MEHMET AKİF HAMZAÇEBİ (İstanbul) – Efendim, bu sataşmadır…
ADİL ZOZANİ (Hakkâri) – O sözü ben söylemiştim Sayın
Hamzaçebi.
BAŞKAN – Bakın, partiler birbirlerini çok kötü laflarla
itham etti ve bunlar tutanağa geçiyor. Biz burada Türkiye’nin siyasi tarihini
gerçekleştiriyoruz, siyasi hafızasını gerçekleştiriyoruz. Bu tür lafların
tutanaklara geçmesini önlemek hepimizin elinde. 
MEHMET AKİF HAMZAÇEBİ (İstanbul) – Sayın Başkan…
ADİL ZOZANİ (Hakkâri) – O talimat alındığına ilişkin sözler
benim Sayın Hamzaçebi.
BAŞKAN – Ben, Sayın Hamzaçebi, sizden rica ediyorum. Sizin
oturduğunuz yerden de mikrofonu açacağım ve sözünüzü kesmeyeceğim. Aynı şekilde
onlar da tutanağa geçmiş olacak. Rica ediyorum sizden.
MEHMET AKİF HAMZAÇEBİ (İstanbul) – Peki.
BAŞKAN – Çok teşekkür ederim. 
Buyurun.
IX.- AÇIKLAMALAR
1.- İstanbul
Milletvekili Mehmet Akif Hamzaçebi'nin, Oturum Başkanı TBMM Başkan Vekili Ayşe
Nur Bahçekapılı’nın yaptığı açıklamasındaki bazı ifadelerine ilişkin açıklaması
MEHMET AKİF HAMZAÇEBİ (İstanbul) – Sayın Başkan, değerli
milletvekilleri; Adalet ve Kalkınma Partisi Grup Başkan Vekili yapmış olduğu
konuşmada, Halkların Demokratik Partisi adına konuşan Sayın Zozani’nin
konuşmasına atfen -”Biz yerimizde oturuyoruz, bu yasa çıkmayacak, çıkmaması
için çalışıyoruz, diğer muhalefet partileri de, Cumhuriyet Halk Partisi ve
Milliyetçi Hareket Partisi de benzer tutumu gösterirse bu yasa çıkmayacak.”
dedi- bunu alıntılayarak kendisi, HDP’nin bu sözüne karşılık bizlerin neden
itiraz etmediğini söyledi. “Şaşırıyorum.” dedi hatta. 
ADİL ZOZANİ (Hakkâri) – Talimat verdiğimi söyledi. 
MEHMET AKİF HAMZAÇEBİ (İstanbul) – Evet. 
Yani sanki bizim gruplarımıza, HDP adına konuşan değerli
milletvekili talimat verdi gibi bir izlenim yaratmak istiyor. Bunu üzüntüyle
karşılıyorum. Çok trajikomik bir açıklama. Çok trajikomik bir açıklama. Dört
başı tartılmış, her tarafı değerlendirilmiş bir konuşma değil. Nereye
varacağını muhtemelen hesap edememiş kendisi. 
Görüşlerimi ifade etmek istiyorum.
Görüştüğümüz bu tasarı, Türkiye’yi polis devletine taşımak isteyen bir
tasarıdır. Hak ve özgürlükleri kısıtlayan, Türkiye’yi 82 Anayasası’nın dahi
öncesine götürmek isteyen -82 Anayasası’nın öncesi demeyeyim- 82 Anayasası’nın
ruhunun gerisinde kalan bir anlayış var bu tasarıda. Böylesi bir tasarıya karşı
üç muhalefet partisinin, birbirinden farklı görüşlere sahip üç muhalefet
partisinin, özgürlükleri merkeze almak suretiyle, böylesi bir muhalefet
anlayışını sergilemiş olmasını, ben, demokrasimiz adına bir kazanç, Türkiye'nin
geleceği açısından bir umut olarak değerlendiriyorum.
Bu, övünülecek bir tutumdur. Böylesi
bir tutuma karşı iktidarın, iktidar partisinin bundan ders çıkarmak yerine
“Efendim, Halkların Demokratik Partisi ile Milliyetçi Hareket Partisi nasıl oluyor
da yan yana geliyor?” ya da “Cumhuriyet Halk Partisi ile Milliyetçi Hareket
Partisi” ya da “Halkların Demokratik Partisi yan yana nasıl oluyor da geliyor?”
diyerek, bizlerin seçmen tabanına mesaj vermek gibi bir basit, sığ, seviyesiz
bir siyaset anlayışını burada sergiliyorlar. 
Şimdi, ortaya çıktı, Adalet ve Kalkınma
Partisi Halkların Demokratik Partisiyle bir görüşme yürütüyor, bir süreç
yürütüyor. Sayın Grup Başkan Vekili Meclis kürsüsünden bunu açıkladı “Evet,
yürütüyoruz, ne var, demokratik bir parti değil mi?” dedi.
MAHİR ÜNAL (Kahramanmaraş) – Hayır.
“Görüşülebilir. Bunda ne var?” dedim.
MEHMET AKİF HAMZAÇEBİ (İstanbul) –
Evet, doğru. Doğru elbette. Hakların Demokratik Partisi meşru bir partidir.
Elbette iktidar partisi onunla görüşebilir. 
E, peki, Halkların Demokratik Partisi
meşru bir partiyse -elbette meşru- özgürlükler açısından Cumhuriyet Halk
Partisinin Halkların Demokratik Partisiyle, Milliyetçi Hareket Partisiyle yan
yana gelmesinde ne gibi bir sakınca var? Ne gibi bir sakınca var? Bu bir ucuz
siyasettir. Bu ucuz siyaseti sizlere iade ediyorum. Milletimiz bu gerçeği
görüyor.
Sayın Davutoğlu…
Tamamlıyorum Sayın Başkan. 
BAŞKAN – Lütfen…
MEHMET AKİF HAMZAÇEBİ (İstanbul) –
Tamamlıyorum. Müsamahanızı kötüye kullanmayacağım.
BAŞKAN – Teşekkür ederim.
MEHMET AKİF HAMZAÇEBİ (İstanbul) –
Sayın Davutoğlu da diyor ki: “Efendim, bunlar molotofa, bonzaiye karşı
çıkıyor.” Bu da bir ucuz siyaset. Bakın, işin gerçeğini, içeriğini söylemiyor
vatandaşa. Sayın Davutoğlu, Sayın Adalet ve Kalkınma Partisi Grubu
temsilcileri; söylesenize, polise, kızdığı vatandaşa “at içeri” yetkisini
veriyoruz. Bunu neden söylemiyorsunuz? Niyetiniz bonzaiyse, molotofsa getirin,
hemen bugün yasalaştıralım onları. 
Hepinize saygılar sunuyorum. (CHP
sıralarından alkışlar)
BAŞKAN – Çok teşekkür ederim Sayın
Hamzaçebi.
Şu arada bir şey söyleyeceğim. Sayın
Hamzaçebi dört dakika konuştu. Sizler de aynı süreye riayet ederseniz memnun
olurum.
Sayın Vural, buyurun.
2.- İzmir Milletvekili Oktay
Vural'ın, Oturum Başkanı TBMM Başkan Vekili Ayşe Nur Bahçekapılı’nın yaptığı
açıklamasındaki bazı ifadelerine ilişkin açıklaması
OKTAY VURAL (İzmir) – Teşekkür ederim.
Sayın Başkan, biz Milliyetçi Hareket
Partisi olarak kendi tavrımızı kendimiz ortaya koyarız. Dolayısıyla bu eksende
milletin bize verdiği yetkiyle hem komisyonlarda hem Parlamentoda kendi
irademizle hareket ederiz ve burada ortaya koyduğumuz irade bu yasayla ilgili,
bu şekilde çıkarılmasının doğru olmadığını, yanlış olduğunu, bu yanlışların
giderilmesi amacıyla iktidar partisinin adım atması gerektiğine ilişkin bir
tavırdır. Dolayısıyla bir parlamentonun yasa çıkartmasını engellemek, yasa
yapmasını engellemek Milliyetçi Hareket Partisinin kitabında yoktur. Milliyetçi
Hareket Partisi milletin aleyhine olan bir yasanın mahzurlarının ortadan
kaldırılmasını, demokrasiye, hukuk devletine, özgürlüklere sahip çıkarak birlik
ve bütünlüğü bozan terör örgütüyle mücadele etmesini sağlayan ve devletin meşru
güçlerinin bu mücadelede açıkçası etkin bir şekilde kullanılmasını gözeten bir
siyasi partidir. 
Dolayısıyla bu çerçevede bakıldığında,
buradaki tavrımız, kim olursa olsun, hiçbir siyasi partiyle iş birliği
içerisinde yapılmış bir mücadele değildir. Her partinin kendine özgü karşı
çıkışları olabilir. Biz açık yüreklilikle karşı çıktığımız konuları söylüyoruz:
Jandarmanın PKK’nın isteğine göre lağvedilmesinin karşısındayız. Keyfî
gözaltının karşısındayız. İstihbari dinlemelerle muhaberat devleti yapılmasının
karşısındayız ama bonzaiyle mücadeleyse mücadele, molotof kullananlarla
mücadeleyse mücadele, maske takanlarla mücadeleyse mücadele; onun yanındayız. 
Bu çerçevede, Milliyetçi Hareket
Partisi olarak buradan açık bir şekilde sesleniyorum değerli milletvekilleri,
Adalet ve Kalkınma Partisine çağrım şudur: Terörle mücadelede ve şiddetle
mücadelede kullanılan molotof, bonzai ya da diğerleriyle ilgili bir düzenlemeye
ihtiyaç duyuyorsanız; bundan önce bunlarla ilgili cezaları indirmenize rağmen,
bunların önünü açmanıza rağmen, bu yanlıştan dönmek için gerçekten bir
niyetiniz varsa bu konuda Milliyetçi Hareket Partisi olarak varız. Ama valiye
yargı yetkisi tanıyan, valinin emirlerini yerine getirmemeyi suç olarak ortaya
koyan, keyfî bir ön yakalamayı getiren, hukuk devletinden uzak ve doğrudan
doğruya yargıyı yürütmeye bağlayarak, HSYK’da yönetmelikle yapmak istediklerini
yapamayıp da şimdi kanunla yapmak isteyen bu zihniyete karşı çağrımız çok açık
ve nettir. Gelin, bu konularla ilgili, mahzurlu gördüğümüz yönlerle ilgili
uzlaşalım. Milleti birbirine kırdırmaya, milletvekillerini birbirine düşman
kılmaya gerek yok; birileri bunu sevk ve idare edebilir ama biz milletin
hayrına çalışalım. Gelin, molotof, bonzai, toplantı ve gösteri yürüyüşleriyle
ilgili hükümler çerçevesinde atılması gereken adımlar varsa bunları atalım.
Daha başka adımların da atılması lazım, önerimizi yapalım. Ama Türkiye'yi
hukukun üstünlüğünden, hukuk devleti ilkesinden uzaklaştıracak; hepimizi bir ön
yakalamayla makul şüpheli hâline dönüştürüp bütün muhalefeti, muhalefeti değil
insanları sindirme araçlı bir devlet yapılanmasına izin vermeyelim. Polisin
keyfî olarak değil, kendisi için belirlenmiş objektif ilkeler çerçevesinde
yönetilmesini ve jandarmanın da bu dönem içerisinde PKK terör örgütünün
istekleri doğrultusunda lağvedilmesini ve valiye bağlanmasıyla ilgili bu
süreçten…
BAŞKAN – Sayın Vural, toparlar mısınız
lütfen.
OKTAY VURAL (İzmir) – Damat Ferit’in 15
Mart 1919’da ortaya koyduğu kararname çerçevesinde attığı adımı bugün Adalet ve
Kalkınma Partisi milletvekillerine onaylatmayın, bunu çekin. Ve bu konuda bir
milletvekilimizi görevlendiriyorum, Sayın Hasan Hüseyin Türkoğlu. Bu konuda
sizin de belirleyeceğiniz bir milletvekili aracılığıyla partiler arasında bu
konuda ne yapılabilir, uzlaşma ve diyalog nasıl sağlanabilir, hangi zeminde
çıkartabiliriz diye bir görüşme yapılsın, bununla ilgili bir değerlendirme
yapılsın. Ondan sonra da Türkiye’nin hayrına -11’inci Cumhurbaşkanı Sayın
Abdullah Gül’ün bile bazı maddelerine itiraz ettiği bu kanunla ilgili-…
BAŞKAN – Sayın Vural…
OKTAY VURAL (İzmir) - …milletimizin
hayrına bir kanun çıkartılması konusunda inisiyatif almaya ve bu zemini
oluşturmaya davet ettiğimi ifade etmek istiyorum. (MHP sıralarından alkışlar) 
BAŞKAN – Teşekkür ederim Sayın Vural.
Sayın Baluken, Sayın Hamzaçebi dört
dakika, Sayın Vural yaklaşık beş dakikayı geçti. Takdiri size bırakıyorum. 
Buyurun. 
3.- Bingöl Milletvekili İdris
Baluken'in, Oturum Başkanı TBMM Başkan Vekili Ayşe Nur Bahçekapılı’nın yaptığı
açıklamasındaki bazı ifadelerine ilişkin açıklaması
İDRİS BALUKEN (Bingöl) – Teşekkür
ediyorum Sayın Başkan.
Ben süre pazarlığına girmeyeceğim
tabii. 
BAŞKAN – Hayır, ben “Takdirinize
bırakıyorum.” dedim, pazarlık etmiyorum. 
İDRİS BALUKEN (Bingöl) – Ben kendi
derdimi anlatmak için mümkün olduğunca hızlı bir şekilde ifade etmeye
çalışayım. 
Şimdi, özellikle Genel Kuruldaki bu
tartışmalarda, bu yasa görüşmeleri sırasında HDP ve çözüm süreci üzerinden
sürekli hakaret dili kullanan ve HDP’ye âdeta vebalı bir yaratıkmış gibi
algılar yaratan söylemler, cümleler kullanılıyor. Her şeyden önce, bu anlayışın
siyasi etiğe uymadığını, her üç siyasi parti açısından da kullanılan bu
cümlelerin Türkiye demokrasisi açısından bir ayıp olduğunu buradan ifade etmek
istiyorum. 
Biz defalarca ifade ettik, bu ülkenin
yasaları çerçevesinde Türkiye’nin en köklü meselelerini çözme arayışında olan,
legal bir siyasi partiyiz ve ısrarla da bu Meclis çatısı altında ülkenin en
temel sorunlarını çözme arayışımız var. 
Çözüm süreciyle ilgili yapmış olduğumuz
her şeyin arkasındayız. Çözüm süreci, devletin ve toplumun demokratikleşmesini
esas alan bir çerçevede başlatılmış ve yürüyen bir süreçtir. Ancak bugün AKP
Hükûmetinin getirmiş olduğu bu yasanın çözüm sürecinin ruhuyla herhangi bir
alakası yoktur, devletin ya da toplumun demokratikleşmesiyle ilgili herhangi
bir içerik, herhangi bir düzenleme bu yasanın içerisinde mevcut değildir. Biz
yaratılan algılar üzerinden değil, bizim söylemlerimiz üzerinden halkımızın
değerlendirmesini istiyoruz. Kürt meselesinin çözümünü Türkiye’nin
demokratikleşmesinden ayrı olarak asla ele almadık, bundan sonra ele almayacağız.
“Kürt meselesi çözülecekse Türkiye demokratikleşecek, Türkiye
demokratikleşecekse Kürt meselesi çözülecek.” anlayışıyla bu çalışmalarımızı
yürütmeye devam ediyoruz. 
Açık ifade ediyorum: İki yıldır
yaptığımız en hayırlı iş çatışmalı süreçten kaynaklanabilecek gençlerin
ölümünün önüne geçmek. Bir önceki yılda, çözüm süreci başlamadan önceki yılda
binin üzerinde gencin çatışmalardan dolayı yaşamını yitirdiği bir gerçeklikte
biz akan kanın durmasıyla ilgili yürüttüğümüz çabaları ayıplanacak değil,
göğsümüzü gere gere onur duyulacak çabalar olarak değerlendiriyoruz. Bundan
sonra da AKP Hükûmeti müzakere masasını devirmek istese bile biz kanın akmaması
adına, Türkiye’nin demokratikleşmesi adına, Kürt meselesinin çözümü adına
özellikle bu çalışmaların arkasında olacağız. 
Burada getirilen yasa tasarısıyla
siyasi partilerin milletvekilleri âdeta birbirlerine düşman gibi bakmaya
başladılar. Bakışlarda, söylemlerde bunu algılıyoruz. Buna gerek yok.
Hiçbirimiz burada birbirimizin düşmanı değiliz. Her bir sırada değer
verdiğimiz, çalışmalarını önemsediğimiz arkadaşlarımız var, milletvekili
arkadaşlarımız var. Birbirinin çalışmasını önemseyen, birbiriyle hukuku olan
milletvekillerinin birbirine düşmanca bakmasını sağlayan bir yasa tasarısının
topluma, halka nasıl yansıyacağını hepimizin hesap etmesi gerekiyor. Toplumun
yüzde 50’lik kesimlerini karşı karşıya getirmek, kutuplaştırmak çözümden çok
çözümsüzlük üretir inancındayız. Bu nedenle özellikle burada Hükûmete ve AK
PARTİ Grubuna da önemli görev düşüyor. İç güvenlik yasası ile biz siyaset
kurumunun kendi sorumluluğunu, sorunları çözme sorumluluğunu polise, valiye,
kaymakama devrettiği inancındayız. Buna hiçbirimizin hakkı yok. Biz
sorunlarımızı diyalogla, müzakereyle, siyasetle çözebiliriz, siyaset bu
sorumluluğu üstlenmelidir diyoruz. AK PARTİ Grubunun da Hükûmetin de bu yasa
tasarısını bir an önce komisyona çekmesini, alt komisyonda her 4 siyasi
partiden oluşan bir çalışma grubuyla bir ortaklaşma arayışının şekillenmesini
son derece önemsediğimizi buradan vurguluyoruz. 
Tüm siyasi partilerden -son cümlemdir-
özellikle ricam şu: HDP’yi bir hakaret argümanı olarak kullanma
anlayışsızlığından ve etik dışı davranışlarından lütfen vazgeçsinler.(x)
Teşekkür ediyorum. (HDP sıralarından
alkışlar)
BAŞKAN – Teşekkür ederim.
Sayın Ünal, süreler üç aşağı beş yukarı
aynı; dört, beş, altı civarında değişiyor.
Buyurun. 
4.- Kahramanmaraş
Milletvekili Mahir Ünal'ın, Oturum Başkanı TBMM Başkan Vekili Ayşe Nur
Bahçekapılı’nın yaptığı açıklamasındaki bazı ifadelerine ilişkin açıklaması
MAHİR ÜNAL (Kahramanmaraş) – Sayın
Başkan, değerli milletvekilleri; getirmiş bulunduğumuz kanun tasarısı Meclisin
çalışma usul ve esaslarına uygun bir şekilde Genel Kurul gündemine gelmiş
bulunuyor. Burada aslolan Genel Kurulun çalışmasıdır çünkü bütün İç Tüzük ve
düzenlemeler Genel Kurulun İç Tüzük’te belirtilen usul ve esaslarına uygun
çalışması için düzenlenmiştir. 
Biz burada kanun tasarısı üzerinde
konuşurken aslında bu konuşmaları ilgili kanun tasarısının görüşmeleri
esnasında yapmamız gerekiyor. Bizim, burada, getirdiğimiz kanun tasarısını
bütün bu olumsuzlukların sebebi olarak görmemiz öncelikle yasama sürecine karşı
bir haksızlık diye düşünüyorum. Çünkü biz, komisyonlarda görüşülmüş, Meclis
Başkanlığının gündemine aldığı ve şu anda da görüşmeye çalıştığımız bir
tasarıdan bahsediyoruz. Şimdi, bu tasarı nasıl olur da buradaki bütün
olumsuzlukların sebebi olarak gösterilir? 
Şimdi, Sayın CHP Grup Başkan Vekili
Hamzaçebi ucuz siyaset olarak tanımladı bazı şeyleri. Ben Sayın Hamzaçebi’nin
“Polis birisine kızdığında at içeriye kanunudur bu.” demesini… Öncelikle bizim
yaptığımız düzenlemenin ruhuna aykırı olduğunu ve tam tersine polisin
keyfîliklerini engellemek için bir düzenleme yaptığımızı ve polise gözaltı
yetkisini sadece suçüstü durumlarda verdiğimizi ve polisin gözaltı yetkisinin
de bütün Avrupa ülkelerinde bulunduğunu tabii ki Sayın Hamzaçebi de biliyor. 
Darbe Komisyonunun sonuç bildirgesinde
Milliyetçi Hareket Partisinin jandarmanın durumuyla ilgili yaptığı açıklamayı
da biliyoruz. Hiçbir siyaset kurumu yoktur ki kendisine bağlı bulunmayan…
Siyaset kurumu dediğimiz şey, milletin iradesinin tecelli ettiği ve milletin
iradesini Parlamentoya taşıyan kurumdur. Siyaset kurumu, demokratik siyaset,
asla bir bulaşık ya da aşağılanma olarak kullanılamaz. Tabii ki milletin
idaresini tecelli ettiren siyaset kurumu her şeyin üstündedir ve tabii ki bir
askerî kolluk siyaset kurumuna bağlı olacaktır. Dünyanın hiçbir yerinde siyaset
kurumunun denetiminde olmayan yani halkın denetiminde olmayan, halkın
iradesinin ve kararlarının altında bulunmayan kolluk yoktur.
Burada “Bizim istediğimiz gibi olacak.”
dayatmasına hiçbirimiz hak sahibi değiliz. Burada İç Tüzük var, Meclis
Başkanlık Divanı var ve Meclis Başkanlık Divanının İç Tüzük’le ilgili
uygulamalarına karşı burada hangi tepkilerin gösterildiğini üç günden beri
burada birlikte yaşıyoruz. Biz hiçbir şekilde burada hiçbir milletvekilinin,
bırakın herhangi bir şekilde rahatsızlık duymasını, bir incitici söz duymasını
bile istemeyiz.
Ve burada tabii ki bütün siyasi partiler
birbiriyle görüşürler çünkü her birimiz milletin değişik kesimlerinin
hassasiyetlerini, düşüncelerini, bakış açılarını temsil ediyoruz ve tabii ki
biz birbirimizle görüşürüz. Burada HDP’yle yapılan görüşmeleri ya da MHP’yle
yapılan ya da CHP’yle yapılan görüşmeleri ya da AK PARTİ'nin ya da HDP’nin
diğer bir siyasi partiyle yaptığı görüşmeleri kötü bir şeymiş gibi sunmak hiç
kimsenin haddi değildir ama benim bir tespit olarak ifade ettiğim ve bu
tespitimi de Sayın Zozani’nin ifadesiyle Sayın Naci Bostancı’nın
temellendirdiği bir cümle üzerinden bir kınama olarak değil, bir tespit olarak
paylaştık.
BAŞKAN – Toparlarsanız Sayın Ünal...
MAHİR ÜNAL (Kahramanmaraş) – Çünkü, hiç
kimsenin böyle bir bakış açısı içerisinde olma hakkı yoktur, böyle de bir şey
olamaz. Burada istirham ediyorum, bu kanun tasarısını burada müzakere edeceksek
görüşmeler esnasında müzakere edelim.
Süremi uygun şekilde verdiğiniz için
teşekkür ediyorum. Yüce Meclisi selamlıyorum efendim.
BAŞKAN – Ben de bütün grup başkan
vekillerimize çok teşekkür ediyorum anlayışlarından dolayı. 
ADİL ZOZANİ (Hakkâri) – Sayın Başkan,
İç Tüzük 69’a göre söz istiyorum. 
BAŞKAN – Sayın Vural, sizin bir
başsağlığı dileğiniz vardı galiba.
ADİL ZOZANİ (Hakkâri) – İç Tüzük 69’a
göre söz istiyorum. 
BAŞKAN – Her istediğiniz zaman sizinle
konuşamam, bir şeylerin usulü var.
ADİL ZOZANİ (Hakkâri) – O usulü biz de
biliyoruz Sayın Başkan.
BAŞKAN – Buyurun.
5.- İzmir Milletvekili Oktay
Vural'ın, MHP Grubu adına, Büyük Birlik Partisi Genel Başkanı rahmetli Muhsin
Yazıcıoğlu’nun annesine Allah’tan rahmet dilediklerine ilişkin açıklaması
OKTAY VURAL (İzmir) – Efendim, Büyük
Birlik Partisi Genel Başkanı rahmetli Muhsin Yazıcıoğlu’nun annesine Milliyetçi
Hareket Partisi Grubu adına rahmet dileklerimizi ifade etmek istiyorum. Ailenin
başı sağ olsun. Bu vesileyle söz talep ettim.
Teşekkür ederim.
BAŞKAN – Ben de teşekkür ederim Sayın
Vural.
Sayın Zozani, nedir talebiniz?
ADİL ZOZANİ (Hakkâri) – Sayın Başkan,
hem Sayın Mahir Ünal hem Sayın Hamzaçebi benim bir önceki oturumda sarf ettiğim
bir cümleyle ilgili olarak yanlış anlamalara vesile olabilecek
değerlendirmelerde bulundular. İç Tüzük 69’a göre söz istiyorum.
BAŞKAN – Açıklama mı yapacaksınız?
ADİL ZOZANİ (Hakkâri) – Evet.
BAŞKAN – Bir dakika yerinizden.
Buyurun. 
6.- Hakkâri Milletvekili Adil
Zozani'nin, İstanbul Milletvekili Mehmet Akif Hamzaçebi ile Kahramanmaraş
Milletvekili Mahir Ünal’ın yaptıkları açıklamalarındaki bazı ifadelerine
ilişkin açıklaması
ADİL ZOZANİ (Hakkâri) – Ben kürsüden
şunu ifade ettim, Cumhuriyet Halk Partisi Grup Başkan Vekili Sayın Levent
Gök’ün bizim partimize yönelik sataşmasına cevaben şu cümleyi sarf ettim, dedim
ki: “Biz, Halkların Demokratik Partisi Grubu ve milletvekilleri olarak bu
antidemokratik yasaya, bu darbe yasasına karşı dimdik ayaktayız, sağlam
duruyoruz. Siz Cumhuriyet Halk Partisi Grubu olarak, Milliyetçi Hareket Partisi
Grubu olarak yerinizde sağlam durur iseniz, bizim de halkımıza sözümüzdür, bu
tasarı bu Meclisten geçmeyecektir.” Bu sözümü tekrarlıyorum.
BAŞKAN – Teşekkür ediyorum.
Sayın Türkoğlu, bir açıklama
yapacaksınız sanıyorum.
Başsağlığı dileğiniz mi var?
HASAN HÜSEYİN TÜRKOĞLU (Osmaniye) –
Evet.
BAŞKAN – Buyurun.
7.- Osmaniye Milletvekili
Hasan Hüseyin Türkoğlu'nun, son dönemlerde kadına şiddetin arttığına ve
üzerinden otomobil geçirilerek vahşi bir şekilde katledilen Hüsne Aslan’a
Allah’tan rahmet dilediğine ilişkin açıklaması
HASAN HÜSEYİN TÜRKOĞLU (Osmaniye) – Çok
teşekkür ederim Sayın Başkan.
Maalesef kadına şiddet son dönemde çok
arttı. Aile ve Sosyal Politikalar Bakanımızın ifadesine göre son dönemde yüzde
40 ama 2008 yılından bu yana yüzde 1.400 arttığına ilişkin rakamlar önümüzde.
Geçtiğimiz hafta başında da maalesef
çok vahşi bir cinayeti konuşmuştu Türkiye. Bunlara bir yenisi Antalya’da
eklendi. Hüsne Aslan isimli kızımız birisi tarafından çok vahşi bir şekilde,
üzerinden otomobil geçirilmesi suretiyle katledildi. Katledilen Hüsne Aslan
Osmaniyeli, benim hemşehrim. Hüsne Aslan bugün defnedildi. Ben bu vesileyle ona
rahmet diliyorum, ailesine başsağlığı diliyorum ve bu vahşeti şiddetle
kınadığımı verdiğiniz bu izinle kamuoyu ve Genel Kurulumuzla paylaşıyorum.
Teşekkür ederim.
BAŞKAN – Çok teşekkür ederim.
IV.- OTURUM BAŞKANLARININ
KONUŞMALARI (Devam)
4.- Oturum Başkanı TBMM
Başkan Vekili Ayşe Nur Bahçekapılı'nın, Hüsne Aslan’a Allah’tan rahmet
dilediğine ilişkin konuşması
BAŞKAN - Biz de kardeşimize Allah’tan
rahmet diliyoruz.
Evet, sayın milletvekilleri,
Başkanlığın Genel Kurula sunuşları vardır. 
Meclis araştırması açılmasına ilişkin
üç önerge vardır, ayrı ayrı okutuyorum:
X.- BAŞKANLIĞIN GENEL
KURULA SUNUŞLARI
A) Meclis Araştırması
Önergeleri
1.- Van Milletvekili
Nazmi Gür ve 21 milletvekilinin, 2011 Van depreminden sonra toplanan yardım
paralarının nasıl ve nerelere harcandığının araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/1215)
Türkiye Büyük
Millet Meclisi Başkanlığına
2011 yılında Van
ilinde meydana gelen depremler sonucunda depremzedelere yardım amaçlı, gerek TV
programları, gerek GSM operatörlerinin SMS üzerinden yaptıkları kampanyalar ve
yurt dışından gelen yardım paralarının nasıl ve nerelere harcandığının
araştırılması için Anayasa'nın 98’inci, İç Tüzük’ün 104 ve 105’inci maddeleri
gereğince Meclis araştırması açılmasını arz ve teklif ederiz.
1) Nazmi Gür (Van)
2) Pervin Buldan (Iğdır)
3) İdris Baluken (Bingöl)
4) Sırrı Sakık (Muş)
5) Murat Bozlak (Adana)
6) Halil Aksoy (Ağrı)
7) Ayla Akat Ata (Batman)
8) Hasip Kaplan (Şırnak)
9) Hüsamettin Zenderlioğlu (Bitlis)
10) Emine Ayna (Diyarbakır)
11) Nursel Aydoğan (Diyarbakır)
12) Altan Tan (Diyarbakır)
13) Esat Canan (Hakkâri)
14) Sırrı Süreyya Önder (İstanbul)
15) Adil Zozani (Hakkâri)
16) Sebahat Tuncel (İstanbul)
17) Mülkiye Birtane (Kars)
18) Erol Dora (Mardin)
19) Ertuğrul Kürkcü  (Mersin)
20) Demir Çelik (Muş)
21) İbrahim Binici (Şanlıurfa)
22) Özdal Üçer (Van)
Gerekçe:
23 Ekim ve 9 Kasım 2011 tarihlerinde
Van ilinde meydana gelen 2 ayrı depremde Van'ın Erciş ilçesi başta olmak üzere,
Van merkez ilçe ve köylerde birçok bina yıkılmış, insanlar evsiz kalmış ve çok
büyük sıkıntılarla yüz yüze kalmışlardır.
Bu depremler sonucunda Van merkez ve
merkeze bağlı Yaylıyaka, Dağönü, Mollakasım, Ağartı, Güveçli ve Özyurt köyleri
tamamen yıkılmış ve haritadan silinmiş, 40 bin hane kullanılamaz hâle gelmişti.
23 Ekim depreminde Van merkez ve Erciş ilçesi ile buralara bağlı köylerde 601
insan ölmüştü. 9 Kasım depreminin ağır hasar bıraktığı Van merkezde 27 bina
yıkılmış ve 43 insanımız yaşamını yitirmişti.
Kış mevsimine girerken meydana gelen depremde
evsiz kalan ve deprem korkusuyla evlerine giremeyen vatandaşlarımızın soğuk
havada barınma ihtiyaçlarının giderilmesinde çeşitli sıkıntılar yaşandığı
bilinen bir gerçektir. Depremin ilk günlerinde dağıtılan çadırların
yetersizliği nedeniyle halkın büyük bir çoğunluğu günlerce açıkta soğuk havada
kalmıştı. Kızılay ve AFAD tarafından dağıtılan az miktardaki çadırların da
belli kesimlere dağıtıldığı söylentileri yaygınca dillendirilmiştir. Görsel ve
yazılı medyaya da konu olan bu durum günlerce devam etmiştir. Haftalar sonra
kurulan çadır kentlere yerleştirilen halkın bir bölümü soğuk hava koşulları
nedeniyle birçok olumsuzlukla karşılaşmış ve bu çadırlarda meydana gelen
yangınlarda 12 insanımız yaşamını yitirmişti. Kışın büyük bir bölümünü
çadırlarda geçiren halk, bahara yakın dönemde konteyner kentlere sevk
edilmişti.
Depremle birlikte Van'ın yeniden
yapılanması, evsiz kalanların kalıcı konutlara yerleştirilmesi için Başbakanlık
ve TOKİ'nin birlikte yürüttüğü deprem konutları inşaat çalışmalarında birçok
aksaklıklar yaşanmıştır. Bu sıkıntılar bir tarafa, yapılan konutların
maliyetinin çok üzerinde depremzedelere satılması, bu inşaatların bitiminin
akabinde yapılan çevre düzenlemeleri için hak sahiplerinden 1.200 TL para
alınmasıyla TOKİ'nin konutları, hak sahiplerine maliyeti arttırarak yüklemesi
ve evlerinin yıkılmasından sonra konut karşılığı arsalarının ipotek altına
alınmış olmasının; bu depremin, Hükûmet tarafından "ticari rant"
olarak görüldüğünün göstergesidir.
Deprem zamanında depremzedeler için toplanan
parasal yardımların ne kadar olduğu konusunda kamuoyunun açık bir bilgiye sahip
olmamasından dolayı deprem sonrası Van'a yapılan çalışmaların ne kadarlık bir
kısmının bu yardımlardan karşılandığı bilinmemektedir. Başbakanın 23 Ekim 2012
tarihinde, depremin birinci yılında konut teslim töreninde yaptığı "Van'a
3,5 katrilyon harcadık." açıklamasında, toplanan yardımların okul
yapımında, çadır kentler, konteynerler ve gıda için kullanıldığını belirtmesine
rağmen, bu toplanan yardımlar "Harcandı." denilen kalemlere denk
gelmemektedir. Yapılan 27 adet okul, kurulan 78.600 çadır ve 34 konteyner
kentteki 22 bin konteyner için bu yardımlardan ne kadar harcama yapıldığı
muammadır.
Van depreminden sonra toplanan
yardımların net miktarının ne kadar olduğu ve nerelere harcandığı konusunda
kamuoyunun ve yardım yapan şahıs, kurum ve devletlerin net bir bilgi sahibi
olmaları gerektiğini düşünmekteyiz. Bu nedenle, bu yardımların açık bir şekilde
araştırılması için Meclis araştırma komisyonu kurulması gerekmektedir. 
2.- Kahramanmaraş
Milletvekili Mesut Dedeoğlu ve 21 milletvekilinin, ülkemizde geri dönüşüm
konusunda yaşanan sorunların araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/1216)
Türkiye Büyük
Millet Meclisi Başkanlığına
Ülkemizde geri dönüşüm konusunda
yaşanan sorunların araştırılarak, alınması gereken önlemlerin belirlenmesi
amacıyla Anayasa'nın 98’inci ve TBMM İçtüzüğü’nün 104 ve 105’inci maddesi
uyarınca Meclis araştırması açılmasını saygılarımla arz ve talep ederim. 
1)
Mesut Dedeoğlu (Kahramanmaraş) 
2)
Mehmet Şandır (Mersin) 
3)
Mehmet Erdoğan (Muğla) 
4)
Oktay Öztürk (Erzurum) 
5)
Sadir Durmaz (Yozgat) 
6)
Seyfettin Yılmaz (Adana) 
7)
Alim Işık (Kütahya) 
8)
Necati Özensoy (Bursa) 
9)
Ali Uzunırmak (Aydın) 
10)
Hasan Hüseyin Türkoğlu (Osmaniye)
11)
Enver Erdem (Elâzığ) 
12)
Ali Öz (Mersin) 
13)
Cemalettin Şimşek (Samsun) 
14)
Erkan Akçay (Manisa) 
15)
Emin Çınar (Kastamonu) 
16)
Bahattin Şeker (Bilecik) 
17)
D. Ali Torlak  (İstanbul) 
18)
Mustafa Kalaycı (Konya) 
19)
Ali Halaman (Adana) 
20)
Sümer Oral (Manisa) 
21)
Celal Adan (İstanbul) 
22)
Yusuf Halaçoğlu (Kayseri) 
Gerekçe: 
Gelişen toplum düzeyine paralel bir
şekilde ülkemizde katı atık miktarı sürekli olarak artmaktadır. Artan bu katı
atık sadece değerleri yüksek boş alanları doldurmakla kalmamakta aynı zamanda
hava, su ve toprak kirliliğine sebep olmaktadır.
Dünya üzerinde
yaşanan bu durum Avrupa Birliğini de harekete geçirmiştir. Avrupa Birliği
tarafından hazırlanan Altıncı Çevre Eylemi Planı’nın, dört önemli öncelikli
konularından biri de atık önleme ve yönetimi programı olmuştur. 
Atık önleme ve
yönetimi programı ülkemizde daha da geliştirilmelidir. Atıkların ekonomiye
kazandırılması bakımından Avrupa Birliği Eylem Planı büyük önem taşımaktadır.
Geri dönüşüm konusunda ülkemizde üretici ve tüketici alışkanlıklarının değişimi
gerekmektedir. Bu konuda atık önleme, atık azaltma, yeniden kullanma, geri
dönüşüm, enerjinin geri kazanımı ve bertaraf etme gibi uygulamalar devreye
sokulmalıdır. Atıkların bertaraf edilmesi ülkemizde mümkün olduğu kadar
azaltılmalıdır. Atık depolama konusunda yer seçimine çok dikkat edilmelidir. Bu
konuda uygun olmayan yerlere izin verilmemeli ve yer seçimi titizlikle
yapılmalıdır. Çöplere giden kâğıtlar değer kaybetmeden geri dönüşüme
hazırlanmalıdır. Ham maddesi tamamen ithalata dayalı olan kâğıdın geri dönüşümü
mutlaka sağlanmalıdır. Kâğıt ve pet ambalajlar herhangi bir yerde enerji elde
etmek amacıyla kullanılmamalıdır. Atık kâğıtlar kesinlikle geri dönüşüme
gitmelidir. 
Geri dönüşüm
ürünleri, ambalajlı olarak piyasaya süren işletmeler satış noktaları ve
vatandaşlardan oluşan geniş bir gurubu ilgilendirmektedir. Hemen hemen her
sektörde birçok ürün ambalajlı olarak satışa sunulmaktadır. Ülkemizde ambalaj
malzemelerinin üretimi ve tüketimi endüstriyel gelişmeye paralel olarak her
geçen gün büyümekte, içindeki ürünü tükettikten sonra ise yaramaz dediğimiz ve
çöpe attığımız atıklar toplumun ortak malı olmaktadır. Dolayısıyla, çöp
atıkları sadece belediyeler ve asıl sermayenin malı olarak kabul edilmez. Çünkü
geri dönüşüm ayrı bir sanayi koludur. Bu ambalaj atıkları geri dönüşüm
tesislerinde başka ürünlere dönüştürülmelidir.
Mesela, süt
kutuları mobilya sektöründe, pet ambalajlar tekstil sektöründe, alüminyum
kutular beyaz eşya sektöründe kullanılmaktadır. Geri dönüşüm sektörü ülkenin
sağlıklı ve güvenli bir şekilde büyümesine, israfı önlemeye, ithalatı
azaltmaya, millî gelir artışına, toplum sağlığına, doğanın korunmasına,
enerjide tasarruf yapılmasına, yer altı zenginliklerinin daha uzun ömürlü
olmasına çok önemli katkılar sağlamaktadır.
Ülkemizde yeni
gelişmekte olan geri dönüşüm sektörüne destek ve teşvikler verilerek, yeni
teknoloji ve AR-GE çalışmalarının başlatılması gerekmektedir. Bu nedenle,
ülkemizde geri dönüşüm konusunda ortaya çıkan sorunların araştırılarak gerekli
önlemlerin alınması için Anayasa'nın 98 ve Türkiye Büyük Millet Meclisi İçtüzüğü’nün
104 ve 105’inci maddesi uyarınca bir Meclis araştırma komisyonu kurulması uygun
olacaktır.
3.- Diyarbakır Milletvekili
Altan Tan ve 21 milletvekilinin, Şanlıurfa ilinin Akçakale ve Ceylanpınar
ilçeleri ile Mardin ilinin Kızıltepe ilçesine bağlı Şenyurt’a Suriye tarafından
düşen bombaların bölgede yaşayan halka etkilerinin ve sınırdan Türkiye’ye geçen
100 bini aşkın mültecinin durumlarının araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/1217)
Türkiye Büyük
Millet Meclisi Başkanlığına
Şanlıurfa ilinin Akçakale ile
Ceylanpınar ilçeleri ve Mardin ilinin Kızıltepe ilçesine bağlı Şenyurt'a Suriye
tarafından düşen bombalar, bölgede yaşayan halkı barınma ve can güvenliği
açısından olumsuz etkilemektedir. Ayrıca sınırdan Türkiye'ye geçen 100 bini
aşkın mültecinin de durumlarıyla ilgili olarak Anayasa'nın 98'inci, İç Tüzük’ün
104'üncü ve 105'inci maddeleri gereğince Meclis araştırması açılmasını arz
ederim.
1) Altan Tan (Diyarbakır)
2) Pervin Buldan (Iğdır)
3) İdris Baluken (Bingöl)
4) Sırrı Sakık (Muş)
5) Murat Bozlak (Adana)
6) Halil Aksoy (Ağrı)
7) Ayla Akat Ata (Batman)
8) Hasip Kaplan (Şırnak)
9) Hüsamettin Zenderlioğlu (Bitlis)
10) Emine Ayna (Diyarbakır)
11) Nursel Aydoğan (Diyarbakır)
12) Adil Zozani (Hakkâri)
13) Esat Canan (Hakkâri)
14) Sırrı Süreyya Önder (İstanbul)
15) Sebahat Tuncel (İstanbul)
16) Mülkiye Birtane (Kars)
17) Erol Dora (Mardin)
18) Ertuğrul Kürkcü (Mersin)
19) Demir Çelik (Muş)
20) İbrahim Binici (Şanlıurfa)
21) Nazmi Gür (Van)
22) Özdal Üçer (Van)
Gerekçe:
Suriye ordusu ile muhalif güçler
arasında süren çatışmalar her geçen gün şiddetini artırmaktadır. Son zamanlarda
bu çatışmaların ülkemizin Suriye sınırına doğru arttığı görülmektedir.
03/10/2012 tarihinde Şanlıurfa'nın Akçakale ilçesine Suriye topraklarından saat
15.30'da ateşlenen bir top mermisi Toprak Mahsulleri Ofisinin bahçesine
düşmüştü. Saat 16.15 sıralarında ise ilçenin merkezî yerlerinden Kazım
Karabekir Mahallesine düşmüştü. Bu düşen mermi nedeniyle 3'ü çocuk 5 kişi
yaşamını kaybetmiş 9 kişi de yaralanmıştı. 28 Eylülde de havan mermisi düşmüş
ve bazı ev ve iş yerleri hasar görmüştü.
Günlerdir şiddetli çatışmaların meydana
geldiği ve önemli ölçüde muhaliflerin kontrolüne geçen Ceylanpınar sınırındaki
Suriye'nin Resulayn ilçesi, bu sabah Suriye ordusu tarafından uçaklarla
bombalandı. Sabah ilk olarak saat 09.00 sıralarında Resulayn üzerinde bir
helikopterin uçuş yaptığı görüldü. Muhalifler, helikoptere uçaksavar ve
otomatik tüfeklerle ateş etti. Bu sırada Suriye tarafından ateşlenen bir roket,
sınırı geçerek Ceylanpınar'da yerleşim birimlerine 500 metre uzaklıktaki Tarım
İşletmeleri Genel Müdürlüğünde (TİGEM) bulunan boş araziye düştü. Bölgede
yaşayan başta öğrenciler ve çalışanlar olmak üzere tüm halk ciddi anlamda
hayati tehlike altındadır.
Bu çatışmalı
ortamın uzun sürmesi Suriye'de yaşayan insanları da mağdur etmekte ve her geçen
gün Türkiye'ye girişler artmaktadır. Dışişleri Bakanlığının verdiği bilgiye
göre 30 Ekim itibarıyla bu sayı 107.769 kişidir. Geçici koruma altında
barındırılan Suriyeli mültecilerin barınma, beslenme, temel ihtiyaç ve her
türlü gereksinimleri için 381 milyon 873 bin TL harcama yapıldığı bilgisi de
verilmiştir. Bu mülteci sayısının Esad yönetimi başta kaldığı sürece artarak
devam edeceği bilinmektedir. Suriye'den kapasiteleri zorlayacak şekilde ani bir
göç dalgasının ülkeye yönelmesi hâlinde Bakanlığın ne gibi önlemler aldığı
açıkça ortaya konulmalıdır.
BAŞKAN – Meclis araştırması açılmasına
ilişkin önergeler bilgilerinize sunulmuştur.
Önergeler gündemdeki yerlerini alacak
ve Meclis araştırması açılıp açılmaması konusundaki görüşmeler, sırası
geldiğinde yapılacaktır. 
Sayın milletvekilleri, saat şu anda
yediye çeyrek var. Halkların Demokratik Partisi grup önerisini görüştükten
sonra ara vermeyi düşünüyorum, sizce de uygunsa ilerleyelim.
OKTAY VURAL (İzmir) – Tamam.
BAŞKAN – Tamam mı? Teşekkür ederim.
Halkların Demokratik Partisi Grubunun
İç Tüzük’ün 19’uncu maddesine göre verilmiş bir önerisi vardır, okutup işleme
alacağım ve oylarınıza sunacağım: 
XI.- ÖNERİLER
A) Siyasi Parti Grubu
Önerileri 
1.- HDP Grubunun,
21/1/2015 tarihinde Bitlis Milletvekili Hüsamettin Zenderlioğlu ve arkadaşları
tarafından, Türkiye’deki IŞİD terör örgütü faaliyetlerinin araştırılması ve
engelleyecek politikaların belirlenmesi amacıyla verilmiş olan Meclis
araştırması önergesinin Genel Kurulun bilgisine sunulmak üzere bekleyen diğer
önergelerin önüne alınarak Genel Kurulun 20 Şubat 2015 Cuma günkü birleşiminde
sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi
20/02/2015
Türkiye Büyük
Millet Meclisi Başkanlığına
Danışma Kurulunun 20/02/2015 Cuma günü
(Bugün) yaptığı toplantısında siyasi parti grupları arasında oy birliği
sağlanamadığından grubumuzun aşağıdaki önerisinin İç Tüzük’ün 19’uncu maddesi
gereğince Genel Kurulun onayına sunulmasını saygılarımla arz ederim.
 
İdris Baluken
 
Bingöl
 
Grup Başkan Vekili
Öneri:
21 Ocak 2015 tarihinde, Bitlis
Milletvekili Hüsamettin Zenderlioğlu ve arkadaşları tarafından verilen (1391
sıra no.lu), Türkiye'deki IŞİD terör örgütü faaliyetlerinin araştırılması ve
engelleyecek politikaların belirlenmesi amacıyla, Türkiye Büyük Millet
Meclisine verilmiş olan Meclis araştırması önergesinin, Genel Kurulun bilgisine
sunulmak üzere bekleyen diğer önergelerin önüne alınarak 20/02/2015 Cuma günlü
birleşiminde sunuşlarda okunması ve görüşmelerin aynı tarihli birleşiminde
yapılması önerilmiştir.
BAŞKAN – Halkların Demokratik Partisi
grup önerisinin lehinde ilk konuşmacı Van Milletvekili Sayın Nazmi Gür.
Buyurun. (HDP sıralarından alkışlar) 
NAZİM GÜR (Van) – Teşekkürler Sayın
Başkan.
Değerli arkadaşlar, grubumuzun önerisi
üzerine söz almış bulunmaktayım.
Esasında, IŞİD belası yeni bir bela
değil. Biraz da bu Hükûmetin özellikle yanlış dış politikaları ve Suriye
politikası nedeniyle gelişen, serpilen ve bütün dünya için, insanlık için bir
tehdide dönüşen bir kara beladan söz ediyoruz. Bu konuda düşüncelerimizi
sizlerle paylaşacağız.
IŞİD, geçmişte hiçbir örgütle
karşılaştırılmayacak kadar, geçmişte yaşanmış hiçbir vahşetle
karşılaştırılmayacak kadar vahşi yöntemler uygulayan ve insanlığı tehdit eden,
insanlık değerlerini tehdit eden bir yapılanma, bir örgütlenme ve bir terörist
örgüt ama gelin görün ki Türkiye Cumhuriyeti devletini yönetenler,
Cumhurbaşkanından Başbakanına ve kimi bakanlarına kadar, hâlâ IŞİD’e “terörist”
dememektedirler. Bunu ısrarla ama ısrarla yapıyorlar. Bunu niye yaptıklarını
birazdan hep birlikte değerlendirdiğimizde göreceksiniz. Oysaki Şengal’de
soykırım yapan; Kürt kadınlarını, Ezidi kadınlarını alıp pazarda satan; Batılı
gazetecilerin kellelerini uçuran, kesen; Ürdünlü pilotun cesedini vahşice
yakan, canlıyken yakan bir örgütten, bir terörist örgütten söz ediyoruz. Böyle
bir örgüte karşı hâlâ Türkiye’nin net bir tavır almaması, kendi müttefikleri
öncülüğünde kurulan uluslararası koalisyona katılmaması ve yaklaşık olarak bin
kilometrelik sınırları boyunca Türkiye için bile büyük bir tehdit oluşturan bu
örgüte karşı hâlâ önlem almaması, ne yazık ki IŞİD’i bugün bizim kapımıza kadar
getirmiştir.
Değerli arkadaşlar, önceki gün
gazetelerde çok ilginç bir yazı vardı, bir haber vardı; bu haberi sizlerle
paylaşmak istiyorum. Millî İstihbarat Teşkilatı -MİT- yani bu ülkenin
istihbarat örgütü Suriye’nin kuzeyindeki Kürt kenti Kobani’den çekilen Irak Şam
İslam Devleti -IŞİD- militanlarının Türkiye’ye sızdığı uyarısında bulundu. Bu
IŞİD’in önüne “terör” kavramının eklenmemesi de ayrı bir durumdur. Bu, MİT’in
açıklamasıdır değerli arkadaşlar ve MİT şöyle devam ediyor; MİT, emniyet
birimlerine 3 Şubat tarihinde bir mesaj göndererek “Kobani’den Türkiye’ye sızan
cihatçı militanlar.” diyor. Dikkat edelim, “cihatçı” diyor; burada da bir
aklanma söz konusu. “Ankara ve İstanbul’daki diplomatik hedeflere silahlı ve
bombalı eylem hazırlığında olduğu uyarısında bulundu.” Kim bulundu? MİT
bulundu, bu ülkenin istihbarat örgütü. Nasıl bir dil kullanıyor? Pozitif bir
dil kullanıyor. Kime karşı? IŞİD’e karşı. Bu son derece düşündürücüdür. 
Yine, MİT’in uyarı mesajına devam etmek
istiyorum değerli arkadaşlar: “Ocak 2015 itibarıyla Suriye ve Irak’ta IŞİD için
faaliyet gösteren yaklaşık 3 bin militanın kontrolsüz olarak bölgede
bulunduğu…” Bu bölge, biliyorsunuz, Türkiye’ye bitişik bölgedir. 3 bin
militandan söz ediyor. “…Suriye-Türkiye sınırı üzerinden Hatay, Adana, Ankara
ve İstanbul gibi kentlere geçiş yapmak istediği, bazı militanların ise geçiş
yaptığı belirtildi.” Bunu biz söylemiyoruz. Ki defalarca söyledik, bu
kürsülerde dile getirdik ama duymadı AKP, duymadı Dışişleri Bakanlığı ama şimdi
sizin istihbarat örgütünüz bunu söylüyor, diyor ki: “3 bine yakın militan
Türkiye’ye geçiş için hazırlık yapıyor.” 
MİT, bu kentlerde hücre evlerine
yerleştirilen IŞİD militanları arasındaki bazı isimlerin diplomatik hedeflere
eylem hazırlığında olduğu bilgisini verdi. Çok vahim bir durum değerli
arkadaşlar. 3 binin üzerinde IŞİD militanı topraklarımıza sızmış durumda.
Uyuyan hücreler hâlinde bulundukları bölgelerde sessizliklerini koruyorlar. Ne
zaman uyanacaklarını ve Türkiye’yi nereden, nasıl vuracaklarını hiç kimse
bilmiyor. 
Değerli arkadaşlar, sizlerle başka bir
belgeyi daha paylaşmak istiyorum, o da Amerika Birleşik Devletleri’nin saygın
üniversitelerinden biri olan ve bu üniversite bünyesinde çalışmalarını sürdüren
bir akademisyenin çalışmaları. Ve bu çalışmalar neticesinde Türkiye'nin IŞİD’i
nasıl desteklediği 9 maddede sıralanıyor. Özetliyorum, ayrıntılarını
vermeyeceğim.
Bu akademisyenin 1’inci iddiası şu:
“Türkiye, IŞİD’e askerî teçhizat veriyor.” Ve bu iddiasını kanıtlamak üzere de
şöyle söylüyor: “Bir IŞİD komutanı, 12 Ağustos 2012’de, Washington Post’ta
‘Bize savaşın başında katılan savaşçıların çoğunun yanı sıra teçhizatımız ve
tedarikimiz Türkiye üzerinden geldi.’ diyor.” Bunu kim söylüyor? Bir IŞİD
militanı söylüyor, uluslararası bir gazeteye söylüyor. 
Yine bu iddia bitmiyor değerli
arkadaşlar, 2’nci iddiası şöyle: “Türkiye, IŞİD savaşçılarına ulaşım ve
lojistik destek sağlıyor.” İddiasını destekleyecek birçok maddede ayrıntı
veriyor ama bir tanesini size söylemekte fayda var. Özellikle Urfa’nın
ilçelerinden, Hatay’ın ilçelerinden ve sınıra bitişik bölgelerinden IŞİD’in
ciddi biçimde hem lojistik aldığı hem de savaşçı geçişinin sağlandığı artık bir
sır değil. Özellikle Avrupa’dan, dünyanın değişik yerlerinden gelen
militanların bu sınırları kullanarak geçtiğini bütün dünya biliyor. 
Bu akademisyenin 3’üncü iddiası şu:
“Türkiye, IŞİD savaşçılarını eğitti.” diyor. Şimdi eğit-donat yapıyorsunuz,
biliyoruz. Bunların yarın öbür gün size nasıl döneceğini bilemeyiz çünkü IŞİD
bir bumerang, şimdi dönüp geldi, sizi vuracak ya da bizi, hepimizi vuracak.
Onun için bunları söylüyorum. IŞİD savaşçılarını eğittiği… Geçmişte “El Nusra”
adı altında, “radikal İslami gruplar” adı altında, “Sünni İslami gruplar” adı
altında ya da “Müslüman Kardeşler” adı altında Türkiye’deki kimi askerî eğitim
yerlerinde IŞİD militanlarının eğitildiğini artık bütün dünya biliyor. 
Değerli arkadaşlar, bitmiyor tabii,
4’üncü önemli iddia şu: “Türkiye, IŞİD savaşçılarına tıbbi yardım sağlıyor.”
Artık bu bir sır değil, özellikle Urfa’daki ve bölgedeki kimi hastanelerde IŞİD
yaralılarının nasıl tedavi edildiğini hepimiz biliyoruz. 
5’inci iddia şu: “Türkiye, petrol
alarak IŞİD’e mali destek veriyor.” Bu da ayyuka çıkmış bir iddia, yine Batı
basınında genişçe yer aldı. 
6’ncı iddia şu: “Türkiye, IŞİD’in
militan toplamasına yardım ediyor.” En vahim iddialarından birisi bu. Hem
Türkiye'nin içinden hem de dışarıdan Türkiye’ye gelen birçok militanın Türkiye
üzerinden IŞİD’e katıldığını artık biliyoruz, bizler de biliyoruz, sizler de
biliyorsunuz. Zaten başta MİT’in bu uyarısının bu anlama geldiğini hepiniz
anlamış durumdasınız. 
7’nci iddia şu: “Türk askerleri IŞİD’le
birlikte savaşıyor.” En ağır iddialarından birisi de budur. Bu son derece
önemli bir iddiadır. Bunu biz dile getirmiyoruz, Batı basınındaki iddialar,
değerli bir akademisyenin söylediği bir iddiadır ve bu iddiaya gerçekten
Hükûmetin cevap vermesi gerekiyor. Nerede, ne zaman IŞİD’le birlikte
savaştınız? Yoksa, angajman kuralları çerçevesinde açtığınız ateşler aslında
IŞİD’e bir ateş desteği miydi, bu sorunun da cevabını soruyoruz ve arıyoruz.
Yine, değerli arkadaşlar, önemli bir
iddia daha: “Türkiye IŞİD’e Kobani’de yardım etti.” Bunu artık saklamaya gerek
yok çünkü bu ülkenin Cumhurbaşkanı Gaziantep’te “Düştü, ha düşecek.” diyerek
aslında IŞİD’e psikolojik destek, politik destek, diplomatik destek vermişti ve
bu konuda da özellikle Kürt halkının bulunduğu her yerde IŞİD’in Kobani’yi
almaması için -çünkü Kobani’nin alınması aynı zamanda Antep’in, Urfa’nın,
Diyarbakır’ın düşmesi anlamına gelecekti- halk sokaklara döküldü ve
duyarlılığını gösterdi.
Yine, önemli bir iddia değerli
arkadaşlar: “Türkiye ve IŞİD aynı dünya görüşünü paylaşıyor.” iddiası. Bu da
aynı zamanda ideolojik olarak AKP’nin Sünni İslam üzerinden çizdiği ideolojik
politik hattın IŞİD ideolojisiyle nasıl örtüştüğüne dair bir iddiaydı. 
Şimdi, değerli arkadaşlar, özellikle bu
birkaç gündür Türkiye'deki birçok gazete, birçok önemli gazeteci Türkiye'nin
IŞİD tehdidiyle artık karşı karşıya olduğunu kabul ediyor, IŞİD’in Türkiye’ye
kesinlikle sızdığını, aramıza karıştığını söylüyor. Biz Hükûmeti bir kez daha
buradan uyarıyoruz: IŞİD bir bumerang gibi size dönmeye başladı, Türkiye'yi
vurmaya başladı. Belki siz zarar görmeyebilirsiniz ama Türkiye halkları ve
Türkiye barışı zarar görecektir. Onun için, şimdiden alınması gereken bütün
önlemleri alarak IŞİD’e karşı her türlü tedbirin alınmasını öneriyoruz. Bizim
önergemizin de bu yönüyle desteklenmesi çağrısında, talebinde bulunuyoruz.
Hepinizi saygıyla selamlıyorum. (HDP
sıralarından alkışlar)
BAŞKAN – Teşekkür ederim.
Halkların Demokratik Partisi grup önerisinin aleyhinde ilk
konuşmacı Hatay Milletvekili Sayın Adnan Şefik Çirkin.
Buyurun. (MHP sıralarından alkışlar)
ADNAN ŞEFİK ÇİRKİN (Hatay) – Sayın Başkan, sayın
milletvekilleri; hepinizi saygıyla selamlıyorum.
Sayın milletvekilleri, ne oldu da Türkiye Cumhuriyeti
devleti birdenbire IŞİD’le birlikte anılan bir devlet oldu? Yani, Müslüman
dünyasının yıldızı ve Batı tarafından kabul gören, Batı tarafından benimsenen
Türkiye birdenbire IŞİD’e yaptığı yardımlarla, IŞİD’le olan birlikteliğiyle
anılır oldu. Aslında her şey, bir gün, bir sabah, birdenbire, bugünün Başbakanı
ve dönemin Başbakanının -ikisinin birlikte- “dost ve müttefik Esad” söyleminden
“zalim Esad” söylemine dönüşüyle başladı.
BÜLENT BELEN (Tekirdağ) – Esed, Esed.
ADNAN ŞEFİK ÇİRKİN (Devamla) – Daha doğrusu Esed.
Akabinde, Türkiye, son derece vahim hatalarla dolu bir
Suriye politikasına girdi, bir rejimi devirmeye kalktı. Böyle bir kabiliyeti
var mı, yok mu, bunu hiç sorgulamadı. Bu rejim devrilirse acaba Türkiye’nin
hayrına mı olur, şerrine mi olur, bunu hiç sorgulamadı. Hâlbuki biz Milliyetçi
Hareket Partisi olarak daha o gün gerekli ikazlarımızı yaptık ve bugün
eleştirdiğiniz “monşer politikası”, “monşer,” diye diye, Türkiye bugün bir şer
politikasının içine düştü. Bugün bırakın Batı dünyasını, Libya Başbakanı bile
dün “Bizim içimizdeki terör örgütlerine Türkiye yardım ediyor; bu,
ilişkilerimize zarar verir.” diyebildi. Bakın, nereden nereye geldik. 
Şimdi,
El Nusra’ya ne yaptık önce? Rejim devireceğiz. Kimle? Özgür Suriye Ordusu’yla.
Özgür Suriye Ordusu kim, kimlerden oluşuyor? İhvanıl Müslimin, doktor, kasap,
mühendis, çiftçi. Bunlardan gerilla yapmaya kalktık. Olmadı tabii. Bunların
başına bir albay getirdik. Yine olmadı. Biz o zaman dedik, o gün de
demeçlerimiz var, bu kürsüden söyledik, “Özgür Suriye Ordusu dağılır. Bununla
hiçbir şey yapamazsınız.” dedik. O zaman çok kızdınız ama bugün dağıldı, gitti
bile. Dağılınca ne oldu? “Acaba bu sözümüzü nasıl yerine getiririz? Bu zevahiri
nasıl kurtarırız? Karizmayı nasıl düzeltiriz?” diye, dünyanın neresinde
başıbozuk bir terör örgütü veyahut buna katılmaya niyetli bir serseri güruh
varsa bunların Suriye’ye girmesi için maalesef her türlü imkânı sağladık. Ne
yaptık? El Nusra’yla iş birliği yaptık. Bunlar açık, net maalesef. El Kaide’yle
yaptık. Biz bir buçuk yıl evvel burada “IŞİD” derken, başta gazeteci arkadaşlar
olmak üzere, herkes “Acaba IŞİD nedir?” diyordu. Ama, bugün IŞİD artık dünyanın
en tehlikeli örgütü oldu ve biz “IŞİD” diye bağırdık, bağırdık fakat sesimizi
duyuramadık.
Sayın milletvekilleri, El Nusra ve El
Kaide unsurları yüzde 70-80 oranında IŞİD’e katıldı ve IŞİD’in kanatları
arasına girdi. Bununla ilgisi olan istihbarat görevlilerimiz herhâlde bu
komutanlara küsmedi, ilişkileri devam ediyor ve şu an, biz bunları sorduk.
Bakın, geçen yıl, burada, Mecliste basın toplantısı yapmışız, “Türkiye IŞİD
terör örgütünün tehdidiyle karşı karşıyadır -bir buçuk yıl evvel- yeni Reyhanlı
vakalarıyla karşılaşma ihtimali yüksektir.” demişiz. Şimdi, paralel için Millî
Güvenlik Kurulu toplantısı yapılabiliyor. Peki, bugün, daha evvelsi gün MİT’in
ilan ettiği, “Türkiye’de eylemler yapabilir.” dediği IŞİD için IŞİD konulu bir
Millî Güvenlik Kurulu toplantısı Türkiye’de yapıldı mı Hükûmetiniz tarafından?
Hayır. Bugün, bu tehlikeyle yüzleştik ve ne yapacağımızı bilmiyoruz. 
Genelkurmay İstihbarat Başkanı “100 bin
kişiyi engelledik.” diyor. Bunların 7 bini yabancıydı, 93 bini kimdi? Bu laf
havada kaldı. Soruyoruz, kime? Sayın Başbakan Ahmet Davutoğlu’na. İstihbarat
birimlerinin Türkiye’den IŞİD’e katılım sayısı konusunda bir çalışması
bulunmakta mıdır? Böyle bir çalışma var ise Türkiye’den IŞİD’e kaç kişinin
katıldığı tespit edilmiştir? Ve devamla aylardan beri cevap alamadık. 
Sayın milletvekilleri, IŞİD konusu
ayrıca bizi iki meselede daha ileride büyük sıkıntılarla baş başa bırakabilir.
Şimdi, Kürt kökenli bir vatandaşımızı düşünün. Mesela benim orada, Hatay’da,
Kırıkhan bölgesinde, orada Kürt köyleri var, Kürtnasır var, İncirli var,
Yalangoz var. Bunların hepsi bizim vatandaşımız, kardeşimiz. Hemen arkasında
Afrin Bölgesi var ve IŞİD’in tehdidi altında. Şimdi, IŞİD fırsat bulduğunda,
bir Kobani misali buralara saldırdığında, Suriye toprakları içerisinde bunların
hepsi bizim vatandaşlarımızın akrabası, dolayısıyla bizim akrabamız. Ve
Türkiye’de, Türkiye Cumhuriyeti Hükûmetinin IŞİD’i destekler bir görüntü
vermesi söz konusuysa, burada bizim Kürt kökenli vatandaşımızın bu devlete
saygısı, sevgisi ve sadakati eksilir mi, eksilmez mi? Eksilir ve hakkıdır da ve
Kürtlerle devletin arasını açar, bu çok önemlidir. 
Bir diğer konu,
IŞİD, Haricîdir, buna bir bakmak lazım. Bilhassa iktidar partisi
milletvekilleri içerisinde IŞİD’in gerçekte ne olduğunu, kökünün nerelerden
geldiğini bilebilecek kabiliyette çok sayın milletvekili olduğunu zannediyorum.
Bunlar Haricîdir, bunlar Hazreti Ali’yi katletmiş insanlardır, kökünü, fikrini
oradan alır. Şimdi, bu niyetle, ondan sonra Vahabi, Selefilik -kısadan
geçiyorum- ondan sonra El Kaide ve şimdi IŞİD, yani Şia düşmanı, Alevi düşmanı
bir anlayış. Esasen derinine fazla inmek istemiyorum, kökünde Sünni’ye de
düşman, kendisinden hariç herkese düşman. Bunlar yeni değil, 1805’te oralarda
türbeleri, camileri yıkmış bir örgüt, katil. 
Uzun yıllardır,
on yılları aşan, otuz beş, kırk yıldır, Sivas’ta, Maraş’ta, Çorum’da, tekrar
Sivas’ta, bu olaylar, Alevi, Sünni olayları ve gerginliği karanlık çevreler
tarafından kaşındı ama bu milletin hem Alevi’si hem Sünni’si, bunun bir oyun
olduğunu, karanlık mihrakların oyunu olduğunu anladı ve buna düşmedi. Fakat,
şimdi, içimizde binlerce sempatizanı olan bir örgüt, Alevi kökenli insana
düşman olan bir örgüt ona silahını doğrultursa, aynı zamanda da -maalesef ve
maalesef- “Reyhanlı patlamasında 53 Sünni öldü.” diyebilen ve Suriye
politikasını Alevilik ve Sünnilik temeli üzerine zemin bulmak adına oturtabilen
bir Hükûmet anlayışı içerisinde Alevi kökenli vatandaşlarımızın devlete
bağlılığı ne olur? Buna çok dikkat etmek lazım. Bunun da devletiyle arası
açılmaz mı? 
Sayın
milletvekilleri, bu konu Türkiye'nin önümüzdeki -yıllarda diyemeyeceğim-
aylarda en önemli konusudur. Bu millet bir bütündür; Alevi’si vardır, Kürt’ü
vardır, Arap’ı vardır, gayrimüslimi vardır, her şeyi vardır ve bunun adına biz
“Türk milleti” diyoruz. Bunun her ferdi hangi etnik kökenden olursa olsun ve
hangi ana dili konuşursa konuşsun, Türkiye Cumhuriyeti devletinin eşit
vatandaşıdır ve hepsine eşit bakmak zorundadır. Bu bakımdan, bu mesele son
derece önemlidir. Hükûmet, IŞİD konusunda bir an evvel kendini toplamalıdır.
Tabii, vakit müsait değil. uluslararası alanda da bunun sorumluluklarını
Türkiye çok ağır ödeyecektir. 
Şimdi, Halep düşüyor, nisan ayında
düşme ihtimali yüksek. Oradan gelen militanlar ne olacaktır? Geçiş yeri Reyhanlı,
başka bütün yerler kapandı, rejim kapattı hepsini ve şu anda, Süleyman Şah
Türbesi’nde çok önemli bir mesele var. Rehin demiyoruz ama oraya giden
askerlerin, görev zamanını tamamlayan askerlerin dönememesi söz konusu. Niçin?
Bütün etrafı IŞİD tarafından sarıldığı için. Peki, koca Türkiye Cumhuriyeti
devleti ne yapabiliyor? Onları alabiliyor mu? Alamıyor. Yarın bir felaket
gelirse başımıza, bunun altından nasıl kalkacağız?
Bunu da takdirlerinize bırakıyorum,
saygılar, sevgiler sunuyorum. (MHP sıralarından alkışlar)
BAŞKAN – Teşekkür ederim Sayın Çirkin.
Halkların Demokratik Partisi grup
önerisinin lehinde ikinci konuşmacı Hatay Milletvekili Sayın Refik Eryılmaz.
Refik Bey, sizi de çok aradım ama size
ulaşabilmek mümkün olmadı. Buradan nasipmiş, tekrar geçmiş olsun.
REFİK ERYILMAZ (Hatay) – Sağ olun.
BAŞKAN – Buyurun. (CHP sıralarından
alkışlar)
REFİK ERYILMAZ (Hatay) – Teşekkür
ediyorum Sayın Başkan.
Değerli arkadaşlar, dört gündür biz
burada bir kanun tasarısını, iç güvenlik paketini konuşuyoruz, tartışıyoruz. Bu
kanun tasarısıyla aslında ülkede güvenliği sağlamak ve barışı sağlamak amacıyla
bir tasarı getirmediğiniz çok açık. Burada, AKP’nin daim kılınması, AKP
iktidarının kalıcı kılınması adına bir kanun tasarısı hazırlandığını görüyoruz.
Eğer gerçekten Hükûmet, AKP iktidarı bu ülkede iç güvenliği sağlamak istiyorsa,
bu konuda samimiyse öncelikle, üç buçuk yıldır her türlü iş birliğini yaptığı,
her türlü desteği verdiği, her şekilde koruyup kolladığı uluslararası terör
örgütleriyle olan ilişkisini kesmesi ve bunlarla bir mücadele içinde olması
gerekiyor. 
Değerli
milletvekili arkadaşlarım, Orta Doğu cayır cayır yanarken Hükûmet maalesef tek
adamın hırs ve korkularına teslim olmuş bir dış politika izlemektedir. Bugün,
Hükûmet izlediği dış politikayla ülkenin güvenliğini tarumar etmiştir, ülkenin
sınırları kevgire dönmüştür. Bu, ülkemizde ciddi bir terör tehdidiyle karşı
karşıya kalmamıza neden olmuştur. Bu terör gruplarıyla mücadele etme adına
hiçbir çalışmanın olmadığını görüyoruz. Biz hep üç buçuk yıldır Cumhuriyet Halk
Partisi olarak izlenen bu dış politikanın ne bölgemize ne de ülkemize barış,
huzur getirmeyeceğini, aksine, bölgede ciddi bir güvenlik sorunu, ciddi bir
kaos yaratacağını ifade ettik. Nitekim, bu dört yıllık süreç içerisinde bölgede
yaşadığımız olaylara baktığımız zaman bu uyarılarımızda ne kadar haklı
olduğumuz ortaya çıkmıştır. Hatırlayın, 2013 yılında 11 Mayısta cumhuriyet
tarihimizin en şiddetli terör saldırısını yaşadık ve o saldırıda 52
vatandaşımız hayatını kaybetti, onlarca vatandaşımız yaralandı. Ondan önce,
yine 11 Şubatta Cilvegözü’nde bir terör saldırısı oldu, orada da 14 vatandaş
hayatını kaybetti. Ondan önce, Gaziantep’te yine aynı yıl bir terör saldırısı
yaşandı, orada da onlarca vatandaşımız hayatını kaybetti. Bu saldırılar “geliyorum”
diyen saldırılardı, istihbarata rağmen, Jandarmanın raporlarına rağmen bu
saldırıların önüne geçilmemiştir. Reyhanlı duruşmalarını eğer takip ediyorsanız
–ki takip etmediğinizi biliyorum çünkü o duruşmalara biz katılıyoruz- o
duruşmadaki bilgi ve belgeler, o duruşmadaki kanıtlar, deliller bu olayın
içerisinde istihbaratın da bilgisinin olduğu ve bu istihbari bilgilere rağmen
bu terör saldırısının engellenmediği sonucu ortaya çıkıyor. Bu terör
saldırısının AKP’nin, iktidarın iş birliği yaptığı, destek verdiği, koruyup
kolladığı terör grupları tarafından gerçekleştirildiği yönünde çok ciddi
belgeler var. 
Bunun dışında kısa bir süre önce Niğde
Ulukışla’da yine benzer bir terör saldırısı yaşadık. Orada da bir jandarma, bir
polis ve bir sivil vatandaşımız hayatını kaybetti. Geçen Niğde’de bunun
duruşmasını izledik. Bakın, arkadaşlar, orada sanıkların beyanları var,
Jandarma Genel Komutanlığının, Genelkurmayın hazırlamış olduğu raporlar var,
çok vahim iddialar var orada ve bu saldırıları düzenleyenlerin MİT’le iş
birliği içinde olan Heysem Topalca adlı vatandaşla birlikte organize edildiği,
bu şahısların Türkiye’ye onun tarafından gönderildiği yönünde çok ciddi
iddialar var. Hani, biz bu konuda şikâyetlerimizi, uyarılarımızı yaptığımız
zaman siz diyorsunuz ya “Elinizde belge var mı, belge var mı?” diye bir savunma
mekanizması geliştiriyorsunuz. Evet, elimizde belge var. Bu belgeler, mahkeme
kayıtlarına girmiştir. Bu belgeler hastane kayıtlarına girmiştir. Bu belgeler
havaalanlarındaki kayıtlara girmiştir. Bu belgeler vatandaşlarımızın resmî
fotoğraf kayıtlarında mevcuttur. Eğer gerçekten bu konuda araştırma yapmak
istiyorsanız, Türkiye’de mevcut olan terör tehlikesi ve tehdidine karşı eğer
samimi bir mücadele etme niyetiniz varsa bizim şu anda Mecliste bekleyen kanun
tekliflerimizi, bu konudaki araştırma önergelerimizi Meclisin gündemine
getirirsiniz. 
Reyhanlı patlaması, Cilvegözü
patlaması, Gaziantep patlaması, Altınözü’nde, Yayladağı’nda ve değişik
şehirlerde daha yaşanan bir sürü patlamanın sebep ve sonuçlarını ortaya
çıkarmak istiyorsanız bu konularla ilgili hazırlamış olduğumuz araştırma
önergelerini hemen gündeme getirin, bu konuda gerekli tedbirleri beraber
alalım. Eğer bu konuda gerekli adımlar atılmazsa kimin -belki hepimizin de-
yarın nerede, nasıl olacağını kimsenin tahmin etmeyeceği bir terör saldırısıyla
karşı karşıya kalabiliriz. 
Ben kısa bir süre önce yaşadığımız iki
olayı gündemimize getirmek istiyorum. Bakın, değerli milletvekili arkadaşlarım,
az önce hatip arkadaşlar da değindiler, ben de bu konuda bu tespiti sizinle
paylaşmak istiyorum. MİT’in emniyet müdürlüklerine göndermiş olduğu bir ihbar
yazısı var. İşte, şu kadar IŞİD militanı Suriye’den Türkiye’ye girmiştir,
bunlar hücre tipi bir yapılanma içerisindedir. Bunların İstanbul, Ankara, sınır
illeri, Hatay ve diğer illerde birtakım eylemlerde bulunabileceğine ilişkin
uyarılarda bulunuyorlar. Peki, sizin bununla ilgili herhangi bir önleyici
tedbiriniz var mı? Yarın, yaşanabilecek bir terör saldırısında hayatını
kaybedecek olan vatandaşlarımızdan kimler sorumlu olacak? 
Bakın, biz “Terör gruplarına destek
veriliyor.” dediğimiz zaman tepki gösteriyorsunuz. Kısa bir süre önce, 18
Şubatta Halep’te bir çatışmada yaralanan militanı Suriye sınırından ambulansla
Mustafa Kemal Üniversitesine getiriyorlar ve bu hasta sedyedeyken cebindeki el
bombası yere düşüyor. Bu el bombası orada patlamış olsaydı orada bir facia
yaşanacaktı. Peki, bunu nasıl izah ediyorsunuz? Komşu bir ülkede terör
faaliyetine katılmış, çatışmada yaralanmış olan bir militanın Türkiye’ye
getirilip tedavi edilmesi sizce teröre destek vermek anlamına gelmiyor mu? Biz
şunu iddia ettik, dedik ki: 83 ülkeden terör grupları, Selefi, Vahabi, radikal
İslamcı örgütler Türkiye üzerinden Suriye’ye savaşmaya gidiyor.” Tepki
gösterdiler, “Siz Baasçısınız.” dediler, siz “Esadcısınız.” dediler. Çıktı,
dönemin Hatay Valisi bir rapor hazırladı, bunu İçişleri Bakanlığına gönderdi.
Rapor burada. Raporda, bu militanların Türkiye’ye nasıl giriş yaptığını,
Türkiye üzerinden hangi köyden kimlerle bağlantıya girerek hangi yöntemlerle
Suriye’ye sokulduğunu, bunların Türkiye’de nasıl örgütlendiğini ne kadar
tehlikeli olduğunu bunların finans kaynaklarını tek tek ortaya koydu. Biz de
çıktık “Hani bize inanmıyordunuz, bölgenin valisi bir rapor hazırlamış, Hükûmetin
terör gruplarıyla iş birliği içinde olduğunu iddia ediyor, bu rapor doğru mu?”
diye sorduk, “Eğer doğru değilse çıkın, bu raporun doğru olmadığını söyleyin.”
dedik ve bununla ilgili olarak en ufak bir açıklama yapılmamıştır arkadaşlar.
Dolayısıyla, bu izlenen politika Türkiye’nin ulusal güvenliğini ciddi bir
şekilde tehlikeye sokmuştur. Tek adamın bir an önce, ülkenin ulusal çıkarları
adına bu Esad sendromundan kurtulup Türkiye’nin ulusal çıkarlarını dikkate alan
bir anlayışla yeniden dış politikasını belirlemesi ve buna göre bir yol
haritası çizmesi gerekiyor. Bugün, Amerika ve Avrupa ülkeleri şunu söylüyor,
diyor ki: “Suriye’deki bu IŞİD tehlikesini ortadan kaldırma adına…
(Mikrofon otomatik cihaz tarafından
kapatıldı)
REFİK ERYILMAZ (Devamla) - …oradaki
yönetimle iş birliği yapılması kaçınılmazdır.” 
Biz burada bir kez daha uyarıyoruz: Bu
dış politika ülkenin güvenliğini tehlikeye sokmuştur, bir an önce oturup bu
politikanın sorgulanması gerekiyor. 
Yüce Meclisi saygıyla selamlıyorum.
(CHP sıralarından alkışlar) 
BAŞKAN – Teşekkür ederim Sayın
Eryılmaz.
Halkların Demokratik Partisi grup
önerisinin aleyhinde son konuşmacı Kırıkkale Milletvekili Sayın Ramazan Can. 
Buyurun. (AK PARTİ sıralarından
alkışlar) 
RAMAZAN CAN (Kırıkkale) – Sayın Başkan,
değerli milletvekilleri; Genel Kurulu saygıyla selamlıyorum. 
Öncelikle, “IŞİD”, “DEAŞ”, “DAİŞ” diye
nitelenen örgüt bir terör örgütüdür. Türkiye Cumhuriyeti devleti ve Bakanlar
Kurulu bu örgütü terör örgütü olarak kabul etmektedir. Bunu kabul ederken de
uluslararası camiayla birlikte hareket etmektedir. Nitekim, Birleşmiş Milletler
Güvenlik Konseyinin 1267/1989 sayılı kararlarına istinaden Bakanlar Kurulu
30/09/2013 tarihinde 2013/5428 sayılı kararı almıştır. Bu karar Birleşmiş
Milletler Güvenlik Konseyinin kararlarındaki o karara istinaden 6415 sayılı Terörizmin Finansmanının
Önlenmesi Hakkında Kanun’un 5’inci maddesine de atıfta bulunmuştur.
Netice itibarıyla Bakanlar Kurulu ve Türkiye Cumhuriyeti
Hükûmeti, “IŞİD, DAİŞ, DEAŞ” diye tabir edilen örgütü terör örgütü olarak kabul
etmektedir. Diğer taraftan İslami bir örgüt olarak gösterme gayretinde olan dış
mihraklar var. Bir defa İslam, anlam itibarıyla barış ve huzuru temsil eder ve
“sin” kelimesinden türemiştir. İslam, huzur ve barış anlamına gelmektedir.
Gerek İslam gerekse hiçbir semavi din teröre asla müsaade etmez. Maalesef Batı,
IŞİD’i, “DAİŞ, DEAŞ” diye değil, “Irak Doğu Akdeniz Ülkeleri İslam Devleti”
anlamında kullanıyor. Kısacası, “IS” kısaltması anlamında kullanıyor. Bu da
İslam Devleti anlamına gelmektedir ki, bunu kabul etmemiz mümkün değildir.
İslam ile terörü bir arada kesinlikle kimse kullanamaz, kullanmamalıdır. 
Bakınız, şu anda insanlığın karşısında dünya barışını, dünya
huzurunu tehdit eden küresel bir terör meselesi var. Gençler nasıl oluyor da
acımasızca cinayet işleyebiliyorlar? Bu konuların sebep ve sonuçlarının
irdelenmesi gerekiyor. Orta Doğu’da devam eden terör eylemleri, terör
örgütlerini belli bir dine, özellikle İslam dinine izafe etmek gerçeği
saptırmaktır. Ne İslam dini ne de başka bir semavi din terör örgütüyle birlikte
anılamaz.
Bu duygularla grup önerisini Genel Kurulun takdirine
sunuyor, hepinizi saygıyla selamlıyorum. (AK PARTİ sıralarından alkışlar)
BAŞKAN – Teşekkür ederim. 
Halkların Demokratik Partisinin grup önerisini oylarınıza sunacağım.
III.- YOKLAMA
(CHP sıralarından bir grup milletvekili ayağa kalktı)
MEHMET AKİF HAMZAÇEBİ (İstanbul) – Yoklama istiyoruz Sayın
Başkan. 
BAŞKAN – Yoklama talebi var. 
Sayın Hamzaçebi, Sayın Gök, Sayın Demiröz, Sayın Özel, Sayın
Serindağ, Sayın Tanal, Sayın Karaahmetoğlu, Sayın Ekinci, Sayın Toptaş, Sayın
Kaleli, Sayın Demirçalı, Sayın Onur, Sayın Toprak, Sayın Serter, Sayın Türmen,
Sayın Kaplan, Sayın Özdemir, Sayın Öner, Sayın Korutürk, Sayın Haberal. 
Yoklama için üç dakika süre veriyorum
ve süreyi başlatıyorum.
(Elektronik cihazla yoklama yapıldı) 
BAŞKAN – Toplantı yeter sayısı vardır.
XI.- ÖNERİLER (Devam)
A) Siyasi Parti Grubu
Önerileri (Devam)
1.- HDP Grubunun,
21/1/2015 tarihinde Bitlis Milletvekili Hüsamettin Zenderlioğlu ve arkadaşları
tarafından, Türkiye’deki IŞİD terör örgütü faaliyetlerinin araştırılması ve
engelleyecek politikaların belirlenmesi amacıyla verilmiş olan Meclis
araştırması önergesinin Genel Kurulun bilgisine sunulmak üzere bekleyen diğer
önergelerin önüne alınarak Genel Kurulun 20 Şubat 2015 Cuma günkü birleşiminde
sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi (Devam)
BAŞKAN – Halkların Demokratik Partisi
grup önerisini oylarınıza sunuyorum: Kabul edenler… Kabul etmeyenler… Kabul
edilmemiştir. 
Sayın milletvekilleri, bir saat ara
veriyorum. 
Kapanma Saati:
19.22
ALTINCI OTURUM
Açılma Saati:
20.26
BAŞKAN: Başkan
Vekili Sadık YAKUT
KÂTİP ÜYELER:
Bayram ÖZÇELİK (Burdur), Muharrem IŞIK (Erzincan)
----0----
BAŞKAN – Sayın milletvekilleri, Türkiye
Büyük Millet Meclisinin 59’uncu Birleşiminin Altıncı Oturumunu açıyorum.
Milliyetçi Hareket Partisi Grubunun İç
Tüzük’ün 19’uncu maddesine göre verilmiş bir önerisi vardır, okutup işleme
alacağım ve oylarınıza sunacağım.
2.- MHP Grubunun,
9/1/2014 tarih ve 2207 sayıyla Ankara Milletvekili Özcan Yeniçeri ve
arkadaşları tarafından, birçok sentetik maddenin katılmasıyla üretilen bonzai
adlı uyuşturucunun son beş yılda sigara gibi yaygınlaşmasına olanak veren
şartların hukuki boşluklarının tespit edilip bunların çözümü için gereken
tedbirlerin belirlenmesi amacıyla verilmiş olan Meclis araştırması önergesinin
Genel Kurulun 20 Şubat 2015 Cuma günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi
Tarih: 20/2/2015
Türkiye Büyük
Millet Meclisi Başkanlığına
Danışma Kurulunun 20/2/2015 Cuma günü
(bugün) yaptığı toplantısında siyasi parti grupları arasında oy birliği
sağlanamadığından Grubumuzun aşağıdaki önerisini İç Tüzük'ün 19'uncu maddesi
gereğince Genel Kurulun onayına sunulmasını arz ederim.
Saygılarımla.
 Oktay
Vural
 
İzmir
 
MHP Grup Başkan Vekili
Öneri:
9 Ocak 2014 tarih ve 2207 sayıyla ile
TBMM Başkanlığına vermiş olduğumuz Ankara Milletvekili Özcan Yeniçeri ve
arkadaşlarının "Birçok sentetik maddenin katılmasıyla üretilen bonzai adlı
uyuşturucunun son beş yılda sigara gibi yaygınlaşmasına olanak veren şartların
hukuki boşluklarının tespit edilip bunların çözümü için gereken tedbirlerin
belirlenmesi amacıyla" verdiğimiz Meclis araştırması açılması önergemizin
20/2/2015 Cuma günü (bugün) Genel Kurulda okunarak görüşmelerinin bugünkü
birleşiminde yapılması önerilmiştir.
OKTAY VURAL (İzmir) – Sayın Başkanım,
yerimden kısa bir söz talebim var.
BAŞKAN – Buyurun. 
IX.- AÇIKLAMALAR (Devam)
8.- İzmir Milletvekili Oktay
Vural'ın, Ege Üniversitesinde öğrenciler arasında çıkan gerginlikte Ülkü
Ocakları Ege Üniversitesi mensubu Fırat Yılmaz Çakıroğlu’nun öldürdülmesine
ilişkin açıklaması
OKTAY VURAL (İzmir) – Teşekkür ederim
Sayın Başkan. 
Ege Üniversitesinde, Ülkü Ocakları Ege
Üniversitesi mensubu Fırat Yılmaz Çakıroğlu maalesef şehit edilmiştir. Bu
kürsüden ve Parlamentoda, Hükûmete, PKK’nın üniversitedeki örgütlenmesine karşı
tedbir alınmasını defalarca ifade etmiş, Ege Üniversitesi yönetiminin de
PKK’nın bu yapılanmasıyla ilgili hiçbir tedbir almamasıyla ilgili, bu konuda,
hem Rektörlüğü hem emniyet teşkilatını uyarmıştım. Bu değerli kardeşim beni
birkaç kere aradı. Dün çıkan bir gerginlik ve bu gerginlikten sonra bugün
sınava girecekler, polise söylüyorlar “Tedbir alınız.” diye ama maalesef sınava
girerken polis yok, saldırıya uğruyorlar ve bıçaklanarak ölüyor. 
Sayın Başkanım, kırk beş dakika
ambulans gelmiyor, kan kaybından ölüyor. Aldığım bilgilere göre, inşallah öyle
değildir ama, oradaki bir polis arabasıyla gönderilmesi talebi uygun
görülmüyor. Bunun sorumlusu kim? Elinizi vicdanınıza koyunuz. İç güvenlikte
buna alacağınız ne tedbir var? 
Allah rahmet eylesin.
BAŞKAN – Teşekkür ediyorum.
IV.- OTURUM
BAŞKANLARININ KONUŞMALARI (Devam)
5.- Oturum Başkanı
TBMM Başkan Vekili Sadık Yakut'un, Fırat Yılmaz Çakıroğlu’na Allah’tan rahmet
dilediğine ilişkin konuşması
BAŞKAN - Biz de bu menfur olayı
şiddetle kınıyoruz. Fırat Yılmaz Çakıroğlu’na Allah’tan rahmet, yakınlarına
başsağlığı diliyorum.
XI.- ÖNERİLER (Devam)
A) Siyasi Parti Grubu
Önerileri (Devam)
2.- MHP Grubunun,
9/1/2014 tarih ve 2207 sayıyla Ankara Milletvekili Özcan Yeniçeri ve
arkadaşları tarafından, birçok sentetik maddenin katılmasıyla üretilen bonzai
adlı uyuşturucunun son beş yılda sigara gibi yaygınlaşmasına olanak veren
şartların hukuki boşluklarının tespit edilip bunların çözümü için gereken
tedbirlerin belirlenmesi amacıyla verilmiş olan Meclis araştırması önergesinin
Genel Kurulun 20 Şubat 2015 Cuma günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN – Milliyetçi Hareket Partisi
grup önerisi lehinde söz isteyen Özcan Yeniçeri, Ankara Milletvekili.
Buyurun Sayın Yeniçeri.
ÖZCAN YENİÇERİ (Ankara) – Ben de
İzmir’de bu menfur ve alçak saldırı sonucu şehit düşen Fırat Yılmaz Çakıroğlu
kardeşimize Allah’tan rahmet diliyorum.
Sayın Başkan, değerli milletvekilleri;
çeşitli sentetik maddelerin karıştırılmasıyla ya da sentezlenmesiyle üretilen
“bonzai” adlı uyuşturucu son dört yıl içinde toplumu tehdit eden bir felaket
hâlini almıştır. Bağımlılık yaratan ve sonuçta öldüren bu uyuşturucunun
yaygınlaşma nedenlerini, bu uyuşturucuyu ortaya çıkaran şartları doğru tespit
etmek şarttır. Ayrıca bonzai ve diğer uyuşturucularla ilgili yasal boşlukları
belirleyip gidermek gerekir. Bu nedenle bir Meclis araştırması açılması önerisi
huzurlarınıza getirilmiştir. 
Zihni, ahlakı ve insanlığı
uyuşmamışların bağımlılık yaratan bütün maddelerle ilgili olarak, başta Meclis
araştırması açılması olmak üzere bütün önleyici imkânların kullanılmasına
destek vereceklerinden hiç kuşkum yok. “Bonzai” adlı uyuşturucu biraz önce de
söylediğim gibi birçok sentetik maddenin karıştırılmasıyla üretilmekte ve son
beş yıl içerisinde ciddi bir yaygınlık alanı kazanmış olmaktadır. Gerekli yasal
düzenlemeler zamanında yapılmadığı için bonzai kullanımı da ciddi bir biçimde
yaygınlaşmıştır. 
Esrara çok benzeyen ve daha çok ağızdan
sigara gibi içilen “bonzai” adlı uyuşturucu İnternet’ten bile satın
alınabilmektedir. Yurt dışından gelen 100 doların altındaki gönderiler gümrük
incelemelerine tabi olmadığı için rahatlıkla bonzai, gümrükleri aşarak ülkemize
girebilmektedir ve geniş de bir pazar bulabilmektedir. Çok ucuz olması
yaygınlaşmasının en önemli nedenlerinden biridir. Bu nedenledir ki Milliyetçi
Hareket Partisi Grubu olarak biz, defalarca bu bonzaiyle ilgili, uyuşturucuyla
ilgili, uyuşturucu bağımlılığıyla ilgili çeşitli yasa teklifleri verdik. Bunlardan
bir tanesi de, İstanbul Milletvekilimiz Durmuş Ali Torlak tarafından bonzainin
terörün finansmanında kullanılmasının önlenmesi için bir yasa teklifidir ki
işte, bu nedenle vermişti. 
2010’a kadar varlığı bilinmeyen bonzai
ve türevleri bugün uyuşturucu piyasasının yarısını kapsamıştır. Emniyet Genel
Müdürlüğünün Uyuşturucu Madde ve Bağımlılığı Araştırma, İnceleme Raporu’nda şu
bilgiler vardır: İstanbul uyuşturucu piyasasında en yaygın tüketilen maddeler
esrar ve bonzai; İstanbul piyasasının yüzde 50’si bonzaiden, yüzde 30-40’lık
dilimi esrardan, yüzde 10’luk dilimi de eroinden oluşmaktadır. İstanbul
Narkotik Suçlarla Mücadele Şube Müdürlüğü Sentetik Bürosunun 2013 iş hacminin
yüzde 30, yüzde 40’ını bonzai ve türevleri ve diğer yüzde 40’ını da extacy oluşturmaktadır.

Türkiye’de genel olarak uyuşturucu
kullanımında ciddi bir artış vardır, uyuşturucu bağımlılığı yaşı da giderek
aşağıya düşmektedir. Devletin resmî araştırma kurumu olan TÜİK’in
araştırmasında Türkiye’de uyuşturucu tedavisi gören en küçük bağımlının yaşının
13, en büyük bağımlının yaşının ise 65 olduğu, hastaların binde 24’ünün 15
yaşın altında bulunduğu ortaya çıkmıştır. 
Yapılan incelemelere göre, diğer Avrupa
ülkelerinde pek de gündem konusu oluşturmayan bu sentetik uyuşturucunun
Türkiye’de çok ucuza piyasaya verilip hızla yaygınlaştırılmaya çalışıldığı
tespit edilmiştir. Anlaşılan, bazı güç odakları genç beyinleri tahrip etmek
için planlı ve sistemli bir çaba içerisindedir. Bu bağlamda, uyuşturucudan
kaynaklı ölümler Anadolu’nun tüm illerine hatta köylerine kadar yayılmıştır.
Uyuşturucu, toplumsal bir salgın hâlini almıştır. Her anlamdaki bağımlılık
âdeta kitleselleşmiştir. Toplumu çürüten bu büyük belayı hiç kimse
küçümseyemez, görmezlikten gelemez, işi oluruna bırakamaz. Birilerinin sandığı
gibi bonzai ya da uyuşturucu, polisiye tedbirlerle de ortadan kaldırılamayacak
kadar önemli bir sosyal felakettir. 
Değerli milletvekilleri, uyuşturucu ile
suç işleme arasında doğru bir ilişki vardır. Uyuşturucu, fuhuş, intihar,
cinayet, boşanma ve tecavüz sosyal sapkınlık anlamında bir bütündür. Bu tür
kriminal vakalar arasında neden-sonuç ilişkisi vardır. Bu bakımdan olguyu bir
bütün olarak ele almak ve irdelemek gerekmektedir. Türkiye'de son on yılda
uyuşturucu kullanımı, intihar, boşanma, fuhuş ve cinayet katlanarak
artmaktadır. Emniyet raporuna göre 2000-2014 yılları arasında Türkiye'de
yaşanan cinayet sayısı yüzde 300 oranında artmıştır. Bu cinayetlerin nedenleri
arasında ilk sırayı cinsel nedenler almaktadır. Verilere göre son on yılda
şiddet, taciz ve tecavüz suçlarında 14 kat artış vardır. Uyuşturucu kullanımı
ve fuhuş gibi toplumu çürüten suçlarda da büyük bir artış yaşanmaktadır. Adalet
Bakanlığı verilerine göre 2002-2014 yılları arasında fuhuş suçları yüzde 220
artmıştır. Uyuşturucudan kaynaklı ölümler Anadolu’nun tüm illerine hatta
köylerine kadar yayılmıştır. Bu gelişmeler Türkiye'de sosyolojik yönden yaşanan
yozlaşma ve çürümeyi gözler önüne sermektedir. Yaşanan sorunlar yasalarla, ağır
cezalarla, hesap sormakla, kınanmakla halledilecek aşamayı çoktan geçmiştir.
Küçük çocuk, kadın ve kızlara yönelik vahşet ötesi cinayet haberleri hemen her
gün Türkiye’nin her yanından gelmektedir. Olgu, münferit ve bölgesel olmanın
ötesine geçmiştir. Kadına şiddet, tecavüz ve cinayet konusunda Türkiye toplumsal
bir histeriyle karşı karşıyadır. 
Bugün resmen televizyon, İnternet,
Facebook, iPad, bilgisayar, cep telefonu evlatları ailelerin elinden almıştır.
Savunmasız kalan nesiller teknolojik, ekonomik ve sosyolojik yönden
canavarlaşmış sistemin insafına terk edilmiştir. Bu terk edilmişlik içinde
bonzai ve diğer uyuşturucular geniş bir yer tutmaktadır.
Değerli milletvekilleri, bugün
Türkiye’de namahremlik öldü, bugün Türkiye’de özel hayat yok oldu, bugün
Türkiye’de insanlar hiçbir şeye şaşırmıyorlar, artık şaşırmayı unuttular, bugün
Türkiye’de yaşamda olağanüstülük diye bir şey kalmadı, teknolojinin kölesi bir
toplum zuhur etti. Bütün bunlar, anormalliğin normalleştiğini, olağanüstülüğün
de olağan hâle geldiğini gösteren belirtilerdir. Günümüzde geleneksel biçimiyle
bütün kurumlar ve değerler işlevini büyük ölçüde kaybetmiştir. Bugün bir aile
içinde bir arada yaşayan insanlar, birbirinin yüzünden daha çok televizyonun
yüzüne bakmaktadır. Her birey, bugün, sokakta, kalabalık içinde yürüyen bir
yalnız kimliğine bürünmüştür. İnsanlar en yakınlarıyla bile yüzlerinin yalnız
bir yanıyla ilişki kurmaktadır. İnsanlar arasında bütünsel ilişki yok denecek
kadar azdır. Ataerkil toplumsal yapı ve aile yapısı günümüzde evlat erkil bir
hâle gelmiştir. Teknoloji karşısında savunmasız kalan nesiller, ekonomik ve
sosyolojik yönden canavarlaşmış bir sistemin insafındadır. Kadına şiddet,
tecavüz ve katliamlar da bu bağlamda kurumsallaşmıştır. Sorun, güdülerinin
emrine girmiş hayvani bireyler değildir, o bireyi ortaya çıkaran toplumsal,
ekonomik ve teknolojik bataklıktır. Durum vahim olup toplumsal tepkiyle telafi
edilir bir konumda değildir. İnsanlık kendi ürettiği teknolojik araçların
elinde maalesef rehinedir. İçkiyi kendisi için teselli edici, televizyonu
kurtarıcı, uyuşturucuyu keyif verici, aşırı uykuyu sağlık, tıka basa yemeyi
beslenme gereği olarak gören kimse, yaşama biçimi elinde rehin kalmış kimse
demektir.
Değerli milletvekilleri, çevre,
iletişim ve yaşam biçimleri insanları robotlaştırıp, metalaştırıp,
duygusuzlaştırıp tutsak etmektedir. Normallikten sapma, çevreden uzaklaşma,
cemiyet ve diğer insanlarla ilişki kurmakta zorluk çekme uyuşturucuya iten
faktörlerin başında gelmektedir. Kendi sağlığı, insanlığı ve geleceği aleyhine
alışkanlık edinen insanlığı, kendisinden başka kurtaracak herhangi bir reçete
yoktur. Gelin, bonzai, jamaican, jamaican gold ve bütün uyuşturucuların
yaygınlaşmasının önüne geçmek için alınması gereken tedbirleri ve yapılması
gereken çalışmaların belirlenmesi için Meclis araştırma komisyonunu kuralım. Unutmayın,
toplum siyasetten daha üstündür. Siyaset toplum için vardır. Toplumun sağlığı
pısırık, uyuşuk, ıbık siyasete kurban edilemez.
Ey AKP, bu teklife muhalefetten geldi
diye “hayır” deyip bonzainin yanında yer almayınız, aksi takdirde sizi
“bonzaici” olarak ilan ederim.
Özelde bonzai, genelde bütün uyuşturucu
ve kötü alışkanlıkların yok edilmesi için Meclis araştırma komisyonunun…
(Mikrofon otomatik cihaz tarafından
kapatıldı) 
ÖZCAN YENİÇERİ (Devamla) – yanında yer
alın, ya bonzainin yanında yer alacaksınız ya da bu komisyonun yanında. 
Hepinize saygılar sunuyorum. (MHP
sıralarından alkışlar) 
BAŞKAN – Teşekkür ediyorum. 
Milliyetçi Hareket Partisi grup önerisi
aleyhinde söz isteyen…
ADİL ZOZANİ (Hakkâri) – Sayın Başkan,
müsaadenizle bir hususa dikkatinizi çekmek istiyorum. 
Dün akşamki Meclis oturumunda, sizin
yönettiğiniz…
BAŞKAN – Sayın Zozani…
ADİL ZOZANİ (Hakkâri) – Bir saniye
Sayın Başkan.
BAŞKAN – Ama grup önerisine başladık.
ADİL ZOZANİ (Hakkâri) – Konuşmacı davet
etmediğiniz için, siz de oturumu yeni yönetmeye başladığınız için…
BAŞKAN – Hayır, anladım da…
ADİL ZOZANİ (Hakkâri) – Müsaade eder
misiniz?
BAŞKAN – Milliyetçi Hareket Partisinin
grup önerisini görüşüyoruz. 
ADİL ZOZANİ (Hakkâri) – Sayın Başkan,
ben talebimi ileteyim, siz sonra uygulamaya geçebilirsiniz, bunu söylüyorum.
BAŞKAN – Evet. 
ADİL ZOZANİ (Hakkâri) – Dün akşam sizin
yönettiğiniz Meclis Genel Kurulunda, siz benim soyadımı defalarca, kasti
olarak, farklı şekillerde, yanlış anlamalara çekilecek şekilde telaffuz
etmişsiniz. 
BAŞKAN – Evet. 
ADİL ZOZANİ (Hakkâri) – Tutanaklarda ve
basında var. 
BAŞKAN – Tutanakları isteyelim efendim.

ADİL ZOZANİ (Hakkâri) – Tutanaklardan
düzeltmenizi ve şahsımdan özür dilemenizi bekliyorum, talebim budur Sayın
Başkan. 
BAŞKAN – Hayır, özür dileme değil de
düzeltiriz efendim. Özür dilemek için kasti olarak…
ADİL ZOZANİ (Hakkâri) – Hayır ama kasti
olarak yaptığınızı ifade ediyorum. 
BAŞKAN – Yok efendim, söz konusu değil.

ADİL ZOZANİ (Hakkâri) – Hayır, kasti
olarak yaptığınızı ifade ediyorum. 
BAŞKAN – Milliyetçi Hareket Partisi
grup önerisi aleyhinde söz isteyen İsmail Tamer, Kayseri Milletvekili. 
Buyurun Sayın Tamer. (AK PARTİ
sıralarından alkışlar) 
İSMAİL TAMER (Kayseri) – Sayın Başkan,
değerli milletvekilleri; Milliyetçi Hareket Partisinin vermiş olduğu bonzai
başta olmak üzere uyuşturucu maddelerle ilgili Meclis araştırma komisyonu
kurulmasına dair verilen önergenin aleyhinde söz aldım. Yüce Meclisi saygıyla
selamlıyorum. 
Değerli arkadaşlar, bugün ayrıca,
rahmetli Muhsin Yazıcıoğlu’nun annesinin vefatı dolayısıyla merhumeye Allah’tan
rahmet diliyorum. 
Ayrıca, yine biraz önce vefatını
öğrenmiş olduğumuz Fırat Yılmaz Çakıroğlu’na da Allah’tan rahmet dileyerek
sözlerime başlamak istiyorum. 
Her şeyden önce, uyuşturucu, bonzai bir
kere siyaset üstü olmalıdır değerli arkadaşlar. Burada, AK PARTİ bu Meclis
araştırma komisyonunu kabul edecek, etmeyecek, bunlar yanlış şeyler. Çünkü,
hepimizin çok dikkat etmesi gereken, bu belayla savaşması gereken bir olaydan
bahsediyoruz. O açıdan, bizim daha önce de yapmış olduğumuz, bonzaiyle ilgili,
uyuşturucuyla ilgili bir sürü çalışmalarımız var, Değerli Komisyon Başkanımız
Necdet Ünüvar Bey’in Başkanlığında yapılan çalışmalar var. Bonzai, özellikle
1960 yılında ortaya çıkan, 2000 yılından sonra aktif olan, 2004 yılında
Avrupa’da, 2008 yılında da Türkiye’de olan, 2010 yılından itibaren de aşırı bir
şekilde karaborsaya düşen bu beladan kurtulmamız lazım diyoruz. Biz, kanun
içerisinde gerekli tedbirleri aldığımız için araştırma komisyonuna gerek
duymuyoruz. 
Ayrıca şunu ifade etmek istiyorum: Türk
Ceza Kanunu’nun 188’inci maddesine “bonzai” diye tabir edilen “sentetik
kannabinoidler ve türevleri” ibaresi eklenerek bununla savaşacağımızı
belirtiyoruz. Bir de, ülkemizde 2011 yılında söz konusu sentetik kannabinoidler
2313 sayılı Uyuşturucu Maddelerin Murakabesi Hakkında Kanun kapsamına da
alınmıştır, bunu da ifade ediyorum. 
Araştırma komisyonunun aleyhinde
olduğumuzu belirtiyor, hepinize saygılar sunuyorum. 
Teşekkür ediyorum. (AK PARTİ
sıralarından alkışlar) 
MEHMET ERDOĞAN (Muğla) – Bonzainin
yanında mısın karşısında mısın onu söylemedin.
BAŞKAN – Teşekkür ediyorum. 
Milliyetçi Hareket Partisi grup önerisi
lehinde söz isteyen Mehmet Hilal Kaplan, Kocaeli Milletvekili. 
Buyurun Sayın Kaplan. (CHP sıralarından
alkışlar) 
MEHMET HİLAL KAPLAN (Kocaeli) –
Teşekkür ediyorum Sayın Başkan. 
Sayın Başkan, değerli milletvekilleri;
Milliyetçi Hareket Partisinin verdiği Meclis araştırması önergesi üzerine
Cumhuriyet Halk Partisi Grubu adına söz almış bulunmaktayım. Yüce Meclisi saygıyla
selamlıyorum.
Değerli milletvekilleri, son birkaç
yıldır Türkiye'de insan yaşamını çok ciddi bir şekilde etkileyen bir baş
belasıyla karşı karşıyayız, bonzai diye kullanmaya başlıyoruz. Bilim adamları,
markalaşmasın diye -lütfen- siyasiler tarafından da bunun kimyasal veya
sentetik uyuşturucu olarak isimlendirilmesini talep ediyorlar. Doğru bir karar.
Ben de bu karar çerçevesinde arkadaşlarıma bu uyarıda bulunmak istiyorum.
Nedir bonzai, nedir bu sentetik madde?
Ne zamandan beri ülkemizde kullanılmaya başlandı? Gencecik çocuklarımız sokak
ortalarında birer birer kıvranarak yaşamlarını yitirmeye başladılar? Nasıl bir
önlem alıyoruz, neresindeyiz?
Değerli milletvekilleri, sizinle
paylaşmak istiyorum. Türkiye fiziki konumu gereği Avrupa ile Asya ve Ön Asya
arasında bir transit ülke konumunda. Üretim merkezlerinin Asya olduğu, Ön Asya
ülkelerinin olduğu, Türkiye üzerinden geçişin had safhada olduğu bir noktadan
bahsediyorum. Ama, dikkatinizi çekmek istediğim bir nokta var, sizin içinizde
de bu konuyla ilgilendiğini bildiğim hekim arkadaşlarım var. Türkiye genç bir
nüfusa sahip. Türkiye ekonomik bir krizde. Türkiye genç nüfusu ve ekonomik
krizi nedeniyle her an sadece daha önceleri Asya’dan Avrupa'ya transit geçiş
noktası olan ülke konumundan çıktı. Genç nüfus olması nedeniyle aynı zamanda
tüketen, aynı zamanda üreten bir hedef ülke olmaya başladı. Örnek vereyim size:
Avrupa Birliği ülkeleri ve Türkiye karşılaştırıldığında tüm uyuşturucu maddeler
için, esrar, sentetik, eroin için, Türkiye'nin kullandığı ve Türkiye'nin
yakaladığı resmî veriler Avrupa Birliği ülkelerinin tümünün 2,5-3 katı. Göz
ardı etmemek gerekiyor.
Şimdi, değerli milletvekilleri, bir
şeye daha dikkatinizi çekmek istiyorum transit geçişle ilgili önemi için.
Bakın, özellikle bu sentetik uyuşturucunun yakalandığı -emniyet verilerini
söylüyorum, 2014 yılına kadar- görüldüğü illeri sayıyorum: İstanbul, Bursa,
İzmit, Tekirdağ, Kocaeli, Sakarya, Balıkesir, Kırklareli, Edirne, Ankara. Bir
şey dikkatinizi çekiyor mu? Hepsi Marmara Bölgesi’nden, Avrupa’ya çıkış
noktasından. Onun için, varoşların olduğu yerde yoğunlaşmaya başlayan bu madde
nedir, kısaca size bahsetmek istiyorum. 
Madde, sentetik bir uyuşturucu.
İçerisinde kannabinoidun dışında deminki vekil arkadaşımın bahsettiği gibi
metanol, etanol, aseton, sinek ilacı, birçok farklı maddeleri bir araya koyarak
bitkilerin yapraklarına enjekte ediyorlar, emdiriyorlar ve piyasaya sürüyorlar.
Türkiye'de 200’ün üzerinde alt grubu var. Bir veri daha, bu veriyi Emniyet
Genel Müdürlüğünün yetkilileri söyledi, 1 kilogram sentetik uyuşturucudan
bitkilere emdirilerek 100 kilogram sentetik madde elde ediliyor. Dolayısıyla,
uyuşturucu baronları açısından da son derece rantlı olan bir nokta. 
Değerli milletvekilleri, gelelim
Türkiye'deki bugünkü konumuna. Bu Mecliste gösterdim, bir daha göstermekte
yarar görüyorum. 2011’de Türkiye'de -resmî veriler- sentetik uyuşturucunun
yakalandığı vakalar 14 il, 2013’te 71 il ve 2014’te Türkiye'nin tüm illerinde
var. Rakam vermek istiyorum size yine. Bu sentetik uyuşturucunun Türkiye'de
görülmesiyle beraber hızla artışına bakalım. 2011’de 166 vaka var, vaka sayısı,
2013’te 11.139 vaka var. Oran 67 kat fazla. 
Değerli milletvekilleri, şimdi, her
zaman buraya çıktığınızda ve özellikle Sayın Aydın, sizin tırnak içerisinde
“Özgürlükleri koruma paketi” dediğiniz, bizim “polisiye devlete yol açacak
paket” dediğimiz noktada Sayın Başbakan diyor ki: “Biz bu paketi getiriyoruz
-tırnak içerisinde-ama muhalefet milletvekilleri, muhalefet buna izin
vermiyor.” Bakın, Sayın Başbakanın kendi ifadesiyle ifade etmek istiyorum,
sanıyorum Giresun’daki bir konuşmasında diyor ki: “Bundan niye rahatsız
oluyorsunuz, buna karşı neden tutum alıyorsunuz? Ey Kılıçdaroğlu, ey Bahçeli,
siz ne yaparsanız yapın biz bu uyuşturucuya karşı mücadele edeceğiz.” 
Demin sayın milletvekilim ne dedi? “Bu
uyuşturucu konusu siyasi partiler üstü bir konu. Bu uyuşturucu konusu
gençlerimizi, çocuklarımızı ilgilendirdiği için siyasete malzeme etmeyelim.”
dedi. Ben de katılıyorum. Peki, Sayın Başbakan niye bunu söylüyor? Ben de size rakam
vereyim. Değerli milletvekilleri, dikkatli dinlemenizi istiyorum, bu, aynı
zamanda Sayın Başbakanın da dikkatini çekmesi gereken bir nokta. Vaka sayısının
67 kat arttığı 2011 yılından sonra sadece madde bağımlılığına bağlı gençlerin
artış oranı yüzde 658, 2011-2012. 
Övünürsünüz ya, milat kullanırsınız,
biz 2002’de şöyleydik, geldik, şimdi böyle oldu. 2002’de madde bağımlılığı
nedeniyle tedavi olmak için polikliniklere müracaat eden sayı 20 binken şimdi
258 bin. 
Şimdi, dikkatinize sunmak istiyorum. Değerli
milletvekilleri, samimi olun, bunu siyasete alet eden kim? Sizsiniz. Benim
aslında bu konuya değinmek gibi bir niyetim yok ama madem Başbakan bunu
kullanıyor, size hatırlatmak istiyorum. Bonzainin, sentetik uyuşturucunun,
madde bağımlılığının bu kadar yaygın olması kimin döneminde başladı? Adalet ve
Kalkınma Partisinin iktidarında başladı. Neden önlem almıyorsunuz? Hani her
defasında, “Bizim dönemimizde biz buna karşıyız…” Eğer karşıysanız -bunu daha
önce Cumhuriyet Halk Partisi olarak biz de verdik, şimdi Milliyetçi Hareket
Partisi de veriyor- gelin, böyle bir araştırmaya sıcak bakalım, destek verelim.
Bakın, size bir
şey hatırlatmak istiyorum değerli milletvekilleri: Cumhuriyet Halk Partisi bu
konuya önem verdi, Sayın Genel Başkanının bize verdiği bir talimat
doğrultusunda Cumhuriyet Halk Partisi, madde bağımlılığı ve uyuşturucu maddeyle
ilgili bir komisyon kurdu. AMATEM’lere gittik, Emniyet Genel Müdürlüğüne
gittik, uyuşturucu madde kullanan çocukları ziyaret ettik, ailelerini ziyaret
ettik, STK’ları, Yeşilayı, Kızılayı dinledik. Bir şeye dikkatinizi çekmek
istiyorum: Hani hep diyoruz ya “AMATEM’lere çocuklarımızı gönderdiğimizde bu iş
olur.” diye, AMATEM’leri ziyaret ettiğimizde dikkatimizi çeken bir nokta var.
Yetkiliye dedik ki: “Burada neden 18 yaşın altında çocuk yatmıyor?” Dedi ki:
“18 yaşın altındaki çocukları yatırırsak koruyamıyoruz.” “Sayın yetkili, neyden
koruyamıyorsunuz?” dedik, “Burada o çocuklar ne yazık ki diğer uyuşturucu ve
maddelerle tanışma olanağını buluyorlar.” dedi.
Bakın, yine, bir
resmî rakam veriyorum size: Türkiye’de 18 yaşın altında madde bağımlısı olan
çocukların yüzdesi yüzde 20 gibi. Bunun, bugün Türkiye’de bulunan AMATEM’lerin
2 tanesi çocukla ilgili, diğer 26 AMATEM’le ilgili tedavi merkezlerini
kullanamıyoruz.
Yaşanan bir
başka sıkıntıyı sizinle paylaşmak istiyorum. Dedim ki: “Siz acillere müracaat
edenleri ne yapıyorsunuz?” Dedi ki: “Biz, acillere müracaat eden vakaları
SGK’sı yoksa kaymakam aracılığıyla sosyal yardımlaşma fonuna yazı yazıyoruz,
eğer onlardan bir yanıt gelirse tedavi ediyoruz.” Size önerim, bu yasa da
konuşulacaksa bir önergeyle ilave edilebilir: Nasıl devlet hastanesinin
acillerine her müracaat eden hastanın ücretsiz olmasını istedik ve Sağlık
Bakanlığının SGK programına aldıysak, uyuşturucu nedeniyle, madde bağımlılığı
nedeniyle hiçbir sosyal güvenlik hakkına sahip olmayan kişilerin böyle bir
AMATEM merkezine müracaat ettiklerinde herhangi bir ücret alınmasın, tedavi
olma olanağını yakalasın.
Asıl sorun şu: Şimdi, o yetkililerin
söylediği ve hepimize ibret olan bir nokta, diyor ki: “Biz, AMATEM’lere gelen
çocukları sadece detoksike ediyoruz. Birkaç gün yatırıyoruz, uzaklaştırıyoruz
maddeden, sonra geri gönderiyoruz. Nereye gönderiyoruz?”
(Mikrofon otomatik cihaz tarafından
kapatıldı) 
MEHMET HİLAL KAPLAN (Devamla) – “Yine
sosyal ‘toplum içerisinde’ dediğimiz, aynı iş yerine, aynı sokağa, aynı
mahalleye, aynı ortama geri gönderiyoruz. Bir rehabilitasyon merkezi yok.” 
Bunu tedavi etme olanağı, bu bakış
açısıyla mümkün değil. Dolayısıyla, sizden, iktidar partisi milletvekillerinden
bir ricam var: Burada, bir şey kaybetmiyoruz, Milliyetçi Hareket Partisi
vermiş, Halkların Demokratik Partisi vermiş, Adalet ve Kalkınma Partisi vermiş,
Cumhuriyet Halk Partisi vermiş, hiç önemli değil, çocuklarımızın geleceği için
gelin bunu araştıralım, bu önergeye destek verelim. 
Hepinize saygılar sunuyorum. (CHP ve
MHP sıralarından alkışlar) 
BAŞKAN – Teşekkür ediyorum. 
LEVENT GÖK (Ankara) – Haydi bakalım,
hodri meydan! Haydi, AKP’liler göreceğiz önergeyi. Bonzai mi, Molotofkokteyli
mi, polis devleti mi? 
BAŞKAN – Milliyetçi Hareket Partisi
grup önerisi aleyhinde söz isteyen Ali Ercoşkun, Bolu Milletvekili. 
Buyurun Sayın Ercoşkun. (AK PARTİ
sıralarından alkışlar) 
ALİ ERCOŞKUN (Bolu) – Sayın Başkan,
değerli milletvekilleri; Milliyetçi Hareket Partisi grup önerisi aleyhinde söz
almış bulunuyorum. Bu vesileyle, yüce heyetinizi saygıyla selamlıyorum. 
Evet, sentetik uyuşturucular özellikle
son dönemde ülke gündeminde, gençlerin ciddi manada problem yaşadığı, bizim de
Hükûmet olarak ilgili bakanlıklar nezdinde bu anlamda önlem almaya çalıştığımız
bir konu. 
İnşallah, dört günden sonra, bu akşam
maddelerine geçeceğimiz kanun içerisinde de sentetik uyuşturucularla alakalı
alınması gereken tedbirlerle alakalı maddeler var. Belki bu maddeler üzerinde
muhalefetin vereceği önergelerle değişikler de olabilir. Bunu Genel Kurul
muhakkak takdir edecek. 
Gündemimizin belirli olması ve bu
gündem çerçevesinde Meclisin çalışma ihtiyacına binaen Milliyetçi Hareket
Partisinin grup önerisini Genel Kurulun takdirlerine arz ediyor, sizleri
saygıyla selamlıyorum. (AK PARTİ sıralarından alkışlar) 
BAŞKAN – Teşekkür ediyorum. 
LEVENT GÖK (Ankara) – Sayın Başkan… 
BAŞKAN – Oylamayı yapayım ondan sonra
söz vereceğim Sayın Gök. 
LEVENT GÖK (Ankara) – Bir talebimiz
var, ondan sonra efendim. Çok kısa bir değerlendirme yapacağım, bir bilgi
vereceğim. 
BAŞKAN – Oylamadan sonra. 
LEVENT GÖK (Ankara) – Sayın Başkanım… 
BAŞKAN – Konuyla mı ilgili? 
LEVENT GÖK (Ankara) – Evet efendim. 
BAŞKAN – Ama böyle…
Sayın Gök,
tamam, söz vereceğim ama…
LEVENT GÖK (Ankara) – Oylamayla ilgili
talebimiz de var.
BAŞKAN - Grup önerisi, 2 lehte 2
aleyhte söz var.
LEVENT GÖK (Ankara) – Sayın Başkanım,
küçük bir değerlendirmede bulunacağım.
BAŞKAN – Buyurun Sayın Gök.
IX.- AÇIKLAMALAR (Devam)
9.- Ankara Milletvekili
Levent Gök'ün, Sağlık Bakanlığının rakamlarına göre hastanelerde tedavi olan
uyuşturucu bağımlısı sayısının 2007’de 38 bin iken 2013 sonunda 260 bine
çıktığına ve bu konuyu araştırmak gerektiğine ilişkin açıklaması
LEVENT GÖK (Ankara) – Sayın Başkan,
teşekkür ederim.
Sayın Meclisimizi bilgilendirmek
istediğim bir konu var: Sağlık Bakanlığına verdiğim bir soru önergesinde,
uyuşturucudan dolayı hastanelerde tedavi görenlerin sayısını istedim. Rakamlar
korkunç değerli milletvekilleri. Yani Sağlık Bakanlığının bana geçen hafta
gönderdiği cevaba göre, 2007 yılında hastanelerde tedavi olan uyuşturucu
bağımlısı sayısı 38 bin, 2013 sonunda ise 260 bine çıkıyor değerli
arkadaşlarım.
Sayın Başkan, konu gerçekten vahim, son
derece de önemli artışlar var. Bu konuyu araştırmak ve gereğini yapmak
hepimizin boynunun borcudur.
Teşekkür ederim.
BAŞKAN –
Teşekkür ediyorum.
XI.- ÖNERİLER (Devam)
A) Siyasi Parti Grubu
Önerileri (Devam)
2.- MHP Grubunun,
9/1/2014 tarih ve 2207 sayıyla Ankara Milletvekili Özcan Yeniçeri ve
arkadaşları tarafından, birçok sentetik maddenin katılmasıyla üretilen bonzai
adlı uyuşturucunun son beş yılda sigara gibi yaygınlaşmasına olanak veren
şartların hukuki boşluklarının tespit edilip bunların çözümü için gereken tedbirlerin
belirlenmesi amacıyla verilmiş olan Meclis araştırması önergesinin Genel
Kurulun 20 Şubat 2015 Cuma günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN – Milliyetçi Hareket Partisi
grup önerisini oylarınıza sunacağım.
lll - YOKLAMA
(MHP sıralarından bir grup milletvekili
ayağa kalktı)
OKTAY VURAL (İzmir) – Yoklama
istiyoruz.
BAŞKAN – Yoklama talebi var, yerine
getireceğim.
Sayın Vural, Sayın Adan, Sayın Kalaycı,
Sayın Torlak, Sayın Erdoğan, Sayın Çınar, Sayın Bulut, Sayın Yılmaz, Sayın
Işık, Sayın Öztürk, Sayın Öz, Sayın Şandır, Sayın Akçay, Sayın Varlı, Sayın
Çirkin, Sayın Yılmaz, Sayın Halaman, Sayın Türkkan, Sayın İrbeç, Sayın Alan.
Üç dakika süre veriyorum. 
(Elektronik cihazla yoklama yapıldı) 
BAŞKAN – Sayın milletvekilleri,
toplantı yeter sayısı vardır.
XI.- ÖNERİLER (Devam)
A) Siyasi Parti Grubu
Önerileri (Devam)
2.- MHP Grubunun,
9/1/2014 tarih ve 2207 sayıyla Ankara Milletvekili Özcan Yeniçeri ve
arkadaşları tarafından, birçok sentetik maddenin katılmasıyla üretilen bonzai
adlı uyuşturucunun son beş yılda sigara gibi yaygınlaşmasına olanak veren
şartların hukuki boşluklarının tespit edilip bunların çözümü için gereken
tedbirlerin belirlenmesi amacıyla verilmiş olan Meclis araştırması önergesinin
Genel Kurulun 20 Şubat 2015 Cuma günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN – Milliyetçi Hareket Partisi
grup önerisini oylarınıza sunuyorum: Kabul edenler… Kabul etmeyenler… Kabul
edilmemiştir.
Cumhuriyet Halk Partisi Grubunun, İç
Tüzük’ün 19’uncu maddesine göre verilmiş bir önerisi vardır, okutup işleme
alacağım ve oylarınıza sunacağım. 
3.- CHP Grubunun, Türkiye
Büyük Millet Meclisi Genel Kurulunun 17/2/2015 tarihli 56’ncı Birleşiminin
kapalı olarak gerçekleştirilen oturumlarının tutanakları ile tutanak
özetlerinin, İç Tüzük’ün 71’inci maddesine göre yayımlanmasının Genel Kurulun
onayına sunulmasına ilişkin önerisi
20/2/2015 
Türkiye Büyük
Millet Meclisi Başkanlığına
Danışma Kurulunun, 20/02/2015 Cuma
günü (Bugün) yaptığı toplantısında, siyasi parti grupları arasında oy
birliği sağlanamadığından, Grubumuzun aşağıdaki önerisini İç Tüzük’ün 19’uncu
maddesi gereğince Genel Kurulun onayına sunulmasını saygılarımla arz ederim.
 Levent
Gök
 Ankara
 Grup
Başkan Vekili
Öneri: 
Türkiye Büyük Millet Meclisi Genel
Kurulunun; 17/02/2015 tarihli 56’ncı Birleşiminin kapalı olarak
gerçekleştirilen oturumlarının tutanakları ile tutanak özetlerinin, İç Tüzük’ün
71’inci maddesine göre yayımlanmasının Genel Kurulun onayına sunulması
önerilmiştir.
BAŞKAN – Cumhuriyet Halk Partisi grup
önerisi lehinde söz isteyen Levent Gök, Ankara Milletvekili. (CHP sıralarından
alkışlar)
Buyurun Sayın Gök. 
LEVENT GÖK (Ankara) – Sayın Başkan,
değerli milletvekilleri; vermiş olduğumuz önergeyle, Meclisimizin 17 Şubat 2015
tarihli 56’ncı Birleşimindeki kapalı olarak gerçekleştirilen oturumların
tutanakları ile tutanak özetlerinin İç Tüzük’ün 71’inci maddesine göre
yayınlanmasının Genel Kurulun onayına sunulması önerilmiştir. 
Sayın Başkan, değerli milletvekilleri;
bildiğiniz gibi, Tüzük’ümüzün 71’inci maddesi “Kapalı oturum tutanakları ve
özetleri, kapalı oturum tarihinden itibaren on yıl geçtikten sonra
yayımlanabilir. Bunların daha önce veya sonra yayımlanması hususunda Genel
Kurul, Danışma Kurulunun teklifi üzerine işaret oyuyla karar verir.” der. 
Bu konuya girmeden önce, az önce
Milliyetçi Hareket Partisi Grubunun vermiş olduğu bonzaiyle ilgili önergenin
AKP Grubunun oylarıyla reddedilmesinden dolayı büyük bir üzüntü ve şaşkınlık
yaşadığımı ifade etmek istiyorum. Bonzai ve molotofkokteyline ilişkin cezaları
ve yaptırımları artırmak gerekçesiyle önümüze dayatılan bir polis devleti
yasalarının aslında bonzaiyi içermediği, molotofkokteylinin de zaten suç olduğu
gerçeği karşısında, bir anlamda AKP Grubunun son derece samimiyetsiz
yaklaşımının bir kez daha sergilenmesine vesile olduğu için de ayrıca AKP
Grubuna teşekkür ederim. Çünkü, Başbakan bugün de çıkmış, dün de çıkmış, bütün muhalefet
gruplarını “bonzaici, molotofkokteylci muhalefet partileri” diye ilan etmek
suretiyle, şimdi AKP Grubunun hesap veremeyeceği bir ortamın doğmasına neden
olmuştur. 
Sayın Başbakan, işte meydan, işte
Meclis, işte partiler; bonzai mi? Evet, Cumhuriyet Halk Partisi olarak diyoruz
ki buyurun, gereğini yapalım. Molotofkokteyli, onun da gereğini yapalım. Diğer
partiler de aynı şeyleri söylüyorlar. Peki, siz niye söyleyemiyorsunuz, niye
kaçıyorsunuz? Çünkü siz gerçekten bunları istemiyorsunuz. Hakları ve tüm
insanların hürriyet olanaklarını, en güçlü şekilde korunması gereken temel hak
ve hürriyetlerini ayaklar altına alan bir polis yasasını bize dayatmak
istiyorsunuz. Buna izin vermeyeceğimizi her fırsatta ifade ettik.
Şimdi, geçtiğimiz gün, 17 Şubatta yapılan
kapalı oturumlarda üç oturumu, üç öneriyi kapalı hâlde gerçekleştirdik değerli
milletvekilleri. Bunlardan birincisi, işsizlik konusunda Milliyetçi Hareket
Partisinin vermiş olduğu öneriye Cumhuriyet Halk Partisi olarak bizim vermiş
olduğumuz önerge üzerine gerçekleştirildi. Arzu ettik ki Türkiye’deki
işsizliğin gelmiş olduğu boyutu bize makul bir şekilde anlatabilirsiniz. Çünkü,
dışarıda izah edemiyorsunuz. Belki kapalı oturumda söyleyecekleriniz vardır
diye böyle bir metot denedik ama gördük ki görüşmeleri izlerken, sizin, oturum
açık da yapılsa, kapalı da yapılsa halka ve milletvekillerimize söyleyeceğiniz
hiçbir şey yok. Bu nedenle, o kapalı oturumun tutanaklarının açıklanmasında
hiçbir mahzur yok sayın milletvekilleri. Bunlar zaten kamuoyunun bildiği,
hepimizin bildiği konular. Bir an önce açıklanmasında, o gün orada neler
konuşuldu, kim ne söyledi, bilinmesinde sayısız fayda var. Bunun saklanmasını
gerektirir bir durum ortada yok, her şey ortada. Siz neler yapmışsınız, biz
neler söylemişiz, bunların hepsi o günkü oturumda konuşuldu ve bunların tamamı
da kamuoyunun bildiği konular. Bu nedenle, Milliyetçi Hareket Partisinin vermiş
olduğu öneri üzerindeki kapalı oturum tutanaklarının açıklanmasının hiçbir
mahzuru yok.
Gelelim ikinci konuya. Cumhuriyet Halk
Partisi Grubu olarak Uludere’nin araştırılması konusundaki verdiğimiz öneriye
AKP Grubu olarak önergeyle kapalı oturuma geçilmesini arzu ettiniz ve bunu
gerçekleştirdiniz. Neden sayın milletvekilleri? Uludere’den neden
korkuyorsunuz? O önergeyi verdiğimiz gün, bir albayın gazetelerde “Ben
kaçakçılar olduğunu biliyordum, bunu da söylemiştim. Gereği yapılmadı.”
dediğinin halkımız tarafından bilinmesini istemediğiniz için mi bu önergeyi
verdiniz? Uludere’de yaşayanların, o ailelerin acılarına niçin ortak olmadınız?
Adalet arayışını niçin gerçekleştirmediniz? Niçin kapalı istediniz bunu?
Uludere’yi niçin kapatmaya çalışıyorsunuz? Zaten başından beri kapatıyorsunuz,
karartıyorsunuz, soğutuyorsunuz, unutturmaya çalışıyorsunuz. Şimdi bir de
Uludere’nin konuşulduğu bir grup önerisini kapalı istediniz. Bu, vicdanlara
sığar mı değerli arkadaşlarım? Niçin bunu böyle yaptınız? Bakın, bir gazete,
manşetine koymuş. Bir istihbarat subayı albay “Ben ölenlerin kaçakçı olduğunu
biliyordum.” diyerek ifade veriyor. Yani, bunun duyulmasını mı istemediniz?
Değerli arkadaşlarım, burada tarihî bir vebal altındasınız. Uludere’de hayatını
kaybedenlerin yakınlarına, hepsine sizler ileride hesap vereceksiniz.
Sevgili yurttaşlarım, AKP Grubu
Uludere’nin tartışılmasını istemiyor, Uludere’nin kapatılmasını istiyor. AKP
Grubu bu konuda vicdanını soğutmuştur. Onların gözünde Uludere’de ölen 34
gencimizin hiç ama hiç değeri yoktur. Varsa yoksa onlar kendilerini aklasınlar,
olayları kapatsınlar ve örtbas etsinler. 
Değerli arkadaşlarım, Uludere’de ölen
34 çocuğun gözyaşları, onların ailelerinin, yakınlarının feryatları sizlerin
asla peşinizi bırakmayacaktır. Evlerinizde yatağınızda başınızı koyduğunuzda o
34 gencimizin, ölenlerimizin feryatları sizlerin kulaklarını parçalayacaktır,
sizi uyutmayacaktır. Kamuoyu vicdanında hesap vereceksiniz, Türkiye’ye hesap
vereceksiniz, insanlık adına hesap vereceksiniz. Bunun görüşülmesini
engellemekle de tarihî bir hata yaptınız. Artık Uludere olayı saklanacak bir
boyutu geçmiştir değerli arkadaşlarım.
Geliyoruz diğer, üçüncü kapalı oturuma.
Adalet ve Kalkınma Partisinin çalışma önergesiyle getirdiği, “Hangi günlerde,
ne görüşeceğiz?” diye getirdiği önerge üzerine bir kapalı oturum önergesi
verdiniz. 
Sevgili yurttaşlarım, AKP Grubu insan
haklarına saygısı olmayan bir çalışma anlayışıyla milletvekillerini,
Anayasa’mızda “Angarya yasak.” denmesine karşın, burada 6 Marta kadar,
geceli-gündüzlü, hiçbir verimli çalışma ortamı bulunmayan sağlıksız çalışma
koşullarında, temel hak ve hürriyetleri ilgilendiren çok önemli bir yasada
çalışmaya mahkûm etmek istiyor. Biz bundan kaçmıyoruz. Ama, değerli
arkadaşlarım, özgürlükler bedava değildir, bunlar bedava bulunmamıştır, bedava
da verilmeyecektir. Böylesine geniş, hak ve hürriyetleri ilgilendiren bir
konuyu, temel konuyu ben isterdim ki, Cumhuriyet Halk Partisi olarak isterdik
ki bütün partiler anlaşacakları ortak önergelerle getirsinler ve buradan hep
beraber geçirelim, özgürlüklerin sınırlarını artıralım, demokrasiyi artıralım,
insan haklarını artıralım. Biz bunu istiyoruz ama AKP Grubu tam da tersine,
hürriyetleri, insan haklarını, hukukun üstünlüğünü ayaklar altına alan bir
çalışma takvimini bize dayatmaya çalışıyor. 
Bir kaçış arıyorlar. Bu kaçışı bir anda
gerçekleştirerek yolsuzluklarla ilgili, Türkiye’de yaşanan işsizlikle,
atanamayan öğretmenlerle, faili meçhullerle… Türkiye'nin devasa sorunlarının
getirdiği ve altından kalkamadığı sorunlardan kurtulmanın bir yolu olarak
görüyorlar. Çünkü biliyorlar ki bu polis yasası çıksa işçiler sokağa
çıkamayacak, “Eşit işe eşit ücret.” diyemeyecekler; çünkü biliyorlar ki
atanamayan öğretmenler “Biz öğretimimizi bitirdik, öğretmen olmak istiyoruz,
bizi niye atamıyorsunuz?” diyemeyecekler; onların parklarda, sokaklarda miting
yapmalarına izin vermeyecekler. Değerli kardeşlerim, bu çıkan yasalardan sonra,
AKP’nin polise, valiye keyfî olarak verdiği yetkilerle, antidemokratik bir
şekilde uygulanacak yöntemlerle emeklilerin, çiftçilerin, halkın, hiçbir toplum
katmanının sesinin çıkmasına izin verilmeyeceği bir ortamı sağlamaya çalışıyorlar,
yolsuzlukların hesabının verilmeyeceği bir ortamı yaratmaya çalışıyorlar.
Değerli milletvekilleri, tarihî bir
dönüm noktasındasınız. Türkiye kritik bir süreçten geçiyor. Sizi dilimizin
döndüğünce uyarıyoruz. Bu yaptığınız yanlıştır, bu gittiğiniz yol yanlıştır. Bu
yanlış yol sizi diktatörlüğe götürür, Türkiye’yi uygar dünya karşısında mahkûm
eder. Türkiye’yi böylesine bir karanlık tabloya sürüklemek sizlerin eseri
olmamalıdır. Daha geniş haklar, özgürlükler, insan hakları… Türk insanı buna
layıktır. 
İşte, o gün saklamaya çalıştığınız
kapalı oturumda bunları söyleyen muhalefet partisi milletvekillerine
saldırdınız. İşte, o kayıtların ortaya çıkması lazım, o kayıtlarda hangi
sözlerden dolayı AKP Grubunun muhalefet milletvekillerinin üzerine saldırdığının
ortaya çıkması lazım, bunların bilinmesi lazım, kamuoyunun bilmesi lazım. 
Bu nedenle, o günkü kapalı oturumda
gerçekleşen bütün oturumların tutanaklarının açıklanmasını sizlerin onayına
sunacağız. Yüreğiniz varsa açıklarsınız, yüreğiniz yoksa kapalı toplum olma
yolunda hızla ilerlersiniz ama bunun da hesabını mutlaka ama mutlaka
verirsiniz. (CHP ve HDP sıralarından “Bravo” sesleri, alkışlar) 
BAŞKAN – Teşekkür ediyorum.
Cumhuriyet Halk Partisi grup önerisi
aleyhinde söz isteyen Salih Koca, Eskişehir Milletvekili.
Buyurun Sayın Koca. (AK PARTİ
sıralarından alkışlar)
SALİH KOCA (Eskişehir) – Sayın
Başkanım, değerli milletvekillerimiz; Cumhuriyet Halk Partisi vermiş olduğu
grup önerisinde 17/2/2015 tarihli 56’ncı Birleşimin kapalı olarak
gerçekleştirilen oturumlarının tutanakları ile tutanak özetlerinin İç Tüzük’ün
71’inci maddesine göre yayınlanmasının Genel Kurulun onayına sunulmasını
istemiştir. 
Bu anlamda baktığımızda kapalı
oturumların İç Tüzük’ümüzün 70 ve 71’inci maddelerinde düzenlendiğini görüyoruz
ve yeni gerçekleşmiş olan bu oturumların bugün açıklanmasının ben bir aciliyet
kesbetmediğini düşünüyorum. Tabii ki sonucu da Genel Kurulun takdirlerine
sunuyoruz. Genel Kurulumuz bu anlamda gerekli kararı verecektir diyor, hepinize
saygılar sunuyor, hayırlı akşamlar diliyorum. (AK PARTİ sıralarından alkışlar)
BAŞKAN – Teşekkür ediyorum.
Cumhuriyet Halk Partisi grup önerisi
lehinde söz isteyen Adil Zozani, Hakkâri Milletvekili.
Buyurun Sayın Zozani. (HDP sıralarından
alkışlar)
ADİL ZOZANİ (Hakkâri) – Diğer hatibin
kullanmadığı süreyi talep ediyorum Sayın Başkan.
BAŞKAN – Buyurun, bakalım ona.
Buyurun, siz buyurun.
ADİL ZOZANİ (Hakkâri) – İç Tüzük’e
uygundur çünkü bu…
BAŞKAN - Buyurun, siz sürenizi kullanın
bir.
ADİL ZOZANİ (Hakkâri) – Teşekkür ederim
Sayın Başkan.
Böylelikle sadece konuşma süresi işgali
de yapılmamış olur. İç Tüzük hakkı olarak AK PARTİ’li hatibin kullanmadığı
süreyi süreme ekleme yönündeki tutumunuzu takdir ettiğimi ifade ederek başlamak
istiyorum. Teşekkür ediyorum Sayın Başkan.
Değerli milletvekilleri,
Cumhuriyet Halk Partisinin İç Tüzük’ün 71’inci maddesine dayalı olarak -İç
Tüzük’ün 71’inci maddesi kapalı oturumla ilgili iş ve işlemleri düzenliyor-
buna ilişkin olarak verdiği önerge lehinde grubumuz adına söz aldım. Hepinizi saygıyla
selamlıyorum.
Bu
önergenin lehindeyiz çünkü biz o gün burada yaşanan vahşeti Türkiye kamuoyunun
bir ibret vesikası olarak görmesini arzu ediyoruz. Türkiye kamuoyunun -kapalı
oturumda- AK PARTİ iktidarının milletvekillerinin saldırgan yüzünü, saldırgan
tutumunu görmesini arzu ediyoruz. Bizim de o gün kapalı oturuma ilişkin
önergemiz vardı. Biz önergeyi şunun için verdik: Ola ki bu Hükûmetin bu yasa
tasarısıyla ilgili olarak devlet sırrı niteliğinde elinde bilgiler vardır,
dokümanlar vardır; Genel Kurulla paylaşma arzusunda olabilir, bizi ikna
edebilir. Bu nedenle kapalı oturum talebinde bulunduk. Ancak, kapalı oturumda
gördüğümüz şu: Böyle bir şey yok. AK PARTİ iktidarının kendini güvenceye alan
bir yasa tasarısı ve bu yasa tasarısını ille de Genel Kurula kabul ettireceği
iddiasıyla burada zor kullanarak da geçirebileceğini düşünüyor. Kapalı oturumda
olan esasında bu. Türkiye kamuoyunun, kapalı oturumda, duymasında, bilmesinde
beis olan hiçbir şey söz konusu değildir. Ama sizin açınızdan, grubunuz
açısından Türkiye kamuoyunun bilmesinde beis olan şeylerin olduğu aşikâr.
Türkiye kamuoyunun bu tutanaklar, bu görüntüler açıklandığı zaman
göreceği nedir? AK PARTİ iktidarının şiddet yüzü, şiddetini görecektir.
Esasında,
Türkiye’de Parlamento tarihi boyunca ilk defa uygulamalı bir tasarı Genel
Kurulda görüşülüyor, uygulayarak görüşüyorsunuz. Biz de buna karşı çıkıyoruz.
Biliyoruz, bu yasa çıktığında, sizin kravatlı olarak burada yaptığınız zulmü
polis misliyle sokakta gerçekleştirecektir. Biz bunu biliyoruz. Kravatlı olarak
burada yaptığınızın katbekat fazlasını polis sokakta gerçekleştirecektir. Size
bağlı kolluk kuvvetleri bunu gerçekleştirecektir. Esasında buna “emniyet
teşkilatı” dememek lazım. AKP devletinin özel koruma birliklerinin yapacağı
şeyleri söylüyoruz. Bunun için karşıyız. Bunun için itirazlarımızı dile
getiriyoruz. 
Başbakanı bir tarafa bırakalım, bugün
Cumhurbaşkanı da Parlamentonun gündemine müdahale ediyor, “Bu yasa öyle ama
böyle geçecek.” diyor. Anayasa’nın hangi sayfasında, hangi maddesinde
Cumhurbaşkanına böyle bir yetki verilmiş? Oysaki bizim de “En azından bu zulme
burada barikat kuramaz isek Cumhurbaşkanının önüne son karar mercisi olarak
gittiğinde elini belki vicdanına koyar, bu antidemokratik darbe yasasını,
olağanüstü hâl yasasını belki veto eder.” diye beklentimiz vardı. Oysaki boşuna
beklentinin içerisine girmişiz. Kendisi meydanda, köy köy –neredeyse şehir
şehir diyecektim, onu da geçmiş- dolaşıyor, AK PARTİ’ye oy talep ediyor,
Parlamentonun gündemine müdahale ediyor. E, vallahi, sayın milletvekilleri,
buna karşı direnmek haktır, bilirsiniz, direnmek de bizim fıtratımızda vardır.
Biz direneceğiz bu yasaya karşı. Bu yasa bu hâliyle bu Parlamentodan
geç-me-ye-cek. Onu açık ve net söylüyoruz. (HDP ve CHP sıralarından alkışlar)
Bu yasa, açık ve net olarak, bir darbe yasasıdır, böyle, iç güvenlik, miç
güvenlik yasası falan değildir. Bu yasa darbe yasasıdır, özel hâl, olağanüstü
hâl uygulama zeminini hazırlayacak bir yasa tasarısıdır. Dolayısıyla, bizim bu
yasaya karşı kendi tutumumuzu ortaya koymamız, bizim açımızdan da doğal bir
haktır. 
Genel Başkanımız salı günkü grup
toplantısında açık açık ifade etti, elinizdeki malzemeyi aldı, dedi ki: Her
yerde çıkıp söylüyorsunuz, bugün de İçişleri Bakanı televizyonlarda açıkladı.
“Efendim, bunlar molotofçu, efendim, bunlar bonzaici, o nedenle de karşı
çıkıyorlar.” Açık açık ifade etti, çağrı yaptı, dedi ki: “Bonzaiyle, molotofla
ilgili düzenlemeyi getirin, bir günde birlikte Parlamentodan geçirelim.”
Molotofla ilgili kimi korkutuyorsunuz Allah’ınızı severseniz?
Bakın, bu yasadan en az zarar görecek
grup HDP grubudur, bizim kitlemizdir çünkü biz buralara katbekat zulmü
gerimizde bırakarak geldik, ateşte sınandık, ölümü ensemizde hissettik ama diz
çökmedik, dimdik ayakta durduk, sizin gibi nice hükûmetleri tarihin çöp
sepetine attık; biz var olduk. (HDP sıralarından alkışlar) Ama bu yasa, artık
sadece HDP’ye yönelik bir yasa değil, bizim tabanımıza yönelik bir yasa değil.
Bu yasa çıktığında, evet, hiç kimse kendini Türkiye’de güvende
hissetmeyecektir. MHP’lisi, CHP’lisi, AKP’lisi, hiç kimse, Türkiye’de iktidara
muhalefet edecek hiç kimse kendini güvende hissetmeyecektir. 400 vekil
istiyorsunuz. Allah etmesin, 400’ü, 500’ü alabilirsiniz. Geçmişte Saddam
Hükûmeti, Saddam yönetimi sürekli yüzde 92, yüzde 95’le iktidar olurdu.
Suriye’deki zat yüzde 95, yüzde 97’yle iktidara geliyor. Sizin onlardan hiçbir
farkınız kalmayacak. Esasında biz sizi büyük bir yanlıştan koruyoruz, kendinize
gelin diye sizi silkeliyoruz. Kendinize gelin. Bakın, Orta Doğu’daki diğer
diktatörlerle benzeşme yönünde hızla ilerliyorsunuz. Biz direnerek sizinle baş
ederiz ama siz tarihe bu şekilde geçerseniz, sizin açınızdan geri dönüşü
yoktur. Her gün iktidarda olmazsınız. Demokrasi bir gün size de lazım olur. 
ÖNDER MATLI (Bursa) – Her gün. 
ADİL ZOZANİ (Devamla) – Bakın,
sürdürücüsü olduğunuz gelenekte, 2 Mart 1994 darbesinde el kaldırdınız. Burada
oturan milletvekili arkadaşlarımızın yaka paça cezaevine gönderilmesine cevaz
veren bir gelenekten geldiniz siz. Ne oldu? 94’ten 2004’e, 2014’e biz buradayız
ama sizin geleneğiniz sürekli pişmanlıklarını ifade etti. Aynı pişmanlıkları
bir yıl sonra, beş yıl sonra tekrar yaşamanızı arzu etmiyoruz. 
(Mikrofon otomatik cihaz tarafından
kapatıldı) 
ADİL ZOZANİ (Devamla) – Demokrasi
hepimize lazımdır, demokratik yaşam hepimize lazımdır. Tersi, hiçbirimizin arzu
etmeyeceği yanlışları hepimizin önüne koyar. Görevimiz de bu yanlışlardan
kendimizi korumaktır. Sizleri de koruyoruz. Bakın, açık ve net söylüyoruz:
Sizleri de bir yanlıştan koruyoruz. 
Sayın Başkan, kullanılamayan süreyi
talep ediyoruz. 
MAHİR ÜNAL (Kahramanmaraş) – Sayın
Başkan, bizim kullanmadığımız süreyi veremezsiniz efendim.
BAŞKAN – Bir saniye Sayın Ünal. Zaten
süre verilmiş değil. 
Sayın Zozani size…
ADİL ZOZANİ (Hakkâri) – Hayır, Sayın
Başkan, başlangıçta vereceğinizi söylediniz.
BAŞKAN – Hayır, vereceğim demedim
efendim, sürenizi kullanın dedim. Lütfen… Tutanakları getirebiliriz, ben süre
vereceğim demedim.
ADİL ZOZANİ (Hakkâri) – Sayın Başkan,
başlangıçta vereceğim dediniz. 
BAŞKAN – Lütfen, Sayın Zozani… Efendim,
İç Tüzük’te böyle bir hüküm de yok.
ADİL ZOZANİ (Hakkâri) – Hayır, Sayın
Başkan, tersi durumda zaten iktidar partisi sürekli Parlamentonun konuşma
hakkını gasbediyor. Siz iyi bir uygulama yaptınız, sözünüzde durmanıza davet
ediyoruz.
BAŞKAN – İç Tüzük’teki hüküm, 63’üncü
madde, grup önerilerinde…
ADİL ZOZANİ (Hakkâri) – Hayır, Sayın
Başkan, altı dakikası kalmıştı; altı dakika boyunca ben de burada sessiz
duruyorum. 
BAŞKAN – Birleşime beş dakika ara
veriyorum.
Kapanma Saati:
21.26
YEDİNCİ OTURUM
Açılma Saati:
21.32
BAŞKAN: Başkan
Vekili Sadık YAKUT
KÂTİP ÜYELER:
Bayram ÖZÇELİK (Burdur), Muharrem IŞIK (Erzincan)
----0----
BAŞKAN – Sayın milletvekilleri, Türkiye
Büyük Millet Meclisinin 59’uncu Birleşiminin Yedinci Oturumunu açıyorum.
Cumhuriyet Halk Partisi grup önerisi
üzerinde ve aleyhte son söz Recep Özel, Isparta Milletvekili.
Buyurun Sayın Özel. (AK PARTİ
sıralarından alkışlar)
RECEP ÖZEL (Isparta) – Çok değerli
milletvekilleri, hepinizi saygıyla selamlıyorum. 
Cumhuriyet Halk Partisinin vermiş
olduğu 17 Şubat Salı günkü kapalı oturum tutanaklarının açılmasıyla ilgili
önergesi üzerinde söz almış bulunmaktayım. Tabii ki İç Tüzük’ten kaynaklanan
haklarını kullanmaktalar, bu kapalı oturum tutanakları elbette ki Genel Kurulun
oyuyla açılabilir, kamuoyuyla paylaşılabilir, Tutanak Dergisi’nde
yayımlanabilir ama ben şahsen, şu an itibarıyla böyle bir ihtiyacın olmadığını
biliyorum, tespit ettim, takdir de Genel Kurulumuzundur. Genel Kurulumuz bunu
ne zaman isterse, kapalı oturum tutanaklarını yayımlayabilir. 
Tabii ki biraz sonra gündemimizde olan
yasayı da, inşallah, muhalefetimizin de olumlu katkılarıyla en kısa sürede bu
Meclis çıkaracak ve milletimize hep birlikte hediye edeceğiz diyor, hepinize
saygılar sunuyorum efendim. (AK PARTİ sıralarından alkışlar) 
BAŞKAN – Teşekkür ediyorum.
OKTAY VURAL (İzmir) – Sayın Başkan,
bizim önergeyle ilgili görüşümüzü ifade etme imkânı olmadı ama böylesine
müessif fiilin yaşandığı ve bu müessif fiile sebebiyet verenlerin kamuoyu
tarafından bilinmesi, gerçekten Türkiye Büyük Millet Meclisinin saygınlığı
açısından, milletvekilleri açısından önemli. Dolayısıyla bu tutanakların ve
görüntülerin açıklığa kavuşturulması gerekmektedir. Kapalı oturum
tutanaklarının ve görüntülerinin gerçekten Divan tarafından karar verilmek
suretiyle Genel Kurulun bu konuda onayına sunulmasında büyük fayda vardır. Aksi
takdirde bunu kapatma iradesi, bu görüntülerin oluşmasına sebebiyet verenlerin
suçluluk psikolojisiyle vereceği bir karar olacaktır, bunu paylaşmak istedim.
Teşekkür ederim.
BAŞKAN – Teşekkür ediyorum. 
III.- YOKLAMA
(CHP sıralarından bir grup milletvekili
ayağa kalktı)
LEVENT GÖK (Ankara) – Yoklama talebimiz
var efendim.
BAŞKAN - Evet, Cumhuriyet Halk Partisi
grup önerisini oylarınıza sunacağım, yoklama talebi var, yerine getireceğim.
Sayın Gök, Sayın Serindağ, Sayın
Dinçer, Sayın Tanal, Sayın Kuşoğlu, Sayın Nazlıaka, Sayın Çam, Sayın Öner,
Sayın Özel, Sayın Karaahmetoğlu, Sayın Kaplan, Sayın Aydemir, Sayın Loğoğlu,
Sayın Eyidoğan, Sayın Aydın, Sayın Değirmendereli, Sayın Haberal, Sayın
Köktürk, Sayın Öztürk ve Sayın Çetin. 
Evet, üç dakika süre veriyorum.
(Elektronik cihazla yoklama yapıldı)
BAŞKAN – Sayın milletvekilleri,
toplantı yeter sayısı vardır.
XI.- ÖNERİLER (Devam)
A) Siyasi Parti Grubu
Önerileri (Devam)
3.- CHP Grubunun,
Türkiye Büyük Millet Meclisi Genel Kurulunun 17/2/2015 tarihli 56’ncı
Birleşiminin kapalı olarak gerçekleştirilen oturumlarının tutanakları ile
tutanak özetlerinin, İç Tüzük’ün 71’inci maddesine göre yayımlanmasının Genel
Kurulun onayına sunulmasına ilişkin önerisi (Devam)
BAŞKAN – Cumhuriyet Halk Partisi grup
önerisini oylarınıza sunacağım.Kabul edenler... Kabul etmeyenler... Kabul
edilmemiştir.
Sayın milletvekilleri, Manisa
Milletvekili...
ADİL ZOZANİ (Hakkâri) – Sayın Başkan...
ÖZGÜR ÖZEL (Manisa) – Sayın Başkan...
ADİL ZOZANİ (Hakkâri) – Sayın Başkan,
müsaade ederseniz...
BAŞKAN – Bir saniye, Manisa
milletvekilinin şeyi var, dilekçeleri var.
ADİL ZOZANİ (Hakkâri) – Sayın Başkan,
bir hususu dile getirmek istiyorum müsaade ederseniz.
BAŞKAN – Ama Sayın Zozani...
ADİL ZOZANİ (Hakkâri) – Sayın Başkan,
tamamıyla Divanın oluşumuyla ilgili bir husustur, bütün işlerden önceliklidir.
İç Tüzük 14’e göre bir talebi dile getireceğim, bir hususu dile getireceğim.
Diğer işlemlerden daha acildir ve şimdi dile getireceğim.
BAŞKAN – Nedir konu efendim?
ADİL ZOZANİ (Hakkâri) – Sayın Başkan,
elimde Meclis Başkanlığının Genel Kurul Başkanlık Divanı oluşumu nöbet
çizelgesi vardır. 17-18-19 Şubat 2015’te Ayşe Nur Bahçekapılı, Muhammet Bilal
Macit, Muharrem Işık görevlidirler; 24, 25, 26 Şubat 2015 tarihlerinde ise
şahsınız Sayın Yakut, Sayın Bayram Özçelik, Sayın Muhammet Rıza Yalçınkaya
görevlidirler. 
OKTAY VURAL (İzmir) – Divan teşekkül
etmemiş demek ki. 
ADİL ZOZANİ (Hakkâri) – Şu anda
elimizdeki çizelgeye göre, Divan teşekkülü söz konusu değildir; ya Meclis
Başkanının kendisi bizzat orada oturacaktır ya da imzalı nöbet çizelgesi
göndermek durumundadır. Mevcut durumda siz Genel Kurulu yönetemezsiniz. 
BAŞKAN – Evet, Sayın Zozani, teşekkür
ederim. 
Dün bu konular konuşuldu efendim.
Meclis başkan vekilleri…
ADİL ZOZANİ (Hakkâri) – Hayır,
konuşulmadı efendim, yeni bir durumdur. 
BAŞKAN – Tamam, dinleyin bir saniye. 
ADİL ZOZANİ (Hakkâri) – Görevlendirme
yazısı getireceksiniz. 
BAŞKAN – Evet, nöbet çizelgesi aylık
olarak yapılır efendim. Tüm Meclis başkan vekilleri Meclis Başkanı adına görev
yaparlar. Herhangi birisinin rahatsızlanması, yorulması sırasında da kendi
istekleriyle birbirlerinin yerine görev yapabilirler efendim, nöbet
tutabilirler. 
ADİL ZOZANİ (Hakkâri) – Söz konusu o
değil Sayın Başkan, gündeme getirdiğiniz husus o değil. Biz, Divan üyelerinin…
BAŞKAN – Burada asıl olan Divanın
teşekkül etmesidir efendim. 
ADİL ZOZANİ (Hakkâri) – Hayır, hayır
Divanın kendisi teşekkül etmemiştir. Siz şu anda Genel Kurulu yönetemezsiniz,
Divana görevlendirme yapılmamıştır. O nedenle, Genel Kurulu yönetemezsiniz. Şu
anda ara vermeniz gerekir.
BAŞKAN – Evet, teşekkür ederim efendim.

Lütfen Sayın Zozani, İç Tüzük’te böyle
bir şey söz konusu değil.
ADİL ZOZANİ (Hakkâri) – Sayın Başkan,
böyle bir usul yok. Sayın Başkan, böyle bir usul olur mu ya? Ya, böyle bir şey
söz konusu mu olur?
BAŞKAN – Sayın milletvekilleri, Manisa
Milletvekili Sayın Özgür Özel ile İstanbul Milletvekili Sayın Süleyman Çelebi
ve İstanbul Milletvekili Sayın Mustafa Sezgin Tanrıkulu İç Tüzük’ün 58’inci
maddesine göre geçen tutanak hakkında söz istemişlerdir. Ancak, malumunuz
olduğu üzere, geçen tutanak hakkında konuşma bugünkü birleşimde olduğu gibi
talep edilen durumlarda birleşimin başında yapılmaktadır. Dolayısıyla…
ENGİN ALTAY (Sinop) – Nerede yazıyor
“başında” ibaresi? 
LEVENT GÖK (Ankara) – Nerede yazıyor o?
BAŞKAN – Efendim, dünkü tutanaklarla
ilgili bugünkü birleşimin başında…
ENGİN ALTAY (Sinop) – Yani yerimden
konuştuğum için özür dilerim. Yerinden Başkanlık Divanına karşı konuşulmaz. 
BAŞKAN – Konuşabilirsiniz buyurun
efendim. 
ENGİN ALTAY (Sinop) – Hayır,
konuşulmaz. 
Bu Parlamentoda her şeyin usulüne uygun yapılması lazım. 
58’e göre söz taleplerinin birleşimin başında yapıldığına
dair bir hüküm var mı? Yok. Bilakis, gündem dışından önce verildiğine dair,
sonra verildiğine dair çok uygulamalar var. 
Sayın Başkan, çok istirham ediyorum…
BAŞKAN – Konuşuyoruz efendim. 
OKTAY VURAL (İzmir) – Beyanı düzeltme yetkisi var milletvekillerinin.

ENGİN ALTAY (Sinop) – Ama yani başında düzelttik, oldubitti
olmaz. 
BAŞKAN – Hayır, oldubitti yapmadık zaten.
ENGİN ALTAY (Sinop) – Oldubitti yapıyorsunuz şu anda. Şu
anda yaptığınız oldubitti. 
BAŞKAN – Sayın Altay, niye çok heyecanlandınız anlamadım ama
oldubitti yapmıyoruz efendim. 
ENGİN ALTAY (Sinop) – Hayır, heyecanlanmadım ben. Ama yani,
orada bir HDP grup sözcülüğü görevini üstlenmiş bir arkadaşın önerisinin de bir
mantığı var. Bu çizelgeler o zaman niye yapılıyor?
OKTAY VURAL (İzmir) – 15’inci maddenin ikinci fıkrası…
ENGİN ALTAY (Sinop) – Meclis başkan vekillerinin değişimini
biliyoruz, uygulamada var.
ADİL ZOZANİ (Hakkâri) – Sayın Başkan, yönetemezsiniz şimdi. 
ENGİN ALTAY (Sinop) – Ama Divandaki 3 üyenin 3’ü de nöbet
çizelgesinde görünmeyen üyedir. Yani bu da çok sağlıklı değildir. HDP grup
sözcüsü bu konudaki bir tereddüdünü ortaya koymuştur. 
BAŞKAN – Dün konuştuk bunu efendim, ben de cevabını verdim
Sayın Zozani’nin söyledikleriyle ilgili.
ENGİN ALTAY (Sinop) – Sayın Başkanım, şunu diyorsunuz ona,
siz şunu yapıyorsunuz: Bu tür uygulama hataları, aksaklıklarıyla ilgili
gruplardan gelen tenkit ve öneriler karşısında “Dinledim, teşekkür ederim ama
ben bildiğim gibi yaparım.” anlayışı içindesiniz; bu doğru değildir, bu doğru
değildir Sayın Başkan.
BAŞKAN – Sayın Altay, zannediyorum dün konuştuğumuzda siz
burada yoktunuz efendim. 
ENGİN ALTAY (Sinop) – Buradaydım. 
BAŞKAN – Peki, Başkan vekili nöbet çizelgesinin, kâtip
üyelerin değişmesi Genel Kurulun bugüne kadar çalışması sırasında ilk defa olan
bir hadise mi?
ADİL ZOZANİ (Hakkâri) – Sayın Başkan…
OKTAY VURAL (İzmir) – Efendim, İç Tüzük 15’e iki açık. O
konuda bir görevlendirme var mı? 
LEVENT GÖK (Ankara) – Sayın Başkan… Sayın Başkan…
BAŞKAN – Efendim…
LEVENT GÖK (Ankara) – Sayın Başkan, bakın, önce iki tane
husus var. Önce, Sayın Zozani’nin talebini değerlendirmemiz gerekiyor. 
BAŞKAN – Evet, değerlendirdim ben.
LEVENT GÖK (Ankara) – Ama hep beraber değerlendirelim. 
ADİL ZOZANİ (Hakkâri) – Siz öyle değerlendiremezsiniz Sayın
Başkan. 
LEVENT GÖK (Ankara) – Şimdi, Tüzük’ümüzün 15’e ikinci
fıkrası diyor ki… 
ADİL ZOZANİ (Hakkâri) – Bakın, 15’inci maddenin ikinci
fıkrasını bir okuyun. 
BAŞKAN – Evet, okurum efendim ben. Okuyayım, dinleyin
isterseniz.
LEVENT GÖK (Ankara) – Hep beraber okuyalım. 
ADİL ZOZANİ (Hakkâri) – “Başkanvekillerinin hangi birleşim
veya oturumları yöneteceklerine Başkan karar verir.” diyor. Başkan nerede karar
vermiş? 
LEVENT GÖK (Ankara) – Var mı efendim, bu kararı görmek
istiyoruz. 
ADİL ZOZANİ (Hakkâri) – Var mı bu karar?
LEVENT GÖK (Ankara) – Bu kararı, Başkanın kararını görmek
istiyoruz Sayın Başkan.
BAŞKAN – Ben cevabını verdim efendim. Başkan vekilleri,
Başkan adına görev yaparlar. Burada…
ADİL ZOZANİ (Hakkâri) – Hayır, öyle yapamazsınız. Hayır,
hayır öyle yapamazsınız efendim. Geçin arkaya, görevlendirmenizi yazın getirin.
Öyle şey mi olur, olur mu?
LEVENT GÖK (Ankara) – Sayın Başkan, Sayın Başkan bu olmaz,
sakın, sakın. Siz bu konuda bir karar getirin bize. 
OKTAY VURAL (İzmir) – Başkanın yerine darbe mi yapıyorsunuz?
BAŞKAN – Efendim?
OKTAY VURAL (İzmir) – Başkanın yerine darbe mi…
BAŞKAN – Eğer öyle değerlendiriyorsanız sözüm yok, ne
söyleyeyim yani. 
LEVENT GÖK (Ankara) – Sayın Başkan, değerli milletvekilleri;
olmaz öyle. Biz Başkanın kararını görmek istiyoruz. 
ADİL ZOZANİ (Hakkâri) – Efendim, birleşimi kapatmak
durumundasınız. Yok böyle bir düzenleme. 
BAŞKAN – Daha önceki uygulamalara baktığımız zaman…
LEVENT GÖK (Ankara) – Efendim,
uygulamayı boşverin, Tüzük burada!
ADİL ZOZANİ (Hakkâri) – Bu birleşimi
kapatmak durumundasınız. 
BAŞKAN - Sayın milletvekilleri, cevap
veriyorum: Daha önceki uygulamalara baktığımız zaman, sayın başkan vekillerinin
eğer isimlerini telaffuz edeceksek Sayın Akşener’le zaman zaman benim
değiştirdiğim…
OKTAY VURAL (İzmir) – Efendim, şu anda
itiraz oluyor.
BAŞKAN – Sayın Akşener ile Sayın
Mumcu’nun da zaman zaman… 
ADİL ZOZANİ (Hakkâri) – Efendim, buna
itirazımız yok. 
MAHİR ÜNAL (Kahramanmaraş) – Ne oldu,
hani teamüller önemliydi?
ADİL ZOZANİ (Hakkâri) – Teamüllerde
böyle bir şey yok. 
MAHİR ÜNAL (Kahramanmaraş) – Meclisin
teamülleri önemliydi, ne oldu?
ADİL ZOZANİ (Hakkâri) – Yok efendim,
teamüllerde böyle bir şey yok. 
BAŞKAN – Ve daha önceki uygulamalarda
da hem Meclis başkan vekillerinin hem kâtip üyelerin…
ADİL ZOZANİ (Hakkâri) – Sayın Başkan,
teamüllerde böyle bir şey yok. Getirin bir teamül… 
OKTAY VURAL (İzmir) – Sayın Başkan, İç
Tüzük’te “Başkan karar verir.” diyor. 
LEVENT GÖK (Ankara) – “Başkan vekili
karar verir.” demiyor ki. 
OKTAY VURAL (İzmir) – Sizden
istirhamımız, hiç takibe gerek yok, bu konuda Sayın Başkanın kararını iletiniz.

LEVENT GÖK (Ankara) – Kapatın, Başkanın
kararını getirin bize.
HASİP KAPLAN (Şırnak) - Arkadaşlar,
korsan Başkan, korsan Divan olmaz ki. 
OKTAY VURAL (İzmir) – Çünkü
biliyorsunuz bundan önce bazı oturumlarda sayın milletvekilleri burada olmasına
rağmen Divanın oluşması için toplanmıyor. Dolayısıyla… 
BAŞKAN – Ama şuysa maksat buradaki… 
ADİL ZOZANİ (Hakkâri) – Yönetemezsiniz
efendim.
HASİP KAPLAN (Şırnak) - Yönetemezsiniz.

BAŞKAN – Maksat şuysa… 
ADİL ZOZANİ (Hakkâri) – Böyle bir şey
mi olur? 
BAŞKAN – Peki, efendim, dün saat
14.00’te geldim ben, saat 01.30’a kadar burada başkan vekilliği yaptım, Meclisi
idare ettim efendim. 
ADİL ZOZANİ (Hakkâri) - Olmaz, 15/2’nci
fıkraya göre yetkiniz yok. 
ENGİN ALTAY (Sinop) – O zaman atlamışız!
LEVENT GÖK (Ankara) - Sayın Başkan, biz
bu evraka yeni ulaştık. 
BAŞKAN - Yani uygulamada olmayan,
Tüzük’te olmayan…
HASİP KAPLAN (Şırnak) - Korsan Başkan,
korsan Divan… 
LEVENT GÖK (Ankara) – Biz bu evraka
yeni ulaştık. 
BAŞKAN - Şu anda nasıl telaffuz
edilmesi gerekiyor onu da bilmiyorum ama fiilî bir durumla karşı karşıyayız. 
LEVENT GÖK (Ankara) - Daha önce eğer
böyle bir uygulama olmamışsa biz başlatıyoruz uygulamayı. Lütfen siz bize Meclis
Başkanının kararını gösterin.
ADİL ZOZANİ (Hakkâri) – Sayın Başkan…
Sayın Başkan… 
BAŞKAN – Efendim? 
LEVENT GÖK (Ankara) – Sayın Başkan,
kararı gösterin bize. 
ADİL ZOZANİ (Hakkâri) – Dört gün önce
iktidar partisinin… 
BAŞKAN – Efendim, söylediğiniz İç
Tüzük’te yok, uygulamada yok. 
LEVENT GÖK (Ankara) – Olur mu efendim?
ADİL ZOZANİ (Hakkâri) – Var efendim,
nasıl yok? 
BAŞKAN – Şimdiye kadarki uygulamalar
sizin söylediklerinizin… 
LEVENT GÖK (Ankara) – Sayın Başkan,
öyle uygulama olmaz. 
ADİL ZOZANİ (Hakkâri) – Başkanlık
Divanını işgal yok İç Tüzük’te Sayın Başkan. 
BAŞKAN – Başkan vekillerinin ve kâtip
üyelerin kendi istekleriyle, zaman zaman rahatsız olmaları sebebiyle, yorgun
olmaları sebebiyle yer değiştirdikleri, nöbet değiştirdikleri olmuştur. 
LÜTFÜ TÜRKKAN (Kocaeli) - Orada Meclis
rıza gösteriyor, burada rıza yok. 
ADİL ZOZANİ (Hakkâri) – Şu anda, bakın,
Başkanlık makamını işgalci pozisyondasınız. Lütfen… Lütfen… Ara verin düzeltin.
Hayır efendim, böyle bir şey yok! 
HASİP KAPLAN (Şırnak) – Arkadaşlar,
Cemil Çiçek gelsin, buraya koysun. Böyle şey olur mu? Tiyatro mu burası
arkadaşlar ya! Sayın Cemil Çiçek gelsin. Böyle şey olur mu ya!
BAŞKAN – Bugün saat 20.25’te çıktım ben
buraya efendim. Bu zamana kadar neredeydiniz?
OKTAY VURAL (İzmir) – Efendim, belgeye
yeni ulaştık. Korsan olup olmadığını nereden bileceğiz?
LEVENT GÖK (Ankara) – Sayın Başkan, biz
bu durumu bilmiyorduk ki.
HASİP KAPLAN (Şırnak) - Yani belgeyi
vermiyorsunuz ki.
ADİL ZOZANİ (Hakkâri) - Sayın Başkan,
bakın, dört gün önce…
BAŞKAN – Evet, teşekkür ediyorum.
Birleşime on dakika ara veriyorum. 
Kapanma Saati:
21.46
SEKİZİNCİ OTURUM
Açılma Saati: 22.31
BAŞKAN: Başkan Vekili Sadık YAKUT
KÂTİP ÜYELER: Bayram ÖZÇELİK (Burdur), Muharrem IŞIK (Erzincan)
----0----
BAŞKAN – Sayın milletvekilleri, Türkiye
Büyük Millet Meclisinin 59’uncu Birleşiminin Sekizinci Oturumunu açıyorum.
ADİL ZOZANİ (Hakkâri) – Açamazsınız
Sayın Başkan! 
BAŞKAN – Biraz önceki tartışmada…
ADİL ZOZANİ (Hakkâri) – Bir saniye
Sayın Başkan. 
BAŞKAN – Bir saniye... Görüşlerimi
bildireyim, ondan sonra konuşacağız. 
ADİL ZOZANİ (Hakkâri) – Açamazsınız!
HASİP KAPLAN (Şırnak) – Açamazsınız
efendim.
BAŞKAN – Açarız efendim, niye açamayız?

HASİP KAPLAN (Şırnak) – Açamazsınız!
Korsan görevlendirme yapamazsınız.
BAŞKAN – Genel Kurul açıldığı günden
bugüne kadar, sayın milletvekilleri, Türkiye Büyük Millet Meclisi Başkanı aylık
olarak Genel Kurulda görev yapacak başkan vekilleri ve kâtip üyeleri birer
haftalık süreler için belirlemektedir. Bu belirleme görev tespiti anlamına
gelmekle birlikte, malumunuz, herhangi bir sağlık sorunu veya ihtiyaç hâlinde
hem kâtip üyeler hem de başkan vekilleri günlük veya gün içerisinde görev
değişimi yapabilmektedir. Bu tutumum duruma, İç Tüzük’e ve uygulamalarına da
uygundur. Buna rağmen konuyla ilgili usul görüşmesi açacağım. (Gürültüler)
ADİL ZOZANİ (Hakkâri) – Açamazsınız
Sayın Başkan, açamazsınız!
OKTAY VURAL (İzmir) – Hayır efendim,
bir dakika, usulle düzeltemezsiniz bu konuyu. Sayın Başkan, “Başkan karar
verir.” diyor İç Tüzük’e göre. Kanunlar Kararların bu konudaki görüşü önemli
değil ki, “Başkan karar verir.” diyor Sayın Başkan. Usulle ilgili değil bu. 
HASİP KAPLAN (Şırnak) – Sayın Başkan,
10 dakikayı geçtiniz, açamazsınız! 
ADİL ZOZANİ (Hakkâri) – Açamazsınız
Sayın Başkan. Korsan olarak burayı işletemezsiniz, korsan olarak burayı
işletemezsiniz. 
OKTAY VURAL (İzmir) – “Başkan karar
verir.” diyor Sayın Başkan. Usulle ilgili değil bu. 
(Başkanlık Divanı kürsüsü önünde
toplanmalar) 
HASİP KAPLAN (Şırnak) – Sayın Başkan,
on dakikayı geçtiniz.
BAŞKAN – Lehte söz isteyen efendim…
MUSTAFA ELİTAŞ (Kayseri) – Sayın
Başkan, lehte.
MEHMET DOĞAN KUBAT (İstanbul) – Lehte.
PERVİN BULDAN (Iğdır) – Ne usul
tartışması ya!
ADİL ZOZANİ (Hakkâri) – Yanlış
yoldasınız Sayın Başkan. Siz şu anda fiilen Başkanlık Divanı koltuğunu işgal
durumundasınız, işgal etmişsiniz. 
BAŞKAN – Aleyhte…
SÜREYYA SADİ BİLGİÇ (Isparta) –
Aleyhte. 
ADİL ZOZANİ (Hakkâri) – Sayın Başkan…
PERVİN BULDAN (Iğdır) – Usul tartışması
falan yok.
BAŞKAN – Oturun, yerinizden söz
vereyim. Nedir bu usul yani? 
ADİL ZOZANİ (Hakkâri) – Açamaz.
OKTAY VURAL (İzmir) – Sayın Başkan,
Başkanlık kararını gösterin. Ben Kanunlar Kararların görüşünü istemiyorum, ben
Başkanın kararını istiyorum.
ADİL ZOZANİ (Hakkâri) – Görevlendirme
yazınızı görebilir miyiz Sayın Başkan?
BAŞKAN – Efendim, şimdi, bakın, sayın
milletvekilleri…
ADİL ZOZANİ (Hakkâri) – Hani
görevlendirme yazınız? İç Tüzük 14 ne diyorsa onu yapacaksınız. 
OKTAY VURAL (İzmir) – Başkanın
kararını…
BAŞKAN – İç Tüzük’ün…
ADİL ZOZANİ (Hakkâri) – Görevlendirme
yazınızı görelim.
BAŞKAN – İç Tüzük’ün 15’inci maddesi
illa yazılı olma şartını koşmuyor efendim. 
OKTAY VURAL (İzmir) – Başkanın kararı…
ADİL ZOZANİ (Hakkâri) – Bu İç Tüzük
niye var? Niye var bu İç Tüzük? Açamazsınız. 
HASİP KAPLAN (Şırnak) – Sayın Başkan…
BAŞKAN – Belirlemek için efendim. 
ADİL ZOZANİ (Hakkâri) – Ne yazılmış?
Formalite mi bu? 
BAŞKAN – Hayır, ne yapmak istiyorsunuz
şimdi Sayın Zozani?
OKTAY VURAL (İzmir) – Sayın Başkan,
Başkanın kararı... Sayın Başkan, Başkanın kararını istiyoruz, kararı getirin. 
ADİL ZOZANİ (Hakkâri) – Sayın Başkan,
siz açamazsınız, görev yazınızı görelim, görev yazınızı görelim.
BAŞKAN – Yani işgal mi söz konusu
burada? 
HASİP KAPLAN (Şırnak) – Korsan Başkan,
korsan Divan görev yapamaz! 
ADİL ZOZANİ (Hakkâri) – Görev yazınızı
görelim. Meclis Başkan Vekilliği…
BAŞKAN – Oturun yerlerinize, söz
vereceğim. 
OKTAY VURAL (İzmir) – Sayın Başkan,
sözle ilgili değil. 
HASİP KAPLAN (Şırnak) – Korsan Başkan,
korsan Divan görev yapamaz! 
ADİL ZOZANİ (Hakkâri) – Meclis Başkanı
Sayın Cemil Çiçek görev yazısı gönderecekti. Siz açamazsınız şu anda. Sayın
Başkan, şu anda işgalci pozisyondasınız. 
HASİP KAPLAN (Şırnak) – Sayın Başkan,
atama yazınız yok, görevlendirme yazınız yok. 
BAŞKAN – Sayın Zozani, oturun yerinize.

ADİL ZOZANİ (Hakkâri) – Hayır,
oturmuyorum. Siz…
HASİP KAPLAN (Şırnak) – Paralel Divan
açıyor o zaman, “paralel Divan” oldunuz. 
BAŞKAN – Ayakta durun o zaman. 
ADİL ZOZANİ (Hakkâri) – Görev yazınızı…
BAŞKAN – Ayakta durun o zaman Sayın
Zozani. 
HASİP KAPLAN (Şırnak) – Sayın Başkan,
zorlama İç Tüzük’ü, yasaları…
ADİL ZOZANİ (Hakkâri) – Siz şu anda
işgalci pozisyondasınız. Hayır, lütfen… Siz şu anda…
BAŞKAN – Ama hiçbirinizi dinleyemiyorum
ki. Yerlerinize oturun da dinleyeceğim.
OKTAY VURAL (İzmir) – Sayın Başkan,
Güldal Hanım “Ben yöneteceğim.” diyor. Ne olacak? 
ADİL ZOZANİ (Hakkâri) – Hayır, Sayın
Başkan, yapamazsınız. On dakika ara verdin, bir saat sonra geldin. 
BAŞKAN – Bir saat sonra gelmedim
efendim.
ADİL ZOZANİ (Hakkâri) – Görev yazınız
yoktu ki…
BAŞKAN – Her zaman yaptığımız şey o.
Tüm Meclis başkan vekillerinin içerideki konuşmalar nedeniyle…
ADİL ZOZANİ (Hakkâri) – Hayır efendim,
yanlış yapıyorsunuz. Siz şu anda korsan olarak burada oturuyorsunuz. Yakışmıyor
size. Korsan oluyor.
OKTAY VURAL
(İzmir) – Sayın Başkan, İç Tüzük’e açıkça aykırı bir durum var. 
ADİL ZOZANİ (Hakkâri) – Siz şu anda…
KÂTİP ÜYE BAYRAM ÖZÇELİK (Burdur) –
Sana nasıl söz verdi biraz önce?
ADİL ZOZANİ (Hakkâri) - Benim muhatabım
burada.
BAŞKAN – Sayın Zozani, Türkiye Büyük
Millet Meclisi açıldığı günden itibaren tüm uygulamaları…
MUSTAFA ELİTAŞ (Kayseri) – Geç yerine!
ADİL ZOZANİ (Hakkâri) – Hadi hadi! Geç
yerine! (Gürültüler)
OKTAY VURAL (İzmir) – Sayın Başkan,
“Başkan karar verir.” diyor. 
BAŞKAN – Yerinize oturunuz lütfen Sayın
Zozani.
ADİL ZOZANİ (Hakkâri) – İddianın sahibi
benim.
BAŞKAN – Yani biz burayı sizin
isteğinize göre mi açıp kapayacağız?
OKTAY VURAL (İzmir) – Ama siz kendi
isteğinizle yapamazsınız. İç Tüzük’e göre…(Gürültüler)
OKTAY VURAL (İzmir) – Sayın Başkan…
KÂTİP ÜYE BAYRAM ÖZÇELİK (Burdur) –
Sayın Zozani, sen korsan mı konuştun biraz önce?
ADİL ZOZANİ (Hakkâri) – Divan Üyesisin,
otur önce!
RAMAZAN CAN (Kırıkkale) – Sen kimsin
herkese “Otur… Otur…” diyorsun!
BAŞKAN – Evet, otursunlar onu
söylüyorum; yerinize oturun.
ADİL ZOZANİ (Hakkâri) – Hayır efendim,
çalışamazsınız! Böyle şey olmaz ki!
İDRİS BALUKEN (Bingöl) – Sayın Başkan… 
BAŞKAN – Bir şey çözemezsiniz Sayın
Zozani, bağırıp çağırmakla. 
ADİL ZOZANİ (Hakkâri) – Hayır, usul
tartışması bizim meselemiz değil, bizim öyle talebimiz yok. Yönetemezsin!
MUSTAFA ELİTAŞ (Kayseri) – Sayın
Başkan, lehte söz istedim; çağırın siz. 
ADİL ZOZANİ (Hakkâri) – Hayır efendim,
yönetemezsin!
HASİP KAPLAN (Şırnak) – Sayın Başkan,
niye karıştırıyorsunuz bu Meclisi?
OKTAY VURAL (İzmir) – Sayın Başkan…
HASİP KAPLAN (Şırnak) – Sayın Başkan,
karıştırmayın Meclisi. Yazık, günah!
BAŞKAN – Evet, lehte söz isteyen Sayın
Elitaş. (Gürültüler)
Buyurun. (AK PARTİ sıralarından
alkışlar)
ENGİN ALTAY (Sinop) – Oldubitti yapma
Sayın Başkan!
HASİP KAPLAN (Şırnak) – Hayır Sayın
Başkan… 
ADİL ZOZANİ (Hakkâri) – Hayır efendim,
böyle bir şey yapamazsınız. 
İDRİS BALUKEN (Bingöl) – Sayın
Başkan...
HASİP KAPLAN (Şırnak) – Sayın Başkan,
söz isteyenler var. Olmaz Sayın Başkan, zorbalık zamanı değil 
BAŞKAN – Aleyhte söz isteyenler; Sayın
Gök… 
OKTAY VURAL (İzmir) – Sayın Başkan, söz
talebimiz var; aleyhte. Aleyhte söz talebimiz var. 
ADİL ZOZANİ (Hakkâri) – Sayın Başkan,
böyle bir şekilde yönetemezsiniz. 
İDRİS BALUKEN (Bingöl) – Sayın Başkan,
bu şekilde yönetemezsiniz!
(HDP sıralarından sıra kapaklarına
vurmalar, gürültüler)
BAŞKAN – Lütfen ama lüften… 
ADİL ZOZANİ (Hakkâri) – Şu anda siz
işgalci pozisyonundasınız. 
İDRİS BALUKEN (Bingöl) – Bugün yapmış
olduğunuz bütün işlemler geçersizdir.
ENGİN ALTAY (Sinop) – Oldubitti
yapıyorsunuz. 
ADİL ZOZANİ (Hakkâri) – İşgalci
pozisyonundasınız. 
BAŞKAN- Sayın Altay usul tartışması... 
(HDP sıralarından sıra kapaklarına
vurmalar, gürültüler)
ADİL ZOZANİ (Hakkâri) – İşgalci
pozisyonundasınız; yapamazsınız bunu.
MUSTAFA ELİTAŞ (Kayseri) – Sayın
Başkan, değerli milletvekilleri; hepinizi saygıyla selamlıyorum. 
Değerli arkadaşlar…
ENGİN ALTAY (Sinop) – Oldubitti…
BAŞKAN – Ama oldubitti yapan kim Sayın
Altay? 
OKTAY VURAL (İzmir) – Sayın Başkan,
yetkisizsiniz; yetkinizi getirin. 
ADİL ZOZANİ (Hakkâri) – Yapamazsınız!
BAŞKAN - Birleşime on dakika ara
veriyorum.
Grup başkan vekillerini arkaya davet
ediyorum; lütfen…
Kapanma Saati:
22.36
DOKUZUNCU OTURUM
Açılma Saati: 23.14
BAŞKAN: Başkan Vekili Sadık YAKUT
KÂTİP ÜYELER: Bayram ÖZÇELİK (Burdur), Muharrem
IŞIK (Erzincan)
----0----
BAŞKAN – Sayın milletvekilleri, Türkiye Büyük Millet Meclisinin 59’uncu
Birleşiminin Dokuzuncu Oturumunu açıyorum.
HASİP KAPLAN (Şırnak) – Sayın Başkan… Sayın Başkan…
BAŞKAN – Sayın Kaplan, bir saniye efendim…
HASİP KAPLAN (Şırnak) – Sayın Başkan, devam edemezsiniz, açamazsınız. 
BAŞKAN – Efendim, biraz önceki… 
HASİP KAPLAN (Şırnak) – Sayın Başkan, açamazsınız. 
BAŞKAN – Bir saniye… Bir konuşmamı dinleyin de ondan sonra efendim.
Biraz önceki tartışmayla ilgili Sayın Meclis Başkanıyla telefonla
konuştuk. 
ADİL ZOZANİ (Hakkâri) – Ben de görüştüm. 
BAŞKAN – Evet,
sizin de, sayın grup başkan vekillerinin de aradığını biliyorum.
HASİP KAPLAN
(Şırnak) – Sayın Başkan, biz Meclis Başkanına onay vermedik.
BAŞKAN – Bizi
sözlü olarak görevlendirdi. 
HASİP KAPLAN
(Şırnak) – Arkadaşlar, biz Meclis Başkanına onay verdik mi? Hayır. 
BAŞKAN – Daha
önce bu konuda usul tartışması açmıştım.
Söz isteyen
Mustafa Elitaş, lehte söz istedi.
Buyurun Sayın Elitaş.

PERVİN BULDAN
(Iğdır) – Yok, hayır. 
HASİP KAPLAN
(Şırnak) – Sayın Başkan, böyle bir usul tartışması yapmadık. Başkanım,
açamazsınız. Önce talebimizi alın. Sayın Başkan, korsan bir başkanlık
yapamazsınız.
BAŞKAN – Lütfen
Sayın Kaplan, hayır efendim, doğru değil efendim. 
Buyurun Sayın Elitaş.
(AK PARTİ sıralarından alkışlar)
(Başkanlık
Divanı önünde toplanmalar, gürültüler)
V.- USUL HAKKINDA GÖRÜŞMELER
(Devam)
3.- Oturum Başkanı TBMM
Başkan Vekili Sadık Yakut’un, Türkiye Büyük Millet Meclisi Başkanının
görevlendirmesi olmadan birleşimi yönettiği gerekçesiyle bu tutumunun İç Tüzük
hükümlerine uygun olup olmadığı hakkında
MUSTAFA ELİTAŞ (Kayseri) – Sayın
Başkan, değerli milletvekilleri; yüce heyetinizi saygıyla selamlıyorum. 
(HDP sıralarından sıra kapaklarına
sürekli vurmalar, gürültüler)
HASİP KAPLAN
(Şırnak) – Sayın Başkan, resmî yazı istiyoruz. Böyle yönetemezsiniz Meclisi!
MUSTAFA ELİTAŞ (Devamla) – Şu anda
yaptığımız tartışma Türkiye Büyük Millet Meclisinin usullerinde,
geleneklerinde, daha önceki uygulamalarında, hiçbir yerinde olmayan bir teamül
ortaya çıkarıyor. 
Bakın, değerli milletvekilleri, değerli
arkadaşlarım, muhalefet partisinin değerli milletvekilleri; şu anda eğer bu
usul tartışmasını devam ettirdiğiniz sürece bundan sonraki gelecekte Türkiye
Büyük Millet Meclisinin çalışma usul ve esaslarını çok zor duruma götürecek bir
teamül oluşturabilirsiniz. Bu teamülün oluşmasını, Türkiye Büyük Millet
Meclisinin kurulduğundan bu tarafa gerçekleştirdiği bütün işlemleri, bütün
görevlendirmeleri yok sayarak farklı bir noktaya doğru götürmesini
istiyorsunuz. Ama, biz AK PARTİ iktidarı olarak diyoruz ki: Yıllardır uygulanan
teamül neyse, İç Tüzük’ün 15’inci maddesinin birinci ve özellikle ikinci
fıkrasındaki yazan hükmü neyse… Bakın, okuyorum: “Başkanvekillerinin hangi
birleşim veya -arkadaşlar, altını çiziyorum- oturumları yöneteceklerine Başkan
karar verir.” Birleşim, bugünün tamamı; oturum, Başkanın verdiği aralarla
kesilen bölümler demektir. Az önce, Sayın Başkan, Meclis Başkan Vekili bizi
içeriye toplantıya çağırdı, grup başkan vekillerini, şimdi açarken dedi ki: “Şu
birleşimin şu oturumunu açıyorum." Yani, Meclis Başkanı isterse on beşinci
oturumda herhangi bir Meclis Başkan Vekiline “Siz buradan kalkın, şunu
oturtuyorum.” diyebilir. 
Onun için, değerli milletvekili
arkadaşlarım, muhalefet partisinin değerli milletvekilleri; bakın, yanlış bir
teamüle doğru götürtmeyin. Bu görüşmelerimiz, bu itirazlarınızın hepsi Türkiye
Büyük Millet Meclisi tutanaklarına giriyor, Türkiye Büyük Millet Meclisi
tutanaklarına girdiği takdirde bu olur. Ama, şu İç Tüzük’e itiraz edenler, İç
Tüzük’le ilgili konuşanlar -İç Tüzük’te hiç olmayan- Türkiye Büyük Millet
Meclisi Başkanlık Divanına fiilî tacizde bulunmaktadır. Şu anda Meclis
Başkanlığına, Divana, kürsüye şiddet uyguluyorsunuz, Divana şiddet
uyguluyorsunuz.
(Başkanlık Divanı önünde toplanmalar,
gürültüler)
 MUSTAFA ELİTAŞ (Devamla) - Türkiye
Büyük Millet Meclisi oturumu bir milletvekilinin “Siz bunu açamazsınız.” diye
hüküm vermesiyle kapanacak değildir. Genel Kurul gündemine hâkimdir. ( AK PARTİ
sıralarından alkışlar) Türkiye Büyük Millet Meclisi Başkanı yüce Meclisin, milletvekillerinin
oylarıyla seçilmiş ve orada görevini yapmaktadır. İdare amirleri de Genel
Kurulun oylarıyla seçilmiştir, Meclis başkan vekili de Genel Kurulun oylarıyla
seçilmiştir. Divan kâtip üyesi arkadaşlar da Meclisin, Genel Kurulun oylarıyla
seçilmiştir. Siz orada kalkacaksınız… Tek başına bu işi yapamazsınız. Niye
yapamazsınız? Genel Kurulun iradesiyle seçilmiş bir Meclis başkan vekilinin
görüşmeleri devam ettirmesini engellemeye hiç kimsenin hakkı yok. 
Yüce heyetinizi saygıyla selamlıyorum.
(AK PARTİ sıralarından alkışlar)
ADİL ZOZANİ (Hakkâri) – Sayın Başkan… 
İDRİS BALUKEN (Bingöl) – Sayın Başkan…
BAŞKAN – Aleyhte kim söz istiyor
efendim?
ADİL ZOZANİ (Hakkâri) – Sayın Başkan,
tutanaklara geçmesi için ifade ediyorum. 
BAŞKAN - Aleyhte söz isteyen kim
efendim?
ADİL ZOZANİ (Hakkâri) – Bir saniye, bir
açıklamam var benim. (AK PARTİ sıralarından gürültüler) Tutanaklara geçmesi
için bir açıklama yapabilir miyim? 
MİHRİMAH BELMA SATIR (İstanbul) –
Dinlemek istemiyoruz!
ADİL ZOZANİ (Hakkâri) – Bir saniye, tutanaklara
geçmesi için bir sözü dile getirmek istiyorum.
MİHRİMAH BELMA SATIR (İstanbul) –
Dinlemek istemiyoruz! Dinlemek istemiyoruz, yeter!
(AK PARTİ sıralarından sıra kapaklarına
vurmalar, gürültüler)
ADİL ZOZANİ (Hakkâri) – Meclis Başkanı
Sayın Cemil Çiçek “Bugün Meclisi idare edin.” demiş kendisine. Meclis Başkanı
Sayın Cemil Çiçek bu hukuksuz uygulamaya dair olarak Meclis başkan vekilini
aramış ve kendisine “Bu hukuksuz uygulamayı bugün idare edin.” demiştir. Siz
eğer bugün bu sözü, bu deli muamelesini kendinize reva görüyorsanız buyurun…
BAŞKAN – Evet, Sayın Baluken, aleyhte
söz isteyen kim efendim?
İDRİS BALUKEN (Bingöl) – Hasip Kaplan. 
BAŞKAN – Hasip Kaplan, Şırnak
Milletvekili. 
Buyurun Sayın Kaplan. 
HASİP KAPLAN (Şırnak) – Burası bir
Meclistir. Bu Meclisi, Başkanlık Divanını Cemil Çiçek yönetir.
Burada nöbet çizelgesi var arkadaşlar.
Sadık Yakut’un da kâtiplerin de hiçbirisi yok.
KÂTİP ÜYE BAYRAM ÖZÇELİK (Burdur) –
Var, var, Muharrem var. 
HASİP KAPLAN
(Devamla) – Siz yoksunuz. Korsan bir Başkan, korsan bir Divan, yetkisiz! Bu
hukuksuzluk nedeniyle on dakika ara verdi, tam iki saattir Meclisi tatile
soktu. Cemil Çiçek’i aradık “Meclisin Başkanı, vaki bir durum var...” Sayın
Ayşe Nur Bahçekapılı hastaysa Sayın Cemil Çiçek’in gelip buna el koyması lazım.
Ya bir yazıyla yetkilendirme yapması gerekirdi, ya yeni bir görevlendirme
yapması gerekirdi, ya bu hukuksuzluğa son vermesi gerekirdi, ya Meclisi tatil
edip, 4 grup başkan vekiliyle Danışma Kurulu oluşturup bu sağlıksız koşullarda…
Bakın, sizlerin
de sağlığını düşünüyoruz arkadaşlar.
MİHRİMAH BELMA
SATIR (İstanbul) – O zaman sus, sus!
HASİP KAPLAN
(Devamla) - Anayasa 90… İnsan haklarına, hukuka, demokrasiye, Avrupa İnsan
Hakları Sözleşmesi’nin 4’üncü maddesine göre zorla çalıştırma, angarya
yasaktır. 21’inci yüzyılda bu Meclise angarya dayatmak işkencedir, kabul
edilemez bir davranıştır. (HDP ve CHP sıralarından alkışlar) Angaryaya teslim
olan milletvekili onurunu satmıştır; onurunu satan milletvekili milleti temsil
edemez. Angaryaya teslim olanlar kendi milletini savunamaz arkadaşlar. 
On yedi saat…
Yaşlı milletvekili arkadaşlarımız var, hasta olanlar var.
RECEP ÖZEL
(Isparta) – Nerede on yedi saat ya? Dokuz saat oldu.
HASİP KAPLAN
(Devamla) - Burada onları sabaha kadar tutup… Bu zulüm, bu işkence altında dört
gündür -on yedi saat- kavga oluyor. Burada insanlar ölebilir. Bu korsan
yönetim, bu korsan keyfî tutum nedeniyle yarın bir milletvekili öldüğü zaman
Sadık Yakut katil sensin, azmettirici olacaksın! Hesap soracağız. Hesap
soracağız. Bir hukukçusun. Katil olarak yakana yapışırız. 
Bakın, açık
söylüyorum: Burada bir kişi ölürse, bir kişinin başına bir iş gelirse… Burada
yaralanma oldu, özür dilemediniz; kadın dövdünüz, özür dilemediniz; 7 tane
muhalefet milletvekili dövdünüz, yaraladınız, gittiniz… 
Başbakanınız
yalan söylüyor. Cumhurbaşkanı yalan söylüyor.
RAMAZAN CAN
(Kırıkkale) – Hadi oradan!
YILMAZ TUNÇ
(Bartın) – Terbiyeli ol!
HASİP KAPLAN (Devamla) - Meclis Başkanı
yalan söylüyor. Hiçbiriniz gerçekleri söylemiyorsunuz. Burada bir saat kırk
dakika tatil arası veren korsan Başkanlık Divanı, korsan Başkan Sadık Yakut
paralel yapı olmuştur artık, Haşhaşi bir yönetim var. Bu Haşhaşi yönetim inecek
oradan. Bu Haşhaşi yönetimle, bu Haşhaşi paralel yönetimle burası yönetilemez,
burası milletin Meclisidir. Korsan, niye kendin oturuyorsun? Buyurun Meral
Akşener gelsin…
(Mikrofon otomatik cihaz tarafından
kapatıldı) 
HASİP KAPLAN (Devamla) – …Güldal Mumcu
gelsin, diğer kâtipler gelsin. [HDP ve CHP sıralarından alkışlar, AK PARTİ
sıralarından alkışlar(!)] İnsan değil misiniz? İnsan olun, insan! İnsanlığa
davet ediyoruz sizi!
ENGİN ALTAY (Sinop) – Sayın Başkanım…
BAŞKAN – Buyurun Sayın Altay. 
ENGİN ALTAY (Sinop) – Çok kısa,
tutanaklara geçmesi bakımından…
Sayın hatip biraz önce kürsüde Sayın
Başbakanın yalan söylediğini ifade etti, ilaveten Sayın Cumhurbaşkanının da
yalan söylediğini ifade etti. Ben isterdim ki iktidar partisi mensuplarının…
MAHİR ÜNAL (Kahramanmaraş) – Kötü söz
sahibine aittir. Kem söz sahibine aittir.
ENGİN ALTAY (Sinop) – …”Sayın Başbakan
yalan söylüyor.” dendiğinde refleks vermesini beklerdim. İktidar partisi grubu
“Sayın Cumhurbaşkanı yalan söylüyor.” denince refleks verdi. 
MAHİR ÜNAL (Kahramanmaraş) – Kötü söz
sahibine aittir, sen oradan hiç tahrik etmeye kalkışma, tahripkârlık yapma sen
oradan! 
ENGİN ALTAY (Sinop) – Sayın Başbakana
sahip çıkmamalarından dolayı çok üzüldüğümü belirtmek istiyorum tutanaklara
geçmesi bakımından.
MUSTAFA ELİTAŞ (Kayseri) – Sayın
Başkanım…
BAŞKAN – Buyurun Sayın Elitaş.
MUSTAFA ELİTAŞ (Kayseri) – Grup
Başkanımıza, Başbakanımıza sataşmaları var. 
BAŞKAN – Buyurun Sayın Elitaş.
İki dakika söz veriyorum sataşma
nedeniyle. (AK PARTİ sıralarından alkışlar) 
(CHP ve HDP sıralarından sürekli sıra
kapaklarına vurmalar, gürültüler)
VII.- SATAŞMALARA İLİŞKİN
KONUŞMALAR (Devam)
12.- Kayseri Milletvekili
Mustafa Elitaş’ın, Şırnak Milletvekili Hasip Kaplan’ın usul görüşmesiyle ilgili
yaptığı konuşması sırasında AK PARTİ Grup Başkanına sataşması nedeniyle
konuşması
MUSTAFA ELİTAŞ (Kayseri) – Sayın
Başkan, değerli milletvekilleri; biz gerçekten… AK PARTİ Grubunu tebrik
ediyorum, bütün hakaretlere rağmen, bütün İç Tüzük’e aykırı kurallara rağmen
sabırla, metanetle konuşmacının sözünün bitmesini bekledi. Konuşmacının sözü
bittiği anda grup başkan vekilleri İç Tüzük gereğince ne zaman cevap
verileceğini çok iyi bilirler. Biz diyoruz ki: Bu kürsüde konuşan konuşmacı her
şeyini özgürce ifade etsin, istediğini söylesin ama hakaret etmesin. Ama,
maalesef, biraz önce konuşan kişi “Angarya yapıyorlar, beni sabaha kadar
çalıştırıyorlar, insan haklarına aykırı bir durumdur…” 
Değerli milletvekili, seni burada zorla
tutan yok, kimden talimat alıyorsan seni burada tutan o. Sen burada durmadığın
zaman eğer birisi seni yoklamayla “Niye böyle yaptın?” diye tehdit ediyorsa,
uyarıyorsa bizim de yapacak bir şeyimiz yok. Milletvekili gelir, burada
görevini yapar. Ben, Sayın Başbakana “Yalancı.” dediği için, yine Sayın
Cumhurbaşkanına “Yalancı.” dediği için Türkiye Büyük Millet Meclisi
İçtüzüğü’nün 163’üncü maddesine göre işlem yapmanızı talep ediyorum. 
Sayın Başbakana “Yalancı.” diyene iade
etmiyorum, yani kimlere iade edilir biliyorum ama şiddetle kınıyorum. Burada
fütursuzca… Size angarya gelmiş olabilir bu yaptığınız çalışmalar, size yük
gelmiş olabilir ama bu yük ve angarya sizin şuurunuzu kaybetmenize sebep
olmamalıdır. Sayın Başbakana yapılan hakareti asla kabul etmiyorum ama Sayın
Cumhurbaşkanına yapılan hakaret Türkiye Büyük Millet Meclisi İçtüzüğü’nün 162
ve 163’üncü maddesinde düzenlenmiştir. Meclis Başkanlığını göreve davet
ediyorum.
Hepinizi saygıyla selamlıyorum. (AK
PARTİ sıralarından “Bravo” sesleri, alkışlar) 
BAŞKAN – Teşekkür ediyorum.
Lehte söz isteyen Oktay Vural.
OKTAY VURAL (İzmir) – Sayın Başkan, yo,
yo, söz talebim yok efendim. Meclis İç Tüzük’ünün 15’inci maddesinin ikinci
fıkrasına göre…
NAZMİ GÜR (Van) – Hem yalancı hem kadın
düşmanı, hesap vereceksin!
MEHMET METİNER (Adıyaman) – Yalancı
sizsiniz.
RAMAZAN CAN (Kırıkkale) – Sayın
Başkanım, susturun şunu ya, bu ne ya! Susturun bunu ya!
NAZMİ GÜR (Van) – Seni evine, ailene,
varsa kızına ve hanımına havale ediyorum, seni onlara şikâyet ediyorum kadın
düşmanı! 
MUSTAFA ELİTAŞ (Kayseri) – Sayın
Başkan, eşimi, ailemi, çocuklarımı katarak tehdit ediyor. (AK PARTİ
sıralarından gürültüler)
İDRİS BALUKEN (Bingöl) – Bir şey
demiyor, hayır canım. “Havale ediyorum." diyor. Küfür yok ortada.
HASİP KAPLAN (Şırnak) – Kılıç sınırını
geçme ha Elitaş!
MUSTAFA ELİTAŞ (Kayseri) – Bak, tehdit
ediyor.
PERVİN BULDAN (Iğdır) – Biz küfre izin
vermeyiz merak etme.
BAŞKAN – Sayın Vural, buyurun.
IX.- AÇIKLAMALAR (Devam)
10.- İzmir Milletvekili Oktay
Vural'ın, İç Tüzük’ün 15’inci maddesi uyarınca Başkanlık Divanının teşekkül
etmediğine ilişkin açıklaması
OKTAY VURAL (İzmir) – Sayın Başkan,
şimdi, İç Tüzük 15’inci maddeye göre “Meclis Başkan vekillerinin hangi
oturumları yöneteceğine Başkan karar verir.” şeklinde bir irade, bir hüküm var.
Tabii, bu durumda bununla ilgili bir irade beyanı, Meclis Başkanının bir irade
beyanı bize gelmiş değil. Dolayısıyla, zatıalinizin bu oturumu yönetmekle
ilgili görevlendirme yapıldığına ilişkin bizim grubumuza herhangi bir bilgi
gelmiş değil. Bu konuda bu kararın nasıl tecelli ettiğini ve bunun mahrecini
eğer gündeme getirirseniz İç Tüzük’e uygun hâle gelmiş olur.
BAŞKAN – Sayın Vural, oturumun başında
Sayın Meclis Başkanı ile telefonda görüştüğümü…
İDRİS BALUKEN (Bingöl) – Biz de
konuştuk.
BAŞKAN – …Sayın Meclis Başkanının
“Hiçbir sakınca yok, göreve devam edebilirsiniz.” dediğini ben biraz önce ifade
ettim.
ADİL ZOZANİ (Hakkâri) – Hayır, öyle bir
şey dememiştir Meclis Başkanı. Yalan beyandır. Yalan beyanda bulunuyor. Korsan
Başkan yalan beyanda bulunuyor!
BAŞKAN – Şimdi,
lehte söz istemiyorsunuz galiba.
LEVENT GÖK (Ankara) – Lehte istedik
biz.
BAŞKAN - Efendim, bir saniye… Doğan
Kubat’ın söz talebi vardı lehte, sonra size vereceğim Sayın Gök.
LEVENT GÖK (Ankara) – Sayın Başkan…
BAŞKAN – Hayır, aleyhte vereceğim,
lehte mi istiyorsunuz?
LEVENT GÖK (Ankara) – Lehte, evet.
BAŞKAN – Vereceğim efendim.
Sayın Kubat, buyurun.
V.- USUL HAKKINDA
GÖRÜŞMELER (Devam)
3.- Oturum Başkanı
TBMM Başkan Vekili Sadık Yakut’un, Türkiye Büyük Millet Meclisi Başkanının
görevlendirmesi olmadan birleşimi yönettiği gerekçesiyle bu tutumunun İç Tüzük
hükümlerine uygun olup olmadığı hakkında (Devam)
MEHMET DOĞAN KUBAT (İstanbul) – Sayın
Başkanım, çok değerli milletvekili arkadaşlarım; hepinizi saygıyla
selamlıyorum.
Değerli arkadaşlar, Başkanlık Divanının
usulüne uygun teşekkül etmediği, yazılı olarak görevlendirilmediğinden bahisle
Divanın oluşmadığına ilişkin bir iddia ileri sürüldü ancak bunu aslında ileri
sürenler de çok iyi biliyor. Doksan dört yıllık Meclis tarihinde böyle bir
iddia herhâlde ilk defa ileri sürülüyor. 
Başkanlık Divanı anayasal bir
kuruluştur. Anayasa’nın 94’üncü maddesinde kimlerden oluşacağı ve bunun
sayısının, toplanma usulünün, seçilme usulünün İç Tüzük’te düzenleneceği açıkça
belirtilmiş. İç Tüzük’ün 8 ila 17’nci maddeleri arasında da bu detaylar
ayrıntılı biçimde yer almış. Faraza, eğer bu iddia geçerli kabul edilirse,
muhalefete mensup bir üye… Muhalefet bugün bir parti olur, A olur, yarın B
olur.
ENGİN ALTAY (Sinop) – Yarın AKP olur! 
MEHMET DOĞAN KUBAT (Devamla) – Bu hafta
kaldırırsınız, Meclisi kilitlersiniz. Böyle bir anlayış kökten Meclisi
çalışamaz hâle getirdiği için Anayasa’ya aykırıdır. 
ENGİN ALTAY (Sinop) – Ya, Başkanın işi
ne? Otursun yazsın kimi yazacaksa, yedeğini yazsın.
MEHMET DOĞAN KUBAT (Devamla) – Bakın,
İç Tüzük’ün 12’nci maddesinin ikinci fıkrası… Divan üyeliklerinde bir boşalma
olduğu zaman, 7 Divan üyesinden, diyelim ki kâtip üyeden 4’ü istifa etti, kalan
3’ü, 1 kişi bile kalsa o göreve devam eder. Niye? Yasa koyucu İç Tüzük’le
Meclis Genel Kurulunun kesintisiz… Savaş zamanında bile çalışan bir Meclisin
böyle sudan sebeplerle çalışamayacağını iddia etmek gerçekten yani “insaf”
dedirtecek bir konudur. 
HASAN HÜSEYİN TÜRKOĞLU (Osmaniye) –
Hangi maddede var “Meclis Başkanı telefonla talimat verir.” diye?
MEHMET DOĞAN KUBAT (Devamla) – 55’inci
maddede de: Açıkça Başkan görevlendirir, yazılı veya sözlü olabilir. Bakın,
Meclisin 94 yıllık teamülünde başkan vekilleri arasındaki iş bölümü, kendi
Divan üyelikleri arasında da -ki bunu çok iyi biliyorsunuz- bir başkan
vekilimizin mazereti olduğu zaman diğeri onun yerine… Sağlık sebebi olabilir,
başka mazereti olabilir, Divan için de geçerli bu. Bu gayet doğal, insani bir durumdur.
Dolayısıyla, şu anda Sayın Başkanın anayasal yönden ve İç Tüzük açısından
görevine devam etmesinde hiçbir sakınca olmadığını düşünüyor, yüce heyetinizi
saygılarımla selamlıyorum. (AK PARTİ sıralarından alkışlar) 
BAŞKAN –
Teşekkür ediyorum.
Aleyhte söz
isteyen Levent Gök, Ankara Milletvekili.
LEVENT GÖK
(Ankara) – Ben de buradan konuşmak istiyorum.
BAŞKAN –
Yerinizden mi?
LEVENT GÖK
(Ankara) – Evet.
ENGİN ALTAY
(Sinop) – Ama usul tartışması için değil.
BAŞKAN – Usul
tartışması Sayın Gök. 
LEVENT GÖK (Ankara)
– Sayın Başkan, ben bu konudaki düşüncelerimi…
OKTAY VURAL
(İzmir) – Usul tartışması değil, 60’a göre yerinden söz istiyor.
BAŞKAN – Peki,
buyurun o zaman Sayın Gök.
MAHİR ÜNAL
(Kahramanmaraş) – Usul tartışması sonuçlanmadı Başkan, usul tartışması devam
ediyor.
ENGİN ALTAY
(Sinop) – Başkan usul tartışması açma ehliyetine sahip değil.
ÖZGÜR ÖZEL
(Manisa) – Gayrimeşru başkan, usul tartışmasına mı itiraz edeceğiz, elbette
yerimizden itiraz edeceğiz.
BAŞKAN – Buyurun
Sayın Gök.
IX.- AÇIKLAMALAR (Devam)
11.- Ankara Milletvekili
Levent Gök'ün, İç Tüzük’ün 15’inci maddesi uyarınca Başkanlık Divanının
teşekkül etmediğine ilişkin açıklaması
LEVENT GÖK
(Ankara) – Sayın Başkan, biz Meclis teamüllerinin ne olduğunu biliyoruz. Bu
konuda ortaya çıkan bu sorun karşısında biz de gerek eski uygulamalar gerekse
bundan sonra gelişebilecek olaylar konusunda değerlendirmemizi yaptık. Ben, bu
konuda, özellikle, şu anda burada bulunmayan Sayın Cemil Çiçek’in de, Meclis
Başkanının da böyle bir uygulamanın yaratacağı sonuçlardan herhangi bir şekilde
zarar görmemesini temin etmek açısından da kendisiyle telefonda görüştüm.
Şimdi, burada
teamüllerden bahsediliyor değerli arkadaşlar ama Anayasa’mızı altüst edecek,
yasalarla Anayasa’yı tebdil, ilga edecek maddeler getiren, temel hak ve
hürriyetleri yok edecek yasalar getiren bir paketin önemi ortaya çıkartılmıyor
da AKP Grubundan, “teamül” adı altında 15/2’ye göre bir İç Tüzük’ün
uygulanmasından yorumlar yapılıyor. Bunları da saygıyla karşılıyorum ama sayın
milletvekilleri, Sayın Cemil Çiçek -açıklamak istemezdim- bana telefonda “Bir
sıkıntı varsa, ben derhâl yazılı onayımı gönderirim.” dedi.
ENGİN ALTAY
(Sinop) – Demiş, bekleyeceğiz.
LEVENT GÖK
(Ankara) – Bana dedi.
Sayın Başkan,
ben bu beyanı size de arz ettim, arkadaşlarınıza arz ettim. Şu ana kadar da
açıklamak niyetinde değildim ama bir ısrar, anlaşılmaz bir baskı devam ediyor.
Böyle bir akıl tutulmasına gerek yok. Eğer siz burayı, toplantıyı devam
ettirmek istiyorsanız, gelinen bu noktada, bana Sayın Cemil Çiçek’in telefonda
ifade ettiği gibi yazılı belgenizi getirirsiniz, ondan sonra devam edersiniz.
(CHP sıralarından alkışlar)
BAŞKAN – Evet,
teşekkür ediyorum.
Sayın
milletvekilleri, tutumumda herhangi bir değişiklik olmamıştır.
LEVENT GÖK
(Ankara) – Sayın Başkan, Cemil Çiçek bana bunları söyledi, lütfen aldırın
yazılı belgenizi, yazılı belgenizi getirin. Yani “Madem öyle, işte böyle.”
diyeceğiz artık. Yani, olur mu böyle şey? Sizin tutumunuz değil, Meclis
Başkanının tutumu önemli Sayın Başkan.
BAŞKAN – Sayın milletvekilleri, Türkiye
Büyük Millet Meclisi Başkanı aylık olarak Genel Kurulda görev yapacak başkan
vekilleri ve kâtip üyeleri birer haftalık süreler için belirlemektedir. 
LEVENT GÖK (Ankara) – Bu ne anlama
geliyor Sayın Başkan? 
ALİ SERİNDAĞ (Gaziantep) – Demin zaten
bunu okudunuz. 
BAŞKAN - Bu belirleme görev tespiti
anlamına gelmekle birlikte, malumunuz, herhangi bir sağlık sorunu veya ihtiyaç
hâlinde hem kâtip üyeler hem de başkan vekilleri günlük veya gün içerisinde
görev değişimi yapabilmektedir. 
LEVENT GÖK (Ankara) – Anlamazlığa
gelmeyin Sayın Başkan. Anlamazlığa gelmeyin lütfen. Ben, Meclis Başkanımızla
yaptığım görüşmeyi anlatıyorum. 
BAŞKAN – Söyleyeceğim efendim, sonunda
söyleyeceğim. Biraz önce ifade ettim zaten. 
LEVENT GÖK (Ankara) – Lütfen, bize
yazılı belgenizi getirin, Meclise başlayalım. O kadar basit. Ne yapalım?
BAŞKAN – Bu tutumum İç Tüzüğe ve
uygulamalara uygundur. Kaldı ki, Sayın Meclis Başkanıyla telefonda yaptığımız
görüşmede “Herhangi bir problem yok, devam edersiniz…” 
LEVENT GÖK (Ankara) – Sayın Başkan,
Meclis Başkanını yıpratmayalım. Bakın, koruyalım onu. 
BAŞKAN – “…Siz görevli başkan
vekilisiniz.” dedi. 
LEVENT GÖK (Ankara) – Lütfen,
koruyalım, hep beraber koruyalım. 
BAŞKAN – Telefonda söyledi efendim. Siz
telefonda konuştuklarınızı ifade ediyorsunuz, biz itiraz etmiyoruz Sayın Gök. 
LEVENT GÖK (Ankara) – Sayın Başkan,
sadece benimle değil diğer arkadaşlarımızla da görüştü. 
HASİP KAPLAN (Şırnak) – Biz de konuştuk
telefonla. 
LEVENT GÖK (Ankara) – Bu usul
yanlıştır, olmaz. Yazılı belgenizi getirin. 
BAŞKAN – Teşekkür ediyorum. 
UĞUR BAYRAKTUTAN (Artvin) – O zaman, bu
Cemil Çiçek birine yalan söylüyor. 
BAŞKAN – Lütfen… 
ADİL ZOZANİ (Hakkâri) – İç Tüzük 60’a
göre yerimden söz istiyorum. 
LEVENT GÖK (Ankara ) – Olur mu öyle
şey! Yani arkadaşlar, Meclis Başkanını koruyalım. 
BAŞKAN – Sayın milletvekilleri, Manisa
Milletvekili Sayın Özgür Özel ve İstanbul Milletvekili Sayın Süleyman Çelebi İç
Tüzük’ün… 
ADİL ZOZANİ (Hakkâri) – Sayın Başkan,
sisteme girdim, İç Tüzük 60’a göre söz istiyorum. 
BAŞKAN – … aynı zamanda Sayın Sezgin
Tanrıkulu İç Tüzük’ün 58’inci maddesine göre geçen tutanak hakkında söz
istemişlerdir. 
LEVENT GÖK (Ankara) – Sayın Başkan,
Divan şu anda oluşmuş değil. 
ADİL ZOZANİ (Hakkâri) – İç Tüzük 60’a
göre yerimden söz istemiştim, sisteme girmiştim. 
LEVENT GÖK (Ankara) – Bütün
nezaketimizle konuyu anlattım sizlere.
OKTAY VURAL (İzmir) – Sayın Başkan,
usul tartışmasında lehte, aleyhte, diğerlerini tamamladınız mı? 
NAZMİ GÜR (Van) – Tamamlamadı. 
BAŞKAN – Tamamladım efendim, 4’ünü de
konuşturdum.
İDRİS BALUKEN (Bingöl) – Hayır, hayır,
tamamlanmadı Sayın Başkan. 
BAŞKAN – Tutumumda değişiklik
olmadığını da söyledim.
İDRİS BALUKEN (Bingöl) – Tamamlanmadı.
BAŞKAN – Tamamlandı efendim,
tutanakları isteyin. Lehte Sayın Elitaş, aleyhte birinci konuşmacı Hasip
Kaplan, lehte ikinci konuşmacı Doğan Kubat… 
OKTAY VURAL (İzmir) – Hayır, hem
lehinde hem aleyhinde… 
BAŞKAN – Aleyhinde… 
OKTAY VURAL (İzmir) – Hem lehte hem
aleyhte konuşmadınız mı Sayın Elitaş? 
BAŞKAN – Aleyhte ikinci konuşmacı
Levent Gök
NAZMİ GÜR (Van) – Konuşmadı, İç Tüzük
60’a göre yerinden söz istedi. 
BAŞKAN – Evet efendim. 
NAZMİ GÜR (Van) – İç Tüzük 60’a göre
konuştu. 
BAŞKAN – Lütfen… 
NAZMİ GÜR (Van) – Hayır, İç Tüzük 60’a
göre… 
BAŞKAN - Hayır… İç Tüzük 60’a göre
değil efendim.
İDRİS BALUKEN (Bingöl) – Hayır, İç
Tüzük 60’a göre konuştu. 
BAŞKAN – Aleyhte söz istiyorsanız
buyurun efendim. 
İDRİS BALUKEN (Bingöl) – Nasıl? 
BAŞKAN – Ben aleyhte söz verdim,
tutumumda bir değişiklik olmadığını söyledim zaten 
ADİL ZOZANİ (Hakkâri) – Aleyhte ben
konuşacağım o zaman. 
BAŞKAN – Efendim, ben aleyhte söz
verdim. İç Tüzük…
ADİL ZOZANİ (Hakkâri) – İç Tüzük 60’a
göre… 
LEVENT GÖK (Ankara) – Sayın Başkan, ben
teşekkül etmemiş bir Divan karşısında konuşmak istemedim. 
BAŞKAN – Efendim, siz biraz önce
tutumum aleyhinde söz istemediniz mi Sayın Gök? 
LEVENT GÖK (Ankara) – Sayın Başkan, ben
istedim. 
BAŞKAN – Hayır, soruyorum istediniz mi
istemediniz mi? İstemediyseniz başka konuşmacıya vereceğim, onu soruyorum.
LEVENT GÖK (Ankara) – Ben Meclisimizi
bilgilendirdim, benim yapacağım budur.
ADİL ZOZANİ (Hakkâri) – Sayın Başkan…
BAŞKAN – Buyurun Sayın Zozani.
MUSTAFA ELİTAŞ (Kayseri) – Sayın
Başkan, aleyhte birini isteyin diyorsunuz, bizi hiç dikkate almıyorsunuz.
V.- USUL HAKKINDA GÖRÜŞMELER
(Devam)
3.- Oturum Başkanı TBMM
Başkan Vekili Sadık Yakut’un, Türkiye Büyük Millet Meclisi Başkanının
görevlendirmesi olmadan birleşimi yönettiği gerekçesiyle bu tutumunun İç Tüzük
hükümlerine uygun olup olmadığı hakkında (Devam)
ADİL ZOZANİ (Hakkâri) – Değerli arkadaşlar,
İç Tüzük 15’e göre teşkil edilmemiş bir Divanı selamlamayarak konuşmama
başlıyorum. (AK PARTİ sıralarından gürültüler) Çünkü mevcut Divan korsan bir
divandır, orada oturmaması gerekir. Bu Divan, oluşmamış bir divandır ve orada
oturmaması gereken bir divandır.
BÜLENT TURAN (İstanbul) –
Selamlamıyorsanız biz de dinlemeyiz.
(AK PARTİ sıralarından bir grup
milletvekilinin konuşmacı kürsüsüne sırtını dönmesi)
ADİL ZOZANİ (Devamla) - Biraz önceki
tartışmalarımızda, Meclis Başkanı Sayın Cemil Çiçek’in grup üyemiz Sayın Hasip
Kaplan’la yaptığı telefon görüşmesi esnasında sarf ettiği cümle şudur: “Bugün
idare edersiniz…” Meclis Başkanı, Meclis İçtüzüğü’nü uygulamak yerine, grup
üyemiz Sayın Hasip Kaplan’a “Bugün idare edersiniz, yarın görevlendirme yazısı gönderirim.”
demiştir. Biraz önceki tartışmalar esnasında, Meclis Başkan Vekili,
görevlendirilmemiş Başkan Vekili Sadık Yakut’la yaptığımız tartışmalar
esnasında, Meclis Başkanı Sayın Cemil Çiçek’in de Sayın Hasip Kaplan’a ifade
ettiği şekliyle, “Bugün idare edersiniz, yarın görevlendirme yazısı
göndeririz.” dediğini beyan etmiştir. Sadık Yakut’un bu beyanı Meclisin
tutanaklarında mevcuttur. Bu ifade, Mecliste şu anda oturan iktidar-muhalefet
bütün milletvekillerine hakarettir.
RECEP ÖZEL (Isparta) – Yalan söylüyorsun.
ADİL ZOZANİ (Devamla) – Ben yalan
söylemiyorum, yalan söyleyen şu anda korsan bir şekilde Başkanlık Divanını
işgal eden Sadık Yakut’tur, söyleyen odur, yalan beyan kendisine aittir.
Eğer yalan söyleyecekseniz hafızanızı
güçlü tutun, yalan söyleyecekseniz hafızanızı güçlü tutun, çünkü eğer kolay
unutursanız, yalanınız kolay yüzünüze çarpılacaktır. 
Sadık Yakut biraz önce yalan beyanda
bulunmuştur, bu yalan beyanıyla kendisini baş başa bırakıyorum. 
BAŞKAN – Evet, sayın milletvekilleri,
Başkanlık Divanının oluşumuyla ilgili tutumumu oylarınıza sunuyorum: Kabul
edenler… Kabul etmeyenler… Kabul edilmiştir.
Şimdi, Manisa Milletvekili Sayın Özgür
Özel, İstanbul Milletvekili Sayın Süleyman Çelebi, Sayın Sezgin Tanrıkulu, Alim
Işık ve Hasip Kaplan İç Tüzük’ün 58’inci maddesine göre söz istemişlerdir. 
Sırasıyla söz veriyorum…
ADİL ZOZANİ (Hakkâri) – Benim de
talebim var Başkan. 
BAŞKAN – Sayın Özgür Özel, Manisa
Milletvekili, buyurun. 
İki dakika söz veriyorum. 
VI.- GEÇEN TUTANAK
HAKKINDA KONUŞMALAR (Devam)
7.- Manisa
Milletvekili Özgür Özel'in, 19/2/2015 tarihli 58’inci Birleşimdeki bazı
ifadelerini düzelttiğine ilişkin konuşması
ÖZGÜR ÖZEL (Manisa) – Sayın Başkan,
değerli milletvekilleri; hepinizi saygıyla selamlıyorum. 
Dünkü tutanakta, Sayın Oğuz Kağan
Köksal kürsüdeyken, “Onu söylüyoruz, öldürmeyin çocukları diyoruz.” (X)ifadesinde,
bu çoğul ifade iktidar partisinin uygulamalarını kastetmektedir, yoksa Oğuz
Kağan Köksal’ın ifadelerine yönelik değildir. Tutanaktaki bu düzeltmeyi yapmak
istedim.
Özellikle konunun geldiği noktada da
toplumun kutuplaştırıldığı, olağanüstü hâl yasaları ve 12 Eylülün baskıcı
rejiminde bile olmayan bir yasayı ve bazı yetkileri geçirmeye çalıştığınız bir
süreçte, burada inanılmaz tatsız, değil Türkiye, dünya parlamentolarında örneğine
çok az rastlanır şiddet olaylarıyla karşılaştık. Olayların kendisi kadar,
olaylar yaşandıktan sonra iktidar partisi sözcülerinin ve bugün Başbakanın konu
hakkında yaptıkları yorumlar da manidardı. 
Musa Çam’ın, “Elinin taş olduğunu
biliyorduk ama yüreği de taşmış.” dediği Mustafa Elitaş, Musa Çam’ın, burada,
gözünün önünde ayağının takılıp kendi kendine düştüğünü söyledi. Ardından dedi
ki: “Pervin Buldan ve Sabahat Tuncel kendi kendilerini kürsüde darp ettiler.”
Bu yetmedi, dün akşam Orhan Düzgün, Allah korudu, felç olabilirdi, hayatını
kaybedebilirdi, buradan düştü, bugün Başbakan “AKP’li kimse yoktu orada, kendi
kendilerini ittiler.” dedi. 
Arkadaşlar, bu yasanın yapısına da
uygun olarak, bu kafa, Metin Göktepe gözaltında ölünce “Kendi kendini duvardan
attı, başını vurdu, öldü.” diyen kafadır. Bu yasa geçerse eğer, bundan sonra,
yirmi dört saatlik polis yetkisiyle gözaltılarda, üniversite öğrencileri,
sendikacılar, muhalif gençler, nereye götürüldükleri bilinmeyen yerlerde kendi
kafalarını duvara vurmak, kendi kravatlarıyla kendilerini asmak suretiyle
intihar edeceklerdir. Bugünlerin habercisi Başbakanın açıklamasıdır.
Hepinize saygılar sunuyorum. (CHP ve
HDP sıralarından alkışlar)
BAŞKAN – Sayın Sezgin Tanrıkulu,
İstanbul Milletvekili, 58’inci madde gereğince iki dakika söz veriyorum,
buyurun. 
MUSTAFA SEZGİN TANRIKULU (İstanbul) –
Kaç dakika Sayın Başkan?
BAŞKAN – İki dakika efendim.
MUSTAFA SEZGİN TANRIKULU (İstanbul) –
Niye iki dakika?
BAŞKAN – Efendim, uygulama bu, lütfen
Sayın Tanrıkulu, buyurun.
MUSTAFA SEZGİN TANRIKULU (İstanbul) – Takdir
hakkınızı niye böyle kötüye kullanıyorsunuz?
BAŞKAN – Sayın Tanrıkulu, buyurun
efendim, dinliyoruz. 
ENGİN ALTAY (Sinop) – İki dakikayla
idare et, hem Kürt’sün hem bu kadar konuşuyorsun, daha ne istiyorsun!
8.- İstanbul Milletvekili
Mustafa Sezgin Tanrıkulu'nun, 19/2/2015 tarihli 58’inci Birleşimdeki bazı
ifadelerini düzelttiğine ilişkin konuşması (X)
MUSTAFA SEZGİN TANRIKULU (İstanbul) –
Sayın Heyet -Başkan meşru olmadığı için öyle ifade ettiler- hepinizi saygıyla
selamlıyorum.
Dünkü tutanaklara sözlerim eksik
geçtiği için bu konuşmayı yapacağım. Zira, bugün Sayın Cumhurbaşkanı, Sayın
Başbakan ve bakanlar değişik yerlerde konuştular ve bu yasanın çıkarılması
gerekçesi olarak da evlerde hırsızların yakalanamadığını ifade ettiler. Çok
veciz bir söz söylenmişti “Eğer hırsız evin içindeyse kilit işe yaramaz.” diye.
Niçin hırsızları yakalamadığınız belli çünkü hırsız evin içinde, milyonlarca
doları götürdünüz. 
İkinci olarak “Bu yasa okulların ve
camilerin etrafında bonzai ve uyuşturucu çeteleri için getirildi.” dendi. 
Üçüncü olarak da yine “Bu yasa
otobüslere ve ambulanslara molotofkokteyli atanlar için getirildi.” dendi. 
Şimdi, gerçekten elinizi vicdanınıza
koyun, gerçekten. Burada avukat arkadaşlarım da var, sizin grubunuzda. Hangi
yasadaki hangi yetki bütün bunları yani bu hırsızları, kendi içinizdeki
hırsızları yakalamaya engel, hangisi? Niçin böyle bir algıyla bu yasayı gündeme
getiriyorsunuz? On iki yılda hırsızlığın patlamasının nedeni bu yasa mı, yoksa
sizin uygulamalarınız mı? Soruyorum, sayın bakanlara da soruyorum. Mevcut
yasalardaki hangi yetkiler sizin hırsızları yakalamanızı engelliyor, sizin
bonzai, uyuşturucu satıcılarını yakalamanızı engelliyor veya sizin
molotofkokteyli atanları yakalamanızı engelliyor? Şimdi, sorun şu, dün de ifade
etmiştim, şimdi de ifade ediyorum: Hem Kobani çerçevesinde meydana gelen ve 40
yurttaşımızın ölmesine neden olan olayların hem de Bingöl’de meydana gelen
olayların, 4 yurttaşımızın…
(Mikrofon otomatik cihaz tarafından kapatıldı)
MUSTAFA SEZGİN TANRIKULU (Devamla) – …2
polisin ölmesinin nedeni sizlersiniz, bu Hükûmettir.
BÜLENT TURAN (İstanbul) – Neyi düzeltti
Sayın Başkan?
MUSTAFA SEZGİN TANRIKULU (Devamla) –
Niye sizlersiniz? Çünkü, bütün bunların üzerine bu yasayı inşa ettiniz.
Sorumlusu sizlersiniz. Bu yasayla özgürlüğü ve adaleti sağlayamazsınız ve
bundan sonra meydana gelecek bütün ölümlerin sorumlusu da sizler olursunuz. 
Teşekkür ederim. (CHP ve HDP
sıralarından alkışlar)
ÖNDER MATLI (Bursa) – Allah razı olsun!
MUHAMMET BİLAL MACİT (İstanbul) – Hadi
oradan!
BAŞKAN – Teşekkür ediyorum.
Şimdi, Sayın Süleyman Çelebi, İstanbul
Milletvekili, 58’inci madde gereğince, geçen birleşimdeki tutanaktaki…
Buyurun Sayın Çelebi. (CHP sıralarından
alkışlar)
9.- İstanbul Milletvekili Süleyman
Çelebi'nin, 19/2/2015 tarihli 58’inci Birleşimdeki bazı ifadelerini
düzelttiğine ilişkin konuşması
SÜLEYMAN ÇELEBİ (İstanbul) – Çok
teşekkürler.
Hepinizi saygıyla selamlıyorum değerli
arkadaşlar. 
Aslında “Başbakan yalan söylüyor.”
dediğimiz zaman…
ÖZGÜR ÖZEL (Manisa) – Sorun yok, bir
şey demezler.
MUHAMMET BİLAL MACİT (İstanbul) –
Hadsizlik yapma, hadsizlik yapma!
ÖZGÜR ÖZEL (Manisa) – Cumhurbaşkanı
olunca tepki veriyorsunuz.
MUHAMMET BİLAL MACİT (İstanbul) –
Hadsizlik yapma, edepli ol!
SÜLEYMAN ÇELEBİ (Devamla) – …yalan
söylemediği gibi bir yaklaşım var. Sizin arkadaşınız bunu söylüyor. Daha iki
gün önce televizyona çıktığımda Oktay Saral diyor ki: “Sebahat Tuncel’i ben
ittim. 5 tane tokadı ben attım. Tokmağı da ben salladım.” Şimdi, Başbakan mı yalan
söylüyor, biz mi yalan söylüyoruz değerli arkadaşlar? Kim yalancı, kim yalancı?
(CHP sıralarından alkışlar)
MAHİR ÜNAL (Kahramanmaraş) – Bu neyin
düzeltmesi Sayın Başkan, neyin düzeltmesi?
SÜLEYMAN ÇELEBİ
(Devamla) – Şimdi, değerli arkadaşlar, burası padişahı koruma kalesi değil. 
MAHİR ÜNAL (Kahramanmaraş) – Burası
hakaret etme yeri de değil.
SÜLEYMAN ÇELEBİ (Devamla) – Burası,
Türkiye Büyük Millet Meclisi, hukuku koruma yeri. 
MAHİR ÜNAL (Kahramanmaraş) – Hakaret
etme yeri de değil orası.
SÜLEYMAN ÇELEBİ (Devamla) - Burası
hukuku koruma yeri.
MAHİR ÜNAL (Kahramanmaraş) – Hakaret
yeri değil orası.
SÜLEYMAN ÇELEBİ (Devamla) - Padişahın
kalesini koruyup ok atmaya benzemez burası. Burada hukuk konuşacağız, adalet
konuşacağız, insan haklarını konuşacağız. (AK PARTİ sıralarından gürültüler)
ENGİN ALTAY (Sinop) – Süleyman Bey, siz
Başbakana sataşın, Cumhurbaşkanına sataşmayın. Başbakana sataşın,
Cumhurbaşkanına sataşmayın.
SÜLEYMAN ÇELEBİ (Devamla) - O nedenle,
değerli arkadaşlar, bakın, şu anda 3 milyon adet isyan bastırma mermisi ithal
edildi. Bakan burada, hesabını bilir!
MEHMET METİNER (Adıyaman) – Duyuyoruz,
bağırma, bağırma!
SÜLEYMAN ÇELEBİ (Devamla) – 3 milyon
isyan bastırma mermisini bu ülkeye Amerika’dan niye getiriyorsunuz, isyan mı
var bu ülkede? Bu ülkede isyan bastırmak için bu kadar mermiyi niye
getiriyorsunuz? Dolayısıyla, bu mermiler de, bu oklar da Cumhurbaşkanı denilen…
O köşkü korumak, o sarayı korumak, o kuleyi korumak içindir.
MAHİR ÜNAL (Kahramanmaraş) – Orası
devletin, devletin! Devlete ait orası, devlete ait! Sokağa ait değil, devlete
ait orası!
SÜLEYMAN ÇELEBİ (Devamla) - O nedenle,
biz bu oklara karşı direneceğiz, direneceğiz, direneceğiz, inadına direneceğiz!
(CHP sıralarından alkışlar)
BAŞKAN – Teşekkür ediyorum.
Şimdi de, İç Tüzük’ün 58’inci maddesi
gereğince söz isteyen Sayın Kaplan, Şırnak Milletvekili.
Buyurun Sayın Kaplan. (HDP sıralarından
alkışlar)
10.- Şırnak Milletvekili
Hasip Kaplan'ın, 19/2/2015 tarihli 58’inci Birleşimdeki bazı ifadelerini
düzelttiğine ilişkin konuşması
HASİP KAPLAN (Şırnak) – Sayın korsan
Başkanlık Divanı, siz orada İç Tüzük’ü uygulamak için oturmuyor musunuz? AKP
rozetini çıkarıp frak giymişsiniz, beyaz frak.
İDRİS ŞAHİN (Çankırı) – Başkan, İç
Tüzük’ü uygula da bir ceza ver, hakaret ediyor Başkanlık Divanına. 
HASİP KAPLAN (Devamla) - Bu Meclisi
bağımsız yönetmek için, İç Tüzük hukukunu uygulamak için muhalefetin… 
Peki, sizin Başkanlığınız dün de
korsandı. Ve burada bir AK PARTİ grup başkan vekili çıktı, dedi ki: “Bu paket
özgürlük paketidir. Bu pakete ancak suç işleme eğilimi olanlar karşı
çıkabilir.” Bütün muhalefeti ve 79 tane kendisinin de mensubu olduğu baroyu… 
(AK PARTİ sıralarından bir grup
milletvekilinin konuşmacı kürsüsüne sırtını dönmesi)
HASİP KAPLAN
(Devamla) - Arkanızı fena dönmüşsünüz. “Kim Kardashian’a mı benziyorsunuz?”
diyeceğim ama… (HDP, CHP ve MHP sıralarından gülüşmeler) 
MAHİR ÜNAL (Kahramanmaraş) – Sayın
Başkan, bu nasıl bir ifade! 
HASİP KAPLAN (Devamla) – …sizin
protesto anlayışınızı da biliyoruz. Bakın, bu hakaret yapılırken İstanbul
Üniversitesi, bütün hukuk fakülteleri, bütün herkes bu yasaya karşı çıkıyor. 
İDRİS ŞAHİN (Çankırı) – Sayın Başkan,
edepsizlik yapıyor, edebe davet ediyoruz, edebe! 
HASİP KAPLAN (Devamla) – İnsan Hakları
Derneği, MAZLUMDER, herkes bu yasaya karşı çıkıyor, herkes bu yasanın özgürlük
değil, faşizm paketi olduğunu söylüyor. Faşizmin paketini savunanlar ancak
arkasını bu kürsüye, milletin kürsüsüne, milletin sözüne karşı dönebilir. 
MAHİR ÜNAL (Kahramanmaraş) – Başkanlık
Divanına “korsan” diyorsun ya sen!
HASİP KAPLAN (Devamla) – Arkanızı ancak
gerçeklere dönebilirsiniz, kulaklarınızı tıkayabilirsiniz. 
MAHİR ÜNAL (Kahramanmaraş) – Senin gibi
hakaretçiye az bile yapıyorlar.
HASİP KAPLAN (Devamla) – Ama bu ülke
senden kurtulacak, bu ülke 2015’te sizden kurtulacak. Burada bir milletvekili,
sizin yönetiminizde, “Vurdum.” diyor, “Önünüzdeki kanlı tokmakla vurdum, burada
vurdum.” diyor, hiçbir işlem yapmıyorsunuz. Gestapo yöntemleriyle bu Meclis
yönetilmez. Gestapo yöntemlerini bu güvenlik paketiyle burada uygulayamazsınız,
bu zorbalığı bu millete uygulayamazsınız. 
(Mikrofon otomatik cihaz tarafından
kapatıldı) 
MAHİR ÜNAL (Kahramanmaraş) – Gestapo
yöntemi olsa bu kadar hakaret edemezsin ya! Her türlü hakareti ediyorsun ya! 
HASİP KAPLAN (Devamla) – Söz Sayın Ünal,
söz…
MAHİR ÜNAL (Kahramanmaraş) – Her türlü
hakareti yapıyorsun burada… 
HASİP KAPLAN (Devamla) – Kim
Kardashian’a benzeyen var mı içinizde? (AK PARTİ sıralarından gürültüler) 
MAHİR ÜNAL (Kahramanmaraş) – ...bu
kadar hakarete en doğal protesto haklarını kullanıyorlar.
HASİP KAPLAN (Devamla) – Protesto
hakkınızı mı kullanıyorsunuz! 
BAŞKAN – Evet, Sayın Kaplan, teşekkür
ediyoruz. 
Her söz sahibine aittir. 
HASİP KAPLAN (Devamla) – Protesto
hakkınızı kullandınız değil mi? Zor geliyor değil mi, zor? (HDP sıralarından
alkışlar, AK PARTİ sıralarından gürültüler)
RECEP ÖZEL (Isparta) – Haydi, haydi! 
BAŞKAN – Söz, kişinin kendi, aile
terbiyesini gösterir. Evet, her söz, kişinin kendisinin ve ailesinin
terbiyesini gösterir. (AK PARTİ sıralarından alkışlar)
HASİP KAPLAN (Şırnak) – Sizin aile
terbiyeniz olsa muhalefete küfür edildiği zaman sesinizi çıkarırsınız. 
BAŞKAN – Şimdi, 58’inci madde gereğince
söz isteyen Seyfettin Yılmaz, Adana Milletvekili. 
HASİP KAPLAN (Şırnak) – Sizinle
mahkemede hesaplaşacağız Sayın Başkan. 
BAŞKAN – Tutanakları istedim zaten
Sayın Kaplan. 
BÜLENT TURAN (İstanbul) – Gördük,
gördük aile terbiyelerini. 
ADİL ZOZANİ (Hakkâri) – Sayın Başkan,
İç Tüzük 58’e göre benim de talebim var. 
BAŞKAN – Var efendim, var. Size de sıra
gelecek, söyleyeceğim.
Buyurun Sayın Yılmaz. 
11.- Adana Milletvekili
Seyfettin Yılmaz'ın, 19/2/2015 tarihli 58’inci Birleşimdeki bazı ifadelerini
düzelttiğine ilişkin konuşması
SEYFETTİN YILMAZ (Adana) – Sayın
Başkan, değerli milletvekilleri; dünkü konuşmamda “Eğer bu ülkede bir çete
varsa o çetenin başı açık söylüyorum bu ülkenin Başbakanıdır.”(x)
ifadesi söylemlerde yanlış anlaşılmıştır.
MİHRİMAH BELMA SATIR (İstanbul) – Dava
konusu oldu. 
SEYFETTİN YILMAZ (Devamla) –
Açabilirsiniz davanızı. Yani, şimdi, laf atmadan açıklayalım. Bakın, çok net
ifade ediyorum: Bu ülkede Fethullah Gülen’le kim telefonla konuşmuşsa, kim
onunla irtibata geçmişse çete muamelesi görüyor. 
BÜLENT TURAN (İstanbul) – Şimdi de sen
misin?
SEYFETTİN YILMAZ (Devamla) - Şimdi
burada elinizi vicdanınıza koyun. Şu grubun içerisinde Fethullah Gülen’le kim
konuştu parmaklarını kaldırsın. Hadi buyur. (MHP ve CHP sıralarından alkışlar)
Kim? Kim? Kim? Yüreğiniz yetiyorsa söyleyin. Gelin araştıralım, hodri meydan,
hanginiz Fethullah Gülen’le konuştu? 
MAHİR ÜNAL (Kahramanmaraş) – Meşru bir
sivil toplum örgütüyle herkes konuşur ya.
ALİ SERİNDAĞ (Gaziantep) – O zaman niye
çete diyorsunuz kardeşim.
SEYFETTİN YILMAZ (Devamla) - Hadi çıkın
ortaya, hangi bakanlar Fethullah Gülen’le konuştu? Peki, Fethullah Gülen’le
konuşan herkesi çete kabul ediyorsunuz da Fethullah Gülen’den dolayı şunu
söyleyen “Ne dediler de yapmadık.” diyen, “Bütün önemli kurumlara, adliyeye,
yargıya, emniyete onları getirdik.” diyen kişi, eğer onlarla görüşen çeteyse
Başbakan Yardımcısı Bülent Arınç gidip de “Başbakanımızın selamı var, Recep
Tayyip Erdoğan’ın selamı var. Hoca’mızın bir emri varsa yerine getiririm.”
diyorsa ve Hoca’yla görüşenler çeteyse ve Hoca’yla telefonla görüşen kimler,
çıksın mertçe açıklasın, mertçe açıklasın, hanginiz görüştünüz, hanginiz
onların okuluna gittiniz? 
MEHMET METİNER (Adıyaman) – Biz
görüşmedik.
SEYFETTİN YILMAZ (Devamla) - Peki,
onlarla görüşen, onların okulları, onların faaliyetleri çeteyse o talimatı
veren o çetenin başıdır diyorum. Onların taleplerini yerine getiren çetenin
başıdır diyorum. İstediğiniz davayı açabilirsiniz. Bunda bir yanlışlık var mı?
Çıkın, yüreğiniz yetiyorsa, kim görüşmüşse görüştüm desin burada. Görüştüğünüzü
ben biliyorum. İsim isim söylememe gerek yok. 
(Mikrofon otomatik cihaz tarafından
kapatıldı) 
SEYFETTİN YILMAZ (Devamla) - Ama siz de
biliyorsunuz, Allah için söyleyin kimler görüştüyse. Hadi bakalım. (MHP ve CHP
sıralarından alkışlar)
BAŞKAN – Teşekkür ediyorum.
Sayın Alim Işık, sizin de söz talebiniz
var ancak aynı konuda bugün söz istemişsiniz efendim, konuşmuşsunuz zaten.
OKTAY VURAL (İzmir) – Efendim, rüşvet ve yolsuzlukla ilgili
bir vakfın avukatı burada muhalefet milletvekiline hakaret ediyor.
BAŞKAN – Sayın Işık, buyurun…
OKTAY VURAL (İzmir) – TÜRGEV denilen bir vakfın açıkçası bu
işlerde ne rol oynadığını bütün millet biliyor. Sen de avukatısın, yönetim
kurulu üyesisin değil mi? Etiler Polis Karakoluyla pazarlıkta var mıydın? 
BÜLENT TURAN (İstanbul) – Terbiyesizlik yapma!
ALİM IŞIK (Kütahya) – Teşekkür ediyorum Başkan.
Değerli milletvekilleri…
MAHİR ÜNAL (Kahramanmaraş) – Bunlar nasıl iddialar böyle?
OKTAY VURAL (İzmir) – Kupon arazi peşinde miydin?
MAHİR ÜNAL (Kahramanmaraş) – Aklınıza gelen her şeyi
söylüyorsunuz ya!
HASAN HÜSEYİN TÜRKOĞLU (Osmaniye) – Siz de aklınıza gelen
her şeyi yapıyorsunuz. 
MAHİR ÜNAL (Kahramanmaraş) – Ne yapıp yapmadığımızın
denetçisi siz misiniz ya?
HASAN HÜSEYİN TÜRKOĞLU (Osmaniye) – Anayasa’yı çiğniyorsun,
İç Tüzük’ü çiğniyorsun; yolsuzluğu, rüşveti yasaklayan bütün kanunları
çiğniyorsun.
BAŞKAN – Buyurun, yeniden başlıyoruz.
12.- Kütahya Milletvekili
Alim Işık'ın, 19/2/2015 tarihli 58’inci Birleşimdeki bazı ifadelerini
düzelttiğine ilişkin konuşması
ALİM IŞIK (Kütahya) – Değerli milletvekilleri, dün Sayın
Recep Özel’in şahsıma yaptığı sataşma sonucu -almış olduğum sözde- özellikle
Sayın Cumhurbaşkanının kendi birkaç danışmanı, mevcut Başbakanın birkaç genel
başkan yardımcısını Hükûmet üyelerinden habersiz bir şekilde görevlendirerek
KPSS sınavının kaldırılması konusunda talimat verip hazırlattığı raporla
ilgili, o raporda yer alan tespitlerle ve iddialarla ilgili konuşma yapmıştım.
Orada özellikle Sayın Başbakanı yok sayan böyle bir anlayışa karşı sizin karşı
durmanız gerektiğini ve cevap vermeniz gerektiğini söylemiştim. Özellikle
tutanaklarda “Buna sahip çıkmayın.”(x) anlamında bir yanlış anlaşılmaya yer
açacak ibarenin düzeltilmesi için söz aldım. Özellikle bu konuyu bir kez daha
sizinle paylaşmak istiyorum. 
KPSS’de
AKP’li partililerin çocuklarının başarılı olamadığı, dolayısıyla yapılan
yerleştirmelerde, on ikide 1 oranında yerleştirme yapılması sonucunda
partililer buralara yerleşemediği için sınavın kaldırılması gerektiği konusunda
hazırlanan raporda medyanın şu şekilde kullanılmasına yönelik öneriler yer
alıyor: “Yaptırılacak güçlü haberlerle KPSS’nin güvenilirliğinin olmadığı
işlenmeli; paralel yapının soruları çaldığı, tüm devlet kadrolarını ele
geçirdiği öne sürdürülmeli; KPSS’yi kazanamayan adaylarla röportajlar
yapılmalı; ‘Paralel yapı hakkımızı yedi.’ türü haberler yayınlanmalı.” şeklindeki
önerilerin çok yanlış, bu ülkenin çocuklarını ayıran bir anlayış olduğunu
söylemiştim. Özellikle sizi bir kez daha bilgilendiriyorum. 
(Mikrofon
otomatik cihaz tarafından kapatıldı) 
ALİM
IŞIK (Devamla) - Bu raporda Başbakanı yok sayan, Kabine üyelerini paralelci
ilan eden görüşleri verenleri içimizden ayıklayın. Bu milletin çocuklarına
yazık oluyor. 
Teşekkür
ediyorum. (MHP sıralarından alkışlar) 
BAŞKAN
– Teşekkür ederim.
Sayın
Zozani, sizin de dilekçeniz var ama “20 Şubat tarihli Birleşimde tutanaklara
geçen” diyorsunuz yani bugünkü birleşimde. Dolayısıyla, İç Tüzük’ün 58’inci
maddesi “geçen birleşim” diyor. Bunu yarın için bırakıyorum. Kanunlar yarın
gündeme getireceklerdir. 
ADİL
ZOZANİ (Hakkâri) – Sözümü düzeltmek istiyorum şimdi efendim.
BAŞKAN
– Anladım da efendim, İç Tüzük’ü konuşuyoruz. Efendim, 58’inci maddeyi
okuyayım: “Bir milletvekili veya bakan kendisine ait olup geçen birleşim
tutanağında yer alan…” İşleme konulmasın demiyorum efendim, bırakıyorum, yarın
sabah değerlendirilecek bu, başlandığında.
ADİL
ZOZANİ (Hakkâri) – Yani, söylediğinizin İç Tüzük’e uygunluğundan dolayı değil,
korsan bir divandan söz talebinde bulunmamak için talebimi geri alıyorum.
BAŞKAN
– Teşekkür ediyorum.
Alınan
karar gereğince, gündemin "Kanun Tasarı ve Teklifleri ile Komisyonlardan
Gelen Diğer İşler" kısmına geçiyoruz. 
HASİP
KAPLAN (Şırnak) – Sayın Başkan, 3 tane dilekçem var efendim.
BAŞKAN
– Geleceğim efendim, dilekçenize de geleceğim, hazırlık yapıyoruz.
HASİP
KAPLAN (Şırnak) – Onunla ilgili taleplerimiz var, açıklamak istiyorum.
BAŞKAN
– Var dilekçeniz, gördüm, hazırlık yapıyoruz efendim.
1’inci
sırada yer alan, Türkiye Büyük Millet Meclisi İçtüzüğünde Değişiklik
Yapılmasına Dair İçtüzük Teklifi ve Anayasa Komisyonu Raporu’nun görüşmelerine
kaldığımız yerden devam edeceğiz.
XII.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER
A) Kanun Tasarı ve
Teklifleri
1.- Adalet ve
Kalkınma Partisi Grup Başkanvekilleri İstanbul Milletvekili Ayşe Nur
Bahçekapılı, Kayseri Milletvekili Mustafa Elitaş, Giresun Milletvekili Nurettin
Canikli, Kahramanmaraş Milletvekili Mahir Ünal ve Adıyaman Milletvekili Ahmet
Aydın’ın; Türkiye Büyük Millet Meclisi İçtüzüğünde Değişiklik Yapılmasına Dair
İçtüzük Teklifi ile Tunceli Milletvekili Kamer Genç’in; Türkiye Büyük Millet Meclisi
İçtüzüğünün Bir Maddesinin Değiştirilmesi Hakkında İçtüzük Teklifi ve Anayasa
Komisyonu Raporu (2/242, 2/80) (S. Sayısı: 156)
BAŞKAN
– Komisyon? Yok.
Ertelenmiştir.
2’nci
sırada yer alan, Devlet Sırrı Kanunu Tasarısı ve Avrupa Birliği Uyum Komisyonu ile
Adalet Komisyonu Raporlarının görüşmelerine kaldığımız yerden devam edeceğiz.
2.- Devlet Sırrı Kanunu
Tasarısı ve Avrupa Birliği Uyum Komisyonu ile Adalet Komisyonu Raporları
(1/484) (S. Sayısı: 287)
BAŞKAN
– Komisyon? Yok.
Ertelenmiştir.
3’üncü
sırada yer alan, Ceza İnfaz Kurumları Güvenlik Hizmetleri Kanunu Tasarısı ve
Adalet Komisyonu Raporu’nun görüşmelerine kaldığımız yerden devam edeceğiz.
3.- Ceza İnfaz Kurumları
Güvenlik Hizmetleri Kanunu Tasarısı ve Adalet Komisyonu Raporu (1/742) (S.
Sayısı: 616)
BAŞKAN
– Komisyon? Yok.
Ertelenmiştir.
4’üncü
sırada yer alan, Askeri Hakimler Kanunu ile Bazı Kanunlarda Değişiklik
Yapılmasına Dair Kanun Tasarısı ve Adalet Komisyonu Raporu’nun görüşmelerine
kaldığımız yerden devam edeceğiz.
4.- Askeri Hakimler Kanunu
ile Bazı Kanunlarda Değişiklik Yapılmasına Dair Kanun Tasarısı ve Adalet
Komisyonu Raporu (1/1008) (S. Sayısı: 685)
BAŞKAN
– Komisyon? Yok.
Ertelenmiştir.
5’inci sırada yer alan, Polis Vazife ve
Salahiyet Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı ile İstanbul Milletvekili Mahmut Tanal'ın Nüfus
Hizmetleri Kanununda Değişiklik Yapılmasına Dair Kanun Teklifi...
HASİP KAPLAN (Şırnak) – Sayın Başkan,
geçmeden 3 tane dilekçem var benim. 
SALİH KAPUSUZ (Ankara) – Biraz edep
yahu!
BAŞKAN – Evet, dilekçeniz var, hazırlık
yapıyoruz, efendim, cevap da vereceğiz.
HASİP KAPLAN (Şırnak) - Ama geçmeden...
BAŞKAN - ...İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in...
ADİL ZOZANİ (Hakkâri) – Sayın Başkan...
BAŞKAN - ...Kimlik Bildirme Kanununda
Değişiklik Yapılmasına Dair Kanun Teklifi...
ADİL ZOZANİ (Hakkâri) – Sayın Başkan...
BAŞKAN - ...İstanbul Milletvekili Mustafa
Sezgin Tanrıkulu ve Kocaeli Milletvekili Mehmet Hilal Kaplan'ın...
ADİL ZOZANİ (Hakkâri) – Sayın Başkan,
gündeme alınmayla ilgili...
BAŞKAN - ...2559 Sayılı Polis Vazife ve
Salahiyet Kanununda Değişiklik Yapılmasına İlişkin Kanun Teklifi, Adana Milletvekili
Osman Faruk Loğoğlu'nun; Emniyet Teşkilatı Kanununda Değişiklik Yapılması
Hakkında Kanun Teklifi, Mersin Milletvekili Ertuğrul Kürkcü'nün; Polis Vazife
ve Salahiyet Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu ve Cumhuriyet Halk Partisi Grup
Başkanvekilleri Sinop Milletvekili Engin Altay, Ankara Milletvekili Levent Gök
ile 4 Milletvekilinin; Nüfus Hizmetleri Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu'nun; 5490 Sayılı
ve 25/4/2006 Tarihli Nüfus Hizmetleri Kanununda Değişiklik Yapılması Hakkında
Kanun Teklifi ile Avrupa Birliği Uyum Komisyonu ve İçişleri Komisyonu
Raporu’nun görüşmelerine kaldığımız yerden devam edeceğiz. 
5.- Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684) (x)
BAŞKAN – Komisyon? Yerinde.
Hükûmet? Yerinde. 
ADİL ZOZANİ (Hakkâri) – Sayın Başkan,
gündeme alınmayla ilgili itirazım var. 
V.- USUL HAKKINDA
GÖRÜŞMELER (Devam)
4.- Mersin
Milletvekili Ertuğrul Kürkcü’nün 19/2/2015 tarihli 58’inci Birleşimde (2/1632)
esas numaralı Kanun Teklifi’ni geri çekme önergesinin oylamasında yanlışlık
yapıldığı iddiası hakkında
BAŞKAN – Sayın milletvekilleri, geçen
birleşimde Mersin Milletvekili Ertuğrul Kürkcü’nün İç Tüzük’ün 75’inci
maddesine göre teklifini geri alma talebini içeren tezkerenin oylanmasında,
yanlışlık yapıldığı iddiasıyla ilgili olarak İç Tüzük’ün 13’üncü maddesine göre
açılan usul tartışmasında lehte konuşmalar ile aleyhteki bir konuşma
tamamlanmıştı. 
Şimdi, aleyhte söz hakkı Şırnak
Milletvekili Sayın Hasip Kaplan’a aittir..
Buyurun Sayın Kaplan.
HASİP KAPLAN (Şırnak) – Sayın Zozani
konuşacak.
BAŞKAN – Adil Zozani, Hâkkari
Milletvekili.
RECEP ÖZEL (Isparta) – Hani
tanımıyordun, çıkmayacaktın?
BAŞKAN - Buyurun Sayın Zozani.
ADİL ZOZANİ (Hakkâri) – Teşekkür
ederim. 
Değerli
milletvekili arkadaşlarım, yine korsan Divanı selamlamayarak başlıyorum.
(AK
PARTİ sıralarından bir grup milletvekilinin konuşmacı kürsüsüne sırtını
dönmesi)
ADİL ZOZANİ (Devamla) - Değerli
arkadaşlar, hepiniz dönebilirsiniz. Allah’ın izniyle, 7 Haziranda hepinizin
ense tıraşını zaten göreceğiz. Ense tıraşını yaptırarak Meclisten göndereceğiz
zaten. 
RECEP ÖZEL (Isparta) – Bana bak, ense
tıraşıma...
ADİL ZOZANİ (Devamla) – Dönebilirsiniz,
hiç beis yoktur. 
Değerli arkadaşlar, İç Tüzük 35’e
aykırı yapılmış bir işlem söz konusudur burada. İç Tüzük 35, kanun teklif ve
tasarılarının birleştirilerek görüşülmesine cevaz vermiyor. Komisyon bu konuda
usul hatası yapmıştır, bu usul hatasına Meclis Başkanlığını da mevcut durumda
ortak etmektedir. Esasında Meclis Başkanı Sayın Cemil Çiçek geçmiş uygulamalara
ilişkin olarak bu hususla ilgili itirazları dikkate almış ve komisyon
başkanlarına yazı göndermiştir. Komisyon başkanlarının bu hususları dikkate
alarak işlem yapmasını ifade etmiştir, İç Tüzük’ün amir hükümlerini kendilerine
hatırlatmıştır. İçişleri Komisyonu bu konuda usulsüz işlem yapmış ve bu tasarıyı
bu şekilde buraya getirmiştir. Milletvekilinin verdiği teklif ile Hükûmetin
verdiği tasarıyı burada birleştirerek görüşmek İç Tüzük’e aykırı bir işlemdir.
Bu nedenle, milletvekili arkadaşımız Sayın Ertuğrul Kürkcü, Komisyonun İç
Tüzük’e aykırı yaptığı uygulamaya katılmadığını ifade etmek için -tasarıdaki
birleştirme usulüne aykırılığı ifade eder- teklifini geri çekmiştir, tasarıdan
geri çekmiştir. Yeniden Komisyona havale edilmesini ve Komisyonda teklif
üzerinde görüşme yapma hakkını baki tutmak üzere teklifin tasarı metninden geri
çekilmesi talebidir bu. 
En azından, bir muhalefet
milletvekilinin, teklif sahibi bir muhalefet milletvekilinin bu talebine saygı
duyacağınızı umut ediyor ve talep doğrultusunda oy kullanacağınızı umut
ediyorum. 
Hepinizi saygıyla selamlıyorum. (HDP
sıralarından alkışlar)
BAŞKAN – Teşekkür ediyorum.
Mersin Milletvekili Ertuğrul Kürkcü’nün
geri alma tezkeresinin oylamasının tekrarlanmasını oylarınıza sunuyorum: Kabul
edenler…
LEVENT GÖK (Ankara) – Karar yeter
sayısı…
ADİL ZOZANİ (Hakkâri) – Karar yeter
sayısı…
BAŞKAN – Bir saniye efendim,
ikincisinde soracağım, merak etmeyin. 
Kabul etmeyenler… Kabul edilmiştir.
Geçen birleşimde Mersin Milletvekili
Ertuğrul Kürkcü’nün geri alma talebini içeren tezkerenin oylanmasından önce
Sayın Oktay Vural ve arkadaşlarının yoklama talebi vardı.
Hâlen bu talep geçerli mi Sayın Vural?
OKTAY VURAL (İzmir) – Evet.
(MHP sıralarından bir grup milletvekili
ayağa kalktı)
BAŞKAN – Sayın Vural, Sayın Bal, Sayın
Türkoğlu, Sayın Adan… 
OKTAY VURAL (İzmir) – Sayın Başkan,
biraz önce buranın karar yeter sayısı talebini siz dikkate almadınız. Yani
orada yapacaktınız, karar yeter sayısı yoktu, o bakımdan…
BAŞKAN – Peki, tekrarlıyorum: Mersin
Milletvekili Sayın Ertuğrul Kürkcü’nün geri alma tezkeresinin oylamasının
tekrarlanmasını oylarınıza sunuyorum…
III.- YOKLAMA
(CHP sıralarından bir grup milletvekili
ayağa kalktı)
LEVENT GÖK (Ankara) – Efendim, biz
yoklama istiyoruz.
BAŞKAN – Yoklama talebi var, yerine
getiriyorum.
OKTAY VURAL (İzmir) – Sayın Başkan, o
zaman yoktu, karar yeter sayısı yoktu.
İDRİS BALUKEN (Bingöl) – Yani böyle bir
yönetim olmaz ya Sayın Başkan, böyle bir yönetim olmaz. İçeriye geliyorlar,
ondan sonra yoklamayı kabul ediyorsunuz, böyle şey mi olur ya! Keyfine göre
yönetiyor!
BAŞKAN – Sayın Gök, Sayın Altay, Sayın
Çelebi, Sayın Dinçer, Sayın Tanal, Sayın Öğüt, Sayın Karaahmetoğlu, Sayın
Demiröz, Sayın Acar, Sayın Özel, Sayın Çam, Sayın Canalioğlu, Sayın Kuşoğlu,
Sayın Serter, Sayın Öner, Sayın Kaptan, Sayın Onur, Sayın Danışoğlu, Sayın
Küçük, Sayın Erdemir, Sayın Eyidoğan.
İki dakika süre veriyorum efendim.
(Elektronik cihazla yoklama yapıldı) 
BAŞKAN – Sayın milletvekilleri,
toplantı yeter sayısı vardır.
X.- BAŞKANLIĞIN GENEL
KURULA SUNUŞLARI (Devam)
B) Önergeler
1.-
Mersin Milletvekili Ertuğrul Kürkcü’nün (2/1632) esas numaralı kanun
tekliflerini geri çektiklerine ilişkin önergesi (4/235)
BAŞKAN – Mersin Milletvekili Ertuğrul
Kürkcü’nün geri alma tezkeresinin oylanmasının tekrarlanmasını oylarınıza
sunuyorum: Kabul edenler… Kabul etmeyenler… Kabul edilmiştir.
Geçen birleşimde Mersin Milletvekili
Ertuğrul Kürkcü’nün geri alma talebini içeren tezkerenin oylanmasından önce
Sayın Oktay Vural ve arkadaşlarının yoklama talebi vardı.
Bu talep geçerli mi Sayın Vural?
OKTAY VURAL (İzmir) – Evet, geçerli.
III.- YOKLAMA
(MHP sıralarından bir grup milletvekili
ayağa kalktı)
BAŞKAN – Yoklama yapıyorum.
OKTAY VURAL (İzmir) – Sayın Başkan,
şimdi, bakın, İç Tüzük’le ilgili, tabii bunlarla ilgili ama bir karar yeter
sayısı talebi varken bu karar yeter sayısı talebine önce bakılması gerekiyor. 
BAŞKAN – Hayır, yerine getirdim,
yoklama istediler yerine getirdim.
OKTAY VURAL (İzmir) – Yoklamayı
getirdiniz, karar yeter sayısı önce talep edilen.
BAŞKAN – Sayın Vural, Sayın Adan, Sayın
Türkoğlu, Sayın Tanal, Sayın Dinçer, Sayın Yılmaz, Sayın Öner, Sayın Demiröz,
Sayın Kaplan, Sayın Karaahmetoğlu, Sayın Şandır, Sayın Yılmaz, Sayın Öz, Sayın
Çirkin, Sayın İrbeç, Sayın Halaman, Sayın Uzunırmak.
İki dakika süre veriyorum.
(Elektronik cihazla yoklamaya başlandı)
SEYFETTİN YILMAZ (Adana) – Sayın
Başkan, oradaki Divan üyeniz burada resim çekme yetkisine sahip mi, soruyorum
ona? Oradaki Divan kâtibinin buranın resmini çekmekle bir sorumluluğu veya bir
görevi var mıdır?
MAHMUT TANAL (İstanbul) –
Milletvekilliğinin hâlâ mehabetini anlamamış, fotoğrafçı kardeşim.
BAŞKAN – Kim çekti?
MEHMET GÜNAL (Antalya) –Ayıp denen bir
şey var ya!
OKTAY VURAL (İzmir) – Yani istihbaratçı
mısın sen ya? MİT elemanı mısın sen?
BAŞKAN – Evet,
doğru olmadığını ve kınadığımı söylüyorum, doğru değil.
OKTAY VURAL (İzmir) – İstihbaratçı
mısın sen?
BAŞKAN – Sadece kâtip üyeler için
değil, burada sayın milletvekilleri, milletvekili fotoğrafçı değil arkadaşlar. 
OKTAY VURAL (İzmir) – Güvenimiz yoktur.

HASAN HÜSEYİN TÜRKOĞLU (Osmaniye) –
Divanın tarafsız olması lazım.
BAŞKAN – Lütfen sayın
milletvekilleri…(MHP sıralarından gürültüler)
Sadece kâtip üyeyi değil, Genel Kurulda
fotoğraf çeken tüm milletvekillerini kınıyorum. (AK PARTİ sıralarından
alkışlar) 
HASAN HÜSEYİN TÜRKOĞLU (Osmaniye) –
Sayın Başkan, milletvekillerini kınamaya kâtip üyenizden başlayın.
OKTAY VURAL (İzmir) – Demek ki kasetçi
sizmişsiniz ha!
SEYFETTİN YILMAZ (Adana) – Sayın
Başkan, bir saniye...
OKTAY VURAL (İzmir) – Kasetçiler, kaset
organizatörleri sizi.
SEYFETTİN YILMAZ (Adana) – Sayın
Başkan, bir şey söyleyeceğim. Sayın kâtip üye, bizim ayağa kalkarak resmimizi,
bizim yaptığımızı karalayacak bir iş mi var, bir işlem mi var? Fotoğrafı
silmesini talep ediyoruz.
MİHRİMAH BELMA SATIR (İstanbul) –
Tamam, silsin.
ADNAN ŞEFİK ÇİRKİN (Hatay) – Sanki bir
şeyden utanıyoruz ya!
FARUK BAL (Konya) – Sayın Başkan…
OKTAY VURAL (İzmir) – Bunlar kaset
organizatörlerinin elemanı galiba. Fişleme mi yapıyorsunuz Sayın Başkan? 
FARUK BAL (Konya) – Sayın Başkan,
fotoğrafları izinsiz olarak çekmek yasaya aykırıdır. 
OKTAY VURAL (İzmir) – O kâtip üye
oradan ayrılsın efendim.
HASAN HÜSEYİN TÜRKOĞLU (Osmaniye) –
Ayrılsın.
OKTAY VURAL (İzmir) – Ayrılsın oradan.
ADNAN ŞEFİK ÇİRKİN (Hatay) – Sayın
Başkan, böyle olmaz bu iş.
OKTAY VURAL (İzmir) – Böyle olmaz.
FARUK BAL (Konya) – Sayın Başkan, kâtip
üyenin çektiği fotoğraflara Divan el koysun, yok etsin.
HASAN HÜSEYİN TÜRKOĞLU (Osmaniye) –
Kâtip üye tarafsızlığını yitirmiştir, kalksın oradan.
FARUK BAL (Konya) – Talebimi aldınız mı
efendim?
(Elektronik cihazla oylamaya devam edildi)

BAŞKAN – Sayın milletvekilleri,
toplantı yeter sayısı vardır. 
X.- BAŞKANLIĞIN GENEL
KURULA SUNUŞLARI (Devam)
B) Önergeler (Devam)
1.- Mersin
Milletvekili Ertuğrul Kürkcü’nün (2/1632) esas numaralı kanun tekliflerini geri
çektiklerine ilişkin önergesi (4/235) (Devam)
BAŞKAN – Oylarınıza sunuyorum: Kabul
edenler… Kabul etmeyenler… Evet, kabul edilmemiştir.
FARUK BAL (Konya) – Sayın Başkan, benim
talebimi değerlendirmediniz efendim. 
OKTAY VURAL (İzmir) – Sayın Başkan,
hakkında işlem yapılsın.
BAŞKAN – Evet, efendim, değiştiriyoruz.
OKTAY VURAL (İzmir) – Sen git, PKK’yla
yaptığınız görüşmelerin fotoğrafını yayımla be! Sen git, Oslo’daki görüşmelerin
fotoğrafını yayımla, yayımlasana!
BAŞKAN – Sayın milletvekilleri, İç
Tüzük’ün 75’inci maddesine göre verilen görüşülen sıra sayısına konu kanun
tekliflerinden (2/1518) esas numaralı Kanun Teklifi’nin geri alınmasına dair
bir önerge vardır, okutup işleme alacağım. 
2.- Kocaeli Milletvekili
Mehmet Hilal Kaplan ile İstanbul Milletvekili Mustafa Sezgin Tanrıkulu’nun
(2/1518) esas numaralı kanun tekliflerini geri çektiklerine ilişkin önergesi
(4/236)
Türkiye Büyük
Millet Meclisi Başkanlığına
Görüşülmekte olan 684 sıra sayılı
otoriter bir düzen amaçlayan kanun tasarısı ile Polis Vazife ve Salahiyet
Yasasını insan haklarına uygun/saygılı hâle getirilmesini amaçlayan yasa
teklifimin birlikte görüşülmesi amacıyla geri çekiyorum.
Gereğini saygılarımla arz ederim.
Mehmet Hilal Kaplan Sezgin
Tanrıkulu

Kocaeli 
İstanbul
BAŞKAN – Evet,
kanun teklifinin geri alınması talebini oylarınıza sunuyorum: Kabul edenler...
MUSTAFA SEZGİN
TANRIKULU (İstanbul) – Bir dakika Sayın Başkan. Yine beni gördünüz...
BAŞKAN – Söz yok
efendim
MUSTAFA SEZGİN
TANRIKULU (İstanbul) – Bir dakika Sayın Başkan. 
BAŞKAN –
Buyurun.
MUSTAFA SEZGİN
TANRIKULU (İstanbul) – O zaman söz vermeyeceğiniz söyleyin. Ben burada
ayaktayım, elimi kaldırmışım, benim tezkeremi okuyorsunuz. 
BAŞKAN –
Usulümüz bu efendim.
MUSTAFA SEZGİN
TANRIKULU (İstanbul) – Hayır, benim tezkeremi okuyorsunuz, beni dinleyeceksiniz.
MUSTAFA ELİTAŞ
(Kayseri) – Sayın Başkan, siz Türkiye Büyük Millet Meclisini idare ediyorsunuz,
her ayağa kalkan milletvekiline böyle olmaz ki.
MUSTAFA SEZGİN
TANRIKULU (İstanbul) – Susar mısınız?
MUSTAFA ELİTAŞ
(Kayseri) – Niye susturuyorsun beni, sen konuşuyorsun, ben de konuşuyorum.
MUSTAFA SEZGİN
TANRIKULU (İstanbul) – Susar mısın?
MUSTAFA ELİTAŞ
(Kayseri) – Sayın Başkan, işleme başladınız.
MUSTAFA SEZGİN
TANRIKULU (İstanbul) – Sayın Başkan...
BAŞKAN – Sayın
Tanrıkulu, sadece oya sunuyoruz, sizin için...
LEVENT GÖK
(Ankara) – Bir milletvekilimiz konuşuyor, niye müdahale ediyorsunuz?
MUSTAFA SEZGİN
TANRIKULU (İstanbul) – Bir saniye Sayın Başkan.
BAŞKAN –
Oylarınıza sunuyorum efendim: Kabul edenler... Kabul etmeyenler... Kabul
edilmemiştir.
MUSTAFA SEZGİN
TANRIKULU (İstanbul) – Sayın Başkan...
BAŞKAN –
Efendim, usulümüz bu. 
MUSTAFA SEZGİN
TANRIKULU (İstanbul) – Hayır efendim, beni dinleyeceksiniz; Sayın Başkan, beni
dinleyeceksiniz. Sayın Başkan, dinleyin beni, dinleyin, sonra oylayın.
LEVENT GÖK
(Ankara) – Bir dinleyin bakalım.
BAŞKAN –
Dinliyorum Sayın Tanrıkulu.
MUSTAFA SEZGİN
TANRIKULU (İstanbul) – Dinleyin beni. Bakın, ben ayağa kalkmışım. 
BAŞKAN – Sayın
Tanrıkulu, siz önce kendi kendinizi dinleyin bir, biz dinliyoruz. 
Buyurun.
MUSTAFA SEZGİN
TANRIKULU (İstanbul) – Sayın Başkan, 66’ya göre söz istiyorum, benimle böyle
konuşamazsınız. 
MUSTAFA ELİTAŞ
(Kayseri) – 66 ne? 66’yı oku bakayım.
MUSTAFA SEZGİN
TANRIKULU (İstanbul) – Sataşma var, benimle böyle konuşamazsınız. “Kendi
kendinizi dinleyin.” demek ne demek?
BAŞKAN – Sayın
Tanrıkulu, işlem yapıldı verdiğiniz dilekçe üzerine.
MUSTAFA SEZGİN
TANRIKULU (İstanbul) – Sayın Başkan, bir saniye. “Kendi kendinizi dinleyin.”
demek ne demek?
BAŞKAN –
Dinleyin; siz bize “Dinleyin.” diyorsunuz, biz dinliyoruz sizi.
MUSTAFA SEZGİN
TANRIKULU (İstanbul) – 66’ncı maddeden söz istiyorum.
BAŞKAN –
Buyurun, veriyorum, buyurun.
MUSTAFA ELİTAŞ
(Kayseri) – Sayın Başkan, 66’ya göre istiyor, 66 ne?
LEVENT GÖK
(Ankara) – 69’a göre Sezgin, 69’a göre.
MUSTAFA SEZGİN
TANRIKULU (İstanbul) – 69’a göre.
BAŞKAN – Sataşma
nedeniyle demek istiyor.
LEVENT GÖK
(Ankara) – Tabii, tabii.
MUSTAFA ELİTAŞ
(Kayseri) – Efendim, 66’ya göre söz istiyor.
VII.- SATAŞMALARA
İLİŞKİN KONUŞMALAR (Devam)
13.- İstanbul
Milletvekili Mustafa Sezgin Tanrıkulu'nun, Oturum Başkanı TBMM Başkan Vekili
Sadık Yakut’un sarf ettiği bazı ifadeleri sırasında şahsına sataşması nedeniyle
konuşması
MUSTAFA SEZGİN
TANRIKULU (İstanbul) – Sayın Elitaş, bu tüzük mühendisliğini git başka bir
yerde yap.
BAŞKAN – Sataşma
nedeniyle diyor efendim, sataşma nedeniyle.
MUSTAFA SEZGİN
TANRIKULU (Devamla) – Bunu yapacağına biraz demokrasi mühendisliğine çalış,
bunu bu kadar yapacağına, tamam mı?
MUSTAFA ELİTAŞ
(Kayseri) – Sen demokratsın öyle mi?
MUSTAFA SEZGİN
TANRIKULU (Devamla) – Ben senin sekiz yıl önce bu kürsüde nasıl yalan attığını
tutanaklarla ortaya çıkarttım, sekiz yıl önce.
MUSTAFA ELİTAŞ
(Kayseri) – Yok canım sen de, yok canım sen de!
MUSTAFA SEZGİN
TANRIKULU (Devamla) – Sekiz yıldır aynı yalanları burada söylemeye devam
ediyorsun, sekiz yıldır.
MUSTAFA ELİTAŞ
(Kayseri) – Yalanını yalanladığımı gördün. 
MUSTAFA SEZGİN TANRIKULU (Devamla) –
Susturur musunuz Sayın Başkan?
GÖKCEN ÖZDOĞAN ENÇ (Antalya) – Konuş,
dinliyoruz konuş. 
LEVENT GÖK (Ankara) – Sayın Başkan, bir
sükûneti sağlayın.
MUSTAFA SEZGİN TANRIKULU (Devamla) –
Önünüzle değil, burayla ilgilenir misiniz?
LEVENT GÖK (Ankara) – Sayın Başkan,
buraya bakın, buraya. 
MUSTAFA ELİTAŞ (Kayseri) – Sayın
Başkan, şahsımı hedef alarak hakaret ediyor, “Benim sözümü kesiyor.” diyor. 
BAŞKAN – Buyurun Sayın Tanrıkulu. 
MUSTAFA SEZGİN TANRIKULU (Devamla) –
Susturun burayı. Sustur musunuz?
BAŞKAN – Sayın Tanrıkulu, devam edin
siz. Genel Kurula hitap edin efendim.
MUSTAFA SEZGİN TANRIKULU (Devamla) –
Efendim, burayla ilgilenir misiniz? Önünüze bakmayın, burayla bir ilgilenin,
ondan sonra efendim. 
BAŞKAN – Sayın Tanrıkulu, devam edin
siz. 
MUSTAFA SEZGİN TANRIKULU (Devamla) –
Sayın Başkan, sizin orada milletvekillerine sataşma hakkınız yok,
sataşamazsınız, milletvekilini dinlemek durumundasınız. (AK PARTİ sıralarından
gürültüler) Ben ayakta iken de beni dinleyeceksiniz, benim önergemi
okuyorsunuz, beni görmüyorsunuz. İlk önce ne dediğimi, ne diyeceğimi
dinleyeceksiniz. Göreviniz o, başka türlü davranamazsınız. 
MUSTAFA ELİTAŞ (Kayseri) – Başüstüne de
bari Başkanım. 
MUSTAFA SEZGİN TANRIKULU (Devamla) –
Değerli arkadaşlar, ben kanun teklifi verdim ve benim verdiğim teklif sizin
otoriter ve demokrasiyi dışlayan yasa tasarınızla birleştirildi. Ben
birleştirilmesini istemiyorum. Benim amacım…
MUSTAFA ELİTAŞ (Kayseri) – Tamam
çekiyoruz, kabul ettik. 
MUSTAFA SEZGİN TANRIKULU (Devamla) –
Susar mısınız ya? Yedi aylık mı doğdun sen, ne kadarlık doğdun? Susar mısın ya?
Senin derdin ne Allah’ını seversen? Senin derdin ne ya? Ne derdin senin? 
MUSTAFA ELİTAŞ (Kayseri) – Benim derdim
Türkiye Büyük Millet Meclisinin… 
Konuş, ne konuşuyorsan konuş.
MEHMET NACİ BOSTANCI (Amasya) – Konuş
Sezgin Bey. 
İDRİS ŞAHİN (Çankırı) – Sezgin Bey, sen
konuş arkadaş, biz dinliyoruz. 
MUSTAFA SEZGİN TANRIKULU (Devamla) –
Susar mısın? Başka yerde konuş istersen, buraya çıktığım zaman konuşma. 
Benim derdim, sizin derdinizden farklı,
bu Meclisi demokrasiye, insan haklarına saygılı…
(Mikrofon otomatik cihaz tarafından
kapatıldı)
MUSTAFA SEZGİN TANRIKULU (Devamla) –
…bir hâle getirmek. Sizin gibi gevrek gevrek gülerek bu otoriter yasaları
buradan geçirtmek değil. Keşke birisi olsa fotoğrafınızı çekse, keşke.
Değerli dostlar, bununla
birleştirilmesini istemiyorum. 
Teşekkür ederim, sağ olun.
BAŞKAN – Evet, teşekkür ediyorum Sayın
Tanrıkulu. (CHP sıralarından alkışlar) 
Sayın milletvekilleri…
HASİP KAPLAN (Şırnak) – Sayın Başkan…
BAŞKAN – Bir saniye, dilekçe geldi
Sayın Kaplan, ne yapmamı istiyorsunuz arkadaş?
MUSTAFA ELİTAŞ (Kayseri) – İç Tüzük’ü
uygulayın diyorlar Sayın Başkan, siz de İç Tüzük’ü uygulayın. 
İDRİS BALUKEN (Bingöl) – Bir dinleyin
de ne yapmak istediğini anlatsın yani. 
HASİP KAPLAN (Şırnak) – Sayın Başkan,
önünüzde dilekçelerimiz var. 
BAŞKAN – Var dilekçeniz, hazırlık
yapıyoruz, yapacağız, cevap vereceğiz dedik size. 
HASİP KAPLAN (Şırnak) – Konuşmamız size
alerji mi yapıyor Sayın Başkan? 
İDRİS BALUKEN (Bingöl) – Sayın Başkan,
İç Tüzük hakkında…
BAŞKAN – Sayın milletvekilleri,
(2/2443) sayılı Kanun Teklifi’nin geri alınmasına dair bir teklif geldi. Ancak sadece 1 sayın
milletvekilinin imzası var, diğer sayın milletvekillerinin de imzası olması
gerekir. İmzalar tamamlandığı takdirde işleme koyacağız. 
Öncelikle…
FATMA NUR SERTER (İstanbul) – Sözlü destek vermişler, sözlü.

İDRİS BALUKEN (Bingöl) – Sayın Başkan… Sayın Başkan, müsaade
edin bir şey söyleyelim. 
BAŞKAN – Buyurun. 
İDRİS BALUKEN (Bingöl) – Şimdi, milletvekilimiz ayağa
kalkınca yani -defalarca tekrarlanıyor bu- bir söz talebinde bulununca sizin
söz vermeniz lazım. Siz bugün özellikle belli bir saatten sonra, söz
vereceğinize çocuk azarlar gibi milletvekilini azarlıyorsunuz. 
BAŞKAN – Sayın Baluken, ben kimseyi azarlamıyorum efendim,
tutanaklar ortada. Sayın Kaplan’ın biraz önceki konuştukları da ortada, zaten
tutanakları da istedim ben.
İDRİS BALUKEN (Bingöl) – Bu tavrınız doğru değil. Böyle
devam ederseniz, o zaman bizim de size karşı olan tutumumuz değişir. Vekilimiz
söz istediği zaman söz verin. İç Tüzük’te bu yazıyor. 
BAŞKAN – Hayır, İç Tüzük’te neye göre söz istiyor? Siz grup
başkanvekillerine… Biraz önce…
HASİP KAPLAN (Şırnak) – Dinle, dinle önce dinle. Dinlersen
ne dediğimi anlarsın. Hiç konuşmadan nasıl anlarsın? Konuşmadan bir
milletvekilini nasıl anlarsın?
İDRİS BALUKEN (Bingöl) – Dinleyin bir ne diyecek, dinleyin.
İki dakika sürecek. 
BAŞKAN – Bir işlem yapıyorum Sayın Kaplan. Benim yaptığım
işlemin bitmesi gerekir. 
İDRİS BALUKEN (Bingöl) – Hayır, tam on kezdir aynı şeyi
tekrar ediyorsunuz.
BAŞKAN – Sayın Vural’ın ve Sayın Bal’ın taleplerine de cevap
vermem gerekir.
HASİP KAPLAN (Şırnak) – Sayın Sadık Yakut, Başkan Vekili
değilsiniz meşru şu an, korsansınız. Ama milletvekili olarak ben milleti temsil
ediyorum. 
BAŞKAN – Tutanaklara geçiyor bunlar efendim, tutanakları hep
istiyorum.
HASİP KAPLAN (Şırnak) – Milleti temsil eden vekil…
BAŞKAN – Biraz önce dediniz ya “Mahkemede hesaplaşacağız.”
diye.
HASİP KAPLAN (Şırnak) – Seninle ahirette de hesaplaşırım,
mahkemede de hesaplaşırım, dünyada da hesaplaşırım. Hiçbir zorba, hiçbir
gestapo anlayışın karşısında baş eğmedik, parti olarak eğmedik, halk olarak da
eğmedik, Mecliste de eğmeyeceğiz. (AK PARTİ sıralarından “Bravo(!)” sesleri)
BAŞKAN – Genel Kurul izlendiği takdirde söylediğiniz sözler
kime yakışıyor tüm Türkiye bunu takdir eder.
Teşekkür ediyorum Sayın Kaplan. 
HASİP KAPLAN (Şırnak) – Sadık Yakut, sıkıyönetim savcısı
değilsiniz orada. 
Sayın Başkan, talebimiz var.
İDRİS BALUKEN (Bingöl) – Hayır, söylesin, ne söyleyeceğini
söylesin ya. 
HASİP KAPLAN (Şırnak) – Bir dinle… Bir dinle…
BAŞKAN – Efendim… Evet, dinliyorum. 
HASİP KAPLAN (Şırnak) – Haplarınız varsa içiniz, sabaha
kadar işimiz var, usul taleplerim var. 
FARUK BAL (Konya) – Bonzai istiyor, bonzai. 
MUSTAFA ELİTAŞ (Kayseri) – Sayın Başkan… Sayın Başkan…
HASİP KAPLAN (Şırnak) – Üç dilekçem var ve şu an Sayın
Zozani’nin üzerinde konuştuğu, Milletvekilimiz Sayın Ertuğrul Kürkcü’nün
teklifi geri çekildi. Sayın Sezgin Tanrıkulu’nun teklifi geri çekildi.
BAŞKAN – Geri çekilmedi efendim,
reddettiler. 
HASİP KAPLAN (Şırnak) – Geri çekildi
Başkan. 
Müsaade buyurun Sayın Başkan. 
Şimdi, şu gördüğünüz… 
BAŞKAN – Sayın Kaplan, Genel Kurul
kabul etmedi, oylamaya sundum ben, yoklama neticesinde oylamaya sundum, kabul
edilmedi. 
HASİP KAPLAN (Şırnak) – Geri çekilme
talebi kabul edildi arkadaş. 
BAŞKAN – Kabul edilmedi efendim. 
HASİP KAPLAN (Şırnak) – Şimdi, Sayın
Başkan, bu kanun teklifi ve tasarılar bu raporun içinde birlikte değil mi?
İçinde beraber. 43 madde olarak tasarı gelmedi mi? Geldi. Tasarı 43 madde
olarak bu şekilde geldikten sonra Komisyonda 132 maddeye çıktı ve teklif
sahipleri İç Tüzük hükümlerine göre tekliflerini geri çektikleri zaman o
teklifler burada yer alamaz. Bu şekilde…
MUSTAFA ELİTAŞ (Kayseri) – Çekmediler
ki. 
HASİP KAPLAN (Şırnak) – Bu, Genel
Kurulun kararı değildir. Hükûmet tasarısını çekebilir, yetkilidir. Teklif
sahibi de teklifini çekebilir, hukuken ve her türlü imzasını çektiğinde tek
taraflıdır, sizin iradenize ve oyunuza bağlı değildir. Bu çok açık. Bu durumda
şu raporda çekilen teklifler var. Bu raporun iade edilmesi lazım İçişleri
Komisyonuna. İçişleri Komisyonunun bu çekilmelerden sonra boşalan maddeleri
yeniden düzenlemesi lazım, boşalan maddelere göre yeni dizayn yapması lazım ve
yeniden Meclis Başkanının buraya göndermesi lazım. Belki bu bir hafta içinde,
iki üç gün içinde de aklıselim ağır basar, bu ilk 15 maddenin ne felaket
olduğunu sizler de öğrenmiş olursunuz. Bu şekilde görüşmelere başlayamazsınız.
İç Tüzük 35 ve devamı olan 66’ncı maddelerde bunun gereği bunu yapmak
zorundasınız. 
Şimdi, talebimiz budur Sayın Başkan. 
BAŞKAN – Evet, Sayın Kaplan… 
HASİP KAPLAN (Şırnak) – Bu talebimiz
doğrultusunda Başkanlık Divanınız gereğini yapmalıdır. 
BAŞKAN – Teşekkür ediyorum. 
Birleştirilen tekliflerin…
HASİP KAPLAN (Şırnak) – Bir daha var
Başkan, bir dakika… (AK PARTİ sıralarından “Yeter” sesleri) 
İDRİS BALUKEN (Bingöl) – Nasıl yeter
yahu, nasıl yeter, söz istedi. 
HASİP KAPLAN (Şırnak) – Sayın Başkan,
bakın, İç Tüzük’le ilgili haklarımızı kullanırken “yeter” diyenler varsa gitsin
evine yatsın. Biz sabaha kadar buradayız. 
MUSTAFA ELİTAŞ (Kayseri) – Sen
angaryayla meşgulsün şu anda! 
HASİP KAPLAN (Şırnak) - Sayın Başkan,
niye uyarmıyorsunuz, niye tarafsız davranmıyorsunuz? Tarafsızlık vicdanınızda
yok mu Sayın Başkan? Dilekçe vermişim size, önünüzde. Diyorum ki: AK PARTİ Grup
Başkan Vekili burada çıkıyor…
BAŞKAN – Dilekçe burada Sayın Kaplan, 2
defa cevap verdim ben size, hazırlık yapılıyor, cevap vereceğim.
HASİP KAPLAN (Şırnak) – Sayın Başkan,
AK PARTİ Grup Başkan Vekili çıkıyor, bu kürsüde diyor ki: “Bu pakete karşı
çıkanların hepsi suça eğilimlidir.” Bütün muhalefeti ayağa kaldırdı 100 kişi
sıraya girdi sataşmadan söz aldı.
BAŞKAN – Evet.
HASİP KAPLAN (Şırnak) - Ve siz
saygısızlık ettiniz bu muhalefet partilerinin hepsine, 100 tane milletvekiline
geri çektirdiniz, içeri girdiniz, Komisyonu gönderdiniz.
BAŞKAN – Hayır, efendim, hayır, hayır,
değil.
HASİP KAPLAN (Şırnak) - Bakanı
gönderdiniz. 
OKTAY VURAL (İzmir) – Evet, evet. Sayın
Başkan, bu konu kapanmadı daha.
BAŞKAN – Değil efendim, değil. 
HASİP KAPLAN (Şırnak) - Sadece sataşma…
BAŞKAN - Ortak karar…
HASİP KAPLAN (Şırnak) – Kapanmadı.
BAŞKAN – Kapandı efendim, kapandı. 
HASİP KAPLAN (Şırnak) - Sayın Başkan,
bu konu kapanmadı.
ALİ HAYDAR ÖNER (Isparta) - Söz
hakkımızı engellediniz. 
MUSTAFA ELİTAŞ (Kayseri) – Sayın
Başkan, böyle bir usul var mı? Sayın Başkan, kürsüye çıksın, konuşsun, süresini
tanımlayın, böyle usul olmaz!
HASİP KAPLAN (Şırnak) – Kapanmadı,
hayır. Başkanım kapanmadı. Şimdi, disiplin hükümlerinin işletilmesini… O Başkan
Vekili gelip burada özür dileyecek. Özür dileyecek, siz, özür dilemezse…
BAŞKAN – Evet, dilekçeyi aldım, cevap
vereceğim ben size efendim.
HASİP KAPLAN (Şırnak) - …Başkan Vekili
olarak…
MUSTAFA ELİTAŞ (Kayseri) - Sayın
Başkan, bakın, kürsüye çıksın, konuşsun, orada süre sınırlı, burada süre
sınırsız, olmaz!
HASİP KAPLAN (Şırnak) - …İç Tüzük’ün
size verdiği yetkiye göre uyarı konusundaki hukuku kullanacak mısınız… 
BAŞKAN – Teşekkür ediyorum Sayın
Kaplan. Biraz önceki bahsettiğiniz…
HASİP KAPLAN (Şırnak) - …kullanmayacak
mısınız? (Gürültüler)
BAŞKAN - Lütfen, Sayın Kaplan, yeter
artık ya!
HASİP KAPLAN (Şırnak) - Eğer siz de
böyle düşünüyorsanız, düşüncenizi açıkça ifade eder misiniz? Zaten, tarafsız
değilsiniz ama bu kadar…
BAŞKAN – Ben tarafsız değilim, Meclis
taraftarıyım efendim. Meclisi idare ediyorum. (AK PARTİ sıralarından alkışlar)
HASİP KAPLAN (Şırnak) - Siz asla… Siz,
ancak zorba…
BAŞKAN – Sayın Kaplan, teşekkür
ediyorum, dilekçe burada, cevap vereceğim biraz sonra.
HASİP KAPLAN (Şırnak) - Hayır, cevap
yok, talep var.
BAŞKAN – Diğer konu, birleştirilen…
HASİP KAPLAN (Şırnak) - Mektup yazmadım
size Başkan, mektup yazmadım.
BAŞKAN - Evet. Dilekçe burada efendim
bakın, dilekçe burada.
HASİP KAPLAN (Şırnak) - Önerge verdim,
cevabını istiyorum ve şimdi istiyoruz.
MUSTAFA ELİTAŞ (Kayseri) - Sayın
Başkan, sizi dinlemek istiyoruz.
BAŞKAN - Birleştirilen kanun
tekliflerinin hiçbirisi Genel Kurulda…
HASİP KAPLAN (Şırnak) - Size mektup
yazmadım Sayın Başkan.
BAŞKAN - …geri çekilmemiştir efendim.
HASİP KAPLAN (Şırnak) - Mektup
yazmadım. Önerge…
BAŞKAN – Şimdi, tasarının tümü üzerinde
söz isteyen, Halkların Demokratik Partisi…
OKTAY VURAL (İzmir) – Sayın Başkan…
LEVENT GÖK (Ankara) – Sayın Başkan…
ADİL ZOZANİ (Hakkâri) – Bir saniye…
MUSTAFA ELİTAŞ (Kayseri) - Başkanım,
devam edin. 
BAŞKAN - Buyurun Sayın Vural…
MUSTAFA ELİTAŞ (Kayseri) - Sayın Başkanım,
işleme başlıyorsunuz, nasıl oluyor bu?
İDRİS BALUKEN (Bingöl) - Usul
tartışması var.
BAŞKAN - Neyin usul tartışmasını
açıyorsunuz Sayın… 
MUSTAFA ELİTAŞ (Kayseri) - Sayın
Başkan, usul tartışması diye bir şey yok.
BAŞKAN - Sayın Vural, daha önce söz talebiniz
vardı. 
Buyurun…
ADİL ZOZANİ (Hakkâri) – Yangından mal
mı kaçırıyorsun Başkan!
BAŞKAN – Sayın Zozani, neyi yangından
mal kaçırıyor? Ortadaki mal olan ne? Mal olan ne Sayın Zozani? 
Bir saniye, Sayın Vural sisteme
giriyor.
HASİP KAPLAN (Şırnak) - Sayın Başkan,
tutumunuz hakkında…
BAŞKAN – Hangi tutumum hakkında?
HASİP KAPLAN (Şırnak) - Bu taraf, bu
zorba, bu iftira eden, hakaret edenleri koruyan, disiplin suçu işleyenleri,
vuranları, kıranları koruyan bu tutumunuz ve burada yapılanlar hakkında…
BAŞKAN – Hakareti sabahtan bu tarafa
siz yapıyorsunuz Sayın Kaplan. 
Buyurun Sayın Vural. 
IX.- AÇIKLAMALAR (Devam)
12.- İzmir Milletvekili Oktay
Vural'ın, Adıyaman Milletvekili Ahmet Aydın’ın 19/2/2015 tarihli 58’inci
Birleşimde usul görüşmesiyle ilgili yaptığı konuşması sırasındaki bazı
ifadelerine ilişkin açıklaması 
OKTAY VURAL (İzmir) – Sayın Başkan, dün
Adalet ve Kalkınma Partisi Grup Başkan Vekili bizim demokrasi, hukuk devleti
esaslarına dayalı olarak bir kanunun çıkartılmasına yönelik taleplerimizi “Bu yasaya
karşı çıkanlar suç işleme eğiliminde olanlardır.” demek suretiyle bütün
milletvekillerini, buna karşı çıkanları makul şüpheli olarak göstermiştir. Bu
mantıkla hareket edersek, zinayı ortadan kaldıranların eğiliminin ne olduğunu,
rüşvet ve yolsuzlukla ilgili dosyayı kapatanların da hangi eğilimde olduğunu
kabul etmiş olmaktadır. (MHP ve CHP sıralarından “Bravo” sesleri, alkışlar)
Dolayısıyla, bu konuda, muhakkak suç işleme eğiliminde olmak suretiyle, Sayın
Başbakanın da “Muhalefet seçimden önce kaos çıkarmak istiyor.” ifadeleri
aslında, bu eksende, terör örgütü ya da şiddeti öngörenleri değil, doğrudan
doğruya muhalefeti sindirmek ve muhalefetin bu konuda ortaya koyacağı iradeyi
korkutmak amacıyla bu kanun çıkartıldı. Gayet açık ve net. 
Sayın Meclis Başkan Vekili, buradaki
milletvekilleri suçlu değildir, suç eğiliminde olanlar değildir. Bu, millete
hakarettir. O bakımdan, öncelikli olarak, Türkiye Büyük Millet Meclisine, Türk
milletinin egemenliğini temsil eden milletvekillerine hakaret eden ve “suç işleme
eğiliminde” olarak gösteren bu ifadenin muhakkak düzeltilmesi gerekir. Meclisin
itibarı, milletvekillerinin itibarı bunu gerektirir. Aksi takdirde, zina
yasasını kaldıranların eğilimini ve rüşvet ve yolsuzlukla ilgili iradeye karşı,
bununla ilgili, bunu hoş görenlerin de hangi eğilimde olduklarını kabul etmiş
olacaklardır. Bu bakımdan, bu konudaki ifadeyi düzelterek özür dilemeleri
gerektiğini, öncelikli olarak bunu Meclisin güvenliği ve Türkiye Büyük Millet
Meclisi milletvekillerinin haysiyeti bakımından gerekli gördüğümüzü ifade etmek
istiyorum.
BAŞKAN – Teşekkür ediyorum Sayın Vural.
Sayın Baluken, buyurun, sıra sizde.
13.- Bingöl Milletvekili
İdris Baluken'in, Adıyaman Milletvekili Ahmet Aydın’ın 19/2/2015 tarihli
58’inci Birleşimde usul görüşmesiyle ilgili yaptığı konuşması sırasındaki bazı
ifadelerine ilişkin açıklaması 
İDRİS BALUKEN (Bingöl) – Teşekkür
ediyorum Sayın Başkan.
Sayın Başkan, dünkü Genel Kurul
görüşmeleri sırasında AKP Grubu adına konuşan Sayın Grup Başkan Vekili
–tutanaktan okuyorum- şu cümleleri sarf etmiştir: “Bakın, bu yasaya kimler
karşı çıkabilir? Bu yasaya ancak ve ancak suç işleme eğilimi olanlar karşı
çıkabilir. Sade vatandaş bu yasayı ister.” şeklinde, bu yasaya karşı çıkan
bütün muhalefet partisi milletvekillerini zan altında bırakacak bir beyanatta
bulunmuştur.
AHMET AYDIN (Adıyaman) – Devamını da
okusana İdris Bey.
İDRİS BALUKEN (Bingöl) – Biz herhangi
bir yasa tasarısı görüşülürken herhangi bir yasa tasarısıyla ilgili iktidar
partisinin iradesi doğrultusunda düşünmek ve oy kullanmak zorunda değiliz. Bu
yasa tasarısı görüşülürken de neden itiraz ettiğimizi dört gündür, beş gündür
bu kürsüden defalarca ifade ettik. Buradaki, grubumuzdaki hiçbir
milletvekilinin Sayın Grup Başkan Vekilinin belirttiği gibi, suç işleme eğilimi
ya da suç işleme potansiyeli yoktur. Tam tersine, biz, ülkenin demokratik
geleceğini karartacak olan, ülkenin toplumsal barışını tehlikeye atacak olan
antidemokratik bir yasa tasarısına karşı halkımızdan aldığımız yetkiyle burada
muhalefet yapma görevimizi yerine getirmeye gayret ediyoruz. Bundan sonraki
yasa tasarısı görüşmelerinde de gerek grubumuz milletvekilleri gerekse diğer
muhalefet partisi milletvekilleri doğaldır ki iktidar partisine belli
itirazlarla karşı çıkışlar gösterebilir. Her karşı çıkışın bu şekilde suç
unsuru taşıyan kriminal bir şeymiş gibi ya da o eğilimi gösteren bir
davranışmış gibi gösterilmesini burada kabul etmemiz mümkün değil. 
Dolayısıyla,
burada yapılması gereken iki husus var: Grup Başkan Vekili, haddini aşan bu
cümlelerle ilgili en azından Halkların Demokratik Partisi Grubunun tüm
milletvekillerinden özür dilemeyle ilgili bir süreci işletmelidir. Siz de
Başkanlık Divanı olarak, milletvekillerimizin rencide edildiği bu cümlelerle
ilgili bir süreç işletmelisiniz diye düşünüyorum. 
Teşekkür
ediyorum. 
BAŞKAN –
Teşekkür ediyorum.
Sayın Gök,
buyurun.
14.- Ankara Milletvekili
Levent Gök'ün, Adıyaman Milletvekili Ahmet Aydın’ın 19/2/2015 tarihli 58’inci
Birleşimde usul görüşmesiyle ilgili yaptığı konuşması sırasındaki bazı
ifadelerine ilişkin açıklaması 
LEVENT GÖK
(Ankara) – Sayın Başkan, dün gece AKP Grup Başkan Vekili Sayın Ahmet Aydın
kendisinden hiç beklemediğimiz bir konuşma gerçekleştirdi ama bu konuşmanın
ötesinde siz de Başkanlık Divanı olarak İç Tüzük’ü ve sataşma nedeniyle söz
isteyenlerin hakkını hukukunu çiğnediniz. Bilmiyorum beni duyabildiniz mi Sayın
Başkan?
BAŞKAN –
Duyuyorum Sayın Gök, sizi dinliyorum zaten. 
LEVENT GÖK
(Ankara) – Şimdi, Sayın Aydın bu konuda yapmış olduğu açıklamada -bana cevap
verirken bunları ifade etti- “Bu yasaya ancak ve ancak suç işleme eğilimi
olanlar karşı çıkabilir.” dedi. Tabii bu, ağır bir ifade. Yani Cumhuriyet Halk
Partisi, devleti kuran bir parti, burada bulunan herkesin varlık nedeni olan
bir parti; Türkiye’ye demokrasiyi, hukukun üstünlüğünü ve kanunların
üstünlüğünü getirmiş bir parti. Biz Cumhuriyet Halk Partisi olarak böyle bir
sözün söylenmesini reddediyoruz ve Sayın Ahmet Aydın’ın bu konuşmadan dolayı
hem Meclisten hem Cumhuriyet Halk Partisinden ve elbette ki diğer partilerden
de özür dilemesini bekliyoruz.
Bu arada, Sayın
Aydın yine açıklamasına devam ederken aslında AKP’nin Türkiye’yi hangi hâle
getirdiğini de ifade etti. Konuşmasının devamında şunları söyledi: “Bu yasayla
vatandaş can ve mal emniyetinin olduğu bir ortamda dolaşmak istiyor. Vatandaş,
özgür bir ortamda devletin, can ve mal emniyetini sağlamasını istiyor. Bu
yasaya ihtiyaç var, masum insanların korunmasına ihtiyaç var -aynen sözler
şöyle- ve biz de bu yasayı bunun için getiriyoruz.” diye dikkat çekiyor. Yani
şunu ifade ediyor Ahmet Aydın: Türkiye'de, ülkemizde can ve mal emniyeti
kalmamıştır. Sanki iktidara yeni geldiler. On iki buçuk yıldan beri iktidarda
olan bir partinin söylediği ve vardığı nokta son derece hazindir. 
Sayın Başkan, bu konuşmalar,
tartışmalar sırasında bütün milletvekilleri sıraya girdiler ve isimlerini size
yazdırdılar. Tüm isimler elimizde. Şimdi Ahmet Aydın’ın elbette bu konuda ben
gereğini yapacağını düşünüyorum ama sizin de gereğini yapmanız gereken bir konu
var. Şimdi, siz milletvekili arkadaşlarımız kuyruğa girdiği zaman aynen şöyle
söylediniz: “Tüm milletvekilleri liste yapsınlar.” Değil mi Sayın Başkan?
BAŞKAN – Evet.
LEVENT GÖK (Ankara) – Sonra tekrar
devam ettiniz: “Tamam, liste yapılsın, söz vereceğim, liste yapılsın. Ne
yapayım?” dediniz, değil mi Sayın Başkan? 
BAŞKAN – Evet.
LEVENT GÖK (Ankara) – Sonra “Sataşma
nedeniyle iki dakika söz veriyorum.” dediniz Sayın Zozani’ye, “Buyurun.”
dediniz ve maalesef ondan sonra terk ettiniz, gittiniz. 
MUSTAFA ELİTAŞ (Kayseri) – Siz itiraz
ettiniz ama. Sizin itirazınız var orada.
ADİL ZOZANİ (Hakkâri) – İşlemi
başlatmışsınız. 
MUSTAFA ELİTAŞ (Kayseri) – Başlayan
işlemi durduruyorsun, bırak ya! 
ADİL ZOZANİ (Hakkâri) – Biraz önce,
başlayan işlemi sürdürdü.
MUSTAFA ELİTAŞ (Kayseri) – Konuşma!
Başlayan işlemi sen durduruyorsun. 
BAŞKAN – Cevap vereceğim efendim, terk
edip gitmedim efendim.
LEVENT GÖK (Ankara) – Sayın Başkan,
başlayan bir işlemi sürdürmeniz gerekirken, milletvekillerinin isimlerini
almışken, hepsine söz vereceğinizi beyan etmiş ve bu konuda bir liste yapmışken
siz Tüzük’ten kaynaklanan bir yetkinizi kötüye kullandınız ve oturumu terk
ettiniz. Sizin de bütün milletvekillerinden özür dilemeniz gerekiyor çünkü bu
milletvekillerinin Sayın Ahmet Aydın’ın özür dilemesine ihtiyacı yok, sizin de
özür dilemenize ihtiyacı yok ama herkes kürsüye gelip kendisini ifade edecekti
ve Sayın Aydın’a gerekli cevabı verecekti. 
Teşekkür ederim. 
BAŞKAN – Teşekkür ederim. 
ADİL ZOZANİ (Hakkâri) – Sayın Başkan,
Sayın Başkan…
BAŞKAN – Sayın Aydın’a söz vereceğim.
Birleşime beş dakika ara veriyorum. 
Kapanma Saati:
00.32
ONUNCU OTURUM
Açılma Saati: 00.38
BAŞKAN: Başkan Vekili Sadık YAKUT
KÂTİP ÜYELER: Bayram ÖZÇELİK (Burdur), Muharrem
IŞIK (Erzincan)
----0----
BAŞKAN – Sayın milletvekilleri, Türkiye Büyük Millet Meclisinin 59’uncu
Birleşiminin Onuncu Oturumunu açıyorum.
684 sıra sayılı Kanun Tasarısı’nın görüşmelerine devam edeceğiz. 
Komisyon ve Hükûmet yerinde.
ADİL ZOZANİ (Hakkâri) – Sayın Başkan…
BAŞKAN – Sayın Zozani, Sayın Aydın daha önce sisteme girmişti, söz vereyim.
Zaten söz vereceğimi söylemiştim.
Buyurun Sayın Aydın. 
15.- Adıyaman Milletvekili
Ahmet Aydın'ın, İzmir Milletvekili Oktay Vural, Bingöl Milletvekili İdris
Baluken ve Ankara Milletvekili Levent Gök’ün yaptıkları açıklamalarındaki bazı
ifadelerine ilişkin açıklaması
AHMET AYDIN (Adıyaman) – Teşekkür ediyorum Sayın Başkanım. 
Öncelikle şunu ifade edeyim: Tabii, dün gecenin geç saatlerinde benim
kullandığım ifadelerin tamamını dinlemeden, konuşma metnimin tamamına bakmadan
-maalesef, âdeta, cımbızla bir cümlesi alınmak suretiyle- zaten gerisini de
dinlemeden tüm muhalefet milletvekilleri ayağa kalktı. Eğer konuşmanın tam
içeriğine bakarlarsa, baştan sona kadar bu konuşmayı tetkik ederlerse ki burada
kastımın muhalefet olmadığı çok açık ve net bir şekilde ortaya çıkacaktır ve
burada, suç işlemeye eğilimli kişilerin, özellikle devamında da bahsettiğim
kişilerin -ki bunlardan kastımın da- o yakıp yıkan Vandallar olduğunu çok açık
göreceklerdi. Ben -hele ki- demokratik siyaseti savunan bir kişi olarak tüm milletvekillerinin
görüşlerini engin bir hoşgörüyle de dinlediğimi herkes çok iyi bilir. 
Şimdi, değerli
arkadaşlar, bakın, özellikle, şurada bir kısmını sadece şey yapacağım -baştan
aşağıya baktığınızda- tutanaktan: “Yalnız, değerli arkadaşlar, hep ‘İç Tüzük’teki
hakkımızı kullanalım.’ diyorlar. Evet, ona saygımız var, İç Tüzük’teki
hakkınızı kullanacaksınız ama değerli arkadaşlar, İç Tüzük’teki hakkınızı
kullanırken de lütfen ama lütfen bu Meclisin âdeta anayasası konumundaki İç
Tüzük’ün amir hükümlerine uyalım. ‘Acele ediyorsunuz.’ diyorsunuz.”
OKTAY VURAL
(İzmir) – Ne alakası var bunun?
AHMET AYDIN
(Adıyaman) – “Allah aşkına sorarım size: Üç gündür, üç tam gündür çalışmamıza
rağmen henüz şu kanun metninin geneli üzerindeki görüşmelere başlamamışken
nasıl acele ettiğimizi söyleyebilirsiniz?” 
OKTAY VURAL (İzmir) – Ne anlatıyor? 
AHMET AYDIN (Adıyaman) – Bakın
arkadaşlar, bakın, dün de tamamını dinleseydiniz eminim ki bu şey olmayacaktı. 
OKTAY VURAL (İzmir) – Ne tamamı? Bunun
ne alakası var? “Karşı çıkanlar suç işlemeye eğilimli olanlardır.” dedin. 
AHMET AYDIN (Adıyaman) – Hayır.
“Engin bir hoşgörüyle bu grup duruyor. İktidar grubu bugüne kadar bütün
söylemlerinize, bütün eylemlerinize rağmen sıcak, samimi ve mümkün mertebe
yerinden saygıyla sizi dinliyor, katılmasa da dinliyor.” diyorum. 
“Bakın, bu yasaya kimler karşı
çıkabilir? Bu yasaya ancak ve ancak suç işleme eğilimli olanlar karşı
çıkabilir, sade vatandaş bu yasayı ister.”
HASİP KAPLAN (Şırnak) – Biz zaten karşı
çıkıyoruz. 
AHMET AYDIN (Adıyaman) – “Bakın,
değerli arkadaşlar -devamını da dinleyelim- vatandaş, özgür ortamda dolaşmak
istiyor. Vatandaş, can ve mal emniyetinin olduğu bir ortamda dolaşmak istiyor,
kafasına bir demir bilye gelmeden, çocuğuyla özgürce parkta dolaşmak istiyor.”
HASİP KAPLAN (Şırnak) – Sayın Başkan,
özür dileyecek mi dilemeyecek mi, biz tutanağı okuduk zaten?
AHMET AYDIN (Adıyaman) – “Vatandaş bunu
istiyor bizden.”
HASİP KAPLAN (Şırnak) – Hâlâ diretmenin
bir gereği var mı Allah aşkına, aptal mı zannediyorsunuz ya! Erdemli olun biraz
ya!
AHMET AYDIN (Adıyaman) – “Özgür bir
ortamda, vatandaş, devletin can ve mal emniyetini sağladığı bir ortamda olmak
istiyor. Dolayısıyla, tam da sizlerin de özgürce dolaşabilmesi, özgürce
yaşayabilmesi -ama suçlular hariç- masum vatandaşların korunması adına bu
yasaya ihtiyaç var değerli arkadaşlar.” 
Burada ben, suçluları, orada o bütün bu
sıkıntılara sebebiyet veren; yakmakla, yıkmakla kendini âdeta görevli hisseden;
vatandaşın canına, malına kastedenleri çok açık ve net bir şekilde… Orada zaten
“suçlular” diye ifade kullanmışım, bu manada da “Suçlular hariç, masum
vatandaşların korunması.” demişim. Burada kastımın muhalefet olmadığı çok açık
ve net ortadadır.
Yani dünden beri keşke de konuşmanın
tamamı dinlenebilseydi, burada böyle bir kastın olmadığı, kastımın salt ve salt
suçlulara yönelik olduğu, bu suçu işleyenlerin bu kanundan rahatsız
olabileceği, Vandalizm yapanların bu kanundan rahatsız olabileceğini ifade
etmektir, meramım bundandır. 
Teşekkür ediyorum Sayın Başkanım. 
BAŞKAN – Evet, teşekkür ediyorum. 
OKTAY VURAL (İzmir) – Sayın Başkan,
sataşmadan dolayı söz istiyorum.
İDRİS BALUKEN (Bingöl) – Sayın Başkan,
sataşmadan dolayı…
OKTAY VURAL (İzmir) – Sözlerini tekrar
etti, sataşmadan dolayı söz istiyorum. 
BAŞKAN – Hayır, sözlerini tekrar etmedi
efendim, tutanakları getirtir inceleriz.
Lütfen… 
Grup başkan vekillerine söz vereyim.
(CHP ve HDP gruplarından
milletvekillerinin Başkanlık kürsüsü önünde toplanmaları)
LEVENT GÖK (Ankara) – Aynen tekrar
etti. 
HASİP KAPLAN (Şırnak) – Dünkü olayın
aynısını yaptı.
BAŞKAN - Sayın Baluken, yerinizden
buyurun.
İDRİS BALUKEN (Bingöl) – Sataşma var
Sayın Başkan.
HASİP KAPLAN (Şırnak) – Sayın Başkan,
tekrarladı. 
OKTAY VURAL (İzmir) – Dünkü sözlerini
kullandı, yine tekrar etti. 
İDRİS BALUKEN (Bingöl) – Yani diğer
vekil arkadaşlara…
BAŞKAN – Hayır, sataşma söz konusu
değil efendim, hepimiz dinledik. Lütfen ama sataşma söz konusu… 
İDRİS BALUKEN (Bingöl) – Nasıl sataşma
değil ya, olur mu öyle şey? Daha ne diyecek?
HASAN HÜSEYİN TÜRKOĞLU (Osmaniye) –
Nasıl söz konusu değil? 
BAŞKAN – Sayın Başkanlar, lütfen… O
zaman tutanakları getirteceğim efendim. Tutanakları getirttikten sonra söz
vereceğim grup başkan vekillerine. 
İDRİS BALUKEN (Bingöl) – Aynı cümleleri
tekrar kullandı.
HASAN HÜSEYİN TÜRKOĞLU (Osmaniye) – Sadece
grup başkan vekillerine…
LEVENT GÖK (Ankara) - Hayır Sayın
Başkan, hayır. Dünkü tutanakları okudu. 
BAŞKAN – Hayır, şimditi tutanakları
getirteceğim. Lütfen… 
O dünkü oturumda kaldı efendim. Dünkü
ara vermemizi… Lütfen…
İDRİS BALUKEN (Bingöl) – Hayır, aynı
şey tekrarlanıyor. 
OKTAY VURAL (İzmir) – Şimdi okudu
kendisi. Kendisi tekrar etti. Sayın Başkan, tekrar etti kendisi. Söylediği aynı
sözleri tekrar etti. 
ADİL ZOZANİ (Hakkâri) – Sizin
talimatınızla…
BAŞKAN – Evet, doğru ama dün için
geçerlidir efendim. 
Lütfen oturur musunuz. Yerinize oturun
lütfen Sayın Zozani.
ADİL ZOZANİ (Hakkâri) – Aynı şeyi ifade
edemez. 
BAŞKAN – Hayır, aynı şeyi ifade etmiyor
efendim. Tutanakları getirin. 
HASİP KAPLAN (Şırnak) – Sataşma aynı,
değişen bir şey yok. 
BAŞKAN – Aynı şeyi ifade etmiyor
efendim. Muhalefeti kastetmediğini, terör yapanları kastettiğini söyledi.
HASİP KAPLAN (Şırnak) – Cümlelerde
değişen bir şey yok.
HASAN HÜSEYİN TÜRKOĞLU (Osmaniye) –
Bunlara söylüyorsa onu gitsin sokaklarda söylesin. 
BAŞKAN – Ee, tutanakları getirteyim
efendim, okuyayım size. Tutanakları getirteceğim. 
OKTAY VURAL (İzmir) – Tekrarladı yine,
tekrarladı. 
BAŞKAN – İstiyorum tutanakları,
getirin.
ADİL ZOZANİ (Hakkâri) – O zaman ara
verin.
BAŞKAN – Ama niye, lütfen…
LEVENT GÖK (Ankara) – Tutanaklar
burada.
BAŞKAN – Böyle bir usulümüz var mı ama?

LEVENT GÖK (Ankara) – Hayır Sayın
Başkan ya, hakaret ediyor. Tutanaktan okudu. 
BAŞKAN – Bu dünkü…
LEVENT GÖK (Ankara) – Aynı şeyi
tekrarladı.
BAŞKAN – Lütfen bir oturur musunuz. 
İDRİS BALUKEN (Bingöl) – Nereye
oturacağız? 
BAŞKAN – Yerinize oturacaksınız. 
İDRİS BALUKEN (Bingöl) – Ya, niye
yerimize oturalım? Bize sataşma var.
BAŞKAN – Sayın Baluken, tutanakları
getirteceğim. 
OKTAY VURAL (İzmir) – Sayın Başkan…
İDRİS BALUKEN (Bingöl) – Sayın Başkan,
ara verin, tutanakları birlikte inceleyelim. 
BAŞKAN – Efendim, tutanakları getirtmek
için ara vermem gerekmiyor. Geldikten sonra tutanakları okuyacağım ve grup
başkan vekillerine söz vereceğim. 
İDRİS BALUKEN (Bingöl) – Hayır, grup
başkan vekillerine… 
LEVENT GÖK (Ankara) – Hayır, hayır…
OKTAY VURAL (İzmir) – Efendim, hayır,
hayır, milletvekilleri…
HASAN HÜSEYİN TÜRKOĞLU (Osmaniye) –
Efendim, sadece grup başkan vekillerine sataşma olmadı ki.
BAŞKAN – Efendim, sataşma olup
olmadığını, bugünkü konuşmasının tutanağını getirteceğim, size okuyacağım. 
LEVENT GÖK (Ankara) – Sayın Başkan,
dünkünü okudu zaten. Dünkü ya, dünkü ya.
HASİP KAPLAN (Şırnak) – Dün söz
verdiniz, aynı sözü vereceksiniz. Aynen tekrarladı.
İDRİS BALUKEN (Bingöl) – Dün aynı
cümleleri…
OKTAY VURAL (İzmir) – Aynı tutanağı
okuyor efendim. Aynı şeyi okuyacak, sonra diyeceğiz ki…
HASİP KAPLAN (Şırnak) – Ya, bu kadar
muhalefeti niye böyle yapıyorsun?
BAŞKAN – Hayır,
muhalefeti böyle yapıyorsunuz değil Sayın Kaplan. Bugün Sayın Aydın’ın biraz
önce yerinden hangi sözleri söylediyse bunun tutanaklarını getirteceğim,
okuyacağım. 
HASİP KAPLAN (Şırnak) – Hayır,
sataşmadan…
AHMET AYDIN (Adıyaman) – Sataşma yok
ya.
BAŞKAN – Değil efendim, öyle demedi.
“Ben muhalefeti kastetmedim…” 
OKTAY VURAL (İzmir) – Dün de aynı şeyi
yaptınız, ara verdiniz, engellediniz. Dün de söz taleplerini aldınız,
engellediniz. Sayın Başkan, dün aynı şeyi yaptınız, engellediniz.
ADİL ZOZANİ (Hakkâri) – Ara verin Sayın
Başkan, ara verin. 
BAŞKAN – Niye ara vereceğim efendim?
(Gürültüler) 
ADİL ZOZANİ (Hakkâri) – Tutanakları
getirtmeyin demiyoruz.
İDRİS BALUKEN (Bingöl) – Sayın Başkan,
dünle bugün arasında ne değişti, İç Tüzük mü değişti? Dün sataşma olarak kabul
ettiniz, bugün diyor ki: “Ben o cümleleri kullandım.” O cümlelerden dolayı da
özür dilemiyor, aynısını okudu. 
LEVENT GÖK (Ankara) – “Tekrarlıyorum.”
diyor, tekrarladığı zaman… 
ALİ HAYDAR ÖNER (Isparta) – Hayatı
boyunca suç işlememiş adamları itham etti. Suçları önleyen adamları itham etti.

ADİL ZOZANİ (Hakkâri) – Aynısını okudu.

BAŞKAN – “Kastım o değil.” dedi.
Tamamını okuduğunuzda…
İDRİS BALUKEN (Bingöl) – Bize sataşma
var.
BAŞKAN – Sayın Aydın’a tekrar söz
vereyim. 
HASİP KAPLAN (Şırnak) – Hayır Sayın
Başkan, işlem tamamlandı, niye söz veriyorsunuz? 
BAŞKAN – Sayın Aydın… (Gürültüler)
İDRİS BALUKEN (Bingöl) – Aynı cümleleri
tekrarladı.
BAŞKAN – Tutanakları istedim efendim. 
İDRİS BALUKEN (Bingöl) – Olur mu öyle
şey Başkanım ya?
AHMET AYDIN (Adıyaman) – Sayın
Başkanım…
BAŞKAN – Buyurun Sayın Aydın.
ADİL ZOZANİ (Hakkâri) – Ara verin.
BAŞKAN – Niye ara vereyim?
ADİL ZOZANİ (Hakkâri) – Hayır efendim,
tutanakları isteyin Başkanım. Tutanakları getirtin, inceleyin.
İDRİS BALUKEN (Bingöl) – Bize aynı
cümlelerle hakaret ediyor ya.
AHMET AYDIN (Adıyaman) – Sayın
Başkanım, çok açık ve net bir şekilde muhalefeti kastetmediğimi, kastımın çok
net bir şekilde…
BAŞKAN – Bunu söyledi.
AHMET AYDIN (Adıyaman) – …bu yakıp
yıkanlara yönelik olduğunu ve burada suçlu olarak o Vandalizmi yapanlar
olduğunu söyledim. Bundan öte ne olabilir, bundan daha doğal ne olabilir?
(Gürültüler)
BAŞKAN – Tutanakları getirteceğim,
tutanakları istiyorum. 
İDRİS BALUKEN (Bingöl) – Hayır efendim,
öyle şey olur mu?
HASİP KAPLAN (Şırnak) – Dünkünün
aynısını yaptı, aynı sözler, aynı sataşmalar, söz istiyorum.
BAŞKAN – Hayır efendim, değil. 
HASİP KAPLAN (Şırnak) – Bize haksızlık
yapma Başkan. 
BAŞKAN – Sayın Kaplan, lütfen, eğer
buna haksızlık diyorsanız, bu kadar söz, bu kadar engelleme… Haksızlık ortada
yani kim kime haksızlık yapıyor. Lütfen… (Gürültüler)
LEVENT GÖK (Ankara) – Sayın Başkan… 
BAŞKAN – Kastının muhalefet olmadığını
söylüyor, daha nasıl ifade etmesi gerekir Sayın Gök?
LEVENT GÖK (Ankara) – “Bu yasaya ancak
ve ancak suç işleyecek olanlar karşı çıkabilir.” diyor Sayın Aydın. Biz yasaya
karşı çıkıyoruz Sayın Başkanım.
OKTAY VURAL (İzmir) – Sayın Başkan,
sözünü düzeltsin, “Sözümü geri alıyorum.”…
BAŞKAN – O zaman Türk Dil Kurumundan
uzman mı getirmemiz lazım?
LEVENT GÖK (Ankara) – Ne uzmanı?
BAŞKAN – Hayır, bugünkü konuşmasını
diyorum efendim ben. 
LEVENT GÖK (Ankara) – “Dünkü
tutanakları okuyorum.” diyor Sayın Aydın. Tereddüdünüz varsa…
BAŞKAN – Tutanakları istedim,
direnmiyorum ki.
LEVENT GÖK (Ankara) – …ara verirsiniz,
ondan sonra…
HASİP KAPLAN (Şırnak) – Yap, yap, bir
de üstüne… Böyle şey olur mu?
BAŞKAN – Sayın Kaplan, bunlar
tutanaklara geçiyor, bu konuştuklarınız geçiyor efendim.
HASİP KAPLAN (Şırnak) – Geçsin…
SÜLEYMAN ÇELEBİ (İstanbul) – Özür
dilemek bu kadar zor bir şey mi? Erdemliliktir.
BAŞKAN – Sayın Aydın, tekrar eder
misiniz, sayın milletvekillerinden ve sayın muhalefet partilerinden özür
dileyecek misiniz? 
AHMET AYDIN (Adıyaman) – Sayın
Başkanım, konuşmamın hiçbir yerinde muhalefeti, muhalefet milletvekillerini
ilzam eden bir ifade yoktur. 
OKTAY VURAL (İzmir) – Biz karşı
çıkıyoruz. “Karşı çıkanlar” diyor, barolar karşı çıkıyor, suça eğilimli mi
bunlar?
ALİ HAYDAR ÖNER (Isparta) – Özür dile
be!
İDRİS BALUKEN (Bingöl) – Ya, muhalefeti
bırak halka bak, halka! 
OKTAY VURAL (İzmir) – Bu ne demek ya!
(CHP, MHP ve HDP sıralarından gürültüler)
AHMET AYDIN (Adıyaman) – Kastım çok
açık ve net bir şekilde, Vandalizm yapanlara, terör estirenlere ilişkindir.
Yani bundan daha açık ne olabilir? Arkadaşların niyetleri farklı olabilir,
onlar niyet okuyabilir ama hiç kusura bakmasın kimse, “Bu Mecliste gökte bulut
var.” deyip de ondan sonra “Yok, bana sataştınız.” demekle bir alakası var mı
ya? Böyle bir şey olur mu ya? Yazık be, el insaf be! Bir şekilde bu kadar bu
Meclis böyle tahakküm altında… (CHP, MHP ve HDP sıralarından gürültüler)
(Mikrofon otomatik cihaz tarafından
kapatıldı) 
BAŞKAN – Hakarete devam etmiyor
efendim.
OKTAY VURAL (İzmir) – Ben Hükûmete laf
edeceğim, “Efendim, benim sözüm Hükûmete değil.” Türkiye'de başka Hükûmet mi
var?
HASİP KAPLAN (Şırnak) – Dalga mı
geçiyor!
ALİ UZUNIRMAK (Aydın) – Sayın Başkan,
burada kendisini savunma imkânı olmayanları itham etmek şerefsizliktir!
Milletvekilleri üzerinden alıp bir başkasına gönderme yapıyor ama kendini
savunma imkânı olmayanları burada itham etmek şerefsizliktir! O insanların
hakkını da savunacağız.
OKTAY VURAL (İzmir) – Barolar karşı
çıkıyor, suç işleme eğilimli midir? Barolar karşı çıktı, Abdullah Gül Bey karşı
çıktı, suç işlemeye meyilli bir adam mı bu? (CHP, MHP ve HDP sıralarından
gürültüler)
AHMET AYDIN (Adıyaman) – Molotof atan
suç işlemeye meyillidir...
BAŞKAN – Birleşime on dakika ara
veriyorum.
Kapanma Saati:
00.49
ON BİRİNCİ
OTURUM
Açılma Saati:
01.13
BAŞKAN: Başkan
Vekili Sadık YAKUT
KÂTİP ÜYELER:
Bayram ÖZÇELİK (Burdur), Muharrem IŞIK (Erzincan)
----0----
BAŞKAN – Sayın milletvekilleri, Türkiye
Büyük Millet Meclisinin 59’uncu Birleşiminin On Birinci Oturumunu açıyorum.
684 sıra sayılı Kanun Tasarısı’nın
görüşmelerine devam edeceğiz.
XII.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
5.- Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684) (Devam)
BAŞKAN - Komisyon ve Hükûmet? Yerinde.
Sayın başkanlar, tutanakları getirttim.
İDRİS BALUKEN (Bingöl) – Sayın Başkan…
BAŞKAN – Bir saniye Sayın Baluken… Bir
oturun lütfen, tutanakları okuyayım.
“Ahmet Aydın (Adıyaman) – Teşekkür ediyorum Sayın Başkanım. Öncelikle,
şunu ifade edeyim: Tabii, dün gecenin geç saatlerinde benim kullandığım
ifadelerin tamamını dinlemeden, konuşma metnimin tamamına bakmadan -maalesef,
âdeta, cımbızla bir cümlesi alınmak suretiyle- zaten gerisini de dinlemeden tüm
muhalefet milletvekilleri ayağa kalktı. Eğer konuşmamın tam içeriğine
bakarlarsa, baştan sona kadar bu konuşmayı tetkik ederlerse ki burada kastımın
muhalefet olmadığı çok açık ve net bir şekilde ortaya çıkacaktır ve burada suç
işlemeye eğilimli kişilerin, özellikle devamında da bahsettiğim kişilerin -ki
bunlardan kastımın da- o yakıp yıkan Vandallar olduğunu da çok açık
göreceklerdi. Ben hele ki demokratik siyaseti savunan bir kişi olarak tüm
milletvekillerinin görüşlerini engin bir hoşgörüyle de dinlediğimi herkes çok
iyi bilir. 
Şimdi, değerli arkadaşlar, bakın,
özellikle, şurada bir kısmını sadece şey yapacağım -baştan aşağıya
baktığınızda- tutanaktan: Yalnız, değerli arkadaşlar, hep ‘İç Tüzük’teki
hakkımızı kullanalım.’ diyorlar. Evet, ona saygımız var, İç Tüzük’teki
hakkınızı kullanacaksınız ama değerli arkadaşlar, İç Tüzük’teki hakkınızı
kullanırken de lütfen ama lütfen bu Meclisin âdeta anayasası konumundaki İç
Tüzük’ün amir hükümlerine uyalım. ‘Acele ediyorsunuz.’ diyorsunuz. Allah aşkına
sorarım size: Üç gündür, üç tam gündür çalışmamıza rağmen henüz şu kanun
metninin geneli üzerindeki görüşmelere başlamamışken nasıl acele ettiğimizi
söyleyebilirsiniz?
Bakın
arkadaşlar, bakın, dün de tamamını dinleseydiniz eminim ki bu şey olmayacaktı.
Engin bir hoşgörüyle bu grup duruyor. İktidar grubu bugüne kadar bütün söylemlerinize, bütün
eylemlerinize rağmen sıcak, samimi ve mümkün mertebe yerinden saygıyla sizi
dinliyor, katılmasa da dinliyor. Bakın, bu yasaya kimler karşı çıkabilir? Bu
yasaya ancak ve ancak suç işleme eğilimli olanlar karşı çıkabilir, sade
vatandaş bu yasayı ister.”
Devamını da dinleyelim:
“Bakın değerli arkadaşlarım, vatandaş, özgür ortamda dolaşmak istiyor.
Vatandaş, can ve mal emniyetinin olduğu bir ortamda dolaşmak istiyor, kafasına
bir demir bilye gelmeden, çocuğuyla özgürce parkta dolaşmak istiyor. Vatandaş
bunu istiyor bizden. Özgür bir ortamda, vatandaş, devletin can ve mal
emniyetini sağladığı bir ortamda olmak istiyor. Dolayısıyla, tam da sizlerin de
özgürce dolaşabilmesi, özgürce yaşayabilmesi -ama suçlular hariç- masum
vatandaşların korunması adına bu yasaya ihtiyaç var değerli arkadaşlar. Burada,
ben, suçluları, orada o bütün bu sıkıntılara sebebiyet veren yakmakla, yıkmakla
kendini âdeta görevli hisseden, vatandaşın canına malına kastedenleri çok açık
ve net bir şekilde orada zaten ‘suçlular’ diye ifade kullanmışım. Bu manada da,
‘suçlular hariç masum vatandaşların korunması’ demişim. Orada kastımın
muhalefet olmadığı çok açık ve net ortadadır. Yani, dünden beri keşke
konuşmamın tamamı dinlenebilseydi burada böyle bir kastın olmadığı; kastımın,
salt ve salt suçlulara yönelik olduğu, bu suçu işleyenlerin bu kanunlardan
rahatsız olabileceği, Vandalizm yapanların bu kanundan rahatsız olabileceğini
ifade etmektedir, meramım bundandır.
Teşekkür
ediyorum Sayın Başkanım.”
OKTAY VURAL
(İzmir) – Sayın Başkan…
BAŞKAN – Sayın
Aydın bir açıklama yapacak, isterseniz, önce Sayın Aydın’a biz söz vereyim.
Buyurun Sayın
Aydın.
MEHMET ERDOĞAN
(Muğla) – Ahmet Aydın’a ne açıklaması ya?
ALİ UZUNIRMAK
(Aydın) – Bırakın, Ahmet Aydın’a açıklama yaptırıp durmayın ya.
İDRİS BALUKEN
(Bingöl) – Önce bize söz ver.
HASİP KAPLAN
(Şırnak) – Yeter, yeter artık yahu.
ALİ UZUNIRMAK
(Aydın) - Dünkü konuştuğu ortada Başkan, ne açıklaması yaptırıp duruyorsunuz?
Zırva tevil götürmez yahu.
HASİP KAPLAN
(Şırnak) – Ya özür dilesin, ya geriye alsın.
İDRİS BALUKEN (Bingöl)
– Geriye alma diye bir şey yok, bir söz ver bize.
AHMET AYDIN
(Adıyaman) – Teşekkür ediyorum Sayın Başkanım.
Sayın Başkan,
değerli arkadaşlar; 2 dönemdir bu Parlamentodayım ve benim kişiliğimi de aşağı
yukarı buradaki herkes bilir, böyle bir ifadeyi demokratik siyaseti savunan
biri olarak yapmayacağımı da çok iyi bilir. Zira, her biri aziz milletimizin
onurlu temsilcisi olan milletvekili arkadaşlarıma “suç işlemeye meyilli” demem
asla ve asla söz konusu değildir. (CHP, MHP ve HDP sıralarından “Dedin, dedin.”
sesleri) Bunu defalarca da ifade ettim. 
OKTAY VURAL
(İzmir) – Biz ifadesiyle ilgili diyoruz efendim. 
AHMET AYDIN (Adıyaman) - Her şeye
rağmen, kastımın bu olmamasına rağmen, kastımı çok açık ve net kimi
kastettiğimi belirtmeme rağmen yine de eğer sözlerimden dolayı incinen birtakım
arkadaşlarım varsa da özür dilemek bir erdemdir. İncinen arkadaşlarımdan da
özür dilemeyi biliriz biz. (AK PARTİ sıralarından alkışlar) 
OKTAY VURAL (İzmir) – Özür dilesin o
zaman. 
AHMET AYDIN (Adıyaman) - Dolayısıyla
değerli kardeşlerim, iş bundan ibarettir. 
Teşekkür ediyorum Sayın Başkanım. 
BAŞKAN – Teşekkür ediyorum. 
OKTAY VURAL (İzmir) – “Özür dilemeyi
biliriz.” dedi, bildiğini yaptı Sayın Başkan. Bu konuda gruplara da …
AHMET DURAN BULUT (Balıkesir) – Özür diledi
mi? (MHP sıralarından “Dilemedi” sesleri)
BAŞKAN - Sayın Gök, buyurun. 
LEVENT GÖK (Ankara) – Sayın Başkan,
Sayın Aydın ifadesinde “Özür dilemesini de biliriz.” diye bir cümle kullandı
yani “Özür diliyorum.” derse biz artık bu meseleyi burada kapatırız ama
arkadaşımız hâlâ… 
HAKAN ÇAVUŞOĞLU (Bursa) – Yazıklar
olsun! Siz polise küfür ettiğinizde bile biz bu kadarını yapmadık. 
LEVENT GÖK (Ankara) - Özür dilemesini
kendisinden bekliyoruz. Bunu kendisinden ben özellikle rica ediyorum. 
BAŞKAN – Sayın Aydın, lütfen…
OKTAY VURAL (İzmir) – Biz de görüşümüzü
söyleyelim ondan sonra… 
LEVENT GÖK (Ankara) – Yani bu şekilde
eksik kalır. Sayın Aydın çıkıp “Ben bu sözlerimden dolayı bu yasaya karşı
çıkanlardan özür diliyorum.” derse bu mesele burada biter, biz de kabul ederiz.
(AK PARTİ sıralarından “Kimden?” sesi)
AHMET AYDIN (Adıyaman) – Ya, başka
derdin! Olur, senin söylediğini söylerim! 
BAŞKAN – Sayın milletvekillerinden. 
Buyurun Sayın Aydın. 
IX.- AÇIKLAMALAR
(Devam)
16.- Adıyaman
Milletvekili Ahmet Aydın'ın, yaptığı açıklamasındaki bazı ifadelerinin yanlış
anlaşıldığına ve incinenlerden özür dilediğine ilişkin açıklaması
AHMET AYDIN (Adıyaman) – Sayın
Başkanım, bakın, ben özür dilemenin bir erdem olduğunu ifade ettim. Ben kendimi
erdemli olarak da görürüm ve ben özür de dilerim
GÜRKUT ACAR (Antalya) – Erdemdir ama o
erdemi göstermedin. 
AHMET AYDIN (Adıyaman) –. Yalnız,
bakın, bu kadar şeye rağmen, hâlen muhalefet milletvekillerinin bu ısrarını da
anlamış değilim. Herkesin de dönüp kendisine bakması lazım. Ben bu erdemli
davranışta bulanacak kişiliğe de sahibim, özür de dilerim. Özür de diliyorum
eğer böyle bir incinme varsa. (AK PARTİ sıralarından alkışlar) 
HASİP KAPLAN (Şırnak) – Bu kadar zor mu
be!
BAŞKAN – Sayın Vural, söz istiyor
musunuz?
17.- İzmir Milletvekili
Oktay Vural'ın, Ege Üniversitesinde bölücü yapılanmaya karşı tedbir alınması
gerektiğini ifade etmesine rağmen bunun yapılmadığına ve İçişleri Bakanlığı
Basın ve Halkla İlişkiler Müşavirliğinin ismini kullanarak yayımladığı bir
açıklamaya ilişkin açıklaması
OKTAY VURAL (İzmir) – Sayın Başkanım,
şeyin başında ifade etmiştim, Ege Üniversitesinde maalesef bölücü yapılanmanın
olduğunu daha önce defalarca ifade ettim. Üniversitelerde bu yapılanmanın
açıkçası kanuna aykırı eylemler içerisinde bulunduğunu ve bu konuda polisin ve
rektörlüklerin tedbir alması gerektiğini ifade etmiştim. Ama Ege
Üniversitesinde maalesef bu yapılanmanın ortaya koyduğu bir şey sonucunda
oranın teşkilat başkanı Ülkü Ocaklı Sevgili Fırat, Hakk’ın rahmetine kavuştu.
Bununla ilgili olarak emniyet müdürüyle görüştüm. Bu süreçle ilgili olarak
yaşadıklarımızla, bunda sorumluluğu olan kim varsa bunlarla ilgili muhakkak bir
tahkikatın başlatılarak açıkçası sonlandırılması gerekir. Kim sorumluysa sonuna
kadar gidilmesi lazım. Bu çerçevede, bütün bu girişimlerle hangi
provokatörlerin hangi amaçlarla ülkücü hareket üzerinde oyun oynadığını gayet
iyi biliyoruz ama ülkücü hareketi sokağa çekemeyeceklerdir, onu herkes
bilmelidir.
Bu çerçevede, bir konuyu daha ifade
etmek istiyorum: Bugün, İçişleri Bakanlığı Basın ve Halkla İlişkiler
Müşavirliğinin benim ismimi kullanarak yayınladığı 20 no.lu bir açıklama var:
“MHP Grup Başkan Vekili Oktay Vural’ın laf kurnazlığı yaparak iç güvenlik
paketiyle ilgili İçişleri Bakanlığının HDP'yle görüştüğü yönündeki iddiası
tamamen gerçek dışı ve yalandır. Kamuoyuna saygıyla duyurulur.”
Her şeyden önce, İçişleri Bakanlığı
gibi kamu görevi yapan, Basın Halkla İlişkiler Müşavirliği adı altında görev
yapan kimse “laf kurnazlığı” kelimesini kullanmak suretiyle açıkça bir hakareti
öngörmüştür, aynen kendisine iade ediyorum. (MHP sıralarından “Hep beraber iade
ediyoruz.” sesleri) Aynen iade ediyorum. Bu kamu görevlisi kimse ve burada
varsa derhâl Meclisi de terk etsin.
FARUK BAL (Konya) – Bakan da
sorumludur.
HASAN HÜSEYİN TÜRKOĞLU (Osmaniye) -
Bakana da iade ediyoruz.
OKTAY VURAL (İzmir) – Bakanın yüreği
varsa kendi iradesiyle bununla ilgili açıklama yapması gerekiyor. İçişleri
Bakanlığının hükmi şahsiyetiyle kamu görevlilerini böylesine siyasi bir konuda
alet etmek mertliğe sığmaz. 
Sayın Başkan, değerli milletvekilleri;
bu konuyla ilgili bir başka konu, bakın, huzurlarınızda okuyorum: 
“Oktay Vural (İzmir) - Görüştünüz değil
mi? Görüştünüz, görüşüyorsunuz. İç güvenlik yasasını da görüştünüz.
İçişleri Bakanı Efkan Ala - Görüşüyorum,
ne diyorsunuz? Evet, görüşüyorum, bir şey mi diyorsunuz?” 
İDRİS ŞAHİN (Çankırı) – Ya Başkan,
Komisyonda görüşülmedi mi?
OKTAY VURAL (İzmir) - Şimdi, bütün
bunlar ortadayken “İç güvenlik yasasını görüşüyoruz.” diyen bir Bakan ifadesi
varken, laf kurnazlığı yapanın asıl Bakan olduğunu itiraf ediyorsunuz. Yalçın
Akdoğan’la bu konu, çözüm paketiyle birlikte iç güvenlik paketinin gündeme
alınması konusu görüşüldü, gazetelerde çıktı ve bu konularla ilgili hükûmetin
herhangi bir beyanı da çıkmadı. 
BAŞKAN – Evet, Sayın Vural, teşekkür
ediyorum. 
Sayın Baluken…
FARUK BAL (Konya) – Sayın Başkan,
60’ıncı maddeye göre önemli bir açıklama yapmak istiyorum.
BAŞKAN – Anladım da sırasıyla, Sayın
Baluken’in sırası var burada.
Buyurun Sayın Baluken.
18.- Bingöl Milletvekili
İdris Baluken'in, Adıyaman Milletvekili Ahmet Aydın’ı, konuşmalarında halkı,
toplumsal muhalefeti, kendilerine oy vermeyen kitleleri rencide edecek sözler
kullanmaması konusunda uyardığına ilişkin açıklaması
İDRİS BALUKEN (Bingöl) – Teşekkür ediyorum
Sayın Başkan.
Sayın Ahmet Aydın dün yaptığı
konuşmadan sonra, bugünkü özür taleplerimize, maalesef aynı cümlelerle cevap
verdi, ancak verilen aradan sonra tekrar söz verdiğinizde, özür dilemenin bir
erdem olduğunu ve bunun için gerekirse özür dileyebileceğini söyledi.
Biz, özellikle bu cümleler sarf
edildikten sonra, kendi parti tabanımızdan ve parti teşkilatlarımızdan çok
yoğun bir şekilde “Bize hakaret edildi.” şeklinde telefonlar aldık. 
Son yapmış olduğu açıklamayı ve özrü,
aynı zamanda partimize oy veren ve yine, parti teşkilatlarımızda bu cümlelerden
rencide olan, aynı zamanda bizim partimiz dışında da bu yasa tasarısına karşı
çıkan bütün halkımızdan özür dileme olarak algıladık. 
O nedenle, özellikle bundan sonraki
konuşmalarında da bütün halkı, bütün toplumsal muhalefeti, kendilerine oy
vermeyen kitleleri bu şekilde rencide edecek sözler kullanmaması konusunda
uyarıyoruz. 
Teşekkür ediyorum.
BAŞKAN – Teşekkür ederim.
Evet, Sayın Uzunırmak, buyurun.
19.- Aydın Milletvekili Ali
Uzunırmak'ın, Adıyaman Milletvekili Ahmet Aydın’ın yaptığı açıklamasındaki bazı
ifadelerine ilişkin açıklaması
ALİ UZUNIRMAK (Aydın) – Teşekkür
ediyorum Sayın Başkan.
Sayın Aydın, zırva tevil götürmez. Bu
açıktır.
İDRİS ŞAHİN (Çankırı) – Şu söz
yakışıyor mu size?
ALİ UZUNIRMAK (Aydın) –Yani şimdi,
halk, barolar, hukuk insanları bu yasaya karşı çıkmıştır. Yani Türkiye Barolar
Birliği, hukuk insanları suç işlemeye meyilli insanlar mıdır, yoksa hukuku
savunan hukuk insanları mıdır? Yani, Türkiye Büyük Millet Meclisinde genel başkanlar
grup toplantılarında karşı çıkmışlardır. Vandalizmle bunları bağdaştırarak
böyle bir zırvayı bizim kabul etmemizi falan beklemesinler. Yani, şimdi burada
eğer biz milletvekilleri olarak bu yasaya karşı çıkan baroları, hukuk
insanlarını savunamıyorsak o zaman biz millet adına burada görev yapamıyoruz
demektir.
Şimdi, Sayın Aydın’ın özrü kabul
edilebilir ama bu özrü doğru mantık içerisinde, ders çıkararak dilemiyorsa
bundan bir netice doğmaz. Bu zırvayı devam ettirir, zırvayı devam ettirir. Bu
açıdan… (AK PARTİ sıralarından gürültüler)
BAŞKAN – Sayın Uzunırmak, özür diledi.
Teşekkür ediyorum efendim, sağ olun.
Sayın Bal, buyurun.
20.- Konya Milletvekili Faruk
Bal'ın, Ege Üniversitesinde öğrenciler arasında çıkan gerginlikte Ülkü Ocakları
Ege Üniversitesi mensubu Fırat Yılmaz Çakıroğlu’nun öldürdülmesine ilişkin
açıklaması
FARUK BAL (Konya) – Teşekkür ediyorum
Sayın Başkan.
Bugün, Akşehir’in önemli ailelerinden,
Çakıroğlu ailesinden Fırat isimli bir öğrencinin Ege Üniversitesinde bölücü PKK
terör örgütü üyelerince katledildiğini, şehit edildiğini üzüntüyle öğrendik.
Mecliste bulunan İçişleri Bakanı da “PKK’yla görüşüyorum, görüştüm.” diyor.
Acaba, bu katledilme olayıyla ilgili olmak üzere, Sayın Bakan soruşturma
yapacak mevkide olduğuna göre, görüşme gündemine PKK’lılardan hangisinin bunu
öldürdüğünü de alacak mı? Soru bir.
Soru iki: Bu şehit edilme olayında
elbette siyasi sorumluluğu var, vicdani sorumluluğu var ama hukuki
sorumluluğunun olduğunun da farkında mı? 
BAŞKAN – Teşekkür ederim.
Sayın Zozani, buyurun.
Son söz.
21.- Hakkâri
Milletvekili Adil Zozani'nin, 19/2/2015 tarihli 58’inci Birleşimde Oturum
Başkanı tarafından sataşma nedeniyle kürsüye davet edilmesine rağmen birleşim
kapandığı için konuşamadığına ve yarım kalan bu işlemin bitirilmesi gerektiğine
ilişkin açıklaması
ADİL ZOZANİ (Hakkâri) – Teşekkür ederim
Sayın Başkan. 
Siz bugün, bir önceki oturumda, Sayın
Ertuğrul Kürkcü’nün teklifinin geri çekilmesine ilişkin olarak dün yarım kalan
işlemi tamamladınız, İç Tüzük’ün gereği olarak bu doğru bir işlemdir. Hatta,
Milliyetçi Hareket Partisi Grup Başkan Vekili Sayın Oktay Vural’ın yoklama
talebini de eksik bırakmayarak usulü tamamladınız. Bu, doğru ve yerinde bir
tutum. Şimdi, yarım kalan bir başka işleminiz var Sayın Başkan, o da şu: Biraz
önce bahsi geçen konuyla ilgili olarak... Siz dün bir taraftan Başkanlık Divanı
üyeleri, milletvekillerinin sataşmadan kaynaklı olarak söz sırası taleplerini
alır iken öbür taraftan da beni kürsüye konuşmamı yapmak üzere davet ettiniz.
Tutanaklarda yer alıyor. Tutanakta olduğu şekliyle okuyorum: 
“Başkan – Evet, sataşma nedeniyle iki
dakika söz veriyorum.
Sayın Zozani, buyurun.” dediniz. Ancak,
ben bu hakkımı kullanmadan siz birleşimi kapattınız. Bu nedenle, yarım kalmış
bir işlemdir. Bakın, Sayın Başkan, bu hakkımı kullanıp kullanmayacağım benim
takdirimdir. Ancak, yarım kalmış işlemi tamamlamak İç Tüzük’ün hükmüdür. Bu
konuda…
(Mikrofon otomatik cihaz tarafından
kapatıldı)
ADİL ZOZANİ (Hakkâri) - ...yarım kalan
işlemi tamamlamanızı bekliyoruz. Onun için söz aldım.
BAŞKAN – Sayın Zazani, Sayın Aydın’ın
konuşmasından sonra…
ADİL ZOZANİ (Hakkâri) – Sayın Zazani
değil Sayın Başkan. Önce bir, lütfen…
BAŞKAN – Zozani, özür diliyorum
efendim. 
ADİL ZOZANİ (Hakkâri) - Zaten onunla
ilgili düzeltmeyi de yapmadınız, özür dilemediniz.
BAŞKAN – Özür diledim efendim,
alışkanlık bu, dil alışkanlığı.
ADİL ZOZANİ (Hakkâri) – Hayır, dil
alışkanlığınızı düzeltin lütfen.
BAŞKAN – Evet, Sayın Zozani, dün Sayın
Aydın’ın konuşmasından sonra…
Yani, herhangi bir kastım yok. Onu çok
net bir şekilde söyleyeyim.
ADİL ZOZANİ (Hakkâri) – Kabul ettim,
özür olarak kabul ettim Sayın Başkan.
BAŞKAN – Söz talepleri üzerine burada
yazıldı. Ancak, bu işlem yapılırken burada bulunan sayın milletvekillerinin
ortak talebi üzerine oturuma ara verildi efendim ve “Kapatın.” diye ortak görüş
bildirilerek kapatıldı.
İDRİS BALUKEN (Bingöl) – Hayır, hayır,
yok.
ADİL ZOZANİ (Hakkâri) - Hayır, öyle bir
şey yok.
LEVENT GÖK (Ankara) – Sayın Başkan, biz
öyle bir şey…
BAŞKAN – Evet efendim, buradaki…
ADİL ZOZANİ (Hakkâri) – Şimdi böyle
yaptınız. 
BAŞKAN – Şimdi, isim isim sayabiliriz
efendim ama…
ADİL ZOZANİ (Hakkâri) – Olabilir Sayın
Başkan, yarım kalmış bir işlemden söz ediyoruz. Siz yarım kalmış bir işlemi
tamamladınız, doğru yaptınız. Yarım kalmış bir işlem daha var, onu tamamlamaya
gayret ediniz.
BAŞKAN – Sayın Zozani, buyurun o zaman.
Size üç dakika söz veriyorum.
ADNAN ŞEFİK ÇİRKİN (Hatay) - Sayın
Başkan, bizimki ne olacak?
LÜTFÜ TÜRKKAN (Kocaeli) – Bizim
günahımız ne Sayın Başkan?
ADİL ZOZANİ (Hakkâri) – Teşekkür ederim.
Sayın Ahmet Aydın biraz önce Meclis
Genel Kurulunda milletvekillerinden özür dilediği için ben de bu söz hakkımdan
feragat ediyorum. (HDP, AK PARTİ ve CHP sıralarından alkışlar)
BAŞKAN – Teşekkür ediyorum.
XII.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve
Teklifleri (Devam)
5.- Polis Vazife ve
Salahiyet Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı ile İstanbul Milletvekili Mahmut Tanal'ın;
Nüfus Hizmetleri Kanununda Değişiklik Yapılmasına Dair Kanun Teklifi, İstanbul
Milletvekili Bülent Turan'ın; Nüfus Hizmetleri Kanununda Değişiklik Yapılması
Hakkında Kanun Teklifi, Çanakkale Milletvekili İsmail Kaşdemir'in; Kimlik
Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları (1/995,
2/422, 2/514, 2/909, 2/1518, 2/1579, 2/1632, 2/2443, 2/2469) (S. Sayısı: 684)
(Devam)
BAŞKAN - Şimdi, tasarının tümü üzerinde
Halkların Demokratik Partisi Grubu adına söz isteyen Hasip Kaplan, Şırnak
Milletvekili.
ADİL ZOZANİ (Hakkâri) – Hayır, Sayın
Başkan, tasarıyla ilgili olarak itirazımız var.
BAŞKAN - Buyurun Sayın Kaplan.
OKTAY VURAL (İzmir) – Sayın Başkan…
BAŞKAN – Bir saniye…
OKTAY VURAL (İzmir) – Biraz önce ifade
ettiğim bir konu vardı. Basın Halkla İlişkiler Müşavirliğinin bir açıklamasında
bir milletvekili ifadesini “laf kurnazlığı yaparak” diye bir kişi… 
FARUK BAL (Konya) – Bir bürokrat.
OKTAY VURAL (İzmir) – Ve o kişinin
burada bulunduğunu görüyorum, Basın Müşaviri Fatih Dursun.
FARUK BAL (Konya) – Kim o?
OKTAY VURAL (İzmir) – Sayın Başkan…
LEVENT GÖK (Ankara) – Bir görebilir
miyiz efendim kendisini?
BAŞKAN – Sayın Dursun, buradaysanız…
FARUK BAL (Konya) – Tanıyalım o
Fatih’i, hangisi? “Alo Fatih" mi, değil mi, bir tanıyalım.
BAŞKAN – Bir soralım. 
KEMALETTİN YILMAZ (Afyonkarahisar) –
Bakan, tekeffül et, “Onun sorumluluğu bende.” de. 
FARUK BAL (Konya) – Sayın Başkan, bu
Fatih’i tanımak istiyoruz. Milletvekiline hakaret eden Fatih’i tanımak
istiyoruz.
BAŞKAN – Efendim, bürokrat listesini
isteyeceğim. Buradaysa gereğini yapacağım ben. 
OKTAY VURAL (İzmir) – Listede var.
FARUK BAL (Konya) – Var listede.
BAŞKAN – İsteyeceğim efendim, gelsin.
(Gürültüler)
MAHİR ÜNAL (Kahramanmaraş) – Sayın
Başkan…
LEVENT GÖK (Ankara) - Efendim,
sorarsanız çıkar zaten.
MAHMUT TANAL (İstanbul) – İçişleri
Bakanlığı Basın Halkla İlişkiler Basın Müşaviri.
KEMALETTİN YILMAZ (Afyonkarahisar) –
Sayın Bakan, bürokratına sahip çık. Açıklamanın altında imzan var.
LEVENT GÖK (Ankara) – Sayın Başkan,
istemeye ne gerek var? Arkadaşımızı bir takdim edin, çıksın ortaya. 
BAŞKAN – Sayın Dursun… 
Sayın Dursun burada mı efendim?
Sayın Dursun…
“Yok.” diyorlar efendim.
Peki, teşekkür ederim.
Evet, şimdi, Sayın Kaplan, buyurun
efendim. 
FARUK BAL (Konya) – Sayın Bakan var
efendim, Sayın Bakan var!
ADİL ZOZANİ (Hakkâri) – Sayın Başkan,
bir dakika…
BAŞKAN – Lütfen ama…
ADİL ZOZANİ (Hakkâri) – Hayır, bir
saniye, itiraz var.
MAHİR ÜNAL (Kahramanmaraş) – Sayın
Başkan, böyle bir usul yok efendim. 
BAŞKAN – Efendim, verecek Sayın Bakan
ama. (Gürültüler)
ADİL ZOZANİ (Hakkâri) – Sayın Başkan,
hayır efendim, çağıramazsınız.
HASİP KAPLAN (Şırnak) – Sayın Başkan…
BAŞKAN – Lütfen ama Sayın Kaplan…
ADİL ZOZANİ (Hakkâri) – Hayır efendim,
çağıramazsınız.
BAŞKAN – Hayır, efendim, daha şeye
geçtik, yeter artık kaç günden bu tarafa. (CHP, MHP ve HDP sıralarından
gürültüler)
Sayın Kaplan…
ADİL ZOZANİ (Hakkâri) – Hayır, efendim…
KEMALETTİN YILMAZ (Afyonkarahisar) –
Sayın Bakan çıkıp konuşacak, öyle yok! 
BAŞKAN – Lütfen efendim, her şeyi
tamamladık.
(HDP’li bir grup milletvekilinin
Başkanlık kürsüsü önünde toplanması) 
İDRİS BALUKEN (Bingöl) – Sayın Başkan,
siz tamamına geçmeden önce… 
ADİL ZOZANİ (Hakkâri) – Bir saniye…
Dinlemek zorundasınız. 
MAHİR ÜNAL (Kahramanmaraş) – Sayın
Başkan, Hasip Bey gelmiyorsa lütfen sıradaki konuşmacıyı çağırır mısınız. 
İDRİS BALUKEN (Bingöl) – Ama söz
istedi, söz istedi ya…
BAŞKAN – Ne diyorsunuz? 
ADİL ZOZANİ (Hakkâri) – Sayın Başkan,
dün burada İç Tüzük 73’e göre yapılmış bir ihlali gündeme getirdim, onun
üzerine işlem yapılmadı.
KEMALETTİN YILMAZ (Afyonkarahisar) –
İçişleri Bakanlığının bu açıklamasına Bakan sahip çıkıyor mu, çıkmıyor mu? 
MAHİR ÜNAL (Kahramanmaraş) – Sayın
Başkan, bir işlem başlattınız. 
ADİL ZOZANİ (Hakkâri) – Bir saniye…
İşlem başlatılmadı Sayın Ünal. (AK PARTİ sıralarından gürültüler) 
BAŞKAN – Hayır, olur mu canım!
MAHİR ÜNAL (Kahramanmaraş) – Bir işlem
başladı. 
ADİL ZOZANİ (Hakkâri) – Hayır efendim,
hayır, hayır! 
MAHİR ÜNAL (Kahramanmaraş) – Hayır,
Hasip Bey’i kürsüye davet ettiniz Sayın Başkan. 
BAŞKAN – Sayın Kaplan, buyurun lütfen.
Sayın Kaplan, gelmeyecekseniz ikinci konuşmacıya söz vereceğim. 
ADİL ZOZANİ (Hakkâri) – Hayır, Sayın
Başkan…
BAŞKAN – Evet, şimdi, Cumhuriyet Halk
Partisi Grubu adına Ali Serindağ, Gaziantep Milletvekili. 
Sayın Serindağ, buyurun. 
ADİL ZOZANİ (Hakkâri) – Sayın Başkan…
Sayın Başkan…
BAŞKAN – Lütfen efendim, hiç kimseyi
dinlemeyeceğim, lütfen… 
ADİL ZOZANİ (Hakkâri) – Sayın Başkan…
Sayın Başkan…
BAŞKAN – Lütfen efendim, lütfen…
Sayın Serindağ…
ADİL ZOZANİ (Hakkâri) – Hayır, öyle
yapamazsınız!
BAŞKAN – Yaparım.
İDRİS BALUKEN (Bingöl) – Hayır, hayır,
bir saniye ya…
ADİL ZOZANİ (Hakkâri) – Hayır efendim,
yapamazsınız. Milletvekilinin rızası yok, yapamazsınız. 
BAŞKAN – Yaparım, ben her türlü işlemi
tamamladım efendim. 
İDRİS BALUKEN (Bingöl) – Adil Bey’e söz
vermediniz.
BAŞKAN – Sayın Baluken, bu doğru değil.

İDRİS BALUKEN (Bingöl) – Sayın Başkan,
bunu yapamazsınız. 
ADİL ZOZANİ (Hakkâri) – Bunu
yapamazsınız! Yapamazsınız bunu! 
BAŞKAN – Üçüncü konuşmacı efendim. 
Evet, üçüncü konuşmacı Milliyetçi
Hareket Partisi Grubu adına Hasan Hüseyin Türkoğlu, Osmaniye Milletvekili.
(CHP, MHP ve HDP sıralarından gürültüler, sıra kapaklarına vurmalar)
Sayın Türkoğlu, lütfen…
İDRİS BALUKEN (Bingöl) – Sayın Başkan,
bunu yapamazsınız. 
ADİL ZOZANİ (Hakkâri) – Bunu
yapamazsınız.
İDRİS BALUKEN (Bingöl) – Sayın Başkan,
söz vermediniz mi siz?
OKTAY VURAL (İzmir) – Konuşmacımız
geliyor efendim, geliyor. 
BAŞKAN – Sayın milletvekilleri, lütfen…
MAHİR ÜNAL (Kahramanmaraş) – Sayın
Başkan, AK PARTİ Grubu adına Sayın Naci Bostancı… 
BAŞKAN – Dördüncü konuşmacı Sayın
Bostancı, buyurun efendim. (AK PARTİ sıralarından alkışlar; CHP, MHP ve HDP
sıralarından gürültüler, sıra kapaklarına vurmalar) 
ADİL ZOZANİ (Hakkâri) – Sayın Başkan,
kürsüye gelmemesini öneriyoruz. 
BİNNAZ TOPRAK (İstanbul) – Böyle bir
şey olamaz ya! 
ADİL ZOZANİ (Hakkâri) – Sayın Bostancı,
gelmemenizi öneriyoruz. 
(Hatip kürsüsü önünde toplanmalar) 
AK PARTİ GRUBU ADINA MEHMET NACİ
BOSTANCI (Amasya) – Sayın Başkan, değerli arkadaşlar; bu yasa tasarısı
Türkiye'nin geleceği bakımından büyük önem taşıyor. Bizim amacımız, Mecliste bu
yasa tasarısının görüşülmesi, müzakere edilmesi. (CHP, MHP ve HDP sıralarından
gürültüler) 
ADİL ZOZANİ (Hakkâri) – Hayır, efendim,
yapamazsınız! 
BAŞKAN – Birleşime on beş dakika ara
veriyorum.
Kapanma Saati:
01.34
ON İKİNCİ OTURUM
Açılma Saati: 01.44
BAŞKAN: Başkan Vekili Sadık YAKUT
KÂTİP ÜYELER: Bayram ÖZÇELİK (Burdur), Muharrem
IŞIK (Erzincan)
----0----
BAŞKAN – Sayın milletvekilleri, Türkiye
Büyük Millet Meclisinin 59’uncu Birleşiminin On İkinci Oturumunu açıyorum.
684 sıra sayılı Kanun Tasarısı’nın görüşmelerine devam
edeceğiz.
Komisyon ve Hükûmet yerinde. 
(Başkanlık Divanı kürsüsü önünde toplanmalar)
BİNNAZ TOPRAK (İstanbul) – Sayın Başkan, uykumuz geldi,
angarya yapıyorsunuz. Bütün uluslararası sözleşmelerde angarya yasak.
MUSTAFA SEZGİN TANRIKULU (İstanbul) – Sayın Başkan…
BAŞKAN – Sayın Naci Bostancı’nın konuşması yarıda kalmıştı. 
Buyurun Sayın Bostancı. (AK PARTİ sıralarından alkışlar)
İDRİS BALUKEN (Bingöl) – Sayın Başkan, tutanaklara baktınız
mı? Adil Bey’e söz vermiştiniz. (Gürültüler)
BAŞKAN – Yarıda kalan bir işlem var yani. Lütfen…
AK PARTİ GRUBU ADINA MEHMET NACİ BOSTANCI (Amasya) – Sayın
Başkan, değerli arkadaşlar; nihayet yasanın görüşmelerine başlayabildik.
Meclisin yapması gereken medeni bir biçimde bu yasayı görüşmektir. Bu Meclisin
bunu yapacak olgunluğu, bilgisi, tecrübesi vardır. Muhalefetin, iktidarın,
herkesin katkı vermesiyle memleket için hayırlı bir yasa olmasını ümit
ediyoruz, bu katkılara açığız. Bu katkıyı rasyonel bir şekilde verecek, katkı
sağlayacak, değerli fikirlerini ortaya koyacak herkese şimdiden teşekkür
ediyorum.
Yüce Meclisi saygıyla selamlıyorum. 
Hayırlı olur inşallah. (AK PARTİ sıralarından alkışlar)
BAŞKAN – Teşekkür ediyorum.
Birleşime beş dakika ara veriyorum.
Kapanma Saati: 01.46
ON ÜÇÜNCÜ OTURUM
Açılma Saati: 01.51
BAŞKAN: Başkan Vekili Sadık YAKUT
KÂTİP ÜYELER: Bayram ÖZÇELİK (Burdur), Muharrem IŞIK (Erzincan) 
----- 0 -----
BAŞKAN – Sayın milletvekilleri, Türkiye Büyük Millet Meclisinin 59’uncu
Birleşiminin On Üçüncü Oturumunu açıyorum.
684 sıra sayılı Kanun Tasarısı’nın görüşmelerine devam edeceğiz. 
Komisyon? Yok.
Ertelenmiştir. 
6’ncı sırada yer alan, Kültürel İfadelerin Çeşitliliğinin Korunması ve
Geliştirilmesi Sözleşmesinin Onaylanmasının Uygun Bulunduğuna Dair Kanun
Tasarısı ve Dışişleri Komisyonu Raporu’nun görüşmelerine başlayacağız.
6.- Kültürel İfadelerin
Çeşitliliğinin Korunması ve Geliştirilmesi Sözleşmesinin Onaylanmasının Uygun
Bulunduğuna Dair Kanun Tasarısı ve Dışişleri Komisyonu Raporu (1/292) (S.
Sayısı: 54)
BAŞKAN – Komisyon? Yok.
Ertelenmiştir. 
Bundan sonra da komisyonun bulunamayacağı anlaşıldığından, alınan karar
gereğince, kanun tasarı ve teklifleri ile komisyonlardan gelen diğer işleri
sırasıyla görüşmek için 21 Şubat 2015 Cumartesi günü saat 14.00’te toplanmak
üzere birleşimi kapatıyorum. 
Kapanma Saati: 01.52




(x) Bu düzeltmeye ilişkin ifade
19/02/2015 tarihli 58’inci Birleşim Tutanağı’nın 462’nci sayfasında yer
almıştır. 



(x) Bu düzeltmeye ilişkin ifade 19/02/2015
tarihli 58’inci Birleşim Tutanağı’nın 170’inci sayfasında yer almıştır.


(x) Bu düzeltmeye ilişkin ifade 19/02/2015
tarihli 58’inci Birleşim Tutanağı’nın 479’uncu sayfasında yer almıştır.


(x) Bu açıklamaya ilişkin ifade
19/02/2015 tarihli 58’inci Birleşim Tutanağı’nın 474’üncü sayfasında yer
almıştır.


(x) Bu düzeltmeye ilişkin ifade
19/2/2015 tarihli 58’inci Birleşim Tutanağı’nın 4767ncı Sayfasında yer
almıştır. 


(x) Bu düzeltmeye ilişkin ifade
19/02/2015 tarihli 58’inci Birleşim tutanağının 135’inci sayfasında yer
almıştır.


(x) Bu ifadeye ilişkin açıklama 21/02/2015
tarihli 60’ıncı Birleşim Tutanağı’nın 30’uncu sayfasında “Geçen Tutanak Hakkında
Konuşmalar” bölümünde yer almıştır.


(X) Bu düzeltmeye ilişkin ifade
19/2/2015 tarihli 58’inci Birleşim Tutanağı’nın 229’uncu Sayfasında yer
almıştır. 



(X) Bu düzeltmeye ilişkin ifade
19/02/2015 tarihli 58. Birleşim Tutanağı’nın 262’nci sayfasında yer almaktadır.


(x) Bu düzeltmeye ilişkin ifade
19/2/2015 tarihli 58’inci Birleşim Tutanağı’nın 151’inci sayfasında yer
almıştır.


(x) Bu düzeltmeye ilişkin ifade
19/02/2015 tarihli 58’inci Birleşim Tutanağı’nın 163’üncü sayfasında yer
almaktadır.


(x) 684 S. Sayılı Basmayazı 19/02/2015
tarihli 58’inci Birleşim Tutanağı’na eklidir. 




