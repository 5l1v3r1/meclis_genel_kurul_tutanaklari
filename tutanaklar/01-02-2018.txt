



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 54’üncü
Birleşim
 1
Şubat 2018 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Bitlis Milletvekili Mizgin Irgat’ın, hasta tutuklular ve
yaşadıkları sıkıntılara ilişkin gündem dışı konuşması
2.- Konya Milletvekili Mustafa Hüsnü Bozkurt’un, Yunan
işgali altındaki Ege adalarına ilişkin gündem dışı konuşması
3.- Kahramanmaraş Milletvekili İmran Kılıç’ın, Hazreti
Ali’nin şehadetine ilişkin gündem dışı konuşması

IV.- AÇIKLAMALAR
1.- İstanbul Milletvekili Didem Engin’in, ülke ekonomisinin
umutsuz bir girdabın içinde dönüp durduğuna ilişkin açıklaması
2.- Mersin Milletvekili Aytuğ Atıcı’nın, olağanüstü hâl
uygulamasının hızla diktatörlük rejimine dönüştüğüne ilişkin açıklaması
3.- Hatay Milletvekili Serkan Topal’ın, ilaca erişimin
kısıtlı olmasının ciddi etik ve tıbbi sorunları beraberinde getirdiğine ve ilaç
bulamayan hastaların mağduriyetinin giderilip giderilmeyeceğini öğrenmek
istediğine ilişkin açıklaması
4.- Kayseri Milletvekili Sami Dedeoğlu’nun, bin yıllık Türk
tarihinin zaferlerle dolu olduğuna ve Türk ordusunun Fırat Kalkanı Harekâtı’nda
olduğu gibi Zeytin Dalı Harekâtı’nda aynı başarıya ulaşacağına ilişkin açıklaması
5.- Giresun Milletvekili Bülent Yener Bektaşoğlu’nun,
Giresun’un doğal gaz sorununa ilişkin açıklaması
6.- Niğde Milletvekili Ömer Fethi Gürer’in, Hükûmetin halkın
zorunlu tüketim ve gıda ürünlerine neredeyse her gün zam yaptığına, yoksulluğun
yaygınlaştığına ve Avrasya Tüneli’nin geçiş ücretlerine ilişkin açıklaması
7.- Kahramanmaraş Milletvekili İmran Kılıç’ın, 27 Ocak-2
Şubat Osmanlı Haftası’na ilişkin açıklaması
8.- Balıkesir Milletvekili Ahmet Akın’ın, Hükûmetin her
fırsatta Türkiye'yi kimsenin bir sıkıntısının olmadığı bir ülke gibi gösterme
çabasında olduğuna ilişkin açıklaması
9.- Denizli Milletvekili Kazım Arslan’ın, düşüncelerini
açıkladıkları için gözaltına alınan Türk Tabipleri Birliği Merkez Konseyi
üyelerinin ne zaman serbest kalacaklarını öğrenmek istediğine ilişkin
açıklaması
10.- Bursa Milletvekili Nurhayat Altaca Kayışoğlu’nun,
Bursa’nın Yıldırım ilçesi Mollaarap Mahallesi’nde bir hafriyat çalışması
sırasında yaşanan toprak kayması nedeniyle evleri hasar görenlerin zararlarının
karşılanmasını dilediğine ilişkin açıklaması
11.- İstanbul Milletvekili Sibel Özdemir’in, OHAL ve
KHK’lerle yönetilen ülkede demokrasi ve ekonomide her geçen gün kırılganlığın
arttığına ilişkin açıklaması
12.- Mersin Milletvekili Ali Cumhur Taşkın’ın, Afrin’de
başlayan, Münbiç ve Fırat’ın doğusuna doğru devam etmesi beklenen operasyonun
Türkiye için meşru bir müdafaa olduğuna ve son terörist bölgeden temizleninceye
kadar devam edeceğine ilişkin açıklaması
13.- Adana Milletvekili İbrahim Özdiş’in, öğretmen
kadrolarına neden atama yapılmadığını ve sözleşmeli öğretmenlik ve mülakat
uygulamasının kaldırılıp kaldırılmayacağını öğrenmek istediğine ilişkin
açıklaması
14.- Balıkesir Milletvekili Mehmet Tüm’ün, 1 Şubat Abdi
İpekçi’nin ölümünün 39’uncu yıl dönümüne ilişkin açıklaması
15.- Mersin Milletvekili Hüseyin Çamak’ın, Bakanlığı daha
fazla sosyal hizmet uzmanı istihdam etmeye davet ettiğine ilişkin açıklaması
16.- Kocaeli Milletvekili Fatma Kaplan Hürriyet’in, iş
kazalarının bir an önce önüne geçilmesi ve güvencesiz, esnek ve kuralsız
çalışma koşullarını daha da ağırlaştıran OHAL-KHK rejiminin işçilerin can
güvenliği için bir an önce sona erdirilmesi gerektiğine ilişkin açıklaması
17.- Bursa Milletvekili Erkan Aydın’ın, Türkiye’de adaletin
çöktüğüne ilişkin açıklaması
18.- Afyonkarahisar Milletvekili Burcu Köksal’ın, 1 Şubat
Abdi İpekçi’nin ölümünün 39’uncu yıl dönümüne ilişkin açıklaması
19.- İzmir Milletvekili Mustafa Ali Balbay’ın, 1 Şubat Abdi
İpekçi’nin ölümünün 39’uncu yıl dönümüne ilişkin açıklaması
20.- Adana Milletvekili Meral Danış Beştaş’ın, Afrin’le
ilgili savaş karşıtı sosyal medya paylaşımları nedeniyle İstanbul ve Ankara’da
çok sayıda baskın yapıldığına ve akılalmaz, önlenemez bu operasyonların derhâl
durdurulması gerektiğine ilişkin açıklaması
21.- Manisa Milletvekili Erkan Akçay’ın, Zeytin Dalı
Harekâtı’yla Türk Silahlı Kuvvetlerinin çok başarılı bir şekilde ve emin
adımlarla bölgeyi terör örgütlerinden temizlemeye devam ettiğine ve
öğretmenlerin istihdamında farklı modellerin uygulanmasının çalışma barışını ve
huzurunu bozduğuna ilişkin açıklaması
22.- Muş Milletvekili Ahmet Yıldırım’ın, Ankara Milletvekili
Aydın Ünal’ın Halkların Demokratik Partisinin adını anarak ve kadın cinsiyetine
dönük içindeki kini, nefreti kusan, ucuz bir algı operasyonu amaçlayan köşe
yazısına ilişkin açıklaması 
23.- Manisa Milletvekili Özgür Özel’in, Ankara Milletvekili
Aydın Ünal’ın köşe yazısına, 1 Şubat Abdi İpekçi’nin ölümünün 39’uncu, Barış
Manço’nun ölümünün 19’uncu yıl dönümlerine, Türk Tabipleri Birliğine yapılan
Hükûmet saldırısında yeni bir aşamaya gelindiğine ve Adalet ve Kalkınma
Partisi Genel Başkanının bir canlı yayındaki bazı ifadelerine ilişkin
açıklaması
24.- Amasya Milletvekili Mehmet Naci Bostancı’nın, Manisa
Milletvekili Özgür Özel ile Muş Milletvekili Ahmet Yıldırım’ın yaptıkları
açıklamalarındaki bazı ifadelerine, Barış Manço’nun ölümünün 19’uncu yıl
dönümüne ve Afrin’deki operasyonun başarıyla sürdüğüne ilişkin açıklaması
25.- Muş Milletvekili Ahmet Yıldırım’ın, Amasya Milletvekili
Mehmet Naci Bostancı’nın yaptığı açıklamasındaki bazı ifadelerine ilişkin
açıklaması
26.- Manisa Milletvekili Özgür Özel’in, kanun hükmünde
kararnamelerin görüşülmesindeki yönteme, gecikmeye ve denetim eksikliğine
itirazlarından dolayı “hayır” oyu kullanacaklarına ilişkin açıklaması 
27.- Manisa Milletvekili Özgür Özel’in, Kayseri Milletvekili
Mustafa Elitaş’ın görüşülmekte olan 690 sayılı Kanun Hükmünde Kararname’nin
22’nci maddesiyle ilgili önergenin gerekçesindeki bazı ifadelerin millî iradeye
saygısızlık olduğuna ilişkin açıklaması
28.- Kayseri Milletvekili Mustafa Elitaş’ın, 26 adet kanun
hükmünde kararname üzerinde titizlikle ve hassasiyetle çalışıldığına ilişkin
açıklaması
29.- Manisa Milletvekili Özgür Özel’in, Kayseri Milletvekili
Mustafa Elitaş’ın yaptığı açıklamasındaki bazı ifadelerine ilişkin açıklaması
30.- İstanbul Milletvekili Filiz Kerestecioğlu Demir’in,
Cumhuriyet Halk Partisi Genel Başkan Yardımcısı Ardahan Milletvekili Öztürk
Yılmaz’ın Musul Başkonsolosu olduğu döneme ilişkin bazı açıklamalarına ilişkin
açıklaması
31.- Manisa Milletvekili Özgür Özel’in, Sağlık Bakanı Ahmet
Demircan’ın güvenlik soruşturması nedeniyle atama bekleyen sağlıkçılara bir
açıklama yapmasını beklediğine ve Türk Tabipleri Birliğiyle ilgili bazı
ifadelerine ilişkin açıklaması
32.- Sağlık Bakanı Ahmet Demircan’ın, Manisa Milletvekili
Özgür Özel’in yaptığı açıklamasındaki bazı ifadelerine ilişkin açıklaması
33.- Muş Milletvekili Ahmet Yıldırım’ın, Sağlık Bakanı Ahmet
Demircan’ın yaptığı açıklamasındaki bazı ifadelerine ilişkin açıklaması
34.- Sağlık Bakanı Ahmet Demircan’ın, Muş Milletvekili Ahmet
Yıldırım’ın yaptığı açıklamasındaki bazı ifadelerine ilişkin açıklaması
35.- Trabzon Milletvekili Haluk Pekşen’in, Cenevre
Sözleşmesi’nin hekimlerin hukukunu, hekimlerin ifade özgürlüklerini kayıt
altına aldığına ve Türk Tabipleri Birliği yöneticilerinin gözaltına alınmasının
insanlık tarihinde bir ilk olduğuna ilişkin açıklaması
36.- Manisa Milletvekili Erkan Akçay’ın, Türk Tabipleri
Birliğinin yaptığı açıklamanın kabul edilebilir olmadığına ilişkin açıklaması
37.- Sağlık Bakanı Ahmet Demircan’ın, Türk Tabipleri Birliği
bildirisinin tabiplik mesleğiyle ilgisi olmadığına ilişkin açıklaması
38.- Adana Milletvekili Meral Danış Beştaş’ın, Türk
Tabipleri Birliği yöneticilerinin gözaltına alınma sürecine ve yargıya talimat
verildiğine ilişkin açıklaması
39.- İstanbul Milletvekili Mehmet Metiner’in, Türk Tabipleri
Birliğinin açıklamasının bir görüş bildirme değil bir tavır belirleme olduğuna
ilişkin açıklaması
40.- Bursa Milletvekili Ceyhun İrgil’in, Sağlık Bakanı Ahmet
Demircan’ın Türk Tabipleri Birliği yöneticilerinin evlerine baskın yapılarak
gözaltına alınmalarından rahatsızlık duyup duymadığını öğrenmek istediğine
ilişkin açıklaması
41.- Adıyaman Milletvekili Behçet Yıldırım’ın, Türk
Tabipleri Birliği yöneticilerinin gözaltına alınmasına dünya kamuoyunda da
büyük tepkiler olduğuna ve Sağlık Bakanlığının bu işe karışmış olmasını bir
talihsizlik olarak değerlendirdiğine ilişkin açıklaması
42.- İstanbul Milletvekili Mehmet Metiner’in, Adana
Milletvekili Meral Danış Beştaş’ın yerinden sarf ettiği bazı ifadelerine
ilişkin açıklaması
43.- Manisa Milletvekili Özgür Özel’in, Türk Tabipleri
Birliğinin bu zamana kadar yapmış olduğu terörü lanetleyen bazı açıklamalarına
ilişkin açıklaması
44.- Amasya Milletvekili Mehmet Naci Bostancı’nın, Bingöl
Milletvekili Hişyar Özsoy’un 696 sayılı Kanun Hükmünde Kararname’nin tümü
üzerinde HDP Grubu adına yaptığı konuşmasındaki bazı ifadelerine ilişkin
açıklaması
45.- Bingöl Milletvekili Hişyar Özsoy’un, Amasya
Milletvekili Mehmet Naci Bostancı’nın yaptığı açıklamasındaki bazı ifadelerine
ilişkin açıklaması
46.- Manisa Milletvekili Özgür Özel’in, 696 sayılı Kanun
Hükmünde Kararname’yle Yargıtayın yapısının yeniden düzenlendiğine ilişkin
açıklaması
47.- Manisa Milletvekili Özgür Özel’in, 696 sayılı Kanun
Hükmünde Kararname’de ceza infaz kurumları personeliyle ilgili düzenlemenin
sıkıntılı olduğuna ilişkin açıklaması
48.- Manisa Milletvekili Özgür Özel’in, sivillere yargı
yolunun kapatılması ve taşeron işçilere kadro verilmesine ilişkin düzenlemeler
hakkında Hükûmetin bilgi vermesi gerektiğine ilişkin açıklaması
49.- Aile ve Sosyal Politikalar Bakanı Fatma Betül Sayan
Kaya’nın, Manisa Milletvekili Özgür Özel’in yaptığı açıklamasındaki bazı
ifadelerine ilişkin açıklaması
50.- Manisa Milletvekili Özgür Özel’in, Aile ve Sosyal
Politikalar Bakanı Fatma Betül Sayan Kaya’nın yaptığı açıklamasındaki bazı
ifadelerine ilişkin açıklaması

V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Pervin Buldan’ın,
Ankara Milletvekili Aydın Ünal’ın köşe yazısına ilişkin konuşması 

VI.- ÖNERİLER
A) Siyasi Parti Grubu Önerileri
1.- HDP Grubunun, Grup Başkan Vekili İstanbul Milletvekili
Filiz Kerestecioğlu Demir ve Grup Başkan Vekili Muş Milletvekili Ahmet Yıldırım
tarafından, Afrin’e yapılan harekâtın ekonomiye ve emek alanına olumsuz
etkilerinin araştırılması amacıyla 1/2/2018 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin ön görüşmelerinin,
Genel Kurulun 1 Şubat 2018 Perşembe günkü birleşiminde yapılmasına ilişkin
önerisi 

B) Danışma Kurulu Önerileri
1.- Danışma Kurulunun, 1 Şubat 2018 Perşembe günkü
birleşimde 510 sıra sayılı Kanun Tasarısı’na kadar olan işlerin görüşmelerinin
tamamlanamaması hâlinde Genel Kurulun haftalık çalışma günlerinin dışında 2
Şubat 2018 Cuma günü çalışması kararının kaldırılarak 2/2/2018 Cuma günü Genel
Kurulun toplanmamasına ilişkin önerisi 

VII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Kanun Tasarı ve Teklifleri
1.- 676 Sayılı Olağanüstü Hal Kapsamında Bazı Düzenlemeler
Yapılması Hakkında Kanun Hükmünde Kararname (1/783) ile İçtüzük’ün 128’inci
Maddesine Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 437)
2.- 678 Sayılı Olağanüstü Hal Kapsamında Bazı Düzenlemeler
Yapılması Hakkında Kanun Hükmünde Kararname (1/790) ile İçtüzük’ün 128’inci
Maddesine Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 445)
3.- 680 Sayılı Olağanüstü Hal Kapsamında Bazı Düzenlemeler
Yapılması Hakkında Kanun Hükmünde Kararname (1/805) ile İçtüzük’ün 128’inci
Maddesine Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 449)
4.- 681 Sayılı Olağanüstü Hal Kapsamında Milli Savunma ile
İlgili Bazı Düzenlemeler Yapılması Hakkında Kanun Hükmünde Kararname (1/804)
ile İçtüzük’ün 128’inci Maddesine Göre Doğrudan Gündeme Alınmasına İlişkin
Türkiye Büyük Millet Meclisi Başkanlığı Tezkeresi (S. Sayısı: 450)
5.- 684 Sayılı Olağanüstü Hal Kapsamında Bazı Düzenlemeler
Yapılması Hakkında Kanun Hükmünde Kararname (1/810) ile İçtüzük’ün 128’inci
Maddesine Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 454)
6.- 685 Sayılı Olağanüstü Hal İşlemleri İnceleme Komisyonu
Kurulması Hakkında Kanun Hükmünde Kararname (1/811) ile İçtüzük’ün 128’inci
Maddesine Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 455)
7.- 687 Sayılı Olağanüstü Hal Kapsamında Bazı Düzenlemeler
Yapılması Hakkında Kanun Hükmünde Kararname (1/814) ile İçtüzük’ün 128’inci
Maddesine Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 468)
8.- 690 Sayılı Olağanüstü Hal Kapsamında Bazı Düzenlemeler
Yapılması Hakkında Kanun Hükmünde Kararname (1/836) ile İçtüzük’ün 128’inci
Maddesine Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 484)
9.- 694 Sayılı Olağanüstü Hal Kapsamında Bazı Düzenlemeler
Yapılması Hakkında Kanun Hükmünde Kararname (1/870) ile İçtüzük’ün 128’inci
Maddesine Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 500)
10.- 696 Sayılı Olağanüstü Hal Kapsamında Bazı Düzenlemeler
Yapılması Hakkında Kanun Hükmünde Kararname (1/907) ile İçtüzük’ün 128’inci
Maddesine Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 512)
11.- 670 Sayılı Olağanüstü Hal Kapsamında Alınması Gereken
Tedbirler Hakkında Kanun Hükmünde Kararname (1/755) ve İçtüzük’ün 128’inci
Maddesine Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 420)
12.- 672 Sayılı Olağanüstü Hal Kapsamında Kamu Personeline
İlişkin Alınan Tedbirlere Dair Kanun Hükmünde Kararname (1/758) ile İçtüzük’ün
128’inci Maddesine Göre Doğrudan Gündeme Alınmasına İlişkin Türkiye Büyük
Millet Meclisi Başkanlığı Tezkeresi (S. Sayısı: 423)

VIII.- SATAŞMALARA İLİŞKİN KONUŞMALAR
1.- Amasya Milletvekili Mehmet Naci Bostancı’nın, Ankara
Milletvekili Şenal Sarıhan’ın 694 sayılı Kanun Hükmünde Kararname’nin tümü
üzerinde CHP Grubu adına yaptığı konuşması sırasında Adalet ve Kalkınma
Partisine sataşması nedeniyle konuşması
2.- Ankara Milletvekili Şenal Sarıhan’ın, Amasya
Milletvekili Mehmet Naci Bostancı’nın sataşma nedeniyle yaptığı konuşması
sırasında şahsına ve Cumhuriyet Halk Partisine sataşması nedeniyle konuşması

IX.- OYLAMALAR
1.- (S.Sayısı: 437) 676 Sayılı Olağanüstü Hal Kapsamında Bazı
Düzenlemeler Yapılması Hakkında Kanun Hükmünde Kararname’nin oylaması 
2.- (S.Sayısı: 445) 678 Sayılı Olağanüstü Hal Kapsamında Bazı
Düzenlemeler Yapılması Hakkında Kanun Hükmünde Kararname’nin oylaması 
3.- (S.Sayısı: 449) 680 Sayılı Olağanüstü Hal Kapsamında Bazı
Düzenlemeler Yapılması Hakkında Kanun Hükmünde Kararname’nin oylaması 
4.- (S.Sayısı: 450) 681 Sayılı Olağanüstü Hal Kapsamında Milli Savunma
ile İlgili Bazı Düzenlemeler Yapılması Hakkında Kanun Hükmünde Kararname’nin
oylaması 
5.- (S.Sayısı: 454) 684 Sayılı Olağanüstü Hal Kapsamında Bazı
Düzenlemeler Yapılması Hakkında Kanun Hükmünde Kararname’nin oylaması 
6.- (S.Sayısı: 455) 685 Sayılı Olağanüstü Hal İşlemleri İnceleme
Komisyonu Kurulması Hakkında Kanun Hükmünde Kararname’nin oylaması 
7.- (S.Sayısı: 468) 687 Sayılı Olağanüstü Hal Kapsamında Bazı
Düzenlemeler Yapılması Hakkında Kanun Hükmünde Kararname’nin oylaması 
8.- (S.Sayısı: 484) 690 Sayılı Olağanüstü Hal Kapsamında Bazı
Düzenlemeler Yapılması Hakkında Kanun Hükmünde Kararname’nin oylaması 
9.- (S.Sayısı: 500) 694 Sayılı Olağanüstü Hal Kapsamında Bazı
Düzenlemeler Yapılması Hakkında Kanun Hükmünde Kararname’nin oylaması 
10.- (S.Sayısı: 512) 696 Sayılı Olağanüstü Hal Kapsamında Bazı
Düzenlemeler Yapılması Hakkında Kanun Hükmünde Kararname’nin oylaması

X.- YAZILI SORULAR VE CEVAPLARI
1.- İstanbul Milletvekili Mustafa Sezgin Tanrıkulu’nun,
2018 yılında Kahramanmaraş iline yapılması planlanan yatırımlara,
2018 yılında Erzincan iline yapılması planlanan
yatırımlara, 
2018 yılında Iğdır iline yapılması planlanan
yatırımlara, 
2018 yılında Erzurum iline yapılması planlanan
yatırımlara, 
2018 yılında Hakkâri iline yapılması planlanan
yatırımlara, 
2018 yılında Karabük iline yapılması planlanan
yatırımlara,
2018 yılında Bayburt iline yapılması planlanan
yatırımlara, 
2018 yılında Çankırı iline yapılması planlanan
yatırımlara, 
2018 yılında Gümüşhane iline yapılması planlanan
yatırımlara,
2018 yılında Elâzığ iline yapılması planlanan
yatırımlara, 
2018 yılında Bitlis iline yapılması planlanan
yatırımlara,
2018 yılında Bingöl iline yapılması planlanan
yatırımlara, 
2018 yılında Adıyaman iline yapılması planlanan
yatırımlara, 
2018 yılında Ağrı iline yapılması planlanan
yatırımlara, 
2018 yılında Batman iline yapılması planlanan
yatırımlara, 
2018 yılında Diyarbakır iline yapılması planlanan
yatırımlara,
2018 yılında Düzce iline yapılması planlanan
yatırımlara,
2018 yılında Aksaray iline yapılması planlanan
yatırımlara, 
İlişkin soruları ve Avrupa Birliği Bakanı Ömer Çelik’in
cevabı (7/20532), (7/20533), (7/20534), (7/20535), (7/20536), (7/20537),
(7/20538), (7/20539), (7/20540), (7/20541), (7/20542), (7/20543), (7/20544),
(7/20545), (7/20546), (7/20547), (7/20548), (7/20549), 
2.- Edirne Milletvekili Okan Gaytancıoğlu’nun, ayçiçeği ithalat gözetim
fiyatının düşürülmesine ve bir market zincirine ayrıcalık tanındığı iddiasına
ilişkin sorusu ve Ekonomi Bakanı Nihat Zeybekci’nin cevabı (7/20834)

1 Şubat 2018 Perşembe
BİRİNCİ OTURUM
Açılma Saati: 14.03
BAŞKAN: Başkan
Vekili Pervin BULDAN
KÂTİP ÜYELER: Fehmi KÜPÇÜ (Bolu), Sema KIRCI (Balıkesir) 
-----0-----
BAŞKAN – Sayın
milletvekilleri, Türkiye Büyük Millet Meclisinin 54’üncü Birleşimini açıyorum. 
Toplantı yeter
sayısı vardır, görüşmelere başlıyoruz. 
Gündeme geçmeden
önce üç sayın milletvekiline gündem dışı söz vereceğim. 
Gündem dışı ilk
söz, hasta tutsaklar ve sevk hakkında söz isteyen Bitlis Milletvekili Sayın
Mizgin Irgat’a aittir. 
Sayın Irgat,
buyurun. (HDP sıralarından alkışlar) 
Süreniz beş
dakika.
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Bitlis Milletvekili Mizgin Irgat’ın, hasta tutuklular ve
yaşadıkları sıkıntılara ilişkin gündem dışı konuşması
MİZGİN IRGAT
(Bitlis) – Teşekkür ederim.
Sayın Başkan,
değerli milletvekilleri ve ekranları başında bizi izleyen değerli vatandaşlar,
tutuklu eş genel başkanlarım, değerli milletvekilleri, gazeteciler ve belediye
eş başkanları; hepinizi saygıyla sevgiyle selamlıyorum. 
Bugün gündem
dışı olarak söz aldığım ama aslında gündemin tamamen içerisinde yer alması
gereken çok önemli bir hususu tekrar sizlerle paylaşacağım.
Çok defa belki
bu kürsüden bunu dile getirdik ama hasta tutuklular meselesi ve kendilerinin
cezaevlerinde yaşadıkları sıkıntılar, hak ihlalleri, hukuksuzluklar gün
geçtikçe azalmıyor maalesef artarak devam ediyor. İnsan Hakları Derneğinin
geçen yılın sonlarına doğru yayınlamış olduğu bir raporu var elimizde; 357’si
ağır, toplam 1.025 hastanın şu an cezaevlerinde olduğunu dile getiren bir rapor
ama hemen arkasından -şöyle eklenmiş- bu listeye her ay en az 100 hasta
tutsağın da eklendiğini işaret etmektedir. 
Şimdi, size
açıklayacağım konular sadece bu listeden ibaret değildir. Önümde bir fotoğraf
duruyor sayın milletvekilleri. Bizler daha önce de bunu dile getirdik ama
yeniden tekrarlıyoruz: 78 yaşında, annelerinizi, büyükannelerinizi düşünün, tam
78 yaşındaki Sise anadan bahsediyorum. Muş Cezaevinde tutukluyken maalesef bir
gün apar topar, 4 Ekim tarihinde Tarsus Cezaevine sürgün edildi ve tam üç gün
boyunca ring aracında yolculuk yapmak zorunda kaldı. Hiçbir ihtiyacını
gideremeyen, akciğer, kalp ve birçok hastalığı bulunan Sise ananın şu an bakım
hizmetini yanında bulunan diğer tutuklular gidermektedir. Sise ananın Ankara
Hastanesinde bir tedavi merkezinde tedavi olması gerekirken kendisi üç gün
boyunca yaşadığı şiddet içerikli ve gerçekten bir ezaya dönüşen ring yolculuğu
sonucu bu tedaviyi görmek istememektedir. Diğer taraftan, burada tekrar dile
getirildi, Ergin Aktaş iki eli olmayan bir tutuklu; ATK’nin, Adli Tıp Kurumunun
“Tek başına kalamaz.” raporuna rağmen, defalarca ve ısrarla üç defa rapor
alınmasına rağmen hâlâ cezaevinde tutulmaktadır. 19 Aralıkta, İzmir’de, yüzde
77 engelli Ufuk Kişin, kanser hastası Nazliye Erkan, hakeza yeniden
tutuklananlar arasında. 
Tutukluların
durumunu anlatırken son günlerde özellikle gündemimize gelen ring aracı
meselesi var değerli milletvekilleri. Şu an tutuklular, hükümlüler hangi sağlık
koşullarında olursa olsun, durumu ne olursa olsun cezaevinden dışarıya,
hastanelere ring araçlarıyla gönderilmektedirler. Şu an dışarıda, burada,
Mecliste bir kişinin fenalaştığını düşünün. Bu kişi hastaneye nasıl sevk
edilir? Ambulansla sevk edilir. Ama durum hapishaneler olunca, cezaevleri
olunca kendileri bir ring aracında hastanelere götürülmekte ve bu götürülme
noktasında, geçenlerde, yabancı uyruklu bir vatandaş kalp krizi geçirerek
hayatını kaybetti. Evet, şu an bir soruşturma yürütülüyor ama bu ölümler
olduktan sonra mı soruşturmalar yürütülecek? Bunun tedbirleri neden alınmıyor?
Hakeza, Murat
Saat isimli tutuklu; mektubu onun ölümünden, hayatını kaybetmesinden on gün
önce Meclise ulaştı ve kendisinin durumunun ağır olduğu dile getirildi. Bizler
bu konuda önerge vesaire derken Murat Saat hayatını şüpheli bir şekilde
kaybetti. 
Yani, cezaevlerindeki
hasta tutukluları ring araçlarıyla artık işkence boyutuna vardırılacak o
yolculuklardan gerçekten kurtarmak gerekiyor. Onlar insan; tutuklu da olsa,
hükümlü de olsa, sizin gibi düşünmese de onlar insan haklarının kendilerine
sağladığı bütün haklardan sonuna kadar yararlanmak durumundadırlar. İçeride
kendileri, bırakın bir şekilde… Ki Ceza Usul Kanunu, Türk Ceza Kanunu,
imzalamış olduğumuz yasalar sözde bir rehabiliteden bahseder ama bedenen ve
ruhen hasta bir gelecek yaratılıyor. 
(Mikrofon otomatik
cihaz tarafından kapatıldı) 
MİZGİN IRGAT
(Devamla) – Sayın Başkan, bitirebilir miyim, bir dakika.
BAŞKAN – Tabii,
buyurun, tamamlayın lütfen. 
MİZGİN IRGAT
(Devamla) – Evet, bu anlamda, ben, şu anda Afrin’de, gerçekten, SANA haber
ajansının yani Suriye Arap Haber Ajansının da bugün yayınladığı rapora göre 86
sivilin şu an hayatını kaybettiği bu süreçte derhâl bu operasyonun, bu savaşın
sonlanmasını buradan, bu kürsüden bir kez daha dile getiriyorum. 
Ve hasta olan
tutukluların, mahpusların da bir an önce tahliyelerinin sağlanması ve
tedavilerinin sağlanması için Hükûmet olarak, iktidar olarak, bakanlık olarak
üzerinize düşen yükümlülükleri yerine getirmenizi buradan bir kez daha dile
getiriyorum. 
Dün
akşam DTK Eş Sözcüsü Sayın Leyla Güven, gerçekten bir kadın olarak kendi
durduğu noktadan bu ülkenin siyasetine eleştirilerini çok açık bir şekilde dile
getirdiği için, keyfî bir şekilde tutuklanmıştır. Ben, bir kez daha, keyfî bir
şekilde yapılan bütün tutuklamaların bir an önce son bulmasını ve bu OHAL rejiminin
de sonlanmasını buradan dile getiriyorum.
Saygıyla
selamlıyorum. (HDP sıralarından alkışlar) 
BAŞKAN –
Teşekkür ederiz Sayın Irgat.
Gündem dışı
ikinci söz Yunan işgali altındaki Ege adalarımız hakkında söz isteyen Konya
Milletvekili Sayın Mustafa Hüsnü Bozkurt’a aittir. (CHP sıralarından alkışlar)
Süreniz beş
dakika Sayın Bozkurt.
Çok alkış
aldınız.
ÖZGÜR ÖZEL
(Manisa) – Adaları da alacağız inşallah onun Millî Savunma Bakanlığında.
BAŞKAN –
Buyurun, dinliyoruz sizi.
2.- Konya Milletvekili Mustafa Hüsnü Bozkurt’un, Yunan
işgali altındaki Ege adalarına ilişkin gündem dışı konuşması
MUSTAFA HÜSNÜ
BOZKURT (Konya) – Teşekkür ederim Sayın Başkanım.
Saygıdeğer
milletvekilleri, yüce Meclisi saygıyla selamlıyorum.
Ülkemiz son
derece netameli, son derece kritik bir süreç yaşıyor; hem iç barışımız
açısından hem de ülkemizin toprak bütünlüğü, sınır güvenliği açısından önemli
bir süreç. İlk gün “Afrin harekâtı başladı.” haberini duyar duymaz hemen şunu
söyledim: “Askerimizin, Mehmetçiğimizin ayağına taş değmesin. Bu operasyonun
arkasındayız. Aynı zamanda, böyle günlerde hükûmet-devlet ayrımı olmaz. Elbette
devletimizin de ordumuzun da arkasındayız.” Bunda bir tereddüt yok, hiçbir
tereddüt yok. (CHP sıralarından alkışlar) 
Ancak böyle
günlerde -özellikle AKP’li kardeşlerime seslenmek isterim ki- ulusal birlik
gerekir. Gazi Mustafa Kemal Atatürk diyor ki: “İç cephede birlik sağlamadan
dışarıda hiçbir başarıyı sağlayamazsınız.” Şimdi, peki, nasıl sağlayacağız biz
bu, iç cephede birliği? Taç giyen başın akıllanması gerekir. İç cephede birlik.
Nedir iç cephede birlik? Bakın, ben Kıbrıs Harekâtı’nda altı ay İpsala’da
arazide kalmış bir arkadaşınızım. Hepimizin elinde transistörlü radyolar, her
gün, siyasiler ne diyor dinlerdik. 
Şimdi, bakın, 16
Nisandan önce söyledik, dinlemediniz, linç kampanyaları yaptınız. Hepsine
eyvallah ama Türkiye'yi Cumhurbaşkansız bıraktınız kardeşim. Şu anda,
Türkiye’mizin seçilmiş bir Cumhurbaşkanı var; Sayın Recep Tayyip Erdoğan ama
aynı zamanda AKP Genel Başkanı olarak gidiyor, il kongrelerinde “Ulan
ahlaksızlar!” diye hepimize küfrediyor. Böyle bir siyasetle biz nasıl içeride
birlik sağlayıp da dışarıda başarı elde edeceğiz? (CHP sıralarından alkışlar)
SALİH CORA
(Trabzon) – Siz de bizi tehdit ediyorsunuz. Siz niye tehdit ediyorsunuz?
MUSTAFA HÜSNÜ
BOZKURT (Devamla) – Unutmayın, orada savaşan her asker gözüyle, kulağıyla
içeride ne olup bittiğine bakıyor. 
SALİH CORA
(Trabzon) – Başkasını eleştirirken önce aynaya bakmak lazım.
MUSTAFA HÜSNÜ
BOZKURT (Devamla) – Şimdi, herkesi ötekileştirerek bu işin altından
kalkamazsınız. Buradan, hepinize ama hepinize rica ederek söylüyorum: Eğer hep
beraber bu badireyi atlatacaksak mutlaka bu birliği sağlamak zorundayız.
SALİH CORA
(Trabzon) – Önce özür dilemeniz lazım.
MUSTAFA HÜSNÜ
BOZKURT (Devamla) – Bakın, adalarımız işgal altında diyoruz. Adalar işgal
altında; bu adalar, Lozan Anlaşması’na göre işgal altında, 1939 tarihli İngiliz
haritasına göre işgal altında, 1957 tarihli Amerikan haritasına göre işgal
altında.
SALİH CORA
(Trabzon) – Faruk Loğoğlu’na sormak lazım.
MUSTAFA HÜSNÜ
BOZKURT (Devamla) – 18 ada, 1 kayalık ve 154 formasyon işgal altında. Ne diyor
bu ülkenin Cumhurbaşkanlığı makamında oturan zat? Diyor ki: “Ben tarihî
dosyalar hazırlatıyorum.” Ee? “Bu adaları sizin liderleriniz verdi.” Beyler,
karnımızdan konuşmaya gerek yok. “Sizin liderleriniz verdi.” dediğiniz “Atatürk
ve İnönü verdi.” demek istiyor. 
Şimdi ben
soruyorum: Ya, arkadaş, 1923’te Lozan imzalandı. 1930’da, 1940’da, 1950’de,
60’da, 70’de, 80’de, 90’da, 2000’de -ya seksen yıl- bir Yunan Başbakanı gelip
de bizim burnumuzun dibindeki bir adada kuzu çevirip bize küfretti mi ya? Oldu
mu böyle bir şey kardeşim? (CHP sıralarından alkışlar) Neden sizin döneminizde
oluyor o zaman? Neden Çipras’a karşı bir cevap vermiyoruz? Neden bu adaların
bizim olduğunu söylemiyoruz? Ya da tersi, çıkın bu kürsüye, deyin ki:
“Kardeşim, o adalar bizim değil.” Bizim değilse biz de bilelim acaba ne zaman
verilmiş. 
Tarihî dosyalar
hazırlanmaz arkadaşlar; tarih arşivde duruyor, çıkarır koyarsınız, 9 cilt Lozan
Anlaşması tutanaklarını okursunuz. O anlaşmada Yunan tabiiyetine verilmeyen
bütün adalar, bizim kara sularımızdaki adalar bize aittir. Nitekim, 96’da
Kardak kayalıkları için bu ülke savaşı göze almıştır, o bayrağı oradan
indirmiştir. Ben geçen de söyledim, o bayrak orada dalgalandığı sürece böyle
tek bayrak, tek vatan, tek millet, tek devlet; bu olmaz. 
Bakın, tekrar
söylüyorum: Askerimiz orada savaşıyor -hepiniz söylüyorsunuz, sizler de
söylüyorsunuz sevgili AKP’li kardeşlerim- biz Kürt’üyle Türk’üyle, Laz’ıyla
Çerkez’iyle, Alevi’siyle Sünni’siyle hep birlikte bu belayı aşmak zorundayız.
Belanın adı emperyalist BOP planıdır, bu ülkeyi bölmek isteyen BOP haritasıdır.
O haritalara eş başkanlık yapanla bu belayı asla savuşturamazsınız, bu mümkün
değildir. (CHP sıralarından alkışlar) Önce, antiemperyalist bir bilinçle
kurulmuş Türkiye Cumhuriyeti devletine ve onun kurucu babalarına sahip
çıkacaksınız. Söyledik “Bu cumhuriyetin kilit taşı Atatürk ve laikliktir,
oynamayın.” diyoruz, hâlâ bununla uğraşıyorsunuz ya. Asker orada savaşıyor, siz
diyorsunuz ki: “Ben tarihî dosyalar hazırlatıyorum. Görelim bakalım, bu adaları
kim vermiş.”
Arkadaş, bu
adaları…
(Mikrofon
otomatik cihaz tarafından kapatıldı)
MUSTAFA HÜSNÜ
BOZKURT (Devamla) – Başkanım, bitiriyorum. 
BAŞKAN –
Buyurun, tamamlayın lütfen. 
MUSTAFA HÜSNÜ
BOZKURT (Devamla) – Sayın Recep Tayyip Erdoğan’ı buradan uyarıyorum; böyle
konuşarak adalarımızı işgal eden Yunanlılara koz veriyorsunuz, yarın bunlar
önünüze gelecek, savunamazsınız. 
Bakın, tekrar
söylüyorum: Bizim askerimiz orada savaşıyor; evet, bir terör belası, sınırımızı
koruyoruz. Ya, arkadaş, sınırımızın ötesinde Afrin’e harekât yapıyorsunuz,
kendi adamızda sesiniz çıkmıyor. Ya, bu nasıl bir millet anlayışıdır, nasıl bir
vatan bütünlüğü anlayışıdır? Yani, bana, 1922’nin 15 Mayısında İzmir’de karaya
çıkan Yunan askeri ile şu anda 18 adadaki 13 üsteki 5 bin Yunan askerinin
farkını çıkın burada anlatın. 
Arkadaşlar,
yapmayın. Bakın, size yalvarıyorum, bir eski asker, bir milletvekili, bu ülke
için hakikaten içi titreyen biri olarak yalvarıyorum; gelin burada bir birlik
oluşturalım; HDP’siyle, MHP’siyle, CHP’siyle, AKP’siyle bir iç birlik
sağlamadan, inanın bana, bu emperyalist tuzağı aşamayız. Bu tuzağı başımıza, bu
çorabı başımıza ören adamlar her gün, bakın, her gün… Yüz yıldır aynı proje
devam ediyor. 
(Mikrofon
otomatik cihaz kapatıldı)
MUSTAFA HÜSNÜ
BOZKURT (Devamla) – Sevr neyse BOP odur, bugün de Orta Doğu’yu kana bulayan
Amerikan emperyalizmidir. Eşeği tarif etmeden semerle uğraşmayın. 
Hepinize
teşekkür ediyorum. (CHP sıralarından alkışlar) 
BAŞKAN –
Teşekkür ederiz Sayın Bozkurt. 
Gündem dışı
üçüncü söz, Hazreti Ali’nin şehadetiyle ilgili söz isteyen Kahramanmaraş
Milletvekili Sayın İmran Kılıç’a aittir. 
Buyurun. (AK
PARTİ sıralarından alkışlar)
Süreniz beş
dakikadır.
3.- Kahramanmaraş Milletvekili İmran Kılıç’ın, Hazreti
Ali’nin şehadetine ilişkin gündem dışı konuşması
İMRAN KILIÇ
(Kahramanmaraş) – Sayın Başkanım, değerli milletvekilleri; bu günler IV. Halife
Hazreti Ali’nin (RA) şehadetinin yıl dönümü günleridir. 
Hazreti Ali,
Hazreti Peygamber’in (SAV) amcası Ebu Talib’in en küçük oğludur. Mekke’de baş
gösteren kıtlık üzerine Hazreti Peygamber, amcasının yükünü hafifletmek için
Hazreti Ali’yi bir süre himayesine alıp büyütmüştür. Hazreti Ali, Hazreti
Peygamber’e ilk iman edenlerdendir. Medine’de muhacirler ile ensar arasında
yakınlık ve dayanışma sağlamak amacıyla kurulan kardeşlik sırasında Peygamber
(SAV) onu kendisine kardeş olarak seçmiş, hicretin ikinci yılında da kızı
Fatıma’yla evlendirmiştir. Aşereyimübeşşereden, cennetle müjdelenen 10 kişiden
olan Hazreti Ali, Resuluekrem’in hem sancaktarlığını hem de kâtipliğini
yapmıştır. Hayber’de de Peygamberimiz sancağı Ali’ye vermiştir. “Ebu Turab” ve
“Esedullah” yani “Allah’ın Aslanı” olarak da anılan Hazreti Ali, hicri 40,
miladi 661 yılında haricî İbni Mülcem tarafından zehirli bir hançerle
yaralanmış, iki gün sonra da şehit olmuştur. 
Peygamberimiz
(SAV) Efendimiz bir hadisişeriflerinde şöyle buyuruyor: “Sizler için korktuğum
zehretüddünyadır.” “‘Zehretüddünya’ nedir ya Resulullah?” diye sorduklarında
“Dünyanın varlıklarıyla yüzünüze güldüğünde menfaat ve makam bölüşümü yüzünden
birbirinizi çekiştirmeniz, birbirinizle çatışmanız ve birbirinizin kanını
dökmenizdir.” Ve İslam dünyasının yaşadığı bu ortam tam da Hazreti Peygamber’in
haber verdiği o korkulacak ortamdır. Müslümanlar birbirlerinin kanını
dökmektedirler, kanını dökegelmektedirler.
Ben,
şimdi, Hazreti Ali’den (RA) özlü sözler nakletmek istiyorum: “İnsanlar iyi
ilişkiler içinde yaşayın.” “Güzel ahlak, yanlış ve kötü olmayan şeylerde
insanlarla uyum içinde olmaktır.” “Azim ve sebat, insanların en büyük
yardımcısıdır.” “Dilinizi daima iyi kullanınız.” “Tatlı dil dostları çoğaltır.”
“Akıllı düşman akılsız dosttan hayırlıdır.” “En büyük rütbe ilim rütbesidir.”
“İyilik ediniz, onun karşılığında kötülük göreceğinizi hiç aklınıza
getirmeyiniz.” “Sır saklamak bir irade imtihanıdır, bu sınavı kazanamayan
hayatta hiçbir sınavı kazanamaz.” “İnsanı vaktinden önce yıpratan bir şey varsa
o da tembelliktir.” “Herkese adaletli davranın çünkü onlar da sizin gibi
insandır ve sizin kardeşlerinizdir.” “Şahsınıza karşı yapılan fenalığı affedin
ama insanlığa karşı yapılanı sakın affetmeyin.” “Eğri çubuğun doğru gölgesi
olmaz, eğri cetvelden doğru çizgi çıkmaz, eğri olanın gölgesi de çizgisi de
eğridir.” “Dünyadaki en güzel şey lekesiz bir alındır.” “İnsanın kelamı aklının
terazisidir.” “Sevgi saygıyla güçlenir.” “Çocuklarınızı bulunduğunuz zamanla
beraber gelecek zamana göre eğitip donatınız.” “Yemekte ve içmekte dengeli
olmayanlar kendilerine kötülük ederler.” “İnsanlara zulmedenin davacısı
Allah’tır.” “İhtiyaç sahipleriyle ilgilen ve onlara tevazu göster.” “Halka
merhametli ol ve onlardan uzun süre saklı durma.” “Haksızlıklara karşı
durmayanlar onlardan gelecek her türlü kötülüğe katlanmak zorunda kalırlar.”
“Hiç kimse diğer kimsenin kulu değildir.” “Bana bir harf öğreten beni minneti
altına almış demektir.” “İktisat az malı çoğaltır, israf çok malı azaltır.”
“Haksızlık karşısında eğilmeyiniz çünkü hakkınızla beraber şerefinizi de
kaybedersiniz.” “Sağlık ve gençliğinizin kıymetini biliniz.” “Bugünün işini
yarına bırakmayınız.”
Gerçekten,
Hazreti Ali Efendimiz’in bu sözleri kulaklarımıza küpe gibi asmamız gereken çok
değerli sözlerdir. 
Hem Hazreti Ali
Efendimiz’e hem de bütün şehitlerimize Allah’tan rahmet diliyor; hepinizi
saygıyla sevgiyle selamlıyorum. (AK PARTİ sıralarından alkışlar) 
BAŞKAN –
Teşekkür ederiz Sayın Kılıç. 
ÖMER FETHİ GÜRER
(Niğde) – Sayın Başkanım…
BAŞKAN –
Buyurun. 
ÖMER FETHİ GÜRER
(Niğde) – Sayın Başkanım, Mecliste bulunan kameralardan bir dakikalık
konuşmalarda Meclisin birinci sırası bu kameradan çekilmektedir. Oysa hem orada
kamera var hem burada kamera var. Karşıdaki kameranın da iki yıldır çalışmadığı
ifade ediliyor. Ayrıca, grup başkan vekilimizin konuşmaları sırasında da
özellikle Meclis grubumuz değil de farklı yerlerin görüntüleri verilmektedir.
Bunun Meclisimizin Başkanlık Divanı tarafından düzeltilmesini talep ediyoruz.
(CHP sıralarından alkışlar) 
BAŞKAN –
Teşekkür ederiz Sayın Gürer. 
Ben, hemen
söyleyeceğim arkadaşlarıma, ilgilensinler. 
Teşekkürler. 
AHMET YILDIRIM
(Muş) – Sayın Gürer’e katılıyoruz Sayın Başkan. 
BAŞKAN – Sayın
milletvekilleri, şimdi, gündeme geçmeden önce sisteme giren milletvekillerine yerlerinden
birer dakikalık söz vereceğim. 
Sayın Engin,
buyurun. 
IV.- AÇIKLAMALAR
1.- İstanbul Milletvekili Didem Engin’in, ülke ekonomisinin
umutsuz bir girdabın içinde dönüp durduğuna ilişkin açıklaması
DİDEM ENGİN
(İstanbul) – Teşekkürler Sayın Başkan. 
TÜİK’in dün
açıkladığı dış ticaret verilerine göre dış ticaret açığımız yüzde 37 artarak 77
milyar dolara yükseldi yani ihraç ettiğimizden 77 milyar dolar daha fazla diğer
ülkelerden ithal ediyoruz. 
Dün açıklanan
Hukukun Üstünlüğü Endeksi’nde ise ülkemiz 113 ülke arasında 101’inci sıraya
geriledi. 2014’te aynı endekste 59’uncu sıradaydık, bugün son sıralardayız. 
İş insanlarımız
önlerini göremedikleri için yatırım yapamıyor. Yabancı doğrudan yatırımcılar
ise antidemokratik uygulamaları görüp hukuk sistemine de güvenmedikleri için
Türkiye’ye gelmiyorlar. Ülke ekonomimiz umutsuz bir girdabın içinde dönüp
duruyor. Ufak bir olumlu değişiklik karşısında, tabiri caizse davul çalıp cümle
âleme ekonomik başarı güzellemeleri yapanların bu tablo karşısında halkımıza
hangi başarı hikâyesini anlatıp, hangi hayali satacaklarını merakla ve ibretle
bekliyoruz. 
BAŞKAN – Sayın
Atıcı…
2.- Mersin Milletvekili Aytuğ Atıcı’nın, olağanüstü hâl
uygulamasının hızla diktatörlük rejimine dönüştüğüne ilişkin açıklaması
AYTUĞ ATICI
(Mersin) - Sayın Başkan, değerli milletvekilleri; olağanüstü hâl uygulaması
hızla diktatörlük rejimine dönüşmektedir. Cumhurbaşkanı “Olağanüstü hâl
döneminde neyiniz eksik?” diyor.
Sayın
Cumhurbaşkanı, size sadece bir örnek vereceğim: Mersin Tabip Odası bir panel
düzenlemek istiyor. Konusu “1’inci yılında Mersin Şehir Hastanesinin sağlık
ortamına etkisi.” Yani diyor ki: “Bir sistem kurdunuz, bakalım, bu sistem
sağlık ortamını nasıl etkilemiş? Aksayan yönler varsa nasıl düzeltiriz?” Konu
siyasi mi? Hayır. Konu mesleki mi? Evet. Konu halk sağlığını ilgilendiriyor mu?
Doğrudan evet. Yani Mersin Tabip Odası yasal görevini yapıyor, olağanüstü hâl
nedeniyle izin almak zorunda olduğu için Mersin Valiliğine başvuruyor. Cevap:
“Hayır, yapamazsın.” Neden? Hiçbir gerekçe yok. Bu durum faşizm değil de nedir?
Bu durum diktatörlük değil de nedir? Bunun hesabını önce halk, sonra biz
soracağız. (CHP sıralarından alkışlar)
BAŞKAN – Sayın
Topal…
3.- Hatay Milletvekili Serkan Topal’ın, ilaca erişimin
kısıtlı olmasının ciddi etik ve tıbbi sorunları beraberinde getirdiğine ve ilaç
bulamayan hastaların mağduriyetinin giderilip giderilmeyeceğini öğrenmek
istediğine ilişkin açıklaması
SERKAN TOPAL
(Hatay) – Teşekkür ediyorum Sayın Başkan.
Bu güzel ülkemin
en büyük sorunu insana değer verilmemesidir. Dilek Özçelik, Edirne’ye gelen
bakandan, bulunamayan kanser ilaçlarının Türkiye'ye getirilmesini istemişti;
bakansa dilenci muamelesi yaparak eline üç-beş kuruş para sıkıştırmıştı. Hayatını
kaybeden Dilek ne doğru söylemişti: “Siz çaresizliği hiç tatmamışsınız
hayatınızda.”
İlaca erişimin
kısıtlı olması ciddi etik ve tıbbi sorunları da beraberinde getirmektedir. Bu
durum hastaların tedavisinin aksamasına neden olduğu gibi, ilaçların merdiven
altı veya karaborsada pahalıya satılmasına yol açmaktadır. Son günlerde
ilaçların karaborsaya düşme nedeninin yüzde 20 zam beklentisinin olduğu iddia
edilmektedir. Sayın Hükûmete sesleniyorum: İlaç bulamayan hastaların
mağduriyetini giderecek misiniz?
Teşekkür
ediyorum.
BAŞKAN – Sayın
Dedeoğlu…
4.- Kayseri Milletvekili Sami Dedeoğlu’nun, bin yıllık Türk
tarihinin zaferlerle dolu olduğuna ve Türk ordusunun Fırat Kalkanı Harekâtı’nda
olduğu gibi Zeytin Dalı Harekâtı’nda aynı başarıya ulaşacağına ilişkin açıklaması
SAMİ DEDEOĞLU
(Kayseri) – Teşekkürler Sayın Başkan.
Bin yıllık Türk
tarihinin en parlak sayfalarının özelliği zaferlerle süslenmiş olmasıdır.
Allah’a şükürler olsun tarihin hiçbir döneminde asla esaret tatmamış bir
milletin torunlarıyız. Yüzyıllardır başımız dik yaşadık, dik yaşamaya da devam
edeceğiz. Türk ordusu Fırat Kalkanı Harekâtı’nda olduğu gibi Zeytin Dalı
Harekâtı’nda da aynı başarıya ulaşacaktır.
Şairimizin
ifadesiyle: 
“Adı Zeytin
Dalı, bir kutlu sefer,
Nasip eyle Ya
Rab, sen bize bu zafer,
Şanlı ordu,
yürekli başkomutan azmiyle daim olur muzaffer.
Saklansa da
hainler en kuytu ine,
Buluruz,
hakkından geliriz yine,
Al bayrak
asılsın şimdi Afrin’e 
Ve ebedi kalsın
Türk ordusu muzaffer.
Milletim el ele
düşmana karşı,
Bayrakla
donanmış pazarlar, çarşı,
Çalsın mehter en
güzel marşı,
Peygamber ordusu
daima muzaffer.
Köstekler olsa
da dışta ve içte,
Bu devlet
hepsini yenecek güçte,
Afrin tamam,
şimdi sıra Münbiç’te,
Bekleyin, gelen
ordunun hedefi Kızılelma.” 
Saygılar sunuyorum.

BAŞKAN – Sayın
Bektaşoğlu…
5.- Giresun Milletvekili Bülent Yener Bektaşoğlu’nun,
Giresun’un doğal gaz sorununa ilişkin açıklaması
BÜLENT YENER
BEKTAŞOĞLU (Giresun) – Teşekkür ederim Sayın Başkan.
Karadeniz
illerinin neredeyse tamamında doğal gaz var ama 450 bin nüfuslu Giresun on dört
yıldır doğal gaz bekliyor. Bu sürede 30 müteahhit ve taşeron iflas etti. Şehrin
batı yakasında şu anda çalışmalar yine durduruldu. Oysa bu bölgede 2’si yataklı
4 sağlık kuruluşu, 8 bini aşkın öğrencinin eğitim gördüğü üniversite
yerleşkesi, Jandarma Bölge Komutanlığı, borsa, cezaevi, süt fabrikaları,
okullar, yurtlar ve birçok resmî kurum bulunmaktadır; nüfusun büyük bir bölümü
bu bölgede yaşamaktadır. Buradan Başbakan ve ilgili bakanı göreve davet
ediyorum. Bu, gecikme değil, düpedüz sabotajdır. Birileri bu hizmetten
Giresun’u özellikle mahrum bırakmak istiyor. Bunun başsorumlusu Aksa’dır. 
Uzun veya kısa
vadede Giresun’un hangi ilçelerine doğal gaz iletimi yapılması düşünülmektedir?
Bulancak ilçesinde 2’nci Organize Sanayi Bölgesi’nin bulunduğu alana, ilçe
merkezine ve hemen sınırdaki Piraziz ilçesine 2018 yılı içinde doğal gaz
bağlantısı yapılacak mıdır? Bu soruların acilen cevabını bekliyorum. 
Teşekkür ederim.
BAŞKAN – Sayın
Gürer, bu arada -yeniden başlatacağım sürenizi ama- şu iki kamerada bir sıkıntı
yok yani şu anda çekiliyorsunuz; sadece şuradaki kamerada bir sıkıntı var,
bozuk. O yüzden sizi engellemiyor.
ÖMER FETHİ GÜRER
(Niğde) – Benim son konuşmalarımın hepsi o kameradan çekilmiş. Acaba bilinçli
olarak bizi yandan mı almak istemişler?
BAŞKAN – Şimdi,
sizi buradan çektireceğim, merak etmeyiniz.
Sayın Gürer,
buyurun.
6.- Niğde Milletvekili Ömer Fethi Gürer’in, Hükûmetin halkın
zorunlu tüketim ve gıda ürünlerine neredeyse her gün zam yaptığına, yoksulluğun
yaygınlaştığına ve Avrasya Tüneli’nin geçiş ücretlerine ilişkin açıklaması
ÖMER FETHİ GÜRER
(Niğde) – Teşekkürler Sayın Başkan.
AKP hükûmetleri
halkın zorunlu tüketim ve gıda ürünlerine neredeyse her gün zam yapmaktadır.
İşçi, memur, emekli, çiftçi, esnafın geliri enflasyonun altında kalmış, bu
zamlar halkın belini bükmüştür. İşsizliğin zirve yaptığı bu dönemde yoksulluk
yaygınlaşmaktadır. “Durmak yok, zamma devam.” diyen AKP hükûmetleri bir ay
çalışan işçiye 1.603 lira asgari ücreti reva görürken yap-işletle açtığı
Avrasya Tüneli geçişini aylık 840 liraya çıkarmayı olağan olarak
gösterebilmektedir. 1973 yılında yapılan Boğaz Köprüsü geçişi halen 8 lira 75
kuruş iken, iki yıl önce açılan Avrasya Tüneli taksi geçişi 16,60 liradan 21
liraya, minibüsler de 21.90 liradan 31 lira 50 kuruşa yükseltilmiştir. Avrasya
Tüneli gün ortalaması garanti 68.500 araç olarak yaptırıldığından, bu
sağlanamadığı için 23.500 eksik geçişin de parasını devlet ödemektedir, 120
milyon da bu yolla halkın cebinden çıkmaktadır. Bu fiyat artışlarıyla,
yap-işlet-devretle yapılan tünelin geçiş ücreti, yirmi dört yıl sonunda
neredeyse yapış fiyatını bulacaktır. Bu anlamda, Hükûmetin cilası
dökülmektedir, halkın yararına değil rantın yararına çalışmayı sürdürmektedir.
Teşekkür ederim
Sayın Başkan.
BAŞKAN – Sayın
Kılıç…
7.- Kahramanmaraş Milletvekili İmran Kılıç’ın, 27 Ocak-2
Şubat Osmanlı Haftası’na ilişkin açıklaması
İMRAN KILIÇ
(Kahramanmaraş) – Teşekkür ederim Sayın Başkan.
27 Ocak-2 Şubat
Osmanlı Haftası’dır. Batı Anadolu’nun kuzeyinde bir Türkmen beyliği olarak
tarih sahnesine çıkan Osmanlı Devleti, İslam dünyasının en uzun ömürlü devleti
olmuştur. Oğuz Han nesline dayanan ve kendilerine beylik kurma yetkisi tanınan
Kayı boyundan gelmektedir bu hanedan. Osman Bey’in tarihî bir şahsiyet olarak ortaya
çıkışı, Bizans’a karşı gaza yapan Selçuklu uç bölgesindeki Türkmen
beyliklerinin oluşturduğu siyasi şartların bir sonucudur. Osman Bey’den sonra
yerine geçen oğlu Orhan Bey zamanında ilk defa Rumeli topraklarında kalıcı
siyaset izlenmeye başlanmış ve beylik oluşumunun ilk adımları atılmıştır. Altı
yüz yirmi üç sene hüküm süren Osmanlı Devleti, 36 padişah tarafından
yönetilmiştir. Yavuz Sultan Selim’in 1516 yılında Hicaz’ı fethiyle birlikte
imparatorluk İslam dünyasının halifeliği unvanını almıştır. Altı asır boyunca
İslam’a hizmet eden ve dünyaya adalet ve medeniyet götüren Osmanlı Devleti, üç
kıtada İslam kültür ve medeniyetinin temsilcisi olmuştur ama bir Batılının
tabiriyle “Şunca emek, bunca çabayla Osmanlı Devleti’ni yıktık, çabamıza da
değdi.” demiştir.
(Mikrofon
otomatik cihaz tarafından kapatıldı) 
BAŞKAN – Sayın
Akın…
8.- Balıkesir Milletvekili Ahmet Akın’ın, Hükûmetin her
fırsatta Türkiye'yi kimsenin bir sıkıntısının olmadığı bir ülke gibi gösterme
çabasında olduğuna ilişkin açıklaması
AHMET AKIN
(Balıkesir) – Sayın Başkan, teşekkürler.
Sayın Başkan,
burada, sizin aracılığınızla Başbakana ve yetkili olan herkese sormak
istiyorum. Şimdi, Adalet ve Kalkınma Partisi Hükûmeti, her fırsatta, hem
kanallarında hem de kendileri, Türkiye'yi sanki herkesin her işinin yolunda
gittiği, herkesin rahatça kazandığı, kimsenin bir sıkıntısının olmadığı bir
ülke gibi gösterme çabasında kendi başarısızlıklarını örtmek için. 
Şimdi,
Allah aşkına, bu ülkede insanlar işsizlikten kendini yakıyor ve yaktıktan sonra
iş bulmak yerine bahane üretiliyor. Akaryakıta zamlar yapılıyor, insanlar
bunların, zamların altından kalkamıyor. Pahalı doğal gazla evler ısınmıyor.
Hukuksuzluklar, adaletsizlikler, psikolojisi bozulan aileler, cinnet geçiren
insanlar, dağılan aileler, harçlık veremeyen emekliler, kazanamayan çiftçiler,
boşalan köyler… Şimdi ben sormak istiyorum: Bu -“AK PARTİ” diyorlar- AK PARTİ
Türkiye’nin partisi mi, yoksa başka bir ülkeden mi bahsediyor? Onların
anlattığı cumhuriyet yok. 
(Mikrofon
otomatik cihaz tarafından kapatıldı) 
AHMET
AKIN (Balıkesir) – Nereye gitsek emekliler perişan, çiftçi perişan; onlara
bakın, gazetelere bakın, her şey güllük gülistanlık! 
BAŞKAN
– Sayın Arslan…
9.- Denizli Milletvekili Kazım Arslan’ın, düşüncelerini
açıkladıkları için gözaltına alınan Türk Tabipleri Birliği Merkez Konseyi
üyelerinin ne zaman serbest kalacaklarını öğrenmek istediğine ilişkin
açıklaması
KAZIM
ARSLAN (Denizli) – Başbakana soruyorum: Türk Tabipleri Birliği Merkez Konseyi
üyesi doktorlar “Savaş bir halk sağlığı sorunudur!” başlığı altında
yayınladıkları basın açıklaması nedeniyle hukuka aykırı biçimde evleri
basılarak sabahın erken saatinde, 06.30’da gözaltına alınmıştır. Türk Tabipleri
Birliği bir sivil toplum örgütüdür, Konseyin ve hekimlerin savaşla ilgili görüşünü
açıklamıştır. Anayasa’mızda ve yasalarımızda düşünce ve ifade özgürlüğü
olduğuna göre, şiddeti teşvik etmeyen, silah unsuru taşımayan bir düşünce
açıklamasını suç saymak ülkemizin imajını zedelemektedir. Şiddeti ve silahı
içermeyen her türlü düşüncenin açıklanma özgürlüğü ne zaman sağlanacaktır?
Konuşan ve düşüncelerini açıklayan, ifade eden bir Türkiye’ye ne zaman
kavuşacağız? Bu nedenle, sırf hekim oldukları için düşüncelerini açıklayan Türk
Tabipleri Birliği Merkez Konseyi üyeleri ne zaman serbest kalacaktır? 
Teşekkür
ederim. 
BAŞKAN
– Sayın Kayışoğlu…
10.- Bursa Milletvekili Nurhayat Altaca Kayışoğlu’nun,
Bursa’nın Yıldırım ilçesi Mollaarap Mahallesi’nde bir hafriyat çalışması
sırasında yaşanan toprak kayması nedeniyle evleri hasar görenlerin zararlarının
karşılanmasını dilediğine ilişkin açıklaması
NURHAYAT
ALTACA KAYIŞOĞLU (Bursa) – İki gün önce Bursa’mızın Yıldırım ilçesi Mollaarap
Mahallesi’nde bir hafriyat çalışması sırasında yaşanan toprak kaymasıyla 200
civarında ev hasar görmüş, yollar çatlamış, mahalleliler evlerini boşaltmak
zorunda kalmıştır. Öncelikle, mahalle halkına “Geçmiş olsun.” diyor, yanlarında
olduğumuzu belirtiyorum. Bu afetten zarar görenlerin tüm zararlarının AFAD
kapsamında karşılanmasını ve bu hadiseye sebebiyet verenlerin -kurumsal ya da
kişisel olsun- bu zararların sonucuna katlanmasını diliyorum. Bundan sonra
ruhsat verilirken böyle büyük risklere yol açılmaması için bilimsel çalışma ve
etütlerin yapılmasını bir kez daha hatırlatıyorum. Bu olay aynı zamanda AKP
yerel yönetimlerinin beceriksizliğinin ve iflasının da bir göstergesidir.
Teşekkür
ediyorum Başkanım.
BAŞKAN – Sayın
Özdemir…
11.- İstanbul Milletvekili Sibel Özdemir’in, OHAL ve
KHK’lerle yönetilen ülkede demokrasi ve ekonomide her geçen gün kırılganlığın
arttığına ilişkin açıklaması
SİBEL ÖZDEMİR
(İstanbul) – Teşekkür ederim Sayın Başkan.
OHAL ve
KHK’lerle yönetilen ülkemizde demokrasi ve ekonomide her geçen gün
kırılganlığımız artıyor. Demokrasi denilince ilk akla gelen, özgür ve adil
seçimler, düşünce ve ifade özgürlüğü, basın özgürlüğü ve hukukun üstünlüğü
değerleri Adalet ve Kalkınma Partisi Genel Başkanının hedefi ve saldırısıyla
her geçen gün daha kötüye gidiyor. Dünya Adalet Projesi’nin 2018 Küresel
Hukukun Üstünlüğü Endeksi’ne göre 2014 yılında 59, 2016 yılında 99’uncu sırada
yer alıyorken 2017’de 2 sıra daha gerileyerek 101’inci sırada yer aldık.
İktidar üstünde en az denetimin olduğu ülkeler arasında ise 6’ncı sıradayız.
İşte, demokrasiden uzaklaşan, zam üstüne zam yapan, ekonomide açık veren bu
iktidarın yurttaşlarımıza sunacağı bir vaadi kalmamıştır artık.
Teşekkür ederim
Sayın Başkan.
BAŞKAN – Sayın
Taşkın…
12.- Mersin Milletvekili Ali Cumhur Taşkın’ın, Afrin’de
başlayan, Münbiç ve Fırat’ın doğusuna doğru devam etmesi beklenen operasyonun
Türkiye için meşru bir müdafaa olduğuna ve son terörist bölgeden temizleninceye
kadar devam edeceğine ilişkin açıklaması
ALİ CUMHUR
TAŞKIN (Mersin) – Teşekkür ederim Sayın Başkan.
20 Ocakta
Silahlı Kuvvetlerimiz tarafından hudutlarımızda ve bölgede güvenlik ve
istikrarı sağlamak maksadıyla Suriye’nin kuzeybatısında, Afrin bölgesinde PKK,
KCK, PYD, YPG ve DEAŞ’a mensup teröristleri etkisiz hâle getirmek, dost ve
kardeş bölge halkını bunların baskı ve zulmünden kurtarmak üzere uluslararası
hukuktan doğan haklar kullanarak başlatılan ve başarılı bir şekilde yürütülen
Zeytin Dalı Harekâtı bugün 12’nci gününe girmiştir. Afrin’de başlayan, Menbic
ve Fırat’ın doğusuna doğru devam etmesi beklenen operasyon Türkiye için meşru
bir müdafaadır, bir vatan savunmasıdır ve son terörist de bölgeden
temizleninceye kadar devam edecektir.
Cenab-ı Hak
kahraman ordumuzu, Mehmetçik’imizi ve ÖSO mensuplarımızı daima mansur ve
muzaffer eylesin, şehitlerimize rahmet, gazilerimize acil şifalar ihsan eylesin
diyor, Genel Kurulu saygıyla selamlıyorum.
BAŞKAN – Sayın
Özdiş…
13.- Adana Milletvekili İbrahim Özdiş’in, öğretmen
kadrolarına neden atama yapılmadığını ve sözleşmeli öğretmenlik ve mülakat
uygulamasının kaldırılıp kaldırılmayacağını öğrenmek istediğine ilişkin
açıklaması
İBRAHİM ÖZDİŞ
(Adana) – Teşekkür ediyorum Sayın Başkan.
Ataması
yapılmayan 412 bin öğretmen adına Millî Eğitim Bakanına soruyorum: MEB
bünyesindeki öğretmen açığı net olarak nedir? MEB bünyesinde çalışan ücretli
öğretmen sayısı nedir? Millî Eğitim Bakanlığı, kabul edilen bunca açığa rağmen
öğretmen kadrolarına neden atama yapmamaktadır? En fazla öğretmen açığı yüzde
13’le Marmara Bölgesi’nde iken, sözleşmeli öğretmenler neden açık oranı sadece
yüzde 7 olan Güneydoğu Anadolu Bölgesi’ne atanmaktadır. Sözleşmeli öğretmenlik
ve mülakat garabetini kaldırmayı düşünüyor musunuz Sayın Bakan? 
Teşekkür
ediyorum Sayın Başkan. (CHP sıralarından alkışlar)
BAŞKAN – Sayın
Tüm…
14.- Balıkesir Milletvekili Mehmet Tüm’ün, 1 Şubat Abdi İpekçi’nin
ölümünün 39’uncu yıl dönümüne ilişkin açıklaması
MEHMET TÜM
(Balıkesir) – Teşekkür ederim Sayın Başkan.
Bugün, Milliyet
gazetesi başyazarı, cumhuriyetçi, aydın ve cesur yazar Abdi İpekçi’nin hain bir
saldırı sonucu katledilişinin 39’uncu yıl dönümüdür. Uğur Mumcu bu katliam
sonrası bir yazısında “’Abdi İpekçi niçin öldü?’ diye sormayın, yarınlar için,
yarınların özgürce yaşanması için öldü.” demişti. Otuz dokuz yıl önce Abdi
İpekçi’yi katleden anlayış ne yazık ki bugün de aynı şekilde, özgür yarınları
savunan gazetecileri hedef almaya devam etmektedir. En başta Cumhuriyet
gazetesi çalışanları Murat Sabuncu, Akın Atalay, Ahmet Şık da yaklaşık beş yüz
gündür hukuksuz bir şekilde cezaevinde tutsak edilmektedir. Bu baskı ve korku
politikalarına karşı, ne olursa olsun, gazeteciler, Abdi İpekçi’den, Uğur
Mumcu’dan, Metin Göktepe’den aldıkları ilhamla halkın gerçeklerini yazmaya
devam edecektir. 
Bu vesileyle,
Abdi İpekçi’yi, katledilişinin 39’uncu yılında tekrar saygı ve özlemle
anıyorum. (CHP sıralarından alkışlar) 
BAŞKAN – Sayın
Çamak…
15.- Mersin Milletvekili Hüseyin Çamak’ın, Bakanlığı daha
fazla sosyal hizmet uzmanı istihdam etmeye davet ettiğine ilişkin açıklaması
HÜSEYİN ÇAMAK
(Mersin) – Teşekkür ederim Sayın Başkan.
İstanbul’da bir
hastanede, yaşları 18’in altında olan 115 çocuğun hamile olduğu ortaya
çıkmıştı. Bu suçu örtbas edenler yerine, skandalı ortaya çıkaran uzman hakkında
inceleme başlatılmış ve uzmanın görev yeri değiştirilmişti. Skandalı ortaya
çıkaran kişinin bir sosyal hizmet uzmanı olması bu alanın ne kadar hayati
önemde olduğunu göstermektedir. Burada defalarca sosyal hizmet mezunlarının
kadro sorununa dikkat çektim. Ortaya çıkan bu talihsiz olay da tezlerimizi
doğrulamıştır. 
Bu vahim
olayların tekrar yaşanmaması ya da bu tip adli vakalar ortaya çıktığında
gerekli önlemlerin alınması için, Bakanlığı daha fazla sosyal hizmet uzmanı
istihdam etmeye davet ediyorum.
Teşekkür ederim.
(CHP sıralarından alkışlar)
BAŞKAN
– Sayın Akyıldız? Yok.
Sayın
Hürriyet…
16.- Kocaeli Milletvekili Fatma Kaplan Hürriyet’in, iş
kazalarının bir an önce önüne geçilmesi ve güvencesiz, esnek ve kuralsız
çalışma koşullarını daha da ağırlaştıran OHAL-KHK rejiminin işçilerin can
güvenliği için bir an önce sona erdirilmesi gerektiğine ilişkin açıklaması
FATMA
KAPLAN HÜRRİYET (Kocaeli) – Teşekkür ediyorum Sayın Başkan.
Geçtiğimiz
yıl yaşanan iş cinayetleri sonucu yüzlerce işçimiz yaşamını yitirdi, Kocaeli’de
ise 71 işçimiz hayatlarını kaybetti. Sanayisi gelişmiş, ekmeğini taştan kazananların
şehri olan işçi kenti Kocaeli’de son aylarda iş kazaları son derece artmış
durumda, artık neredeyse iki günde bir ölümle sonuçlanan üzücü iş kazaları
yaşanıyor Kocaeli’de. 25 Aralık 2017’de Kandıra ilçemizde bir fabrikada pres
makinesine sıkışan 36 yaşındaki Cevdet Koç, 28 Aralıkta Dilovası ilçemizde
limanda düşen konteynerin altında kalan 23 yaşındaki Çağrı Karadaş, İzmit
ilçemizde mezbahada görevli olan ve hafriyat kamyonunun altında kalan 47
yaşındaki Hüseyin Gümüş, Derince ilçemizde limanda pistonun patlamasıyla denize
düşerek boğulan 49 yaşındaki Emrullah Balçık hayatını kaybetti, Gebze ilçemizde
bir nakliye firmasında forkliftin aküsünden sızan gazdan etkilenen 31 işçimiz
yaralandı. İş kazalarının bir an önce önüne geçilmelidir, güvencesiz, esnek ve
kuralsız çalışma koşullarını daha da ağırlaştıran OHAL-KHK rejimi işçilerimizin
can güvenliği için bir an önce sona erdirilmelidir.
Teşekkür
ediyorum.
BAŞKAN
– Sayın Akyıldız, sisteme girip sanırım Genel Kuruldan çıkmış. Ben açarken
özellikle ilk 15 milletvekiline söz vereceğim demiştim ancak bugün takdir
yetkimi kullanarak sisteme giren sayın milletvekillerinin 20’sine söz
vereceğim, böyle bir karar aldım. (CHP ve HDP sıralarından alkışlar)
Dolayısıyla 1 kişi daha sisteme girebilir, ondan sonra Sayın Balbay girecek
sanırım.
Sayın
Aydın, buyurun.
17.- Bursa Milletvekili Erkan Aydın’ın, Türkiye’de adaletin
çöktüğüne ilişkin açıklaması
ERKAN
AYDIN (Bursa) – Teşekkür ediyoruz Sayın Başkanım bugün bizi kırmadığınız için. 
Her
fırsatta Türkiye’de adaletin çöktüğünü söylüyoruz. Düşüncenin ifade
edilememesi, özgürlüklerin kısıtlanması, sadece görüş bildirdiği için
gazetecilerin, aydınların, gençlerin, siyasetçilerin haksız yere gözaltına
alınması ve cezaevlerine atılması, KHK’lerle işten atılan on binlerce kişi;
bütün bunlar Türkiye'nin demokrasiden giderek uzaklaştığını gösteriyor.
Son
olarak Dünya Adalet Projesi 2017 verilerine göre Türkiye 113 ülke arasında
101’inci sıraya yerleşti. Buradaki ölçü, Hükûmetin yetkileri üzerindeki
kısıtlamalar, yolsuzlukla mücadele, açık Hükûmet, temel haklar, düzen ve
güvenlik, düzenleyici uygulamalar, medeni hukuk ve ceza hukuku. Doğu Avrupa ve
Orta Asya bölgesinde ise 13 ülke arasında sonuncu, üst orta gelirli ülkeler
arasından 36 ülke içinde 35’inci sırada yer aldı. Türkiye’yi bu hâle
getirenlere duyurulur ve şunları unutmamaları da tavsiye olunur: Adalet bir gün
herkese lazım olacak. 
Teşekkür
ederim. (CHP sıralarından alkışlar) 
BAŞKAN
– Sayın milletvekilleri, 1 HDP’den, 1 de isterlerse MHP’den vekil girebilir
sisteme, onlara da söz vereceğim. 
Sayın
Köksal, buyurun.
18.- Afyonkarahisar Milletvekili Burcu Köksal’ın, 1 Şubat
Abdi İpekçi’nin ölümünün 39’uncu yıl dönümüne ilişkin açıklaması
BURCU
KÖKSAL (Afyonkarahisar) – Sayın Başkan, cumhuriyet tarihimizde gazeteci olarak
ismini onuruyla yazdıran, basın özgürlüğü için mücadele eden, cumhuriyetçi,
aydın kimliğiyle karanlık odakların hedefi hâline gelen Abdi İpekçi’yi saygı ve
rahmetle anıyoruz ve bu cinayetin arkasındaki kirli ellerin hâlâ
bulunamamasını, faili meçhul olarak kalmasını içimize sindiremiyoruz.
Buradan
iktidara sesleniyorum: Başta Abdi İpekçi, Uğur Mumcu gibi aydın
gazetecilerimizin canına kıyan tüm faili meçhul cinayetlerin aydınlatılması
için lütfen üzerinize düşen sorumluluğu yerine getirin. 
Öte
yandan, bugün Abdi İpekçi, Uğur Mumcu gibi aydın gazetecilerimiz sağ olsaydı da
herhâlde AKP iktidarında, bu basın özgürlüğünün olmadığı ülkemizde cezaevinde
olurlardı diye de düşünmeden edemiyorum. (CHP sıralarından alkışlar) 
BAŞKAN
– Sayın Balbay...
19.- İzmir Milletvekili Mustafa Ali Balbay’ın, 1 Şubat Abdi
İpekçi’nin ölümünün 39’uncu yıl dönümüne ilişkin açıklaması
MUSTAFA
ALİ BALBAY (İzmir) – Teşekkür ediyorum Sayın Başkan.
Bugün,
Abdi İpekçi’nin katledilişinin 39’uncu yıl dönümü. Abdi İpekçi, tarafsız
gazeteciliğin başlıca temsilcilerindendi. Ankara’ya geldiğinde Başbakan
Demirel’se, önce Demirel, ardından Ecevit’le; Ecevit’se, önce Ecevit, sonra
Demirel’le, bütün taraflarla görüşürdü. Bugün ne yazık ki medyada böylesine
tarafsız gazetecilik yapabilen kişi sayısı çok az. Medyada fikir diktatörleri
oluştu, iktidarın medya havuzunda, kendisi gibi düşünmeyenleri “terörist” ilan
edenlerin gazeteci olarak bu mesleği yapması üzüntü verici. Gazetecilerin
bedenlerini ortadan kaldırınca ruhlarını yok edeceklerini sandılar ama
başaramadılar; şimdi, bedenlerini hapse atalım belki ruhlarını da kendileri
öldürür diye düşünüyorlar ama başaramayacaklar. Bütün gazetecilere, bütün
milletvekillerine, fikirleri nedeniyle hapisteki herkese özgürlük diliyorum. 
Teşekkür
ediyorum. (CHP sıralarından alkışlar)
BAŞKAN - Son
olarak Sayın Beştaş…
20.- Adana Milletvekili Meral Danış Beştaş’ın, Afrin’le
ilgili savaş karşıtı sosyal medya paylaşımları nedeniyle İstanbul ve Ankara’da
çok sayıda baskın yapıldığına ve akılalmaz, önlenemez bu operasyonların derhâl
durdurulması gerektiğine ilişkin açıklaması
MERAL DANIŞ
BEŞTAŞ (Adana) – Teşekkür ederim Sayın Başkan.
Bu sabah
saatlerinde İstanbul ve Ankara’da yine çok sayıda ev baskını yapıldı; sebep,
Afrin’le ilgili savaş karşıtı sosyal medya paylaşımları. Bunlardan bir tanesi
ESP’nin Sosyalist Gençlik Dernekleri Federasyonuna yönelik, diğeri de Birleşik
Devrimci Partiye yönelik çok sayıda gözaltı var. Gerçekten, son dönemlerde hiç
hızından kaybetmeden yapılan gözaltılar, iktidarın hukuku tümüyle kendi keyfî
amaçlarını gerçekleştirmek için alet ettiğini bir kez daha ortaya koymuştur.
Asıl suç olan savaş yanlılığıdır, savaş karşıtlığı değil. İktidarın bu
akılalmaz, önlenemez operasyonlarının derhâl durdurulması gerekiyor çünkü bu
gerçekten artık iktidarın kendi lehine olmayan bütün düşünceleri yasaklamış
olduğunu da bize ifade etmektedir. 
Teşekkür
ediyorum. 
BAŞKAN –
Teşekkür ederiz sayın milletvekilleri. 
Şimdi sayın grup
başkan vekillerine yerlerinden söz vereceğim. 
Buyurun Sayın
Akçay.
21.- Manisa Milletvekili Erkan Akçay’ın, Zeytin Dalı
Harekâtı’yla Türk Silahlı Kuvvetlerinin çok başarılı bir şekilde ve emin
adımlarla bölgeyi terör örgütlerinden temizlemeye devam ettiğine ve
öğretmenlerin istihdamında farklı modellerin uygulanmasının çalışma barışını ve
huzurunu bozduğuna ilişkin açıklaması
ERKAN AKÇAY
(Manisa) – Teşekkür ederim Sayın Başkan. 
Zeytin Dalı
Harekâtı’nın 13’üncü günündeyiz. Türk Silahlı Kuvvetleri çok başarılı bir
şekilde ve emin adımlarla bölgeyi terör örgütlerinden temizlemeye devam
etmektedir. Bu arada Suriye sınırımızda Kilis ve Reyhanlı gibi kentlerimize
terör örgütlerinin ateşlediği roketler atılmaktadır. Şu ana kadar gerçekleşen
24 roketli saldırıda 3 vatandaşımız hayatını kaybetmiş, 23 vatandaşımız da
yaralanmıştır. Hayatını kaybeden vatandaşlarımıza ve bütün şehitlerimize
Allah’tan rahmet ve yaralılarımıza acil şifalar diliyoruz. 
Bu tablo
Suriye’nin kuzeyinden ülkemize yönelen terör tehdidinin boyutunun sadece bir
kısmını göstermektedir. Harekâtta bölgenin terörden tamamen temizlenmesi
bölgenin sükûn ve barışı için fevkalade önemlidir. Bu operasyon, insani
boyutta, terör örgütünün bölge insanı üzerinde kurduğu baskının ve tasallutun
giderilmesini de hedeflemektedir. Bugüne kadar kurtarılan köylerden gelen
manzaralar harekâtın ne kadar gerekli olduğunu gözler önüne sermektedir. 
Türkiye, sadece
bölgeyi terörden temizlemek suretiyle güvenliği sağlamak amacıyla değil,
bölgedeki olası insani krizlere anında müdahale etme açısından da hazırlıklarını
yapmıştır. Yaklaşık 350 bin kişinin yaşadığı Afrin’den olası bir mülteci
akınını karşılamak üzere İdlib ve Azez istikametlerinde kamplar hazırlanmış,
insani yardımlar için depolar kurulmuştur. Türkiye, olası bir insani krizle
mücadele kapsamında her zaman olduğu gibi yine tek başınadır, bugüne kadar
hiçbir uluslararası destek açıklanmamıştır. Bütün bunlara rağmen bu ortamda
çalışmalara katkı sunan başta Türk Kızılayı olmak üzere görev alan bütün
kardeşlerimizi tebrik ediyor, başarılar diliyoruz.
Dile getirmek
istediğim diğer bir husus…
(Mikrofon
otomatik cihaz tarafından kapatıldı) 
BAŞKAN – Ek
sürenizi veriyorum.
Buyurun.
ERKAN AKÇAY
(Manisa) – Teşekkür ederim.
Öğretmenlerin
istihdamında farklı modellerin uygulanması çalışma barışını ve huzurunu bozmaktadır.
Bu alanlardan birisi de ücretli öğretmenlerin durumudur. Sayın Millî Eğitim
Bakanı, 27 Kasım 2017’de, beş yıl ve üzeri mesleklerini icra eden ücretli
öğretmenlerin mülakatla kadroya alınacağını, bunun için 5 bin kadronun
açılacağını açıklamıştı. Bu olumlu adımı desteklemekle birlikte, uygulamada
çıkabilecek bir soruna dikkatleri çekmek istiyorum. Ücretli öğretmenlerimizin
mülakata başvuru için öngörülecek şartlar içerisinde KPSS puanı şartının son
bir yılla kısıtlanmaması gerekiyor. Örneğin, son üç yılda yapılan KPSS’leri bu
kapsamda değerlendirmek muhtemel mağduriyetleri engelleyecek, uzun yıllardır
mesleklerini özveriyle yapan öğretmenlerimiz hak ettikleri kadrolara
atanabileceklerdir.
Teşekkür ederim
Sayın Başkan.
BAŞKAN –
Teşekkürler Sayın Akçay.
Sayın Yıldırım…
22.- Muş Milletvekili Ahmet Yıldırım’ın, Ankara Milletvekili
Aydın Ünal’ın Halkların Demokratik Partisinin adını anarak ve kadın cinsiyetine
dönük içindeki kini, nefreti kusan, ucuz bir algı operasyonu amaçlayan köşe
yazısına ilişkin açıklaması 
AHMET YILDIRIM
(Muş) – Teşekkür ederim Başkanım.
Sayın Başkan,
değerli milletvekilleri; AKP’de milletvekilliği yapan “Aydın Ünal” adlı kişi,
partimizin adını anarak kadın cinsiyetine dönük içindeki kini, nefreti kusan,
izzet ve iffet açısından alabildiğine problemli, ucuz bir algı operasyonu
amaçlayan bir yazıyı bugünkü köşesinde yazmıştır. Daha önce de bu kişi, farklı
muhalefet partilerine dönük zehirli diller kullanan, haddini aşan, kendini aşan
yazılar yazmıştır. 
Tabii ki tüm
halkımızın takdir edeceği üzere bugün yazdığı yazıdaki hiçbir kelimeyi buradan
anamayacağım; anmam durumunda tüm halkımıza karşı mahcubiyet duyacağım bu kötü
dil, hakaretamiz ifadeler bir yetmezliktir aslında. Düşünceleri ifade ederken
insanlar, kendine yetememe durumunda hakarete başvururlar. Birbirimize karşı en
sert muhalefeti yapabiliriz biz, mesela Sayın Bostancı partimize dönük çok sert
muhalefet eder ama -kendisinden biraz nasiplenmesini dileriz- hiçbir zaman
hakaret etmemek için büyük özen gösterir. Bu anlamda, biz de özellikle tüm
halkımızın bizi izlediği, kamusal görev yaptığımız bu ortamda iktidar partisini
veya diğer siyasi çevreleri eleştirirken hakaret etmemeye özen gösteririz. 
Şimdi, insanda
az biraz aile mefhumu olsa inanın, seviyesi bu kadar düşük bir yazı yazmaz veya
konuşmalarına dikkat eder. Dil, deyim yerindeyse yerlerde sürünüyor. Şimdi,
neymiş, sözüm ona –hani HDP’yi de işin içine katacak ve birkaç yerde anacak ya-
PKK’yi kötüleyecek diye, onu kötülerken partimizi, onun kadın meclis grubunu,
partimizin genel merkezindeki kadın meclisini…
(Mikrofon
otomatik cihaz tarafından kapatıldı)
BAŞKAN –
Buyurun, ek sürenizi veriyorum.
AHMET YILDIRIM
(Muş) - …partimizin kadınlarını ve organlarını ve onun sloganlarını sinkaflı,
tecavüzlü, onur ve namustan yoksun onca sözle birlikte anmak tam bir ucuzluk,
tam bir acziyet, tam bir düşkünlük hâlidir. Bizler kamusal ve toplumsal
görevler üstlenmiş insanlarız ve sorumluluk mevkisindeyiz, başta ailemiz ve
akrabalarımız olmak üzere bütün çevremize ve halkımıza karşı ve vekâletini
aldığımız halkımıza karşı sorumluluk hissederiz. Konuştuklarımız, yazdıklarımız
takip edilir. Mesela ben bugün bu kişinin yazmış olduğu yazıyı yazarsam bir
daha eşimin, çocuklarımın yüzüne bakamam; bu kadar düşkün bir dil. Neymiş?
Efendim, PKK’nin uluslararası algısı iyiymiş de kötülemek işi Aydın Ünal’a
düşmüş. Ya ne yazıyorsan yaz kardeşim. Partimizin adını, onun kadın meclisini,
kadın grubunu bu kadar sinkaflı, tecavüzlü sözle birlikte anmak -tekrar
söylüyorum- bir acziyettir, bir düşkünlüktür, bir düşünce yoksunluğudur. Yoksa
şunu söyleyelim...
(Mikrofon
otomatik cihaz tarafından kapatıldı)
AHMET
YILDIRIM (Muş) – Tamamlıyorum Sayın Başkan.
BAŞKAN
– Buyurun.
AHMET
YILDIRIM (Muş) – Eğer bu kadar hani kadının onuruna düşkünse benim hemşehrim
olan Vartolu 78 yaşındaki Sisi ananın ölümle pençeleşirken hâlâ Tarsus
Cezaevinde tutulup hastaneye götürülmemesine de biraz sahip çıksın. Açık
söylüyoruz, hiç kimsenin layüsel, eleştiriden ve muhalefetten azade olduğuna
inanmıyoruz. Herkes bizi eleştirebilir ama kalkıp bu kadar sinkaflı, tecavüzlü
ucuzcu bir dil kullanan bu kişiye yazdığı yazıyı misliyle bütün partimizin
kadınlarından özür dileyerek kendisine iade ediyorum.
Teşekkür
ederim.
BAŞKAN
– Teşekkür ederiz Sayın Yıldırım.
V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Pervin Buldan’ın,
Ankara Milletvekili Aydın Ünal’ın köşe yazısına ilişkin konuşması 
BAŞKAN
– Sayın milletvekilleri, ben de yazıyı okudum, gerçekten çok hicap duyduğumu
ifade etmek isterim. Bir milletvekiline yakışmayan sözlerin sarf edildiği bir
yazıyı asla kabul etmediğimizi belirtmek istiyorum.
Yazıda
benim de adım kullanılmış, dolayısıyla o yazıyı tüm kadın arkadaşlarım adına
Sayın Ünal’a iade ettiğimi de belirtmek istiyorum. (CHP ve HDP sıralarından
alkışlar) 
Sayın
Özel, buyurunuz.
IV.- AÇIKLAMALAR (Devam)
23.- Manisa Milletvekili Özgür Özel’in, Ankara Milletvekili
Aydın Ünal’ın köşe yazısına, 1 Şubat Abdi İpekçi’nin ölümünün 39’uncu, Barış
Manço’nun ölümünün 19’uncu yıl dönümlerine, Türk Tabipleri Birliğine yapılan
Hükûmet saldırısında yeni bir aşamaya gelindiğine ve Adalet ve Kalkınma Partisi
Genel Başkanının bir canlı yayındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, teşekkür ederim.
Sayın
Ünal’ın sinkafa sarıldığı ilk gün değil, geçmişte Cumhuriyet Halk Partisi
hakkında da iğrenç yazılar yazmıştı. Bu konuda tek tesellimiz, kendi partisinin
bakanlarının dahi buradan kendisinin yazısının partinin görüşlerini temsil
etmediğini söylemeleri olmuştu, daha sonraki yazısında da bakana da bir sürü
bir şey söylemişti. Gerçekten, bir milletvekilinin bir köşeyi elinde tutarken
küfre nasıl sarıldığına insan gerçekten anlam veremiyor. 
Sayın Başkan,
Abdi İpekçi’nin ölümünün 39’uncu yılı bugün. Kısa şubat ayı, içine çok büyük
acılar sıkıştırdı ve önümüzdeki günlerde ayrı ayrı hep bu büyük değerlerimizi
anacağız. Biraz önce milletvekillerimizin de söylediği gibi, Türk basınının
onurlu ve korkusuz gazetecisi Abdi İpekçi’yi, fikirlerinden, cesaretinden
korkanlar 12 Eylüle doğru giderken haince katletmişlerdi. Gazetecileri
öldürenler, gazetecileri hapse tıkanlar, gazetecileri köşelerinden edenler
gazetecilerin fikirlerine karşı kendi fikirlerini savunamayan ve içinde
bulundukları bu acziyet karşısında her türlü şiddete sarılan, hatta ölüme bile
sarılan âcizlerdir. Gazetecileri katledenleri, gazetecileri susturmak için her
türlü gücü mübah görenleri tarih her zaman mahcup etmiştir, tekrar mahcup
edecektir. 
Barış Manço’nun
ölümünün 19’uncu yılındayız. Hepimiz onu birbirinden güzel şarkılarıyla tanıdık
ve sevdik. O bu ülkede yediden yetmişe tüm herkesin sevgisini kazanmış, bugün
hâlâ çocuklarımızın dillerindeki şarkılarıyla çok değerli bir sanatçı, bir
kültür elçisiydi. Ölümünün yıl dönümünde bir kez daha kendisini özlemle,
minnetle anıyoruz. 
Türk Tabipleri
Birliğine yapılan Hükûmet saldırısında yeni bir aşamaya gelinmiş durumda. Bugün
Türk Tabipleri Birliğinin Sayın Başkanı Raşit Tükel ve yöneticisi Taner Gören
İstanbul Üniversitesi Rektörü tarafından görevlerinden üç ay süreyle
uzaklaştırıldı. Sadece bir gözaltı var; ne bir iddianame ne savcılığın talebi
ne görülmeye başlamış bir mahkeme ne verilmiş bir ceza ne kesinleşmiş bir hüküm
var ama bir bakıyorsunuz hastalarına şifa dağıtmak için üç aylık planı olan bir
doktoru bugün gözaltına alındı diye üç ay görevinden açığa alabiliyor bir
rektör. Aslında, rektörün kendi bir irade kullanmadığı ortada, bunu birazdan da
söyleyeceğim. Kendisi majestelerinin rektörüdür, kendisi reisin rektörüdür.
Kendisi bu kararı tek başına almamıştır çünkü aynı saatlerde, Türk Tabipleri
Birliğinin bir başka yöneticisi Doktor Şeyhmus Gökalp, Diyarbakır Merkez
Bankasındaki görevinden Merkez Bankası tarafından uzaklaştırılmıştır. Şimdi,
rektör kendi iradesini kullanıyorsa, Diyarbakır Merkez Bankası kendi yetkisini
kullanıyorsa, bu ikisi aynı anda aynı yetkiyi nasıl kullanmaktadır? Mesele,
devleti bir suç örgütü gibi yöneten kötücül bir aklın, Diyarbakır ve İstanbul
Üniversitesindeki düğmelere aynı anda basan parmaklarından başka bir şey
değildir. 
(Mikrofon
otomatik cihaz tarafından kapatıldı) 
BAŞKAN
– Ek sürenizi veriyorum, buyurun. 
ÖZGÜR
ÖZEL (Manisa) – Devleti suç örgütüne, bir mafya örgütüne dönüştüren, bağımsız
kararlar alması gerekenlerin tek merkezden yönetildiği bu kötücül aklı bir kez
daha kınıyoruz ama bir yandan da şunu görmek lazım: Anadolu’da, bizim
kültürümüzde, örfümüzde, âdetimizde -düşman da olabilirsiniz, hasım da
olabilirsiniz- düşmanınla uğraşırsın ama onun işiyle, aşıyla, eşiyle, çoluğuyla
çocuğuyla uğraşılmaz. Bugün yapılan, doktorları açığa alarak onların
aileleriyle, onların çocuklarının nafakalarıyla, onların gelecekleriyle,
eşleriyle, işleriyle uğraşmaktır. Bugün gelinen bu noktadaki tutum, Türk
Tabipleri Birliğine karşı namertçe bir tutumdur. Bu namert tutumu kınıyoruz.
Her türlü gücü elinizde bulundurabilirsiniz ama bu gücü bu kadar hoyratça,
acımasızca, frensizce ve artık, çoluğuyla çocuğuyla uğraşacak hâle kadar
kullanmak acziyetten başka bir şey değildir. 
Sayın
Başkan, son olarak… 
(Mikrofon
otomatik cihaz tarafından kapatıldı) 
BAŞKAN – Buyurun,
tamamlayın.
ÖZGÜR ÖZEL
(Manisa) – …bugün, Adalet ve Kalkınma Partisi Genel Başkanı bir canlı yayına
katıldı, Müge Anlı’nın programına katıldı ve o programda söylediği sözleri
duyunca insan şöyle düşünüyor: Milletvekillerini hapse atıyorlar, hapse
atamadıklarını delirtip tımarhaneye atmak istiyorlar herhâlde. Bu kadar,
karşısındaki insanlarla, karşısındaki muhalefetle, ülkedeki bütün insanların
aklıyla alay eden bir tutum olmaz. Okuma yazma seferberliği başlatacakmış.
Türkiye’de okuma oranı yüzde 96,5. Ama “Kurucuyum, yeni bir kurtuluş
mücadelesi, bana da başkomutan deyin.” deyip, cumhuriyetin kurucu kadrolarını
itibarsızlaştırmaya, kendini onun yerine ikame etmeye çalışan bu akıl, yüzde
8,1 iken 1927’de başlatılmış okuma yazma seferberliğine karşı, yüzde 97 iken
okuma yazma seferberliği başlatmaya kalkıyor. Mesele, bir okuryazarlık
seferberliği olacaksa, çağdaş ülkelerde olur, ilaç okuryazarlığı, teknoloji
okuryazarlığı, sağlık okuryazarlığı, bir okuryazarlık olacaksa bir cumhuriyet
ve demokrasi okuryazarlığı olsun. (CHP sıralarından alkışlar) Bununla ilgili
bir kampanya açılacaksa o sıranın ilk başına da Recep Tayyip Erdoğan yazılsın.
(CHP sıralarından alkışlar) 
(Mikrofon
otomatik cihaz tarafından kapatıldı) 
ÖZGÜR ÖZEL
(Manisa) - Cumhuriyetin değerlerinden nasibini alsaydın bugün çıkıp da
cinayetleri aydınlatmaya çalışılan bir yerde okuryazarlık kampanyası başlatmaya
kalkmazdın. Kadın cinayetleri 14 kat arttıysa, “Börek pişirmeyen kadından kadın
olmaz.” diyen bakanın, “Kadın erkek eşitliği fıtrata aykırı.” diyen bizatihi
sizin sorumluluğunuz vardır burada. Cumhuriyet okuryazarı olmayan cumhuriyet
değerleriyle uğraşmaya kalkmasın. (CHP sıralarından alkışlar)
Teşekkür ederim.

BAŞKAN –
Teşekkür ederiz Sayın Özel. 
Sayın Bostancı,
buyurun. 
24.- Amasya Milletvekili Mehmet Naci Bostancı’nın, Manisa
Milletvekili Özgür Özel ile Muş Milletvekili Ahmet Yıldırım’ın yaptıkları
açıklamalarındaki bazı ifadelerine, Barış Manço’nun ölümünün 19’uncu yıl
dönümüne ve Afrin’deki operasyonun başarıyla sürdüğüne ilişkin açıklaması
MEHMET NACİ
BOSTANCI (Amasya) – Sayın Başkanım, teşekkürler. 
Siyasal dile
eleştiri getirirken “Bize hakaret ediliyor, bize kötü sözler söyleniyor.” deyip
şikâyet ettikten sonra aralıksız, makineli tüfek gibi hakaret etme tarzı da
herhâlde akıllara seza bir durumdur, biraz önce Özgür Bey’in yaptığı gibi. Eğer
bir şeye itiraz ediyorsan -itiraz ettiğin doğru mu yanlış mı, ne söylendi; onun
bağlamı ayrı- onun üzerinden bir yorumla sen getirip burada hakaret edersen
senin derdin siyasal dile ilişkin bir eleştiri, siyasal dilin daha kapsayıcı ve
kucaklayıcı olması yönünde bir çaba değil, aksine bu dili derinleştiren, krizi
de derinleştiren, hakaret dilinin artması için çaba gösteren bir tavırdır.
Dolayısıyla burada sanki sureti haktan gibi görünüp siyasal dil
eleştiriliyormuş, hakaret eleştiriliyormuş gibi yapıp mukabil bir hakarette
bulunmak ayıptır. 
“Bana başkomutan
desinler…” Böyle bir şey yok, her şey yasalarda belli, kimsenin öyle bir talebi
yok. Okuryazarlık seferberliği her dönemde olabilir. Eğitimdeki yeni
gelişmeleri herhâlde Özgür Bey kendisi de biliyor. “Hayat boyu eğitim öğretim”
diye yeni bir kavram var. Çok çeşitli biçimlerde halkın çeşitli katmanlarının
eğitilmesi, kolektif bir şekilde yapılması esasen hepimizin desteklemesi
gereken bir durumdur. Bunu götürüp bir de cumhuriyetin başlangıç dönemleriyle
mukayese ederek cumhuriyetin kendi içerisinde ayrıca bir tartışma çıkartma
çabasını da gaflet olarak görürüm. 
Rahmetli Barış
Manço’nun 19’uncu ölüm yıl dönümü. Türkiye’de farklı kültürden, farklı
siyasetten insanların hepsinin beğendiği, sevdiği bir sanatçıydı. Böyle
yüreklere, seslere, halkın duyarlılığını bu şekilde dile getiren sanatçılara
her zaman ihtiyaç var. Bunlar önemli. O yüzden…
(Mikrofon
otomatik cihaz tarafından kapatıldı)
BAŞKAN – Ek
sürenizi veriyorum.
Buyurun.
MEHMET NACİ
BOSTANCI (Amasya) - Bir kez daha rahmetle anıyorum ve Barış Manço gibi
sanatçıların çoğalmasını ümit ve temenni ediyorum.
Diğer taraftan,
milletvekilimiz Aydın Ünal’ın bir yazısına ilişkin Sayın Ahmet Yıldırım
eleştiri dile getirdi. Şuna katılmam: Gazetelerde insanlar yazıyorlar.
Gazetelerde yazılan yazıların yine eleştirileceği mekânlar muhakkak gazetelerin
kendisidir. Eğer biz burada gazetelerde kim, ne yazmış bunlara ilişkin ayrı bir
müzakere açmaya kalkarsak, emin olun, Meclis kendi gündemine ilişkin konuları
müzakere edemez. Sayın Yıldırım konuşmaya başladıktan sonra ben de Aydın
Ünal’ın yazısını okudum. Aydın Ünal’ın yazısında bir paragraf HDP’ye yönelik
eleştiri var. Yazı bütünüyle PKK’nın kendi içindeki ilişkilere yönelik, yine
içeriden tanıkların da kaynaklarına yaslanarak getirilen birtakım eleştiriler…
Bu tür silahlı örgütlerin, sadece PKK’nın değil silahlı örgütlerin bir aleni
yüzü vardır, bir de mahrem yüzü vardır. O mahrem yüzünü içinde olan insanlar
bilir ve onların tanıklıkları önemlidir. Sayın Aydın Ünal da buradaki bir
tanıklığa bakarak -ve benzeri yayınlar olduğunu da biliyoruz- onlar üzerinden
bir eleştiri getiriyor. Dili ağır olabilir ama bunlarla yüzleşmek, tartışmak
eminim ki çok başka mecralarda da yapılıyordur, yapılması da gerekir.
FİLİZ
KERESTECİOĞLU DEMİR (İstanbul) – Hakaretle ha!
MAHMUT TOĞRUL
(Gaziantep) – Hakaret, tecavüz…
MEHMET NACİ
BOSTANCI (Amasya) – Hakaret… Hayır, şu: Eğer dile ilişkin bir sorun
görüyorsanız… 
MAHMUT TOĞRUL
(Gaziantep) – Eğer bunu eleştiri gibi görüyorsanız…
MEHMET NACİ
BOSTANCI (Amasya) – Şimdi, dile itiraz ediyorsanız, o zaman aynı zamanda böyle
bir müzakere başlığı açıyorsanız diğer konuları da ister istemez gündeme
getirirsiniz. Bu, doğru değil. 
FİLİZ
KERESTECİOĞLU DEMİR (İstanbul) – Ne alakası var ya! Siyasi eleştiri başka bir
şey, hakaret başka bir şey. 
MEHMET NACİ
BOSTANCI (Amasya) – Benim söylediğim şu: Gazetelerin yazılarını burada tartışma
konusu yapmak doğru değil, onların cevaplarının verileceği yer yine
gazetelerdir. Ne yapalım? 
(Mikrofon
otomatik cihaz tarafından kapatıldı) 
MEHMET NACİ
BOSTANCI (Amasya) – Biz de yani kim nerede, ne yazmış, ne gösteriyor, bunları
getirip burada her gün bunların tartışmasını mı yapalım?
FİLİZ
KERESTECİOĞLU DEMİR (İstanbul) – Size hiç yakışmadı!
MAHMUT TOĞRUL
(Gaziantep) – Vekildir, vekildir; vekilinizdir, inkâr mı ediyorsunuz? Köşe
yazarı mıdır?
BAŞKAN – Buyurun
tamamlayın.
MEHMET NACİ
BOSTANCI (Amasya) – Evet, dili ağır olabilir. Zaman zaman kimlerin dili ne
kadar ağır oluyor. Tabii ki bu tür konuları çok dikkatli bir dil ve üslup
içerisinde konuşmak gerektiğini kabul ederim. Çünkü eleştiri dile getirirken
kastımız aynı zamanda eleştiri getirilen çevreye yönelik, oradaki insanların da
katılabileceği bir vicdan ve ahlak duygusu uyandırmaktır, eleştirinin böyle bir
görevi vardır. Dolayısıyla bu dikkatin gösterilmesi gerektiğine katılırım ama
buradan hareketle bir terör örgütünün iç dünyasını ve oradaki ilişkilere
yönelik mahremiyette yaşanmışları tanıklıklar üzerinden dile getiren bir yazıyı
sadece dilinin ağırlığı üzerinden burada gündeme getirmeyi de doğru bulmam.
Sayın Başkanım,
Afrin’deki operasyon başarıyla sürüyor. Mehmetçik’e teşekkür ediyoruz, bu vatan
görevi için şehit olanlara Allah’tan rahmet diliyoruz, gazilere esenlik
diliyoruz. 
MERAL DANIŞ
BEŞTAŞ (Adana) – 80 sivil öldü bugün itibarıyla, öldürüldü. 
MEHMET NACİ
BOSTANCI (Amasya) – ÖSO mensuplarıyla birlikte bir bölgeyi terör örgütünden
kurtarmak için çaba gösteriyorlar. Bu tür durumlarda terör örgütlerinin
müracaat ettiği iki yol vardır: Bunlardan birincisi, sivil kayıplar üzerinden
bir dünya kamuoyu uyandırmak -çok eski bir taktiktir bu- ikincisi de “savaşa
hayır” kampanyaları düzenlemek. 
(Mikrofon
otomatik cihaz tarafından kapatıldı) 
MEHMET NACİ
BOSTANCI (Amasya) – Bunların vicdani olanı ile terör örgütüne örtü olanını
birbirinden ayırmak her aklı başında insanın, her aydının görevidir.
Teşekkürler.
AHMET YILDIRIM
(Muş) – Sayın Başkanım…
BAŞKAN –
Buyurunuz.
25.- Muş Milletvekili Ahmet Yıldırım’ın, Amasya Milletvekili
Mehmet Naci Bostancı’nın yaptığı açıklamasındaki bazı ifadelerine ilişkin
açıklaması
AHMET YILDIRIM
(Muş) – Teşekkür ederim Başkanım.
Şimdi, ben
yerimden söz alırken ne söylediğimi çok iyi biliyorum. Bakın, tekrar
söylüyorum: AKP’de milletvekilliği yapan Aydın Ünal adlı kişi, değil yazısının
bir paragrafında, o yazıları yazdıktan sonra bir kelimesinde bile HDP’nin
adını, onun kadın grubunu, kadın meclisini, Meclis Başkan Vekilinin adını
kullanarak o densizliği yaparsa benim yaptığım onun yazdıklarının yanında
iltifattır. Ne olursunuz, Sayın Bostancı, böyle bir dile sahip çıkmayınız.
Eminim sizi de rahatsız etmiştir. Bu yazıyı ben yazarsam bir daha eşimin, kadın
arkadaşlarımın, çocuklarımın yüzüne bakamam. Bu kadar tecavüz düşünceli… Bakın,
ben alabildiğine kibar bir şekilde anlattım. Bu eleştirimden, bu
rahatsızlığımdan sizin rahatsızlık duyuyor olmanızı anlayamam. Ne dedik? Hiç
kimse layüsel değildir, herkes eleştirilebilir. Ama neymiş? PKK’nin
uluslararası imajını yerle bir etme görevi Aydın Ünal’a düşmüşte… O kadar
zehirli dil kullandıktan sonra kalkıp HDP’nin kadınlarını da işin içine katacak
kadar seviyeyi yerlere düşüren bir durum acziyettir, düşkünlüktür,
ucuzculuktur.
Teşekkür ederim.
BAŞKAN –
Teşekkür ederiz Sayın Yıldırım.
Sayın
milletvekilleri, şimdi gündeme geçiyoruz.
Başkanlığın
Genel Kurula sunuşları vardır.
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
VI.- ÖNERİLER
A) Siyasi Parti Grubu Önerileri
1.- HDP Grubunun, Grup Başkan Vekili İstanbul Milletvekili
Filiz Kerestecioğlu Demir ve Grup Başkan Vekili Muş Milletvekili Ahmet Yıldırım
tarafından, Afrin’e yapılan harekâtın ekonomiye ve emek alanına olumsuz
etkilerinin araştırılması amacıyla 1/2/2018 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin ön görüşmelerinin,
Genel Kurulun 1 Şubat 2018 Perşembe günkü birleşiminde yapılmasına ilişkin
önerisi 
Türkiye Büyük Millet Meclisi Başkanlığına
Danışma Kurulu
1/2/2018 Perşembe günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Ahmet
Yıldırım
 Muş
 Grup
Başkan Vekili
Öneri:
1 Şubat 2018
tarihinde İstanbul Milletvekili Grup Başkan Vekili Filiz Kerestecioğlu ve Muş
Milletvekili Grup Başkan Vekili Ahmet Yıldırım tarafından verilen 6616 grup
numaralı Afrin Harekâtı’nın ekonomiye ve emek alanına olumsuz etkilerinin
araştırılması amacıyla Türkiye Büyük Millet Meclisine verilmiş olan Meclis
araştırması önergesinin diğer önergelerin önüne alınarak görüşmelerinin
1/2/2018 Perşembe günkü birleşiminde yapılması önerilmiştir.
BAŞKAN
– Önerinin gerekçesini açıklamak üzere, öneri sahibi Halkların Demokratik
Partisi Grubu adına İstanbul Milletvekili Sayın Erdal Ataş konuşacaktır. 
Süreniz
beş dakika.
Buyurun
Sayın Ataş. (HDP sıralarından alkışlar) 
HDP
GRUBU ADINA ERDAL ATAŞ (İstanbul) – Sayın Başkan, değerli milletvekilleri;
yaklaşık iki haftadır, Afrin’e yönelik başlatılan operasyonla ilgili
tartışmalar yürütüyoruz. Ama ülkemizin önemli sorunları da var. Savaşla ilgili
genel tutumumuzu bütün arkadaşlar ortaya koydular. Hani bin yıldır bu
topraklarda birlikte yaşayan, yüz yıl önce sınırlar açılsa bile, çizilse bile o
karşıda kalan akrabalarla aslında yüzyıllardır hiçbir sorun yaşamadan bugünlere
kadar gelindi. İster Antakya’da Arap halkıyla olan şeyler olsun ister onun
diğer sınırlarında, Irak’ın diğer ucuna kadar olan bölümde Kürtlerin
birbirleriyle olan ilişkileri olsun hep akrabalık çerçevesinde sürdü ve bugüne
kadar geldi. Bu ülkeyle hiçbir sorunu olmayan halklarla maalesef şu an bir
savaş yürütülüyor ve bu savaşın sonucunda da önemli mağduriyetler ve
tahribatlar yaratılmış durumda. Sivil ölümleri, akrabalar arasında uzun yıllara
dayanan tahribatlar, yine aynı şekilde yeni göçler, ekonomik olarak yıkım ve
benzerleri de beraberinde gelmiş oluyor. Biz ilkesel olarak bütün bu
tutumlarımızı hem diğer ülkelerde yaşanan savaşlarda hem de ülkemizin parçası
olduğu bütün bu savaşlar noktasında belirledik ve tavrımızı ortaya koyduk.
Sadece savaşla ilgili yaratılan bu meselelerde insanların ortaya koymuş olduğu
tepkilere yönelik bizim ülkemizde sürdürülen bu linç girişimleri de ayrı bir
konu olarak kenarda durmaktadır. Bu noktada da inanıyorum ki bu coğrafyanın
kamuoyu asla kendi ilkelerinden vazgeçmeyecek, bütün haksızlıklara, bizim
ülkemizin de önemli oranda ekonomisini mahveden bu sorunlara, bu politikalara
yönelik mücadelesini sürdürecektir.
Savaşın dışında,
savaş politikasından ve gündeminden kaynaklı gizlenen önemli bir gündem de
ekonomi alanıdır. Yani bugün gazetelerde, televizyonlarda, her tarafta savaşla
ilgili bir gündemle aslında ülkemizin en yakıcı sorunlarının hepsi hasıraltı
edilmekte ve gizlenmektedir. Ekonomi bunların başında gelmekte ve emekçilerin
yaşamış olduğu sorunlar epey yükselmiş durumda.
Bugün ülkemizde 5
milyondan fazla işsiz var ve Hükûmet maalesef bu sorunları çözmek yerine, adım
atmak yerine, bu meseleleri derinleştiren bir tutum içerisindedir. Savaşla
birlikte ekonomi daha fazla bu alana kaydırılarak işçilerin sorunları
çözülmemektedir.
İşçiler artık bu
ülkede kendini yakacak duruma geldiler yani bizzat devlet daireleri önünde,
Meclisin önünde, belediyelerin önünde kendilerini yakacak hâle geldiler. Döviz
artışları, zamlar, diğer meselelerle birlikte kendi yaşamını geçindiremeyen,
her gün işsizleşen ve bu yoksullukla birlikte giderek devlete de mecbur kalan,
mağdur olan insanlarla karşı karşıyayız. Döviz artışları, zamlar, serbest
piyasanın kendi içerisinde sürdürmüş olduğu zamların dışında, bizzat devletin
yapmış olduğu yüzde 20, yüzde 30, yüzde 40 civarındaki zamların hepsi, hem
akaryakıtta hem enerjide hem de tüketim mallarında ve kullanım alanlarında
önemli oranda yoksullaşma açığa çıkarmış durumda.
Bütün bu savaş
politikaları ve sürdürülen ekonomik sömürü politikalarının sonucunda, bizim
ülkemizde ekonomik yatırım da giderek gerilemektedir. Türkiye Ekonomi
Politikaları Araştırma Vakfı, Türkiye’nin araştırma vakfı, bizim coğrafyamızda,
şu an, gelen yatırımdan çok, sermaye kesimlerinin dışarıya doğru çekildiğini,
bu ülkeden kaçtığını açık olarak göstermektedir. Şu anda yüzde 31 düzeyine
ilerlemiş ve yükselmiş durumdadır.
Taşeron sorunu
36 firmada sürüyordu, sadece 8’i gündeme alındı. Yani bu farklı bütçeli 36 tane
işletmeden 8 tanesine yönelik sorun çözülme girişimleriyle oldubittiye
getirildi. Şu an aslında o alanda hem bir ikilik yaratılmış durumda hem de bu
sorun çözülme değil daha fazla büyük bir soruna dönüştürülerek kangren olarak
ilerletilmektedir.
Coğrafyamızda
yoksulluk öyle bir hâle geldi ki sadece bir şehirde, yani İGDAŞ ve İSKİ’nin
aboneleri üzerinde, bu bir yıl içerisinde 6,5 milyon insandan yarım milyon
insan kendi faturalarını ödeyememiş, hem gaz hem de suları kesilmiş durumdadır.
Bütün bunların tümü ekonomik alanda büyük bir yıkımı beraberinde getiriyor.
Toplum açısından da büyük bir huzursuzluk ve karşıtlık söz konusudur. Her
tarafta insanlar karşı karşıya gelmekte, mutsuzluk derinleşmektedir. Bu yüzden
de ülkemizde sadece ekonomik alanda yaşanan sorunlar bunun dışında da önemli
tahribatları beraberinde getirmektedir. Çocuk istismarları, kadın cinayetleri,
toplum arasında büyük kutuplaşmalar da beraberinde gelmiş durumda. 
Bu
yüzden de biz HDP olarak savaşın dışında, ekonominin bütün sorunlarını gündeme
alacak ve çözümler üretecek…
(Mikrofon
otomatik cihaz tarafından kapatıldı) 
ERDAL
ATAŞ (Devamla) - …bütün bu sorunları araştıracak bir Meclis araştırması
öneriyoruz. 
Saygılar
sunuyorum. (HDP sıralarından alkışlar) 
BAŞKAN
– Teşekkür ederiz Sayın Ataş.
Cumhuriyet
Halk Partisi Grubu adına Hatay Milletvekili Sayın Hilmi Yarayıcı.
Süreniz
üç dakika.
Buyurun.
(CHP sıralarından alkışlar) 
CHP
GRUBU ADINA HİLMİ YARAYICI (Hatay) – Sayın Başkan, değerli milletvekilleri,
yüce heyet; hepinizi saygıyla selamlıyorum. 
Afrin’e yönelik
harekâtın 13’üncü gününe girmiş durumdayız. Ancak bu harekâtta ÖSO’nun varlığı
harekâtın önüne geçmiş durumdadır. Türkiye uzun zamandır dünya kamuoyuna
Suriye’deki varlığını cihatçı örgütler üzerinden sağladığı görüntüsü
vermektedir. Afrin ve İdlib’de yaşananlar bu görüntüyü pekiştirmektedir. Ki bu
durum hepimizin içini acıtmaktadır. 
Bugün bize
Kuvayimilliye’yle eş tutturulmaya çalışılan ÖSO, aslında cihatçı çetelerin bir
araya getirildiği bir yapıdan öteye geçmemektedir. İçinde 12 yaşındaki
Filistinli çocuğun kafasını kesen Nureddin Zengi Tugaylarından, Cisr eş-Şuğur
katliamına imza atan sayısız sayıda katilleri bünyesinde barındırmaktadır ve bu
örgüt, Suriye meşru hükûmeti tarafından terör örgütü olarak
nitelendirilmektedir.
Terör örgütleri
devletlerin meşru ortağı olamazlar. Bu yapılar her an yüzünü Türkiye’ye dönebilecek
durumdadır. Ayrıca Suriye ordusunun son iki gündür kaydettiği ilerlemeler
üzerine ÖSO bileşenlerinden birçok örgütün Heyet Tahrir Şam’ın çağrısıyla
Afrin’den İdlib’e doğru geçiş yaptıklarına dair ciddi duyumlar almaktayız. Yola
beraber çıkılan ÖSO’nun daha şimdiden Afrin’i terk etmeye başlamasına
dikkatinizi çekmek isterim.
Tabii, Afrin operasyonunun
Rusya’nın yeşil ışık yakmasıyla başlatıldığını hepimiz biliyoruz. Geçtiğimiz
yıl Halep ve Fırat Kalkanı arasındaki ilişki bugün Afrin ve İdlib arasındaki
ilişkinin aynısıdır. Bu anlamda, operasyon, Rusya’nın İdlib’e yönelik
planlarından ayrı düşünülemez. İdlib Operasyonu sonrası Afrin’e yakılan yeşil
ışığın kırmızıya dönmesi de muhtemeldir. İdlib’e yönelik Rusya destekli Suriye
ordusunun operasyonu göz önünde bulundurulduğunda, bu gidişle, eninde sonunda
Suriye yönetimi, İran ve hatta Rusya’yla karşı karşıya kalmamız kaçınılmazdır.
Bir kez daha
uyarmak isteriz. Meşru bir devlette silahlı grup terör örgütü değil mi? Mademki
Afrin’de teröristlere karşı savaşılıyor, neden El Kaide’nin temsilcilerinden
Ebu Halid el Suri’nin kurduğu Ahrar uş-Şam örgütü de bu operasyonda yer alıyor?
Bakın, her gün
neredeyse Reyhanlı’dan oraya düşen bombalarla ilgili haberler geliyor. Bugün 2
tane daha atıldı, dün 2 tane atılmıştı ve ne yazık ki Reyhanlılı 1
vatandaşımızı kaybettik ve onlarca da yaralı var.
Geçici olarak
gidilen bir yere neden kaymakam ve emniyet müdürü atanır? Eğer savaş
çığırtkanlığına devam edilirse, eğer savaşın acı yönü görülmezse, bu dil yerine
barış sağlayacak bir adım atılmazsa ne yazık ki bütün dünya insanları
kaybedecektir.
Bir kez daha
saygılarımla selamlıyorum. (CHP sıralarından alkışlar) 
BAŞKAN –
Teşekkür ederiz Sayın Yarayıcı.
Önerge üzerinde
Adalet ve Kalkınma Partisi Grubu adına Hatay Milletvekili Sayın Hacı Bayram
Türkoğlu…
Buyurun. (AK
PARTİ sıralarından alkışlar) 
Süreniz üç
dakika.
AK PARTİ GRUBU
ADINA HACI BAYRAM TÜRKOĞLU (Hatay) – Sayın Başkan, değerli milletvekilleri; HDP
grup önerisi üzerine partimiz grubu adına söz almış bulunuyorum, yüce
heyetinizi saygıyla sevgiyle selamlıyorum.
Evet, insanların
kaderi olduğu gibi milletlerin ve devletlerin de bir kaderi vardır. Bazen, bu
kader çizgisinde sizlerin dahliniz olsa da dış etmenler büyük faktör olarak
sizin geleceğinizi, istikbalinizi kurgular. Savaş şartları, mücadele ortamları
milletlerin, devletlerin çoğu zaman girmek istemediği, arzu etmediği bir
sonuçtur ama bizim Türkiye Cumhuriyeti devleti olarak içinde bulunduğumuz
coğrafya, asırlardır beynelmilel güçlerin her zaman emellerine, arzularına,
hükümranlık taleplerine sahne olmuş bir coğrafya. Bu coğrafyada biz Türkiye
Cumhuriyeti devleti olarak, bölgesinde lider, dünya klasmanında artık adından
söz ettiren bir ülke konumundayız. Bu ülkede yaklaşık otuz beş yıldır terörle
mücadele hâlindeyiz. PKK’yla, DHKP-C’yle, son yıllarda yine DAEŞ’le ve şu anda
hemen sınır komşumuz Kuzey Suriye’de bir terör koridoru açmak isteyen PKK’nın
uzantısı konumundaki PYD’yle, YPG’yle mücadele hâlindeyiz. Türk Silahlı
Kuvvetlerimiz şu anda orada yoğun bir mücadelenin içerisinde. Şehitler
veriyoruz, gazilerimiz oluyor. Şehitlerimize Allah’tan rahmet, gazilerimize
acil şifalar ve uzun ömürler niyaz ediyorum. Şunu demek istiyorum: Eğer otuz
beş yıldır, hassaten yakın tarihimizde bu ülke terörle mücadeleye ayırdığı parayı,
ki bugün 500 milyar doların üzerinde bir para sarf edildi, bunu biz yatırıma ve
istihdama dönüştürmüş olsaydık en az 2 bin fabrika yapılır, 3 milyona yakın
insanımız da istihdam edilir, gayrisafi millî hasılamız artar, fert başına
düşen millî gelirimiz bugün için 20 bin dolarlar civarında olurdu. 
(Mikrofon
otomatik cihaz tarafından kapatıldı) 
BAŞKAN –
Buyurun, tamamlayın.
HACI BAYRAM
TÜRKOĞLU (Devamla) – Değerli kardeşlerim, bugün, topyekûn bir millet, Türk
milleti olarak 80 milyon insanıyla kıyamda duada. Neye dua ediyor? Türkiye
Cumhuriyeti devletinin ebet müddet yaşaması için duada, milletin huzur ve
refahı için duada, bunun için mücadelede. Bir taraftan da üretim bandı inadına
devam ediyor. Yerli ve millî kaynaklarımız tüm hatlarıyla seferber hâlinde
harekete geçmiş, 2023’lerin büyük Türkiye’sini inşa etme yolunda da mücadelemiz
devam ediyor. Elbette ki sosyoekonomik şartları zaman zaman olumsuz etkilenmiş
olabilir ama olumlu hâle çevirmek, ülkenin istikbalini kucaklamak hepimizin
elinde. 
Onun için,
hepimize büyük görevler düşüyor diyor, HDP’nin verdiği grup önerisi üzerinde
bir araştırma ihtiyacının olmadığını ifade ediyor, hepinizi saygıyla sevgiyle
selamlıyorum. (AK PARTİ sıralarından alkışlar) 
BAŞKAN – Teşekkür
ederiz Sayın Türkoğlu.
Sayın
milletvekilleri, Halkların Demokratik Partisi grup önerisini oylarınıza
sunuyorum: Kabul edenler... Kabul etmeyenler... Öneri kabul edilmemiştir. 
Birleşime on beş
dakika ara veriyorum.
Kapanma Saati: 15.24
İKİNCİ OTURUM
Açılma Saati: 15.48
BAŞKAN: Başkan
Vekili Pervin BULDAN
KÂTİP ÜYELER: Fehmi KÜPÇÜ (Bolu), Sema KIRCI (Balıkesir) 
-----0-----
BAŞKAN – Sayın
milletvekilleri, Türkiye Büyük Millet Meclisinin 54’üncü Birleşiminin İkinci
Oturumunu açıyorum. 
Sayın Özel,
sisteme girmişsiniz.
Buyurun.
IV.- AÇIKLAMALAR (Devam)
26.- Manisa Milletvekili Özgür Özel’in, kanun hükmünde
kararnamelerin görüşülmesindeki yönteme, gecikmeye ve denetim eksikliğine
itirazlarından dolayı “hayır” oyu kullanacaklarına ilişkin açıklaması 
ÖZGÜR ÖZEL
(Manisa) – Sayın Başkan, teşekkür ediyorum.
Şimdi olağanüstü
hâl KHK’lerinin oylaması yapılacak. Tabii, bunlar torba kanun olarak, daha
doğrusu temel kanun olarak geldi. Maddeler üzerindeki oylamalarda da ifade
ettik; örneğin olumlu bazı maddelerde “evet” oyu kullandık, örneğin son derece
olumsuz olan maddelerde “hayır” oyu kullandık. Ama on sekiz ay gecikmeli olarak
buraya gelen, usulüne göre komisyonlarda görüşülmeyen, iktidar bunları
zamanında görüştürmediği için Genel Kurul aşamasında yeterli müzakere imkânının
olmadığı ama hukuka kavuşturmak, bir hukuk denetimine girmeleri için hızla
Meclisten geçmeleri…
(Mikrofon
otomatik cihaz tarafından kapatıldı) 
ÖZGÜR ÖZEL
(Manisa) – Müsaadenizle…
BAŞKAN –
Buyurun, tamamlayın. 
ÖZGÜR ÖZEL (Manisa)
– Dört partinin bir uzlaşısı içinde veya bir mutabakatı içinde, kanun hükmünde
kararnamelerin bir an önce hukuk denetimine girmesi için yapılan bu
görüşmelerde yönteme, gecikmeye, üretimine, denetim eksikliğine
itirazlarımızdan tümüne “hayır” oyu kullanacağız. Ancak bunun KHK’lerin içinde
aslında OHAL’le ilgisi olmayan birtakım olumlu maddelere “hayır” demek ya da
olumsuz düzenlemeleri meşrulaştırmak manasına gelmemesi için bütün oylamalardan
önce kullanacağımız tüm “hayır” oyları için kayıtlara geçmesini istedim. 
Anlayışınız için
teşekkür ediyorum.
BAŞKAN –
Teşekkür ederiz Sayın Özel.
Sayın
milletvekilleri, gündemin “Oylaması Yapılacak İşler” kısmına geçiyoruz. 
VII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Kanun Tasarı ve Teklifleri
1.- 676 Sayılı Olağanüstü Hal Kapsamında Bazı Düzenlemeler
Yapılması Hakkında Kanun Hükmünde Kararname (1/783) ile İçtüzük’ün 128’inci
Maddesine Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 437) (x)
BAŞKAN – Bu
kısmın 1’inci sırasında yer alan 676 Sayılı Olağanüstü Hal Kapsamında Bazı
Düzenlemeler Yapılması Hakkında Kanun Hükmünde Kararname ile İçtüzük’ün
128’inci Maddesine Göre Doğrudan Gündeme Alınmasına İlişkin Türkiye Büyük
Millet Meclisi Başkanlığı Tezkeresi’nin açık oylamasını yapacağız.
Sayın
milletvekilleri, şimdi yapılacak olan ve bugün bundan sonra yapılacak olan
kanun hükmünde kararnamelerin açık oylamalarının tamamının ayrı ayrı elektronik
oylama cihazıyla yapılmasını oylarınıza sunuyorum: Kabul edenler… Kabul
etmeyenler… Kabul edilmiştir.
Açık oylamaya
ilişkin genel kuralları her seferinde tekrar etmeyeceğim. Şu anda bilginize
sunacağım kurallar bugün yapacağımız bütün açık oylamalar için geçerlidir.
Oylama için
verilen süre içinde sisteme giremeyen üyelerin teknik personelden yardım
istemelerini, bu yardıma rağmen de sisteme giremeyen üyelerin oy pusulalarını
oylama için öngörülen süre içinde Başkanlığa ulaştırmalarını rica ediyorum.
Ayrıca vekâleten
oy kullanacak sayın bakanlar var ise hangi bakana vekâleten oy kullandığını,
oyunun rengini ve kendisinin ad ve soyadı ile imzasını da taşıyan oy pusulasını
yine oylama için öngörülen süre içerisinde Başkanlığa ulaştırmalarını rica
ediyorum.
Şimdi oylama
için üç dakika süre vereceğim ve oylama işlemini başlatacağım.
Buyurun.
(Elektronik
cihazla oylamaya başlandı)
ÖZGÜR ÖZEL (Manisa)
– Hayır, hayır, hayır, OHAL’e hayır, saray düzenine hayır, OHAL KHK’sine hayır.
(AK PARTİ sıralarından “evet” sesleri)
HÜSNÜYE ERDOĞAN
(Konya) – İstikbale evet, istiklale evet, istikrara evet.
ÖZGÜR ÖZEL
(Manisa) – İstikrarı OHAL’le sağlayanlara hayır, demokrasiden kaçanlara hayır.
HÜSNÜYE ERDOĞAN
(Konya) – Oradan geçiniz, geçiniz oradan. Büyüme rakamları, ihracat rakamları
neyi gösteriyor siz ona bakın. Siz göstergelere bakın efendim.
ÖZGÜR ÖZEL
(Manisa) – İstikrar için OHAL ilan edenlere pes!
(Elektronik
cihazla oylamaya devam edildi)
BAŞKAN – Sayın
milletvekilleri, 676 Sayılı Olağanüstü Hal Kapsamında Bazı Düzenlemeler
Yapılması Hakkında Kanun Hükmünde Kararname açık oylama sonucu: 
“Kullanılan oy sayısı : 245 
Kabul : 225 
Ret : 20 (x)
 Kâtip Üye  Kâtip
Üye
 Fehmi Küpçü Sema
Kırcı
 Bolu Balıkesir”
BAŞKAN – Kanun
hükmünde kararname kabul edilmiş ve kanunlaşmıştır. 
2’nci sırada yer
alan 678 Sayılı Olağanüstü Hal Kapsamında Bazı Düzenlemeler Yapılması Hakkında
Kanun Hükmünde Kararname ile İç Tüzük’ün 128’inci Maddesine Göre Doğrudan
Gündeme Alınmasına İlişkin Türkiye Büyük Millet Meclisi Başkanlığı
Tezkeresi’nin açık oylamasını yapacağız. 
2.- 678 Sayılı Olağanüstü Hal Kapsamında Bazı Düzenlemeler
Yapılması Hakkında Kanun Hükmünde Kararname (1/790) ile İçtüzük’ün 128’inci
Maddesine Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 445) (xx)
BAŞKAN - Oylama
için bir dakika süre veriyorum ve oylama işlemini başlatıyorum.
(Elektronik
cihazla oylamaya başlandı)
ÖZGÜR ÖZEL
(Manisa) – Tek adam rejimine hayır! OHAL’e hayır! (AK PARTİ sıralarından
“kabul” sesleri)
MAHMUT TOĞRUL
(Gaziantep) – “Hayır”da hayır var!
(Elektronik
cihazla oylamaya devam edildi)
BAŞKAN – 678
sayılı Olağanüstü Hal Kapsamında Bazı Düzenlemeler Yapılması Hakkında Kanun
Hükmünde Kararname açık oylama sonucu:
“Oy sayısı : 266
Kabul : 236
Ret : 30 (x)

 Kâtip Üye Kâtip
Üye
 Fehmi Küpçü Sema
Kırcı
 Bolu Balıkesir”
Kanun hükmünde
kararname kabul edilmiş ve kanunlaşmıştır.
3’üncü sırada
yer alan, 680 Sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname ile İçtüzük’ün 128’inci Maddesine Göre
Doğrudan Gündeme Alınmasına İlişkin Türkiye Büyük Millet Meclisi Başkanlığı
Tezkeresi’nin açık oylamasını yapacağız. 
3.- 680 Sayılı Olağanüstü Hal Kapsamında Bazı Düzenlemeler
Yapılması Hakkında Kanun Hükmünde Kararname (1/805) ile İçtüzük’ün 128’inci
Maddesine Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 449) (x)
BAŞKAN – Oylama
için bir dakika süre veriyorum ve oylama işlemini başlatıyorum. 
(Elektronik
cihazla oylama yapıldı)
BAŞKAN – 680
Sayılı Olağanüstü Hal Kapsamında Bazı Düzenlemeler Yapılması Hakkında Kanun
Hükmünde Kararname ile İçtüzük’ün 128’inci Maddesine Göre Doğrudan Gündeme
Alınmasına İlişkin Türkiye Büyük Millet Meclisi Başkanlığı Tezkeresi’nin açık
oylama sonucu: 
“Kullanılan oy sayısı : 266

Kabul  : 237

Ret  : 29
 (xx)
 Kâtip Üye  Kâtip
Üye
 Fehmi Küpçü Sema
Kırcı
 Bolu Balıkesir”
Kanun hükmünde
kararname kabul edilmiş ve kanunlaşmıştır. 
4’üncü sırada
yer alan, 681 Sayılı Olağanüstü Hal Kapsamında Milli Savunma ile İlgili Bazı
Düzenlemeler Yapılması Hakkında Kanun Hükmünde Kararname ile İçtüzük’ün
128’inci Maddesine Göre Doğrudan Gündeme Alınmasına İlişkin Türkiye Büyük
Millet Meclisi Başkanlığı Tezkeresi’nin açık oylamasını yapacağız. 
4.- 681 Sayılı Olağanüstü Hal Kapsamında Milli Savunma ile
İlgili Bazı Düzenlemeler Yapılması Hakkında Kanun Hükmünde Kararname (1/804)
ile İçtüzük’ün 128’inci Maddesine Göre Doğrudan Gündeme Alınmasına İlişkin
Türkiye Büyük Millet Meclisi Başkanlığı Tezkeresi (S. Sayısı: 450) (x)
BAŞKAN – Oylama
için bir dakika süre veriyorum ve oylama işlemini başlatıyorum. 
(Elektronik
cihazla oylama yapıldı) 
BAŞKAN – 681
Sayılı Olağanüstü Hal Kapsamında Milli Savunma ile İlgili Bazı Düzenlemeler
Yapılması Hakkında Kanun Hükmünde Kararname açık oylama sonucu:
“Kullanılan oy sayısı : 274

Kabul  : 237

Ret  : 37
 (x)
 Kâtip Üye  Kâtip
Üye
 Fehmi Küpçü Sema
Kırcı
 Bolu Balıkesir”
Kanun hükmünde
kararname kabul edilmiş ve kanunlaşmıştır.
5’inci sırada
yer alan, 684 Sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname ile İçtüzük’ün 128’inci Maddesine Göre
Doğrudan Gündeme Alınmasına İlişkin Türkiye Büyük Millet Meclisi Başkanlığı
Tezkeresi’nin açık oylamasını yapacağız. 
5.- 684 Sayılı Olağanüstü Hal Kapsamında Bazı Düzenlemeler
Yapılması Hakkında Kanun Hükmünde Kararname (1/810) ile İçtüzük’ün 128’inci
Maddesine Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 454) (xx)
BAŞKAN – Oylama
için bir dakika süre veriyorum ve oylama işlemini başlatıyorum.
(Elektronik
cihazla oylama yapıldı)
BAŞKAN - 684
Sayılı Olağanüstü Hal Kapsamında Bazı Düzenlemeler Yapılması Hakkında Kanun
Hükmünde Kararname açık oylama sonucu:
“Kullanılan oy sayısı :  284
Kabul :  242
Ret :  42 (x)
 Kâtip Üye Kâtip
Üye
 Fehmi Küpçü Sema
Kırcı
 Bolu Balıkesir”
Kanun hükmünde
kararname kabul edilmiş ve kanunlaşmıştır.
6’ncı sırada yer
alan, 685 Sayılı Olağanüstü Hal İşlemleri İnceleme Komisyonu Kurulması Hakkında
Kanun Hükmünde Kararname (1/811) ile İçtüzük’ün 128’inci Maddesine Göre
Doğrudan Gündeme Alınmasına İlişkin Türkiye Büyük Millet Meclisi Başkanlığı
Tezkeresi’nin açık oylamasını yapacağız.
6.- 685 Sayılı Olağanüstü Hal İşlemleri İnceleme Komisyonu
Kurulması Hakkında Kanun Hükmünde Kararname (1/811) ile İçtüzük’ün 128’inci
Maddesine Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 455) (xx)
BAŞKAN - Oylama
için bir dakika süre veriyorum ve oylama işlemini başlatıyorum. 
(Elektronik
cihazla oylama yapıldı)
BAŞKAN – 685
sayılı Olağanüstü Hal İşlemleri İnceleme Komisyonu Kurulması Hakkında Kanun
Hükmünde Kararname açık oylama sonucu: 
“Oy sayısı  :  279
Kabul  :  241
Ret  :  38 (x)
 Kâtip Üye 
Kâtip Üye
 Fehmi Küpçü Sema
Kırcı
 Bolu 
Balıkesir”
Kanun hükmünde
kararname kabul edilmiş ve kanunlaşmıştır.
7’nci sırada yer
alan, 687 Sayılı Olağanüstü Hal Kapsamında Bazı Düzenlemeler Yapılması Hakkında
Kanun Hükmünde Kararname ile İçtüzük’ün 128’inci Maddesine Göre Doğrudan
Gündeme Alınmasına İlişkin Türkiye Büyük Millet Meclisi Başkanlığı
Tezkeresi’nin açık oylamasını yapacağız. 
7.- 687 Sayılı Olağanüstü Hal Kapsamında Bazı Düzenlemeler
Yapılması Hakkında Kanun Hükmünde Kararname (1/814) ile İçtüzük’ün 128’inci
Maddesine Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 468) (xx)
BAŞKAN - Oylama
için bir dakika süre veriyorum ve oylama işlemini başlatıyorum.
(Elektronik
cihazla oylama yapıldı)
BAŞKAN – 687
Sayılı Olağanüstü Hâl Kapsamında Bazı Düzenlemeler Yapılması Hakkında Kanun
Hükmünde Kararname açık oylama sonucu:
“Oy sayısı  :  284
Kabul :  242
Ret  : 42 (x)
 Kâtip Üye 
Kâtip Üye
 Fehmi Küpçü Sema
Kırcı
 Bolu 
Balıkesir”
Kanun hükmünde
kararname kabul edilmiş ve kanunlaşmıştır.
Sayın
milletvekilleri, gündemin “Kanun Tasarı ve Teklifleri ile Komisyonlardan Gelen
Diğer İşler” kısmına geçiyoruz.
1’inci sırada
bulunan, 690 Sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname ile İçtüzük’ün 128’inci Maddesine Göre
Doğrudan Gündeme Alınmasına İlişkin Türkiye Büyük Millet Meclisi Başkanlığı
Tezkeresi’nin görüşmelerine başlayacağız.
8.- 690 Sayılı Olağanüstü Hal Kapsamında Bazı Düzenlemeler
Yapılması Hakkında Kanun Hükmünde Kararname (1/836) ile İçtüzük’ün 128’inci
Maddesine Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 484) (x)
BAŞKAN –
Komisyon ve Hükûmet yerinde. 
Komisyon Raporu
484 sıra sayısıyla bastırılıp dağıtılmıştır.
Sayın
milletvekilleri, alınan karar gereğince bu kanun hükmünde kararname İç Tüzük’ün
91’inci maddesi kapsamında temel kanun olarak görüşülecektir. Bu nedenle kanun
hükmünde kararname, tümü üzerindeki görüşmeler tamamlanıp maddelerine geçilmesi
kabul edildikten sonra bölümler hâlinde görüşülecek ve bölümlerde yer alan
maddeler ayrı ayrı oylanacaktır. 
Şimdi, kanun
hükmünde kararnamenin tümü üzerinde söz isteyen, Milliyetçi Hareket Partisi
Grubu adına Muğla Milletvekili Sayın Mehmet Erdoğan.
Buyurun Sayın
Erdoğan. (MHP sıralarından alkışlar) 
MHP
GRUBU ADINA MEHMET ERDOĞAN (Muğla) – Sayın Başkan, değerli milletvekilleri; 690
sayılı Kanun Hükmünde Kararname hakkında Milliyetçi Hareket Partisi Grubu adına
söz almış bulunmaktayım. Bu vesileyle yüce heyetinizi ve ekranları başında bizi
izleyen aziz Türk milletini saygı ve muhabbetle selamlıyorum. 
Sözlerimin
başında, Türkiye Cumhuriyeti’nin bekası için Afrin’de destan yazan kahraman
askerlerimize başarılar diliyorum. Bu vesileyle, Türk devletinin varlığının
muhafazası ve geleceğini teminat altına almak için canını veren aziz
şehitlerimize Cenab-ı Allah’tan rahmet diliyorum, gazilerimize de şükranlarımı
sunuyorum. 
Sayın
Başkan, değerli milletvekilleri; Türk devleti 15 Temmuz 2016’da hain bir işgal
girişimiyle karşı karşıya kalmıştır. Şükürler olsun ki bu alçak teşebbüs
kahraman Türk milleti tarafından püskürtülmüştür ancak ne var ki Türk milleti
Çanakkale savaşlarından tam bir asır sonra çok vahim bir tabloyla karşı karşıya
kalmıştır. Bu alçak darbe girişimi aynen Çanakkale’de olduğu gibi ülkemizin bir
nesil kaybetmesine sebep olmuştur. Hatırlanırsa Çanakkale savaşlarında harbiye,
tıbbiye, mülkiye ve liseler mezun verememiştir. FETÖ/PDY de yıllardır ülkemizin
en zeki, en çalışkan, en yetenekli çocuklarına çengel atmıştır, insan
kaynağımızı da heba etmiştir. Bu da ortaya çıkan zararın büyümesine sebep
olmuştur. 
Sayın
Başkan, değerli milletvekilleri; devletimiz 15 Temmuz hain darbe girişimi
sebebiyle çok ciddi yaralar almıştır. Ordumuz, yargımız, istihbaratımız,
velhasıl devletimizin tüm kurumları önemli hasarlar görmüştür. Bu hasarların
telafisi ve ülkenin kurumlarını âdeta virüs gibi saran bu yapının temizlenmesi
kolay değildir. İşte bu sebeple de OHAL ilan edilmiştir. 
KHK’lerle
OHAL döneminde işlerin daha hızlı yürümesi, hainlerin hesabının bir bir
görülmesi sağlanmıştır. Bu süreçte Milliyetçi Hareket Partisi de bu kararı
desteklemiş, mücadele sürecinde de desteğini Türk devletinin bekası için
esirgememiştir. FETÖ’yle mücadelede bundan sonrası için de aklıselimi devreye
sokmamız gerektiği de bir gerçektir. Bu, özellikle devletimizin yaralarının
sarılması için bir gerekliliktir. Çünkü ülkemiz birden fazla terör örgütüyle
hem sınırlarımız içinde hem de sınırlarımız dışında mücadele etmektedir. Daha
önceden hedef birlikteliği yapan PKK, FETÖ, PYD, YPG, DEAŞ gibi terör
örgütlerinin artık eylem birliği içinde hareket ettiği bir dönemin içinden
geçtiğimiz unutulmamalıdır. Örneğin Afrin’de Türk ordusunun terörle mücadele
konusundaki kararlılığını gören PKK/PYD, hapishanelerdeki DEAŞ’lıları Türk
ordusuna karşı savaşmaları şartıyla serbest bırakmakta hiç tereddüt etmemiştir.

Sayın Başkan,
değerli milletvekilleri; maalesef sözde müttefikimiz olan ABD’nin sergilediği
tavrı anlamak mümkün değildir. ABD, başta teröristbaşı Gülen olmak üzere FETÖ
terör örgütü firarilerine kucak açmış ve hepsini açıkça korumaya almıştır.
Bununla da yetinmemiş, Türkiye’nin toprak bütünlüğüne açıkça göz dikmiş, sivil
vatandaşlarımız da dâhil on binlerce masum insanımızı şehit eden, çocukları
katleden PKK/PYD’li hainlere binlerce tır silah yardımını da açıkça yapmış ve
yapmaya da devam etmektedir. Tüm bunlara rağmen Türk devletinin milletiyle
beraber kararlı bir şekilde Türk’e düşman bu odaklarla mücadelesinin başarıyla
devam etmesi ise mücadelenin ne kadar güçlü bir temele oturtulduğunun açık
göstergesidir.
Sayın Başkan,
değerli milletvekilleri; FETÖ’yle mücadelenin kararlı bir şekilde sürdürülmesi
ve devletin içine sızmış bütün FETÖ artıklarının temizlenmesi en önemli
beklentimiz ve talebimizdir. FETÖ’yle mücadelenin hukuk çerçevesinde yapılması,
mücadelenin başarıya ulaşması için olmazsa olmazımızdır. Çünkü FETÖ iblisi son
kozlarını oynamakta; komplolarla, sürdürülmekte olan tarihî mücadeleye gölge
düşürmenin hesabındadır. FETÖ mağduru sayısının artması, yargı süreçlerinin
tıkanarak uzaması ve yapılan haklı mücadelenin toplum nezdindeki
inandırıcılığının sekteye uğratılması hedeflenmektedir. FETÖ’nün askerî
yapılanmasına ilişkin davada yargılanan eski bir askerî hâkime ait bellekte
“Nasıl İfade Vermeliyiz?” başlıklı talimat notunda örgüt üyelerinin inkâra,
yalana ve mahkemeleri oyalama taktiklerine sevk eden notlar tespit edilmiştir.
Her şey ortadadır. Davaları kurnazlıkla sulandırma ve saptırma girişimleri
açıktır. Darbeden bu yana geçen sürede birçok olay ve birçok kripto FETÖ’cü
deşifre olmuştur. Artık darbeciler açısından takke düşmüş, kel görünmüştür. Bu
sebeple darbecilerin adaleti sulandırmasına kesinlikle izin verilmemelidir.
Devletin temel direği adalettir. Adalet mülkün temelidir. Mülk ise millete
emanettir. Bugün bize düşen adaletin tecellisini sağlamak için çok çalışmak,
doğru adımlar atmaktır. Unutulmasın ki bir mağdur dahi varsa onun durumunu
adaletle düzeltmeli, adaleti gölgelemek ve haklı mücadeleyi anlamsızlaştırmak
isteyenlere fırsat verilmemelidir. 
16
Ocak 2018 tarihli grup konuşmasında Sayın Genel Başkanımız Devlet Bahçeli
FETÖ’yle mücadelede cevabını aradığımız 5 soruyu gündeme getirmiştir. Bu
soruları aynen burada bir kez de bu vesileyle sizlerle paylaşmak istiyorum:
1) FETÖ’yle
mücadelede devlet aklı topyekûn devrede midir yoksa sınırlı sayıda kişinin,
kısıtlı sayıda devlet ve siyaset adamının gayret ve çabasıyla mı bu süreç
ilerlemektedir?
2) FETÖ’yle
mücadelenin bir stratejisi var mıdır, bir konsept hazırlanmış mıdır, siyasi ve
hukuki bir eylem planı kurgulanmış mıdır?
3) Fikrî
temelleri, millî hedefleri, hukuki sınırları berrak bir zihin ve siyasi
kavrayışla belirlenmiş midir?
4) Bu terör
örgütüyle mücadelenin öncelikleri nedir, neler olmalıdır, FETÖ’cülüğün standart
bir tanımı ve tasviri yapılmış mıdır?
5) Biriken
sosyal maliyeti, devlete karşı yükselen ön yargıları, toplumsal tabana yayılan
mağduriyetleri nasıl ve hangi tedbir zinciriyle bertaraf edeceğiz?
Bu sorular
dikkatle incelenirse aynı zamanda FETÖ’yle mücadeleye bir çerçeve de çizmekte
olduğu anlaşılacaktır.
Sayın Başkan,
değerli milletvekilleri; FETÖ’yle mücadelede yargı süreci adil bir şekilde
devam ettirilmelidir. Bu mücadelede acziyet gösterilirse acınacak hâle geliriz.
Haine hoşgörü olmayacağı unutulmamalıdır. Tüm bu yaşananlardan gerekli dersler
çıkartılmalı, devlet içinde yeni paralel yapılara izin verilmemelidir. Devlete
sadakat, ehliyet ve liyakat temel ve kesin kriterler olarak ortaya konulmalı ve
uygulanmalıdır. FETÖ dâhil bütün terör örgütleriyle sürdürülen başarılı
mücadelenin gölgelenmemesi için algı yönetimine önem verilmeli, kamuoyunun doğru
bilgilendirilmesi sağlanmalı, hainlerin algı yönetmesine izin verilmemelidir. 
Sayın Başkan,
değerli milletvekilleri; buradan bir daha açık bir şekilde ifade ediyoruz:
Milliyetçi Hareket Partisi, FETÖ’yle ve her türlü terörle mücadelede devletinin
ve Hükûmetin yanında, millî bekanın bekçisi, adalet ve hukukun destekçisidir.
Her yönüyle meşru olan bu mücadelenin sonuna kadar arkasındayız. Bu, dün olduğu
gibi bugün de böyledir, yarın da böyle olacaktır. Terör örgütlerinin
oluşturmaya çalıştığı algıya malzeme olanlar, bölücülerin, bebek katillerinin
ağzıyla konuşup Türk milletine, Türk devletine kin kusanlar, FETÖ artıkları ve
kadrolu devlet düşmanları unutmasın ki Türk devleti ayaktadır, devlet diz
çökmemiştir, bundan sonra da diz çökmeyecektir.
Sayın Başkan,
değerli milletvekilleri; tabii, bundan sonrası için de bu kadar tecrübeden
aldığımız derslerle devletin içerisine yeni paralel yapıların girmesine ve
bunların devletin içerisinde yeni virüsler yaymasına izin verilmemelidir.
Bu duygu ve
düşüncelerle yüce heyetinizi ve ekranları başında bizleri izleyen aziz Türk
milletini bir kez daha saygı ve muhabbetle selamlıyorum. (MHP sıralarından
alkışlar)
BAŞKAN –
Teşekkür ederiz Sayın Erdoğan. 
Halkların
Demokratik Partisi Grubu adına Bitlis Milletvekili Sayın Mahmut Celadet Gaydalı
konuşacak.
Buyurun Sayın
Gaydalı. (HDP sıralarından alkışlar)
HDP GRUBU ADINA
MAHMUT CELADET GAYDALI (Bitlis) – Teşekkür ediyorum.
Sayın Başkan,
değerli milletvekilleri; partim ve grubum adına, görüşülmekte olan 690 sayılı
Kanun Hükmünde Kararname’yle ilgili söz almış bulunmaktayım. Hepinizi saygıyla
selamlıyorum.
Değerli
milletvekilleri, 20 Temmuz 2016’da yayımlanan OHAL ilanı ve ardından çıkartılan
çok sayıda kanun hükmünde kararnameyle Parlamento devre dışı bırakılmıştır.
OHAL’in amacı dışında kullanıldığının en somut kanıtı, hiç kuşkusuz şu an
üzerinde görüşmeler yürüttüğümüz kanun hükmünde kararnamelerdir. Kanun hükmünde
kararnameler incelendiği zaman darbe ve darbe girişimiyle ilişkisi olmayan çok
sayıda düzenlemenin anayasal hükümler hiçe sayılarak hayata geçirildiği
görülmektedir.
Değerli
milletvekilleri, OHAL KHK’leriyle yargı alanında yapılan, cezaevinde avukatla
görüşme hakkının sınırlandırılmasının, savcılara yakalama kararı verme
yetkisinin tanınmasının, avukatın dosya içeriğini inceleme ve örnek alma
hakkının kısıtlanmasının, sanığın duruşmada hazır bulunma hakkının
sınırlanmasının, hükmün müdafi yokluğunda açıklanabilmesinin, mahpusların
ziyaret ve haberleşme hakkına yönelik kısıtlamalar getirilmesinin, mahpuslara
tek tip kıyafet uygulamasının; ekonomi alanında yapılan işsizlik sigortasına
ilişkin düzenlemelerin, Varlık Fonu’na ilişkin düzenlemelerin, Kamu İhale
Kanunu kapsamında yapılan değişikliklerin darbe ve darbe girişimiyle ne
ilişkisi vardır? Benzer şekilde, eğitim alanında, rektörlük seçimlerinin
kaldırılmasının, Öğretim Üyesi Yetiştirme Programı dâhil, bütün araştırma
görevlilerinin güvencesiz ve esnek istihdam olan 50/D kadrosuna geçirilmesinin,
mülakatla sözleşmeli öğretmen alınmasının, din kültürü öğretmenlerinin mezun
olduğu fakülteye bakılmaksızın atamalarının geçerli sayılmasının; sosyal
güvenlik alanında, sağlık haklarının kısıtlanmasının, sendikal hakların
kısıtlanmasının; idari yapılanmada, belediyelere kayyum atanmasının, bu kapsamda
DBP’li belediyelerin 94’üne kayyum atanmasının darbe ve darbe girişimiyle ne
alakası var? 
Değerli
milletvekilleri, zaman kısıtlamasından dolayı sadece birkaç başlığını
sayabildiğim, kış lastiğine varıncaya kadar sayısız darbe ve darbe girişimiyle
ilgili yakından uzaktan ilişkisi olmayan düzenlemelerin kanun hükmünde
kararnamelerle hayata geçirilmesinin tek bir açıklaması olabilir, o da
iktidarın artık bunu bir yönetim biçimi hâline getirmesidir. 
Sayın
Başkan, değerli milletvekilleri; AKP iktidarı 15 Temmuz sonrası ilan ettiği
olağanüstü hâli altıncı kez uzatarak normal şartlar ve demokratik koşullar
altında ülkeyi yönetme kabiliyetini yitirdiğini bir kez daha göstermiştir. OHAL
kaldırılırsa toplumu dizayn edebilecekleri tek etkin silahtan da yoksun kalacaklarının
farkındalar. Kafalarına göre kanun hükmünde kararnamelerle insanları işten
çıkaramayacaklarının, dernek kapatamayacaklarının farkındalar. On binlerce
insanı ekmeğinden, aşından eden bu kanun hükmünde kararnameler torba yasalara
rahmet okutacak şekilde oluşturulmuştur. Hani bu kanun hükmünde kararnamelerin
çıkarılma sebebi millî güvenlikti? Hani bu OHAL sadece bir buçuk ay sürecekti?
“OHAL’i kaldırdık.” diye övünenler bugün bir bardak su içmek için bile KHK
çıkaracak durumdadırlar. KHK’ler hukuku hızlandırmak için değil, hukuku ortadan
kaldırmak için uygulanmaktadır.
Değerli
milletvekilleri, 690 sayılı OHAL KHK’siyle bir de birbirinden farklı birçok
alanda değişiklik yapılmıştır. 690 sayılı OHAL KHK’sinde muhtarların sigorta
primleriyle ilgili düzenlemeler bulunmaktadır. Sormak istiyorum: İktidar OHAL’i
neden ilan etti? Fetullahçı yapılanmayla ne ilgisi var bunun? Ya da ağzınızdan
düşürmediğiniz millî güvenlikle ilgisi nedir? Bu tarz maddeler başta saray
olmak üzere komple Hükûmetin OHAL rejimindeki keyfiyetini göstermektedir. 690
sayılı KHK’de Olağanüstü Hâl İşlemleri İnceleme Komisyonuyla ilgili
düzenlemeler de bulunmaktadır. 52’nci maddeye göre OHAL İşlemleri İnceleme
Komisyonunda görev yapan üyeler aldıkları kararlar ve fiiller açısından hukuki,
idari, mali ve cezai sorumluluktan arındırılmışlardır. Aldıkları kararlar ne
olursa olsun hukuk üstü bir alana yerleştirilmiştir. Hukuk devletinde yasalar
kişi, konum, makam gözetilmeksizin yerine getirilirken AKP’nin oluşturduğu OHAL
Türkiyesinde hukuktan arındırılmış bölgeler ve meslekler icat edilmiştir. Bir
yandan hâkimi, savcıyı çıkarılan KHK’lerle hizaya çekeceksin, diğer yandan
kendin oluşturduğun komisyonu hukuki açıdan dokunulmaz kılacaksın. Buna hukuk
devleti demek mümkün değildir. 690 sayılı Kanun Hükmünde Kararname sadece
bununla yetinmiyor, aynı zamanda önceki kanun hükmünde kararnamelerle işten
çıkarılıp tekrar mesleğe iadesi yapılan kişiler sadece uzaklaştırıldıkları
sürenin mali ve sosyal haklarını alabiliyor. Herhangi bir tazminat davası açmak
hakkı yok. Göreve iade etmek ne demek biliyor musunuz? O kişileri haksız yere
işinden ettiğinizi kabul etmek anlamına gelmektedir ama bugüne kadar yapılan
her iyi şeye kendi adına “Ben yaptım.” diyerek övünen, kötü olan her şeye “O
yaptı.” demeyi huy hâline getirenlerin sorumluluk alması da beklenemez. 
Değerli
milletvekilleri, çıkarılan KHK’lerin içine “millî güvenliğe karşı faaliyette
bulunan” “mensubu veya iltisakı yahut irtibatı” gibi hukuki açıdan hiçbir
karşılığı olmayan cümleler yazarak haksızlıklar yapma hakkını kendinizde
göremezsiniz. Bu hakkı sizler kendinizde görürseniz Nuriye ve Semih
hocalarımızın mahkemelerinde “Gitar çalıp şarkı söylediğin bir video
paylaşmışsın.” “Sen de beğenmişsin, paylaşanların örgüt üyesi olabileceğini
düşündün mü?” gibi anlamsız bir şekilde iltisak veyahut irtibatı kurmaya
çalışırlar. 
KHK’ler bizleri
hukuk açısından geleceğin Türkiyesine değil, Orta Çağ’ın karanlığına
sürüklüyor. İnanıyorum ki birçok AKP’li seçmen de bu durumdan memnun değildir,
zaten olmamalıdır da. Sırf insanlar sizin savaşınıza muhalif diye, tepkisini
sosyal ortamda gösteriyor diye gözaltına alıp tutukluyorsunuz. Burada bir akıl
tutulması var. Sizin politikanızın herkes tarafından sessizce izlenmesini
bekleyemezsiniz. İfade özgürlüğünü bu kadar basit bir şekilde yok edemezsiniz.
Bakın, Washington merkezli düşünce kuruluşu Freedom House Türkiye’yi ilk kez
özgür olmayan ülkeler kategorisine düşürdü. Daha dün “Savaşa hayır.” diyen Türk
Tabipleri Birliği yöneticilerine operasyon düzenlendi ve gözaltına alındılar.
Herkes sizin söylediklerinizi doğru kabul etmek zorunda değil, herkes savaşı
alkışlamak durumunda değil. İnsanları bu kadar baskı altına alarak herkesin ne
söyleyeceğine, ne giyeceğine, ne yiyeceğine, ne izleyeceğine karar
veremezsiniz. Bu ülkede uygulanan her türlü baskı ve haksızlıklara karşı barış
umudu besleyen, “Savaşa hayır.” diyen, “Bunun bir parçası olmayacağız.” diyen
güzel insanlar var. İnanın, ne gözaltılarınız ne de cezaevleriniz bu umudu yok
edemez -sizlerin arzu ettiği- savaşın herkes tarafından ayakta alkışlanmasını
bekliyorsanız daha çok beklersiniz. AKP iktidarı bu savaş anlayışından bir an
önce vazgeçmelidir. Demokrasi, hukuk ve insan hakları yeniden etkin kılınmak
zorundadır. Demokrasiden, adaletten, hukuk sisteminden, demokratik toplum
düzeninden uzaklaşan, kapalı bir rejim olma yolunda ilerleyen bir ülke
yönetiminde vatandaşların yaşayacağı gerçekler ne yazık ki darbelerdir,
çatışmalardır, savaşlardır, kan ve gözyaşıdır. 
Bizler, AKP
iktidarının, ne iç siyasette uyguladığı OHAL rejiminin ne de dış siyasette
sergilediği savaş politikasının asla yanında durmayacağız. Millet bekası
denilerek kendine iktidar bekası oluşturanlara, savaşı siyasi bir politika
olarak sürdürenlere karşı her zaman muhalefetimizi yapacağız. 
Hepinizi saygıyla
selamlıyorum. (HDP sıralarından alkışlar) 
BAŞKAN –
Teşekkür ederiz Sayın Gaydalı. 
Cumhuriyet Halk
Partisi Grubu adına Bursa Milletvekili Sayın Nurhayat Altaca Kayışoğlu. 
Buyurun. (CHP
sıralarından alkışlar) 
CHP GRUBU ADINA
NURHAYAT ALTACA KAYIŞOĞLU (Bursa) – Teşekkür ediyorum. 
Sayın Başkan,
değerli milletvekilleri, ekranları başında bizi izleyen milletimiz; hepinizi
saygıyla selamlıyorum. 
690 sayılı
Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname üzerine grubumuz adına söz almış bulunuyorum.

Üzerinde
konuştuğum kararnamede 77 tane madde var. Bu maddeleri incelediğimde
çoğunun OHAL ilanıyla hiçbir ilgisinin olmadığını maalesef gördüm. 
20
Temmuz 2016 tarihinden bu yana toplam 31 tane KHK çıkarıldı ve OHAL’in üzerinden
on sekiz ay geçti, bu süre zarfında FETÖ’yle mücadele kapsamında gördük ki her
yerden FETÖ’cü çıktı. Hatta Cumhuriyet gazetesi, Sözcü gazetesi gibi FETÖ’ye
karşı yıllarca mücadele etmiş olan gazetelerde çalışanlar dahi güya FETÖ’cü
çıktı fakat bir tek siyasiler içerisinden, özellikle de Adalet ve Kalkınma
Partisinden tek bir FETÖ’cü çıkmadı. 
Şimdi,
bugün sabah, Yargıtay Cumhuriyet Başsavcılığının hazırlamış olduğu bir dosya
geldi, elimize ulaştı, bunu inceledim. Ankara Cumhuriyet Başsavcılığının
hazırladığı iddianamede yer alan şu belgeye göre bir örgütlenme şeması
çıkarılmış. Bu şemayı incelediğimizde baktık ki burada ne Meclis var ne siyasi
partiler var ne de siyasiler var. Bu OHAL sürecindeki FETÖ’yle mücadelenizin
samimi olmadığını, gerçekçi olmadığını buradan dahi anlıyoruz. OHAL’in ilanı,
maalesef, muhalifleri bastırmaya yönelik olarak, bir sivil darbe girişimi
olarak tarihe geçmiştir. 
Şimdi,
kendinize bir tarih koymuşsunuz, diyorsunuz ki: “17-25 Aralık bir milattır.” ve
öncesinde FETÖ’yle birlikte yaptıklarınız konusunda, o işlenmiş suçlara
birlikte iştirak etmenize rağmen kendinize fiilen cezasızlık ilan ettiniz,
kendinizi bir tarafa çektiniz ve onları yargılıyorsunuz.
Şimdi,
Ergenekon kumpasının 2 savcısı vardı; bunlardan biri firarda, biri sarayda.
Birinin hakkında davalar var ama öbürü, tek adam rejimiyle ülkeyi yönetip,
muhalif gazetecileri, akademisyenleri, avukatları işten atıp açlığa mahkûm
ediyor. 
“15
Temmuzdan sonra o gece bu Meclisin çatısı altında bütün partiler nasıl bu hain
darbe girişimine karşı birlikte mücadele ettiyse aynı şekilde terörle mücadele
konusunda bizler ne gerekiyorsa destek olalım, ortak akılla ülkeyi bu süreçten
çıkaralım.” dedik fakat sizler OHAL’i kaldıran parti olarak övünürken
birdenbire OHAL’i ilan eden parti olarak övünmeye başladınız. 
FETÖ’yle
mücadeleyi sulandırmak için ne gerekiyorsa yaptınız çünkü içinizdeki
FETÖ’cülere dokunmadınız ve kandırılmaya devam ediyorsunuz. Örneğin ne
yaptınız? Grevleri yasakladınız. Şimdi, grev yapan, hakkını arayan işçiler
FETÖ’cü mü ki OHAL KHK’siyle bunları yaptınız? Taşeron düzenlemesini Meclisi
devre dışı bırakarak KHK’yle bir gecede yaptınız. Bizi arayan taşeron işçileri
diyor ki: “Vekilim, üç beş yıl önce bir taşeron şirkette çalıştım, ayrıldım,
dava açtım, kazandım, 30 bin lira tazminat kazandım, icraya koydum. Şimdi başka
bir şirkette çalışıyorum. Aradan yıllar geçti fakat benim yıllar önceki
emeğimin karşılığı olan bu alacaklarımdan dahi feragat etmem isteniyor.” Şimdi
“imzala” desek olmaz, “imzalama” desek olmaz. Hak arayacağı hiçbir yol yok ve
insanları böyle içinden çıkılmaz bir hukuksuzluğun içine sürüklediniz
KHK’lerle. Bu taşeron işçiler FETÖ’cü mü de bu düzenlemeyi OHAL KHK’siyle
yaptınız? Güzellik uzmanlarına lazer epilasyon yapma hakkı verdiniz. Hakikaten
bu da artık FETÖ’yle mücadeleyi sulandırmanın, kıl kuyrukla uğraşmanın en uç
örneklerinden birisi herhâlde. 
Üzerinde
konuştuğum bu 690 sayılı KHK’yle bir madde getiriyorsunuz; o ne? Boşanma
davalarıyla ilgili. Yurt dışında boşanan kişilerin bu kararlarının Türkiye’de
tanınması için tenfizi konusunda bir kolaylık maddesi koyuyorsunuz. Hakikaten
boşanmaların, yurt içinde bu kararların tanınmasının FETÖ’yle ne gibi bir
ilgisinin olduğunu anlayamadık. Yani “subliminal” mesaj veriyorsanız, hani “Biz
etle tırnak gibi FETÖ’yle iç içe geçtik, boşanamıyoruz.” gibi bir mesajsa bu,
ona bir şey diyemeyeceğim. 
OHAL’le
yarattığınız yeni rejim aslında 2019’da yürürlüğe girmesini öngördüğünüz tek
adam rejiminin bir ön provası, bir gece yarısı KHK’siyle paramiliter güçleriniz
için getirdiğiniz cezasızlık maddesi ileride tek adamın neler yapabileceğinin
de bir göstergesidir aslında. “Üç aylığına ve sadece devlete karşı ilan ettik
ve bir buçuk ayda bitireceğiz.” dediğiniz OHAL tam on sekiz aydır sürüyor,
örgütün elebaşı ortada yok, Adil Öksüz’den haber yok, Zekeriya Öz yurt dışında.
Ama bakarsanız Bank Asya’nın önünden tesadüfen geçmiş, oraya bir şekilde
mecburen kooperatif taksiti bilmem ne diye para yatırmak zorunda kalmış birçok
insanın bugün hayatı kararmış, işsiz, aç, susuz cezaevlerinde maalesef
mağduriyet yaşıyor. 
Bursa’da da hem
özellikle havuz medyasında da bir köşe yazarı bunu defalarca yazdı, biz bunun
örneklerini yakından görüyoruz. Birçok iş adamı, birçok kalantor FETÖ’cü
dışarıda “itirafçı” adı altında elini kolunu sallayarak gezerken masum insanlar
açlığa mahkûm edilmiş durumda. İki örnek vereceğim Bursa’dan. EĞİTİM-SEN’li 2
öğretmen, birisi Mehmet Bodur, birisi Züleyha Çimen. Bunlar öğretmen, byLock
kullandıkları iddialarıyla ihraç edilmişler ve daha sonra bunun doğru olmadığı
somut bir şekilde ispatlanmış. Her ikisi hakkında da takipsizlik kararları var,
elimde de var. Bir yanlışlık olmuş, ortak Wi-Fi kullanımı veya başkasına alınan
telefon üzerinden. Bu takipsizlik kararlarına rağmen, bu kişiler hâlâ yıl
geçmiş olmasına rağmen görevlerine iade edilmiyorlar. Kendinizi bir an olsun bu
insanların yerine koyun, işinizden atıldığınız, hiçbir gelirinizin olmadığı ve
hiç alakanız olmadığı hâlde böyle bir örgütle adınızın damgalandığını bir an
olsun hayal edin ve en azından bunu sizin vicdanlarınıza seslenerek bir kez
daha davet ediyorum “Bu OHAL’in kaldırılması için sizler de üzerinize düşeni
yapın.” diyorum. 
Bu ülkede insan
hakları konusunda daha 2005 yıllarında -özellikle bir on yıl öncesinde- ciddi
adımlar atıldı. Avrupa Birliğine uyum yasaları çerçevesinde savunma hakkı
konusunda, adil yargılanma hakkı konusunda, işkencenin en azından sistematik
olmaktan çıkarılması konusunda adımlar atılmaya başlanmışken ve biz bunları
anlatırken, bunlarla övünürken bir anda, tek gecede tepetaklak oldu ve bütün
haklar, uluslararası sözleşmeler de askıya alınmak suretiyle, yerle bir edildi.
İşkence haberleri; avukatların, gazetecilerin, akademisyenlerin tutuklanması
maalesef ülkemizi Orta Çağ noktasına geri götürdü.
Bu OHAL
rejimiyle yeni bir kamu personel rejimi yarattınız ve OHAL’le, sadece OHAL
gerekçesiyle sınırlı olması gereken kararları insanların ömür boyu hayatını
etkileyecek şekilde alarak, ne orantılı ne de gerekçeye bağlı bir şekilde
kararlar almayarak hem Anayasa’yı hem uluslararası insan hakları ilkelerini,
evrensel ilkeleri yerle bir ettiniz. OHAL sivil darbesiyle kolektif suç
yarattınız. Şimdi bunları konuşmak zorunda kalıyorsak, maalesef, yaptığınız bu
olumsuz uygulamaların sonucudur. 
Yine, üzerinde
konuştuğum bu KHK’yle muhtarlara özlük hakları getirdiniz. Muhtarların
haklarıyla ilgili Genel Başkanımız Sayın Kemal Kılıçdaroğlu yıllardır söylüyor.
Ve bu kürsüde yıllardır onlarca torba yasa geçti; bu maddeler bu yasaların
içerisine konabilecekken Meclis devre dışı bırakılıp bir OHAL KHK’siyle
muhtarlara bu hakların verilmesi doğru mudur? Bu, muhtarlarımıza bir hakaret değil
midir? Muhtarlarımızın haklarının FETÖ’yle mücadeleyle ne ilgisi var ki böyle,
şirinlik yapıyormuş gibi KHK’lerin içine bu maddeleri koyarak yine FETÖ’yle
mücadeleyi sulandırıyorsunuz?
Evet, yine OHAL
KHK’lerini fırsata çevirdiğinizin bir diğer örneği de Gemlik’in taşınması.
Bursa’mızın Gemlik ilçesini bir KHK’yle taşıdınız, daha doğrusu taşıma kararı
aldınız. Deprem gerçeğiyle karşı karşıya olan Gemlik bir hukuksuzluk depremiyle
karşı karşıya kaldı.
(Mikrofon
otomatik cihaz tarafından kapatıldı) 
BAŞKAN –
Buyurun, tamamlayın.
NURHAYAT ALTACA
KAYIŞOĞLU (Devamla) - Tamamlıyorum Sayın Başkan. 
İnsanlar
Gemlik’te kaygılı; bankalar kredi vermiyor, emlak piyasası durmuş, Gemlik’in
nasıl taşınacağı bir karmaşaya dönüşmüş, Gemlikliler huzursuz, Gemlikliler kaygılı.
Ortak akıldan, bilimsellikten yana bir çözüm için biz yıllardır Gemlik’in bu
deprem gerçeğiyle karşı karşıya olduğunu söylüyoruz. Bu konuda da destek
vermeye hazırız ama bu OHAL KHK’siyle olmaz diyoruz.
Aslında
KHK’lerin arkasına gizlenerek, OHAL’i bahane ederek milletin bu Meclise verdiği
yetkiyi gasbetmeniz bir sıkışmışlığın göstergesidir. Ama diyoruz ki: Bu millet
tek adamcığılın fragmanından dahi bezdi ve 2019’da 1919 ruhuyla tek adamcılığın
iradesine son verecek, parlamenter demokrasimizi güçlendirmekten yana hakkını,
oyunu kullanacaktır.
Genel Kurulu
saygıyla selamlıyorum. (CHP sıralarından alkışlar)
BAŞKAN –
Teşekkür ederiz Sayın Kayışoğlu.
Kanun hükmünde
kararnamenin tümü üzerindeki görüşmeler tamamlanmıştır.
Şimdi
maddelerine geçilmesini oylarınıza sunuyorum: Kabul edenler… Kabul etmeyenler…
Kabul edilmiştir.
Birinci bölümün
görüşmelerine başlıyoruz. Birinci bölüm 1 ila 26’ncı maddeleri kapsamaktadır.
Birinci bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım.
1’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
2’nci madde
üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 484 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 2’nci maddesinin metinden çıkarılmasını
arz ve teklif ederiz.
 Mustafa
Elitaş
 Kayseri
BAŞKAN –
Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ AYHAN SEFER ÜSTÜN (Sakarya) – Takdire bırakıyoruz Sayın
Başkanım.
BAŞKAN – Hükûmet
katılıyor mu?
BAŞBAKAN
YARDIMCISI FİKRİ IŞIK (Kocaeli) – Katılıyoruz Sayın Başkan.
BAŞKAN –
Gerekçeyi okutuyorum:
Gerekçe:
690 sayılı Kanun
Hükmünde Kararname’nin 2’nci maddesi, 680 sayılı Kanun Hükmünde Kararname’nin
5’inci maddesi için hazırlanan önergeyle 2797 sayılı Kanun’un 46’ncı maddesine
işlenmiş olduğundan ihtiyaç kalmayan madde metinden çıkarılmaktadır.
BAŞKAN –
Önergeyi oylarınıza sunuyorum: Kabul edenler... Kabul etmeyenler... Kabul
edilmiştir. 
Madde metinden
çıkarılmıştır.
3’üncü maddeyi
oylarınıza sunuyorum: Kabul edenler... Kabul etmeyenler... Kabul edilmiştir. 
4’üncü maddeyi
oylarınıza sunuyorum: Kabul edenler... Kabul etmeyenler... Kabul edilmiştir.
5’inci maddeyi
oylarınıza sunuyorum: Kabul edenler... Kabul etmeyenler... Kabul edilmiştir.
6’ncı maddeyi
oylarınıza sunuyorum: Kabul edenler... Kabul etmeyenler... Kabul edilmiştir.
7’nci maddeyi
oylarınıza sunuyorum: Kabul edenler... Kabul etmeyenler... Kabul edilmiştir.
8’inci maddeyi
oylarınıza sunuyorum: Kabul edenler... Kabul etmeyenler... Kabul edilmiştir.
9’uncu madde
üzerinde bir önerge vardır okutuyorum:
Türkiye Büyük Millet Meclisi Başkanlığına
Görüşülmekte
olan 484 sıra sayılı Olağanüstü Hâl Kapsamında Bazı Düzenlemeler Yapılması
Hakkında Kanun Hükmünde Kararname’nin 9’uncu maddesinde yer alan “31/12/2017”
ibaresinin “31/12/2020” şeklinde değiştirilmesini arz ve teklif ederiz.
 Mustafa
Elitaş
 Kayseri
BAŞKAN –
Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ AYHAN SEFER ÜSTÜN (Sakarya) – Takdire bırakıyoruz Sayın
Başkanım.
BAŞKAN – Hükûmet
katılıyor mu?
BAŞBAKAN
YARDIMCISI FİKRİ IŞIK (Kocaeli) – Katılıyoruz Sayın Başkanım.
ÖZGÜR ÖZEL
(Manisa) – Sayın Başkan…
BAŞKAN –
Gerekçeyi okutayım Sayın Özel.
Gerekçe: 
696 sayılı Kanun
Hükmünde Kararname’nin 23’üncü maddesiyle yapılan değişiklik metne
yansıtılmaktadır.
BAŞKAN -
Önergeyi oylarınıza sunuyorum: Kabul edenler... Kabul etmeyenler... Kabul
edilmiştir.
Sayın Özel,
buyurun.
ÖZGÜR ÖZEL
(Manisa) – Sayın Başkan, “31/12/2017” ibaresini “31/12/2020” şeklinde
değiştiriyorlar. Bu madde dışarıdan pilot atama işleminin 2017’de sona erecek
olmasını düzenliyordur ve KHK’yle düzenlenmişti. Dışarıdan pilot atamanın
-KHK’yle düzenlenen- süresinin üç yıl daha ileri atılmasını anlıyoruz biz.
Durum gerçekten böyle mi? Sayın Bakanın bu konudaki bilgisi, deneyimi de
müsait, bu konuda kısaca bir bilgi verirse memnun oluruz.
BAŞKAN – Sayın
Bakan, buyurun.
BAŞBAKAN
YARDIMCISI FİKRİ IŞIK (Kocaeli) – Sayın Başkan, değerli arkadaşlar; tabii, bu
15 Temmuz hain darbe girişiminden dolayı Türk Silahlı Kuvvetlerindeki özellikle
FETÖ terör örgütü mensubu pilotların ordudan atılmasıyla birlikte bu konuda bir
ihtiyaç ortaya çıktı. Bu ihtiyacın temin edilmesi için benim de Bakanlığım
döneminde kanun hükmünde kararnamelerle -ki daha sonra kanunlaştı- bazı
tedbirler alındı ve bu tedbirler sonucunda açığın bir kısmı kapatıldı. Şu anda
benim de bildiğim kadarıyla pilot açığımız zaruret düzeyinin üstünde ama norm
kadronun altında. Dolayısıyla norm kadroya çıkana kadar bu konudaki... Yani
bugün, işte, Afrin’deki harekâtta da görüyoruz, Allah’a hamdolsun, Türkiye
gerek pilot açısından gerek askerî teçhizat açısından gerek insan kaynağı
açısından gerekse mühimmat açısından bir sorun yaşamıyor ama “norm kadro”
dediğimiz, kadronun da üzerine çıkılana kadar bu ihtiyacın giderilmesi için
böyle bir düzenlemeye ihtiyaç olduğunu biliyorum. Bu açıdan verilen önergenin
yerinde ve doğru olduğunu düşünüyorum.
Teşekkür
ederim. 
ÖZGÜR
ÖZEL (Manisa) – Zaten oylandı da bilgi almak için sordum.
BAŞKAN
– Teşekkür ederiz.
Sayın
milletvekilleri, kabul edilen önerge doğrultusunda 9’uncu maddeyi oylarınıza
sunuyorum: Kabul edenler... Kabul etmeyenler... Kabul edilmiştir. 
Sayın
Yıldırım, sisteme girmişsiniz.
AHMET
YILDIRIM (Muş) – 16’ncı maddede kısa bir söz istiyorum.
BAŞKAN
– Peki.
10’uncu
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
11’inci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
12’nci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
13’üncü
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
14’üncü
maddede bir önerge vardır, okutuyorum:
Türkiye Büyük
Millet Meclisi Başkanlığına
Görüşülmekte
olan 484 sıra sayılı Olağanüstü Hâl Kapsamında Bazı Düzenlemeler Yapılması
Hakkında Kanun Hükmünde Kararname’nin 14’üncü maddesinin metinden çıkarılmasını
arz ve teklif ederiz.
 Mustafa
Elitaş
 Kayseri
BAŞKAN –
Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ AYHAN SEFER ÜSTÜN (Sakarya) – Takdire bırakıyoruz Sayın
Başkanım.
BAŞKAN – Hükûmet
katılıyor mu?
BAŞBAKAN
YARDIMCISI FİKRİ IŞIK (Kocaeli) – Katılıyoruz Sayın Başkanım.
BAŞKAN –
Gerekçeyi okutuyorum:
Gerekçe: 
681 sayılı Kanun
Hükmünde Kararname’nin 92’nci maddesine dair hazırlanan önergenin kabul
edilmesiyle 690 sayılı Kanun Hükmünde Kararname’nin 14’üncü maddesi metne
işlenmiş olduğundan ihtiyaç kalmayan bu madde 690 sayılı Kanun Hükmünde
Kararname metninden çıkarılmaktadır.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Kabul
edilmiştir. 
Madde metinden
çıkarılmıştır. 
15’nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
16’ncı maddeyi
oylatacağım ama Sayın Yıldırım’ın söz talebi var. 
Buyurun. 
AHMET YILDIRIM
(Muş) – Sayın Başkan, şimdi 690 sayılı KHK’nin 16’ncı maddesinde 6756 sayılı
Kanun’da olağanüstü hâl kapsamında askerî üniversitelerin kurulmasına ek 1
madde daha getirilerek “Astsubay meslek yüksekokulları ile yabancı diller ve
savunma ile ilgili diğer yüksekokullardan,” fıkrası eklenmiştir.
Bu maddede
özellikle dikkatinize ve Hükûmetin dikkatine sunmak istediğim bir husus var.
Özellikle “savunma ile ilgili diğer yüksekokulları” gibi alabildiğine muğlak,
neye tekabül ettiğini bilmediğimiz ve son zamanlarda da muhalefetle iktidar
arasındaki bir tartışmaya konu olan, acaba SADAT gibi yapıların resmî bir
hüviyete kavuşturulmasını mı anlamalıyız? Ya değilse, şimdi bu, teknik bir
mesele; eğitim, sağlık değil, savunmayla ilgili bir mesele ve “savunma ile
ilgili diğer yüksekokullar” denirken ucu açık, sınırı belli olmayan bir şey
anlaşılıyor. Bu muğlaklığın giderilmemesi durumunda her türlü suistimale açık
olabileceğini dikkatinize sunmak istiyorum. 
BAŞBAKAN
YARDIMCISI FİKRİ IŞIK (Kocaeli) – Bir kısa açıklama yapabilir miyim?
BAŞKAN – Tabii
ki buyurun. 
BAŞBAKAN
YARDIMCISI FİKRİ IŞIK (Kocaeli) – Sayın Başkan, değerli arkadaşalar; bu
maddenin kanun hükmünde kararnameye konması sürecinde ben de Millî Savunma
Bakanı olarak biliyorsunuz görev yapıyordum.
Askerî okulların
lise bölümleri kapatıldığı için, onlar da lisede İngilizce veya yabancı dil
eğitimi aldıkları için ayrıca harp okullarında yeni bir yabancı dil eğitimine
ihtiyaç yoktu. Askerî liseler kapatıldığı için üniversitelerin 1’inci sınıfına,
ilk yılına hazırlık sınıfı konması, askerlerimizin en iyi şekilde yetişmesi
açısından gerekli görüldü. Bununla ilgili bir düzenlemedir ve bununla ilgili
düzenlemenin yanında, biliyorsunuz, savunma ve güvenlik aslında dünyada sadece
askerlerin ilgilenmediği, aslında sivillerin de çok yoğun olarak çalıştığı bir
alandır. Maalesef Türkiye’de çok uzun yıllar savunma ve güvenlik alanında sivil
insan kaynağımız yeteri kadar oluşmadı. Son dönemde bu konuda ciddi bir atak
var. Bu sivil insan kaynağının da yetiştirilebilmesi için Millî Savunma
Üniversitesi bünyesinde bazı yüksek okulların ve enstitülerin açılabilmesi
imkânını getirmek için… Yoksa bu olayın SADAT’la uzaktan yakından herhangi bir
şekilde alakası olmadığını özellikle belirtmek isterim. 
BAŞKAN
– Teşekkür ederiz. 
16’ncı
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
17’nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
18’inci madde
üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 484 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararnamenin 18’inci maddesinin metinden çıkarılmasını
arz ve teklif ederiz.
 Mustafa
Elitaş
 Kayseri
BAŞKAN –
Komisyon önergeye katılıyor mu? 
İÇİŞLERİ
KOMİSYONU BAŞKAN VEKİLİ AYHAN SEFER ÜSTÜN (Sakarya) – Takdire bırakıyoruz Sayın
Başkan. 
BAŞKAN – Hükûmet
katılıyor mu? 
MİLLÎ SAVUNMA
BAKANI FİKRİ IŞIK (Kocaeli) – Katılıyoruz Sayın Başkan. 
BAŞKAN –
Gerekçeyi okutuyorum:
Gerekçe: 
680 sayılı Kanun
Hükmünde Kararnamenin 30’uncu maddesine dair hazırlanan önergenin kabul
edilmesiyle, 690 sayılı Kanun Hükmünde Kararnamenin 18’inci maddesiyle
eklenmesi öngörülen ibare metne işlenmiş olduğundan, ihtiyaç kalmayan bu madde
690 sayılı Kanun Hükmünde Kararname metninden çıkarılmaktadır.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
Madde metinden
çıkarılmıştır.
19’uncu maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
20’nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
21’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
22’nci madde
üzerinde bir önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 484 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararnamenin 22’nci maddesinin metinden çıkarılmasını
arz ve teklif ederiz. 
 Mustafa
Elitaş 
 Kayseri
BAŞKAN –
Komisyon önergeye katılıyor mu? 
İÇİŞLERİ
KOMİSYONU BAŞKAN VEKİLİ AYHAN SEFER ÜSTÜN (Sakarya) – Takdire bırakıyoruz Sayın
Başkan. 
BAŞKAN – Hükûmet
katılıyor mu? 
MİLLÎ SAVUNMA
BAKANI FİKRİ IŞIK (Kocaeli) – Katılıyoruz Sayın Başkan.
BAŞKAN – Gerekçeyi
okutuyorum:
Gerekçe: 
676 sayılı
KHK’yle ilgili madde kanunlaşacağından, madde bu KHK’den çıkarılmaktadır.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
Madde metinden
çıkarılmıştır. 
23’üncü maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
24’üncü maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
25’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
26’ncı maddeyi
oylarınıza sunuyorum: Kabul edenler... Kabul etmeyenler... Kabul edilmiştir.
Birinci bölümde
yer alan maddelerin oylamaları tamamlanmıştır.
AHMET YILDIRIM
(Muş) – Sayın Başkanım, ben sadece kayıtlara geçmesi açısından çok kısa bir söz
istiyorum.
BAŞKAN –
Buyurun.
AHMET YILDIRIM
(Muş) – Bu 26’ncı maddede Emniyet Genel Müdürlüğüne 7 bin kişilik çarşı ve
mahalle bekçisi kadrosunun tahsis edilmesiyle alakalı olarak daha önce de
söyledik, bu KHK geçtiği zaman buradan söz alıp ifade etmiştik. Şimdi, gerek
emniyet görevliliği gerek polislik, askerlik belli bir eğitim gerektirir. Bu
eğitim sadece güvenlikle ilgili değildir; Sayın Bakan, siz daha iyi bilirsiniz,
hukukla ilgili, yasal mevzuatla ilgili belli eğitime sahip olurlar. Düşünün,
herhangi bir eğitim tahsil şartı olmaksızın bir kişiyi getirip deyim
yerindeyse, amiyane tabirle söylüyorum “Mahallede sen namus bekçisisin. Sana
silahı verdim, buyurun.” Bunun sicil kaydına bile bakılmaksızın bölgede,
özellikle Diyarbakır ve çevresinde daha önce adli suçlara karışmış olanların
bile getirilip bekçi yapıldığı birçok örnek vardır, bunların bu silahı aldıktan
sonra da bulaşmış oldukları suçlar vardır. Bunu özellikle kayıtlara girmesi
açısından ifade etmek istedim.
Teşekkür ederim.
BAŞKAN –
Teşekkürler Sayın Yıldırım.
ÖZGÜR ÖZEL
(Manisa) – Ben de pek kısa bir söz istiyorum.
BAŞKAN – Sayın
Özel, buyurun.
IV.- AÇIKLAMALAR (Devam)
27.- Manisa Milletvekili Özgür Özel’in, Kayseri Milletvekili
Mustafa Elitaş’ın görüşülmekte olan 690 sayılı Kanun Hükmünde Kararname’nin
22’nci maddesiyle ilgili önergenin gerekçesindeki bazı ifadelerin millî iradeye
saygısızlık olduğuna ilişkin açıklaması
ÖZGÜR ÖZEL
(Manisa) – Sayın Başkan, biz grup başkan vekilleri olarak Meclisin iradesine en
çok saygı göstermesi gereken makamları işgal ediyoruz. Biraz önce okutulan,
Sayın Elitaş’ın imzası olan elimizdeki önergenin gerekçesi şu şekilde: “676
sayılı KHK’yle ilgili madde kanunlaşacağından madde bu KHK’den
çıkarılmaktadır.” 676’nın oylamasını yirmi dakika önce yaptık. Elitaş önergeyi
dün 18.25’te vermiş, üstünde yazıyor. Yani dün 18.25’te bugün 15.30’da
yapılacak oylamada ne oy kullanılacağını öngörerek önergeye gerekçe yazmış
kendisi. Bu, millî iradeye saygısızlıktır. Katı bir grup disiplininiz olabilir
ama bunu Meclis altında kabul edemeyiz. Bu tip bir ifadenin bir daha yer
almaması gerektiğini düşünüyoruz.
Teşekkür ederim.

BAŞKAN –
Teşekkürler Sayın Özel.
MUSTAFA ELİTAŞ
(Kayseri) – Sayın Başkanım…
BAŞKAN – Sayın
Elitaş, buyurun. 
28.- Kayseri Milletvekili Mustafa Elitaş’ın, 26 adet kanun
hükmünde kararname üzerinde titizlikle ve hassasiyetle çalışıldığına ilişkin
açıklaması
MUSTAFA ELİTAŞ
(Kayseri) – Teşekkür ediyorum Sayın Başkanım.
AK PARTİ Grup
Başkan Vekili olarak 26 adet kanun hükmünde kararname üzerinde ne kadar hassas
ve titiz çalıştığımızın en önemli örneği bu. Biliyorsunuz, önergeler verilir,
eğer 676 sayılı Kanun Hükmünde Kararname’de önerge kabul edilirse bu işleme
alınır. Nitekim Meclis Başkanlık Divanı, oradaki Kanunlar Kararlardaki
arkadaşlar derler ki: “Sizin bu önergeniz kabul edilmediğinden dolayı bu
gereksiz, geçersiz kalmıştır." diye bize iade ederler. 
Biz bu
titizliği, hassasiyeti devam ettiriyoruz. Sayın Özel’e de bu uyarmasından
dolayı teşekkür ediyorum. 
İyi çalıştık,
önergeler de doğrudur efendim.
Teşekkür
ediyorum.
BAŞKAN – Sayın
Elitaş, teşekkürler. 
ÖZGÜR ÖZEL
(Manisa) – Sayın Başkan, burada bir noktaya açıklık getireyim.
BAŞKAN – Sayın
Özel, buyurun.
29.- Manisa Milletvekili Özgür Özel’in, Kayseri Milletvekili
Mustafa Elitaş’ın yaptığı açıklamasındaki bazı ifadelerine ilişkin açıklaması
ÖZGÜR ÖZEL
(Manisa) – Eğer Sayın Elitaş’ın önergesi 676 sayılı KHK’yle maddenin
kanunlaşması durumunda olsaydı saygılı bir ifade olurdu ama “kanunlaşacağından”
diye dünden söylediği için, “kanunlaştığından” yazarsanız o zaman da saatin bu
dakikalar olması lazım. Bunu dünden söyleyemezsiniz.
BAŞKAN – Kendi
aranızda anlaşın!
MUSTAFA ELİTAŞ
(Kayseri) – Sayın Başkan, sizin riyasetinizde siyasi parti grup başkan
vekilleriyle bir toplantı yaptık biliyorsunuz. O toplantıda 26 adet kanun
hükmünde kararnamenin bu hafta çıkmasıyla ilgili kanaat oluştu. Nitekim dedik
ki: Bütün önergeler teknik önergelerdir, önergelere kanun hükmünde kararnamede
değişiklik yapan herhangi bir harf, virgül koymayacağız. O çerçevede biz bu işi
yapıyoruz.
Arz ediyorum.
Teşekkür
ediyorum.
BAŞKAN – Peki,
teşekkür ederiz. 
VII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
8.- 690 Sayılı Olağanüstü Hal Kapsamında Bazı Düzenlemeler
Yapılması Hakkında Kanun Hükmünde Kararname (1/836) ile İçtüzük’ün 128’inci
Maddesine Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 484) (Devam)
BAŞKAN – Sayın
milletvekilleri, şimdi ikinci bölümün görüşmelerine başlıyoruz.
İkinci bölüm 27
ila 51’inci maddeleri kapsamaktadır. 
İkinci bölümde
yer alan maddeleri, varsa o madde üzerindeki önerge işlemlerini yaptıktan sonra
ayrı ayrı oylarınıza sunacağım. 
27’nci madde
üzerinde bir önerge vardır, okutuyorum. 
Türkiye Büyük Millet Meclisi Başkanlığına
Görüşülmekte
olan 484 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 27’nci maddesinin aşağıdaki şekilde
değiştirilmesini arz ve teklif ederiz.
"MADDE 27-
18/3/1924 tarihli ve 442 sayılı Köy Kanununun 74 üncü maddesinin ikinci fıkrasına
aşağıdaki cümle eklenmiş, aynı maddenin sekizinci fıkrası aşağıdaki şekilde
değiştirilmiş ve aynı maddenin beşinci fıkrası yürürlükten kaldırılmıştır.”
"Güvenlik
korucularından 55 yaşını dolduranların görevleriyle ilişikleri kesilir.”
"Güvenlik
korucusu olarak görevlendirilenler hakkında 22/5/2003 tarihli ve 4857 sayılı İş
Kanunu ile 25/8/1999 tarihli ve 4447 sayılı İşsizlik Sigortası Kanunu hükümleri
uygulanmaz.”
 Mustafa
Elitaş
 Kayseri
BAŞKAN –
Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ AYHAN SEFER ÜSTÜN (Sakarya) – Takdire bırakıyoruz Sayın
Başkanım.
BAŞKAN – Hükûmet
katılıyor mu?
BAŞBAKAN
YARDIMCISI FİKRİ IŞIK (Kocaeli) – Katılıyoruz Sayın Başkan.
BAŞKAN –
Gerekçeyi okutuyorum:
Gerekçe: 
680 sayılı Kanun
Hükmünde Kararname’nin 22’nci maddesine dair hazırlanan önergenin kabul
edilmesiyle, 690 sayılı Kanun Hükmünde Kararname’nin 27’nci maddesiyle 442
sayılı Kanun’un 74’üncü maddesinin onuncu fıkrasında yapılan ibare değişikliği
metne işlenmiş olduğundan, ihtiyaç kalmayan bu madde 690 sayılı Kanun Hükmünde
Kararname metninden çıkarılmaktadır.
BAŞKAN -
Önergeyi oylarınıza sunuyorum: Kabul edenler… Kabul etmeyenler… Kabul
edilmiştir. 
Kabul edilen
önerge doğrultusunda maddeyi oylarınıza sunuyorum: Kabul edenler… Kabul
etmeyenler… Kabul edilmiştir. 
28’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
29’uncu maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
30’uncu maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
31’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
32’nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
33’üncü maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
34’üncü maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
35’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
36’ncı maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
37’nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
38’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
39’uncu maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
40’ıncı maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
41’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
42’nci maddeyi
oylarınıza sunuyorum: Kabul edenler... Kabul etmeyenler... Kabul edilmiştir. 
43’üncü maddeyi
oylarınıza sunuyorum: Kabul edenler... Kabul etmeyenler... Kabul edilmiştir. 
44’üncü maddeyi
oylarınıza sunuyorum: Kabul edenler... Kabul etmeyenler... Kabul edilmiştir. 
ÖZGÜR ÖZEL
(Manisa) - Sayın Başkanım, sadece tutanağa geçsin. Yıllardır ifade ettiğimiz
muhtarların prime esas kazançları, düzenli ödeme desteği ve muhtarların prim
ödeme yükümlülüklerinin ortadan kaldırılmasıyla ilgili bu düzenleme KHK’de
düzenlendi; keşke bu Mecliste düzenlenip tüm partilerin katkısıyla olabilseydi.
Maddelere özünde uzun yıllardır savunduğumuz maddeler olarak destek veriyoruz.
Teşekkür
ediyorum.
BAŞKAN –
Teşekkürler Sayın Özel.
45’inci maddeyi
oylarınıza sunuyorum: Kabul edenler... Kabul etmeyenler... Kabul edilmiştir. 
46’ncı maddeyi
oylarınıza sunuyorum: Kabul edenler... Kabul etmeyenler... Kabul edilmiştir. 
47’nci maddeyi
oylarınıza sunuyorum: Kabul edenler... Kabul etmeyenler... Kabul edilmiştir. 
48’inci maddeyi
oylarınıza sunuyorum: Kabul edenler... Kabul etmeyenler... Kabul edilmiştir. 
49’uncu maddeyi
oylarınıza sunuyorum: Kabul edenler... Kabul etmeyenler... Kabul edilmiştir. 
50’nci maddeyi
oylarınıza sunuyorum: Kabul edenler... Kabul etmeyenler... Kabul edilmiştir. 
51’inci maddeyi
oylarınıza sunuyorum: Kabul edenler... Kabul etmeyenler... Kabul edilmiştir. 
İkinci bölümde
yer alan maddelerin oylamaları tamamlanmıştır.
Şimdi, üçüncü
bölümün görüşmelerine başlıyoruz.
Üçüncü bölüm 52
ila 77’nci maddeleri kapsamaktadır. 
Üçüncü bölümde
yer alan maddeleri, varsa o madde üzerindeki önerge işlemlerini yaptıktan sonra
ayrı ayrı oylarınıza sunacağım.
52’nci madde
üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 484 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 52’nci maddesinin metinden çıkarılmasını
arz ve teklif ederiz.
 Mustafa
Elitaş
 Kayseri
BAŞKAN –
Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ AYHAN SEFER ÜSTÜN (Sakarya) – Takdire bırakıyoruz Sayın
Başkan.
BAŞKAN – Hükûmet
katılıyor mu?
SAĞLIK BAKANI
AHMET DEMİRCAN (Samsun) – Katılıyoruz.
BAŞKAN –
Gerekçeyi okutuyorum:
Gerekçe:
İlgili maddede
öngörülen değişiklikler, 685 sayılı Kanun Hükmünde Kararname’nin değiştirilerek
kabul edilen metnine işlendiğinden metinden çıkarılmaktadır. 
BAŞKAN –
Önergeyi oylarınıza sunuyorum: Kabul edenler... Kabul etmeyenler... Kabul
edilmiştir. 
Madde metinden
çıkarılmıştır.
53’üncü
madde üzerinde bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 484 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 53’üncü maddesinin metinden çıkarılmasını
arz ve teklif ederiz.
 Mustafa
Elitaş
 Kayseri
BAŞKAN –
Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ AYHAN SEFER ÜSTÜN (Sakarya) – Takdire bırakıyoruz.
BAŞKAN – Hükûmet
katılıyor mu?
SAĞLIK BAKANI
AHMET DEMİRCAN (Samsun) – Katılıyoruz.
BAŞKAN –
Gerekçeyi okutuyorum:
Gerekçe:
İlgili maddede
öngörülen değişiklikler, 685 sayılı Kanun Hükmünde Kararname’nin değiştirilerek
kabul edilen metnine işlendiğinden metinden çıkarılmaktadır. 
BAŞKAN –
Önergeyi oylarınıza sunuyorum: Kabul edenler… Kabul etmeyenler… Kabul
edilmiştir.
Madde metinden
çıkarılmıştır.
54’üncü madde
üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 484 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 54’üncü maddesinin metinden çıkarılmasını
arz ve teklif ederiz.
 Mustafa
Elitaş
 Kayseri
BAŞKAN –
Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ AYHAN SEFER ÜSTÜN (Sakarya) – Takdire bırakıyoruz Sayın
Başkan.
BAŞKAN – Hükûmet
katılıyor mu?
SAĞLIK BAKANI
AHMET DEMİRCAN (Samsun) – Katılıyoruz.
BAŞKAN –
Gerekçeyi okutuyorum:
Gerekçe:
İlgili maddede
öngörülen değişiklikler, 685 sayılı Kanun Hükmünde Kararname’nin değiştirilerek
kabul edilen metnine işlendiğinden metinden çıkarılmaktadır. 
BAŞKAN –
Önergeyi oylarınıza sunuyorum: Kabul edenler… Kabul etmeyenler… Kabul
edilmiştir.
Madde metinden
çıkarılmıştır.
55’inci madde
üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 484 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 55’inci maddesinin metinden çıkarılmasını
arz ve teklif ederiz.
 Mustafa
Elitaş
 Kayseri
BAŞKAN –
Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ AYHAN SEFER ÜSTÜN (Sakarya) – Takdire bırakıyoruz.
BAŞKAN – Hükûmet
katılıyor mu?
SAĞLIK BAKANI
AHMET DEMİRCAN (Samsun) – Katılıyoruz.
BAŞKAN –
Gerekçeyi okutuyorum:
Gerekçe:
İlgili maddede
öngörülen değişiklikler, 685 sayılı Kanun Hükmünde Kararname’nin değiştirilerek
kabul edilen metnine işlendiğinden metinden çıkarılmaktadır. 
BAŞKAN –
Önergeyi oylarınıza sunuyorum: Kabul edenler… Kabul etmeyenler… Kabul
edilmiştir.
Madde metinden
çıkarılmıştır. 
56’ncı madde
üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 484 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 56’ncı maddesinin metinden çıkarılmasını
arz ve teklif ederiz.
 Mustafa
Elitaş
 Kayseri
BAŞKAN –
Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ AYHAN SEFER ÜSTÜN (Sakarya) – Takdire bırakıyoruz Sayın
Başkan.
BAŞKAN – Hükûmet
katılıyor mu?
SAĞLIK BAKANI
AHMET DEMİRCAN (Samsun) – Katılıyoruz.
BAŞKAN –
Gerekçeyi okutuyorum:
Gerekçe:
İlgili maddede
öngörülen değişiklikler, 685 sayılı Kanun Hükmünde Kararname’nin değiştirilerek
kabul edilen metnine işlendiğinden metinden çıkarılmaktadır. 
BAŞKAN –
Önergeyi oylarınıza sunuyorum: Kabul edenler… Kabul etmeyenler… Kabul
edilmiştir.
Madde metinden
çıkarılmıştır.
57’nci madde
üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 484 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 57’nci maddesinin metinden çıkarılmasını
arz ve teklif ederiz.
 Mustafa
Elitaş
 Kayseri
BAŞKAN –
Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ AYHAN SEFER ÜSTÜN (Sakarya) – Takdire bırakıyoruz Sayın
Başkan.
BAŞKAN – Hükûmet
katılıyor mu?
SAĞLIK BAKANI
AHMET DEMİRCAN (Samsun) – Katılıyoruz.
BAŞKAN –
Gerekçeyi okutuyorum:
Gerekçe:
İlgili maddede
öngörülen değişiklikler, 685 sayılı Kanun Hükmünde Kararname’nin değiştirilerek
kabul edilen metnine işlendiğinden metinden çıkarılmaktadır.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Kabul
edilmiştir.
Madde metinden
çıkarılmıştır.
58’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
59’uncu maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
60’ıncı maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
61’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
62’nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
63’üncü maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
64’üncü maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
65’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
66’ncı maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
67’nci madde
üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 484 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 67’nci maddesinin aşağıdaki şekilde
değiştirilmesini arz ve teklif ederiz.
“MADDE 67-6362
sayılı Kanunun 99 uncu maddesine aşağıdaki fıkra eklenmiştir.
“(4) Kuruldan
izin alınmaksızın kitle fonlama platformları aracılığıyla halktan para
toplandığına veya Türkiye'de yerleşik kişilere yönelik olarak internet
aracılığıyla yurt dışında kaldıraçlı işlem ve kaldıraçlı işlemlerle aynı
hükümlere tabi olduğu belirlenen türev araç işlemleri yaptırıldığına ilişkin
bilgi edinilmesi halinde, Kurulun başvurusu üzerine Bilgi Teknolojileri ve
İletişim Kurumu, ilgili internet sitesine erişimi engeller.”
 Mustafa
Elitaş
 Kayseri
BAŞKAN –
Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ AYHAN SEFER ÜSTÜN (Sakarya) – Takdire bırakıyoruz.
BAŞKAN – Hükûmet
katılıyor mu?
BAŞBAKAN
YARDIMCISI FİKRİ IŞIK (Kocaeli) – Katılıyoruz.
BAŞKAN –
Gerekçeyi okutuyorum:
Gerekçe:
7061 sayılı
Kanun’un 111’inci maddesiyle söz konusu fıkraya yapılan ekleme metne
işlenmektedir.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Kabul edilmiştir.
Kabul
edilen önerge doğrultusunda maddeyi oylarınıza sunuyorum: Kabul edenler… Kabul
etmeyenler… Kabul edilmiştir.
68’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
69’uncu maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
70’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
71’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
72’nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
73’üncü maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
74’üncü maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
75’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
76’ncı maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
77’nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
İÇİŞLERİ
KOMİSYONU BAŞKAN VEKİLİ AYHAN SEFER ÜSTÜN (Sakarya) – Başkanım, bir redaksiyon
talebimiz olacak.
BAŞKAN –
Buyurunuz.
İÇİŞLERİ
KOMİSYONU BAŞKAN VEKİLİ AYHAN SEFER ÜSTÜN (Sakarya) – Görüşülmekte olan 484
sıra sayılı Olağanüstü Hal Kapsamında Bazı Düzenlemeler Yapılması Hakkında
Kanun Hükmünde Kararname Genel Kurulda kabul edilen değişiklik önergeleriyle
birlikte kanunlaşacağından düzenlemenin adının “Olağanüstü Hâl Kapsamında Bazı
Düzenlemeler Yapılması Hakkında Kanun Hükmünde Kararnamenin Değiştirilerek
Kabul Edilmesine Dair Kanun” şeklinde değiştirilmesi, ayrıca metinde geçen ve
görüştüğümüz kanun hükmünde kararnameye atıfta bulunan “kanun hükmünde
kararname" ibarelerinin “kanun” olarak değiştirilmesine yönelik redaksiyon
talebimiz vardır, saygıyla sunulur.
BAŞKAN –
Teşekkür ederiz.
Talebiniz
kayıtlara geçmiştir. Redaksiyon işlemi kanun yazımı sırasında Başkanlığımızca
gerçekleştirilecektir.
Üçüncü bölümde
yer alan maddelerin oylamaları tamamlanmıştır. 
Kanun hükmünde
kararnamenin tümü açık oylamaya tabidir. Oylama için üç dakika süre veriyorum
ve oylama işlemini başlatıyorum.
(Elektronik
cihazla oylama yapıldı)
BAŞKAN – Sayın
milletvekilleri, toplantı yeter sayısı yoktur. 
Birleşime on
dakika ara veriyorum. 
Kapanma Saati: 17.18
ÜÇÜNCÜ OTURUM
Açılma Saati: 17.36
BAŞKAN: Başkan
Vekili Pervin BULDAN
KÂTİP ÜYELER: Fehmi KÜPÇÜ (Bolu), Sema KIRCI (Balıkesir) 
-----0-----
BAŞKAN – Sayın
milletvekilleri, Türkiye Büyük Millet Meclisinin 54’üncü Birleşiminin Üçüncü
Oturumunu açıyorum. 
484 sıra sayılı
Kanun Hükmünde Kararname’nin tümünün açık oylamasında toplantı yeter sayısı
bulunamamıştı. Şimdi açık oylamayı tekrarlayacağım. 
Oylama için üç
dakika süre veriyorum ve oylama işlemini başlatıyorum. 
(Elektronik
cihazla oylama yapıldı) 
BAŞKAN – Sayın
milletvekilleri, 690 Sayılı Olağanüstü Hal Kapsamında Bazı Düzenlemeler
Yapılması Hakkında Kanun Hükmünde Kararname açık oylama sonucu:
“Kullanılan oy sayısı : 237
Kabul : 217
Ret :  20 (x)
 Kâtip Üye Kâtip
Üye
 Fehmi Küpçü Sema
Kırcı
 Bolu Balıkesir”
Kanun hükmünde
kararname kabul edilmiş ve kanunlaşmıştır.
2’nci sırada yer
alan 694 Sayılı Olağanüstü Hal Kapsamında Bazı Düzenlemeler Yapılması Hakkında
Kanun Hükmünde Kararname (1/870) ile İçtüzük’ün 128’inci Maddesine Göre
Doğrudan Gündeme Alınmasına İlişkin Türkiye Büyük Millet Meclisi Başkanlığı
Tezkeresi’nin görüşmelerine başlayacağız.
9.- 694 Sayılı Olağanüstü Hal Kapsamında Bazı Düzenlemeler
Yapılması Hakkında Kanun Hükmünde Kararname (1/870) ile İçtüzük’ün 128’inci
Maddesine Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 500) (xx)
BAŞKAN –
Komisyon ve Hükûmet yerinde.
Komisyon raporu
500 sıra sayısıyla bastırılıp dağıtılmıştır. 
Sayın
milletvekilleri, alınan karar gereğince, bu kanun hükmünde kararname İç
Tüzük’ün 91’inci maddesi kapsamında temel kanun olarak görüşülecektir. Bu
nedenle kanun hükmünde kararname tümü üzerindeki görüşmeler tamamlanıp
maddelerine geçilmesi kabul edildikten sonra bölümler hâlinde görüşülecek ve
bölümlerde yer alan maddeler ayrı ayrı oylanacaktır.
Şimdi kanun
hükmünde kararnamenin tümü üzerinde Milliyetçi Hareket Partisi Grubu adına
İstanbul Milletvekili Sayın Arzu Erdem… 
Buyurun Sayın
Erdem. (MHP sıralarından alkışlar) 
MHP GRUBU ADINA
ARZU ERDEM (İstanbul) – Teşekkür ederim Sayın Başkan.
Değerli
milletvekilleri, 500 sıra sayılı 694 Sayılı Olağanüstü Hal Kapsamında Bazı
Düzenlemeler Yapılması Hakkında Kanun Hükmünde Kararname’ye ilişkin Milliyetçi
Hareket Partisi Grubum adına söz almış bulunmaktayım. Gazi Meclisi, bizleri
ekranları başında izleyen aziz Türk milletini saygılarımla selamlıyorum. 
Değerli
milletvekilleri, öncelikle on beş dakika önce almış olduğumuz acı bir haberi
paylaşmak istiyorum. Hakkâri Çukurca’da şehit düşen hemşehrim Sözleşmeli Piyade
Er Miraç Gürhan’a Allah’tan rahmet diliyorum, kederli ailesine sabır diliyorum.
Yaralanan 5 askerimize de acil şifalar diliyorum. 
Değerli
milletvekilleri, Hatay’ın Reyhanlı ilçesinde eli kanlı terör örgütü PKK-PYD’nin
attığı bir roket bir eve isabet etmiştir. 17 yaşındaki kardeşimiz Fatma Avlar
hayatını kaybetmiştir. Şehadete erişen kızımızın kederli ailesine sabır
diliyorum. Yine, Türk milletimizin başı sağ olsun diyorum. 
Anayasa’nın
119’uncu maddesine göre olağanüstü hâl, tabii afet ve ağır ekonomik bunalım ile
şiddet olaylarının yaygınlaşması ve kamu düzeninin ciddi şekilde bozulması
durumlarında ilan edilebilmektedir. 
Özellikle
dünyadaki örnekleri de görmek gerekir ki emperyalist güçlerin ülkemizi
olağanüstü hâl üzerinden ne kadar haksız olarak eleştirdiğini de tespit
edebiliriz. 12 Haziran 2016 günü Orlando’da bir gece kulübünde saldırı
gerçekleşmiştir ve Florida eyaleti Orange County’de olağanüstü hâl ilan etmiştir.
Saldırıda 50 kişi hayatını kaybetmiştir, 53 kişi yaralanmıştır. Kasım 2015’te 6
ayrı noktada yapılan terör saldırısında 7’si saldırgan 137 kişi hayatını
kaybetmiştir. Bu, Fransa’da gerçekleşiyor. Fransız devleti derhâl OHAL ilan
etmiştir. Wood Buffalo Belediyesi Fort Mc Murray orman yangını sonucunda
Alberta Kanada’da olağanüstü hâl ilan etmiştir. Filipinler, tropik fırtına
felaketi nedeniyle olağanüstü hâl ilan etmiştir. Kırım Hükûmeti, yine ülkede
yaşanan enerji sıkıntısı sebebiyle olağanüstü hâl ilan etmiştir. Kaliforniya
Valisi Jerry Brown, 6 Ocak 2016’da gerçekleşen gaz sıkıntısı nedeniyle OHAL
ilan etmiştir. Amerika Birleşik Devletleri Kuzey Carolina, Maryland,
Pennsylvania, Georgia, Virginia ve New Jersey’de kar fırtınası sebebiyle
olağanüstü hâl ilan etmiştir. 2016’da Venezuella’da protestolar nedeniyle yine
olağanüstü hâl ilan edilmiştir. Yani özetleyecek olursak küresel terör
saldırılarının sürdüğü bir zaman diliminde başta Fransa olmak üzere birçok
Avrupa Birliği ülkesinde OHAL ilan edilmiştir. Ülkemiz ise sinsi terör örgütü
ve uzantılarının hedefindedir. FETÖ, PKK, IŞİD, uzantıları YPG ve PYD’nin
hedefinde son birkaç yılda Avrupa Birliği ülkelerinin on katı daha fazla terör
saldırısıyla karşı karşıya olan ülkemizde olağanüstü hâl bir devlet
refleksidir. Bunun üzerine ayrıca hiçbir yerde yaşanmayan 15 Temmuz kanlı darbe
girişimi yaşanmıştır ve her birimiz biliyoruz ki o gece milletimiz varoluşla
yok oluş arasında incecik çizgiyi birlikte yaşamıştır. Bunların tamamına
baktığımızda, bugün ülkemizin geçmiş olduğu durumun, özellikle içinde bulunmuş
olduğu durumun ne kadar vahim olduğunu ama devlet refleksinin ne kadar doğru
işlediğini, Türk milletinin ne kadar iradeli durduğunu görebiliyoruz. 
Bunun için
Zeytin Dalı Operasyonu’yla ilgili de birkaç kelime etmek istiyorum: Şöyle ki,
Zeytin Dalı Operasyonu… Özel olarak, orada mücadele eden Mehmetçiklerimize
buradan dualarımızı gönderdiğimi belirtmek istiyorum. Şehadete kavuşmuş olan
tüm kardeşlerimize Allah’tan rahmet diliyorum. Yaralanan kardeşlerimize acil
şifalar diliyorum. Rabb’im oradaki mücadelelerini mukaddes eylesin. Bizim için
Afrin’deki mücadele, yani Zeytin Dalı Operasyonu çok önemli bir mücadele. Fırat
Kalkanı ve El Bab operasyonlarının devamı olan Zeytin Dalı Operasyonu özellikle
tamamlanması gereken, hem ülkemizin güvenliği açısından hem sınır ötesi
güvenliği açısından hem o bölgede sivil milletin özellikle güvenliği açısından
gerçekleştirilmesi gereken operasyonlardı.
Bu açıdan
Milliyetçi Hareket Partisi Grup Başkan Vekilimiz Sayın Erkan Akçay
Beyefendi’nin tanımlamış olduğu -özellikle stratejik sonuçlarına ilişkin- beş
stratejik sonucu da burada tekrar paylaşmak istiyorum.
İlk olarak orada
yapılan operasyon… Suriye'de emperyalist güçlerin vekâletle yürüttüğü bir savaş
vardır. İşte, bu operasyon komşumuz olan Suriye'nin geleceğinde Türkiye'nin göz
ardı edilemeyeceğinin garantisidir. Suriye’nin toprak bütünlüğünün muhafazasını
da amaçlayan bu harekâtla masada Fırat Kalkanı’yla elde edilen söz hakkı da
güçlenecektir. 
İkincisi,
harekât sınır ötesinden gelen tehditlere karşı Türkiye'nin meşru savunma
hakkını güçlü bir irade ve kuvvetle uygulayacağını göstermektedir.
Üçüncü olarak,
sınırlarımızın ötesinde, özellikle birtakım güçler izin vermeden Türkiye'nin
adım atamayacağı algısı geçersiz kılınmıştır, yerle yeksan edilmiştir.
Operasyonun
dördüncü ve siyasi önemli bir kısmı ise, Afrin merkezli oluşturulmak istenen
kukla devletçiliğinin tıpkı Kerkük’te olduğu gibi daha doğmadan
engellenmesidir. Bu stratejik sonuçlar Türk milleti için ve özellikle
devletimiz için çok büyük önem arz etmektedir. 
Şimdi,
mücadeleyle ilgili, hem o bölgede mücadele eden hem vatanımızın müdafaasında
mücadele eden gazilerimiz, şehitlerimiz ve yakınlarıyla ilgili vermiş olduğumuz
kanun tekliflerinin ve önergelerin kabulü noktasında başta iktidar partisi
olmak üzere Türkiye Büyük Millet Meclisini tekrar bilgilendirmek istiyorum.
Muharip gazilerimiz, Kore gazilerimiz ve Kıbrıs gazilerimiz arasında bir
eşitsizlik var. Bu eşitsizliğin mutlaka giderilmesi gerekmektedir. Gazilerin
uzuv kaybı derecesine bakılmaksızın malul gazi sayılarak yaratılan eşitsizliğin
giderilmesi şart. Şehit ve gazilerimizin ailelerine öncelikli kadro verilmeli.
Bu anlamda çalışmalar yapılmaktadır ama yeterli midir? İnanın yeterli değildir;
gazilerimiz de şehitlerimizin yakınları da gerçekten başımızın tacı ve bu
açıdan yapılacak olan her tür düzenleme onların helalidir, onlara yapılacak
olan her tür düzenleme haktır.
Ayrıca, terörle
mücadele sırasında yaralanıp gazi sayılmayanlarla ilgili de mutlaka bir düzenleme
yapılması gerekiyor. Bu açıdan bir kanun hükmünde kararname çıktı ama surda
gedik açılmış kadar küçücük bir düzenlemeydi ve gerçekten istenen belgeler ve
aranan ölçüler bu terörle mücadele sırasında yaralanıp gazi sayılmayanlarla
ilgili gazilik unvanını almaları noktasında bir yeterlilik oluşturmamıştır. 
Aynı şekilde,
Güneydoğu Anadolu Bölgesi’nde, Doğu Anadolu Bölgesi’nde ve ülkemizin çok farklı
yerlerinde korucularımız yoğun bir mücadele vermekte hain terör öğütlerine
karşı. Korucularımız terörle mücadelede devletten hiçbir maaş almadan -yeni bir
düzenlemeyle az bir maaş almaktalar ama- yıllarca gönüllü bir şekilde safını
devletten yana belirlemiştir ve PKK’nın çok yoğun tehdidi altında bulunan
yörenin güvenliğini sağlayan birimlerdir. 1924 yılından bu yana yürürlükte olan
442 sayılı Kanun’la çalıştırılan korucularımızın bir korucu kanunu yoktur ve bu
bir eksikliktir. Bu açıdan yine kanun teklifimiz bulunmaktadır Milliyetçi
Hareket Partisi olarak. Korucularımızın mağduriyetlerinin giderilmesi hususunda
çalışmaların yapılması şarttır. Korucularımızın her zaman yanında olduğu
devletimize olan güvenlerinin tazelenmesini sağlayacak düzenlemeler yapmalıyız.
Ortalama 8 nüfuslu bir aileyi evinde bırakıp, her akşam helalleşerek evden
çıkan bir korucunun almış olduğu maaş 1.510 lira. Bu maaşla geçinmesi mümkün
olmadığı gibi, çocuklarıyla ilgili ve eviyle ilgili, ailesine verilecek olan
desteklerle ilgili de düzenlemeler yapılmalı. Vatanı uğruna ölümü göze alan
korucularımızın maaşının en düşük devlet memuru maaşına endekslenmesi
gerekmektedir. Bu açıdan kanun teklifimiz mevcut, iktidar partisinin ve diğer
partilerin de desteğinin beklendiğini buradan belirtmek istiyorum.
Ayrıca, son
olarak, şubatta yapılacak olan atamalarla ilgili -Sayın Sağlık Bakanı burada- dün
bir açıklama olduğu söylendi ama özellikle kadro verilmesine ilişkin, tıbbi
sekreterler ve sağlık personeline ilişkin bu konuda bir açıklama var mıdır,
resmî bir açıklama var mıdır? Şubatta sayı olarak ne kadar alım yapılacak? Bize
çok sayıda müracaat geldiği için, birinci ağızdan, Sayın Bakanımızdan bir cevap
alabilirsek sağlıkçılarla alakalı çok memnuniyet duyacağız. 
Öğretmenlerle
ilgili de ilave bir 5 bin kadro açıklaması yapılmıştır ama yeterli midir?
Değildir. Çünkü 110 bin civarında öğretmen açığı bulunan ülkemizde, şu an 20
bin alım yapılacağı söylenmektedir ancak dün itibarıyla 25 bine çıkarılacağı
söylendi, burada da öğretmenlerimizin beklediği kadro en az 40 bin kadro. Bu
açıdan, bunun değerlendirilmesi, göz bebeğimiz evlatlarımızı emanet ettiğimiz
öğretmenlerimizin sorunlarının da giderilmesi açısından, hepimizin elimizi
değil gövdemizi taşın altına koymamız gerektiği gerçeğiyle de karşı karşıya
kaldığımız bir gerçek.
Ayrıca, şunu
söylemem gerekiyor: Ben bir anne olarak evlatlarımı emanet ettiğim
öğretmelerimizin mutlu olması gerektiğini düşünüyorum, kendi branşında istihdam
görmesi gerektiğini düşünüyorum ve inanıyorum ki burada oturan her bir
milletvekili arkadaşımız da aynı düşünceye, aynı duyguya sahip. 
Genel Kurulu
saygılarımla selamlıyorum.
Teşekkür
ediyorum. (MHP sıralarından alkışlar)
BAŞKAN –
Teşekkür ederiz Sayın Erdem.
Sayın
Kerestecioğlu ve Sayın Özel sisteme girmişler.
Buyurun Sayın
Kerestecioğlu.
IV.- AÇIKLAMALAR (Devam)
30.- İstanbul Milletvekili Filiz Kerestecioğlu Demir’in, Cumhuriyet
Halk Partisi Genel Başkan Yardımcısı Ardahan Milletvekili Öztürk Yılmaz’ın
Musul Başkonsolosu olduğu döneme ilişkin bazı açıklamalarına ilişkin açıklaması
FİLİZ
KERESTECİOĞLU DEMİR (İstanbul) – Sayın Başkan, bugün, CHP Genel Başkan
Yardımcısı Öztürk Yılmaz’ın, eski Musul Başkonsolosu olduğu döneme ilişkin bazı
açıklamaları oldu. Bunlar, gerçekten izaha muhtaç olan iddialar. 
Kendisi diyor
ki: “Koruma polisi olan Abdülsettar Yaşar -bu benim şüphelerim olduğu bir tip,
düşünce olarak IŞİD’e yakın olan bir tip- Musul baskınında bir anda ‘Arapça
biliyorum.’ diyerek ortaya çıkıyor, IŞİD’in belgelerini de bana imzalatmak
istiyor, ben reddediyorum. Beni korumakla görevli olarak gelenlerin bir
kısmının o tarafa ideolojik olarak yakınlığı var, resmen o tarafa geçtiler.
Konsolosluk basıldığında ben ‘Çatışın.’ dedim, Hükûmet ‘Çatışmayın.’ dedi.
Şimdi bazı adamları çıkarıp konuşturuyorlar. O zaman bende bu işin
tezgâhlandığı sonucu doğuyor. Bütün bunlar beni orada sattılar. Bunların
yargılanması lazım.” 
Şimdi,
bunlar gerçekten çok ciddi iddialar o döneme ilişkin.
(Mikrofon
otomatik cihaz tarafından kapatıldı) 
BAŞKAN
– Buyurun, devam edin. 
FİLİZ
KERESTECİOĞLU DEMİR (İstanbul) – Teşekkürler Sayın Başkan. 
Bugün
10 Ekim Ankara gar katliamının -100’den fazla insanın öldürüldüğü gar
katliamının- davasındaydım ve gerçekten burası, biraz, “tarifsiz kederler
ülkesi” diye tanımlamamız gereken bir ülke. Oradaki yargılanan sanıklara
baktığım zaman, ki bunlar IŞİD’li olduğu iddia edilen -hâlâ yargılandıkları
için “iddia” diyorum- sanıklar, gayet fütursuzca arkalarına dönüp oradaki acılı
ailelere dahi laf atma cüretini gösterebilen insanlar ve bunlara baktığım zaman
bu sözlerin daha fazla açıklanmaya muhtaç olan sözler olduğunu düşünüyorum.
Aynı zamanda bugün “şerefli, onurlu insanlar” diyerek Afrin’de iş birliği
yapıldığı söylenen o El Kaide ve başka örgütlerin -kadın ve insanlık düşmanı
bazı örgütlerin- tortuları olan güçlerle yapılan iş birliğine de özellikle
tekrar uyararak dikkat çekmek istedim. 
Teşekkürler.

BAŞKAN
– Teşekkür ederiz Sayın Kerestecioğlu.
Sayın
Özel…
31.- Manisa Milletvekili Özgür Özel’in, Sağlık Bakanı Ahmet
Demircan’ın güvenlik soruşturması nedeniyle atama bekleyen sağlıkçılara bir
açıklama yapmasını beklediğine ve Türk Tabipleri Birliğiyle ilgili bazı
ifadelerine ilişkin açıklaması
ÖZGÜR
ÖZEL (Manisa) – Teşekkür ederim.
Sayın
Başkan, Sayın Bakan Mecliste olunca, makam odalarımızın telefonlarına hem
güvenlik soruşturmasından dolayı ataması bekleyen hem de gelecek şubat ayı
atamalarıyla ilgili beklentisi olan çok sayıda sağlıkçı müracaatta bulunuyor.
Önce bir onların beklediği sorulara Sayın Bakan cevap verirse… Çünkü herkesin
gözü kulağı burada kendisini görünce ama benim söz alma sebebim, birkaç gündür
Mecliste de çok konuştuğumuz bir gündemle ilişkili.
Türk Tabipleri
Birliği, Sayın Bakan, Anayasa’nın emrettiği bir kanunla kurulmuş, kamu kurumu
niteliğinde bir meslek örgütü, aslında sizin de meslek örgütünüz. Aslında Sayın
Bakan bakanlık yaptığı günden itibaren Parlamentoya saygısı, sorularımıza cevap
vermesi, gerek üslubu gerek yaklaşımı açısından daha önce de bizim buradan
teşekkür ettiğimiz bir bakandı ve ilk kez, son dönemlerde alışık tavırların
dışında, sağlıkçı olmasına da bağladığımız bir idare şekli, bir yönetim şekli,
bir yürütme şekli ortaya koyuyor diye düşünüyorduk ama son günlerde bütün
sağlıkçılar gibi bizi de hayal kırıklığına uğrattı.
(Mikrofon
otomatik cihaz tarafından kapatıldı)
BAŞKAN –
Buyurun, tamamlayın.
ÖZGÜR ÖZEL
(Manisa) – Sorunun birincisi, kendisinin de mensubu olduğu Türk Tabipleri
Birliğinin açıklaması. Ben Sayın Bakanın ve iktidar kanadının açıklamalarını
okuyunca herhâlde soruşturma açılan açıklama bu olamaz deyip 3-4 kez daha
okudum. Orada ne söyledikleri ortada. “Hekimiz.” diyor, “Yaşatmalıyız.” diyor,
“Her zaman olduğu gibi yaşam hakkını savunuyoruz.” diyor. Bunun üstüne Sayın
Bakan şöyle bir ifade kullandı: “Tabipleri temsil hakları yok. Türk tabiplerini
temsil etmiyorlar.”
Sayın Bakan, 81
ilde örgütlü bunlar, 65 ilde odaları var, 85.500 kayıtlı üyeleri var, yüzde 80 oran.
Seçim yapmışlar, sizin gibi seçimle gelmişler. Yüzde 58 oy alıp seçilmiş mevcut
başkan. Onu seçen delegeyi kim seçmiş? Öyle bir yerde yazılmamış. Urfa’da 900,
İzmir’de 2.500, İstanbul’da 4.900, Ankara’da 5.633 doktor gidip, sandıkta oy
verip delege seçmiş. O seçtikleri 491 delegenin yüzde 58’i oy vermiş.
(Mikrofon
otomatik cihaz tarafından kapatıldı)
ÖZGÜR ÖZEL
(Manisa) – Müsaadenizle bitireyim Başkanım.
BAŞKAN –
Buyurun, tamamlayın.
ÖZGÜR ÖZEL
(Manisa) – Sayın Bakan, seçim bölgenizde aldığınız oy oranına bakarsanız Türk
Tabipleri Birliği sizden çok daha meşru. Eğer size karşı darbe yapıldığında
millet tankın önüne geçiyorsa, bizler kapalı Meclisi açıp hepimizi hedef
ediyorsak, çoluğumuzun çocuğumuzun geleceğini düşünmeden demokrasiyi koruyorsak
siz, sizden daha yüksek oy oranıyla seçilmiş, meşruiyet sıkıntısı size göre çok
daha az olan -hem de bütün hekimlerin verdiği oy oranına baktığınızda sizden
çok yüksek, değil ki sadece oy kullananların- kendi örgütünüze bunu nasıl
söylüyorsunuz? Sizin kendi örgütünüzün yanında durmanız gerekirken, “Seçimle
gelen seçimle gider.” demeniz gerekirken bugün içerideler; ekmeklerinden,
aşlarından, işlerinden yapıyor talimatlı rektörler. Yarın belki de vesayet
yetkinizi kullanıp görevden almaya kalkacaksınız ve sonraki seçimlerde de o
örgütü ele geçirmeye çalışacak birileri. Bunu ayıplıyoruz, yakıştıramıyoruz. Bu
konuda Parlamentoya bilgi vermenizi bekliyoruz.
BAŞKAN – Sayın
Bakan, yerinizden cevap verebilirsiniz, buyurun.
32.- Sağlık Bakanı Ahmet Demircan’ın, Manisa Milletvekili
Özgür Özel’in yaptığı açıklamasındaki bazı ifadelerine ilişkin açıklaması
SAĞLIK BAKANI AHMET
DEMİRCAN (Samsun) – Sayın Başkan, teşekkür ediyorum.
Değerli
milletvekilleri “birlikte yaşama” diye bir şey var. Birlikte yaşama birbirine
güvenen, birbirinin güvenliğini tehlikeye atmayan insanların yapabileceği bir
iş. Biz bir milletiz, bir vatanda, bir bayrağın altında birlikte yaşıyoruz.
Burada bize, bağımsızlığımıza, egemenliğimize, hatta daha ileri, hayat
hakkımıza bir saldırı olduğunda birlikte yaşamanın şartı, o saldırıya karşı hep
birlikte karşı koymaktır, o saldırıyı hep birlikte bertaraf etmektir.
Ülkemiz büyük
bir tehditle karşı karşıya, bir terör belasıyla karşı karşıya. Böyle bir
saldırı yapıldığında elbette ki ülkemiz en doğal refleksi gösteriyor;
devletimiz, Hükûmetimiz ülkenin hayat hakkını, milletimizin hayat hakkını,
egemenlik hakkını savunmak için, bu terör belalarına karşı mücadele için harekete
geçiyor. 
Peki, neydi o
birlikte yaşamanın temel şartı? Yanımızdaki herkes, birlikte olduğumuz herkes
bu saldırıya karşı tavır sergilemek zorundadır. Eğer bu saldırıyı hafifletecek
veya bu saldırıyı meşru bir hareketmiş gibi gösterecek veya başka türlü izaha
neden olacak imalar içeriyorsa elbette ki bu tepkiyi göstermek hakkımızdır.
Tabipler Birliği
yasayla kurulmuş bir birliktir. Yasayla kurulmuş bir birlik olarak, yasanın,
Anayasa’nın ve birlikte yaşamanın şartının gereğini yerine getirmesi gerekir.
Bu ifadenin tabipleri temsil etmeyeceğini, bu ifadeyi serdedenin, söyleyenin
tabipleri temsil etmeyeceğini söyledik, yoksa Anayasa’nın kendisine yüklemiş
olduğu görevleri bihakkın yerine getiren, kanunların kendisine yüklemiş olduğu
görevi yerine getiren bir tabipler birliğinin elbette ki aldığı oylarla oy
aldığı kitleyi temsil etmesi gerekir.
(Mikrofon
otomatik cihaz tarafından kapatıldı) 
SAĞLIK
BAKANI AHMET DEMİRCAN (Samsun) – Tamamlayayım Sayın Başkan.
BAŞKAN
– Buyurun, tamamlayın.
SAĞLIK
BAKANI AHMET DEMİRCAN (Samsun) – Ama bırakın temsil etmesi gereken kitleyi
temsil noktasını, ülkenin birliğine, beraberliğine, hayat hakkına karşı
yapılmış bir saldırıya bu şekilde âdeta sulandırır gibi ima karıştırarak
verilmiş olan cevaba karşı bir tutumdur bizim tutumumuz ve yasaların gereğidir.
Yani Tabipler Birliği kanunla kendisine verilmiş işler dışında iş yapmamalı.
FİLİZ
KERESTECİOĞLU DEMİR (İstanbul) – Evet, halk sağlığını korumak Sayın Bakan, halk
sağlığını korumak.
SAĞLIK
BAKANI AHMET DEMİRCAN (Samsun) – Kendisine kanunla verilmiş olan işleri
yapmazsa elbette ki yasaya, yargıya müracaat hakkını kullanırız, görevimizi
kullanırız; yaptığımız budur. 
MERAL
DANIŞ BEŞTAŞ (Adana) – O yemine ne diyorsunuz Sayın Bakan?
SAĞLIK
BAKANI AHMET DEMİRCAN (Samsun) – Eğer temsil noktasında oylarla, işi oy
sayısıyla ölçerseniz yanlış yaparsanız. Düzenler bellidir, Anayasa’nın,
kanunların tertiplediği, yasaların tertiplediği seçilme sayıları bellidir.
Onlar bir meslek grubunu temsil ederler. 
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın.
SAĞLIK
BAKANI AHMET DEMİRCAN (Samsun) – Ben şuna inanıyorum ki: Türkiye’deki gerçek
manada görev yapan tabip kardeşlerimizin tümü bundan rahatsız olmuştur.
Milletinin birliğini, beraberliğini…
ÖZGÜR
ÖZEL (Manisa) – E, sandıkta hesap sorarlar efendim, sandıkta hesap sorarlar.
Hep öyle diyorsunuz ya.
BAŞKAN
– Lütfen, bitirsin isterseniz Sayın Özel.
SAĞLIK
BAKANI AHMET DEMİRCAN (Samsun) – Lütfen, ben sizi kelime kelime dinledim.
ÖZGÜR
ÖZEL (Manisa) – Ben de dinledim tabii. Sizinkiler hep diyor ki: “Sandıkta
hesaplaşalım.”
SAĞLIK
BAKANI AHMET DEMİRCAN (Samsun) – Eğer ülke saldırıya uğrarken siz bu
saldırganların saldırısını kınamaz da meseleyi başka mecralara taşıyacak imalar
taşıyan sözler söylerseniz…
GARO
PAYLAN (İstanbul) – Hipokrat yemini o, Hipokrat yemini!
SAĞLIK
BAKANI AHMET DEMİRCAN (Samsun) – Elbette ki burada bütün tabipler bundan
rahatsız olmuştur, ben inanıyorum. Bu rahatsızlığı ben tabiplerin… 
MERAL
DANIŞ BEŞTAŞ (Adana) – Saldırıya uğrayan bir ülke yok ortada.
GARO
PAYLAN (İstanbul) – Hipokrat yemini efendim.
MİLLÎ
SAVUNMA KOMİSYONU BAŞKAN VEKİLİ HÜSEYİN ŞAHİN (Bursa) - Sen de yemin ettin
burada Türk halkı adına, konuşma!
FİLİZ
KERESTECİOĞLU DEMİR (İstanbul) – Siz üslubunuza dikkat eder misiniz biraz.
SAĞLIK
BAKANI AHMET DEMİRCAN (Samsun) – Bir tabip olarak bu rahatsızlığı ben de duydum
ve gereken bu müdahaleyi yaptım.
Teşekkür
ediyorum arkadaşlar.
BAŞKAN
– Teşekkürler Sayın Bakan.
MİLLÎ
SAVUNMA KOMİSYONU BAŞKAN VEKİLİ HÜSEYİN ŞAHİN (Bursa) - Türkiye’yi gidip
şikâyet ediyorsun sağa sola.
FİLİZ
KERESTECİOĞLU DEMİR (İstanbul) – Biraz üslubunuza dikkat eder misiniz.
MİLLÎ
SAVUNMA KOMİSYONU BAŞKAN VEKİLİ HÜSEYİN ŞAHİN (Bursa) - Türkiye’yi şikâyet
etmeye kimsenin hakkı yok!
ERTUĞRUL
KÜRKCÜ (İzmir) - Ne şikâyeti be, ne şikâyeti be!
FİLİZ
KERESTECİOĞLU DEMİR (İstanbul) – Ne şikâyetinden bahsediyorsunuz?
MİLLÎ
SAVUNMA KOMİSYONU BAŞKAN VEKİLİ HÜSEYİN ŞAHİN (Bursa) - Orada yemin ettin.
BAŞKAN
– Sayın milletvekilleri, lütfen karşılıklı konuşmayalım.
ÖZGÜR
ÖZEL (Manisa) – Sayın Başkan… 
BAŞKAN
- Sayın Özel, buyurun.
ÖZGÜR
ÖZEL (Manisa) – Sayın Başkan, sadece tutanağa geçsin. Gerçekten, Sayın Bakan
öyle tarihî bir sorumluluk alıp, öyle tarihî bir hata yapıyor ki. Bir bildiri
var, hani meşgul etmeyecek olsak, burada okusak şaşar insan yani buna. 
FİLİZ
KERESTECİOĞLU DEMİR (İstanbul) – Okuduk üç gündür zaten kaç kere. 
ÖZGÜR
ÖZEL (Manisa) – Herkes günlerdir okuyor bunu, bir daha tekrar etmeyeceğim ama
“ima suçu” diye bir şey geliştiriyor. Diyor ki: “Bir şey ima ediyorlar.” Ne ima
ediyorlar? Ve diyor ki: “Mücadeleyi sulandırma suçu.” Böyle suçlar yok Türk
Ceza Kanunu’nda, ne iması?
RAMAZAN
CAN (Kırıkkale) – Suç demedi, “suç” diye bir tabir kullanmadı Sayın Bakan.
ÖZGÜR
ÖZEL (Manisa) – Bakın, en ağır yerini okuyorum, en rahatsız oldukları, diğer
yerlerde hekimiz, mekimiz... “Savaş, doğada ve insanda tahribat yapan,
toplumsal yaşamı tehdit eden, insan eliyle yaratılan bir halk sağlığı
sorunudur.” lafından ima suçu yaratıyor. Bakın, bu suç işleniyorsa en çok
Adalet ve Kalkınma Partisi Grubu... 
RAMAZAN
CAN (Kırıkkale) – “Suç” diye bir şey demedi ya!
FİLİZ
KERESTECİOĞLU DEMİR (İstanbul) – Ve şu anda gözaltındalar. 
SAĞLIK
BAKANI AHMET DEMİRCAN (Samsun) – Başkanım cevap vereceğim. 
ÖZGÜR
ÖZEL (Manisa) – Niye biliyor musunuz, neden? Diyorlar ki: “Cumhurbaşkanımız
‘başkomutan’ sıfatıyla yönetiyor.” Ya, Cumhurbaşkanı “başkomutan” sıfatıyla
savaşı yönetir, savaş var diyorsunuz o zaman siz. Burada “savaş” lafından terör
örgütüyle yapılan operasyon üzerinden bir ima edinip hiçbir yerde yazmayan bir
suçla kendisine bağlı olan bir örgütün OHAL şartlarında avukat görmeden,
perişan hâlde yedi güne varabilecek gözaltısına direnmesi gereken bakan ima
suçunu savunuyor. “İma” diye bir suç yok Türk Ceza Kanunu’nda; yapamazsınız,
tarihî haksızlık. 
İSMAİL
BİLEN (Manisa) – Özgür Beyciğim terörü övmek suç. 
ÖZGÜR
ÖZEL (Manisa) – Ya yok, yok. 
SAĞLIK
BAKANI AHMET DEMİRCAN (Samsun) – Sayın Başkan...
BAŞKAN
– Sayın Bakan...
ERTUĞRUL
KÜRKCÜ (İzmir) – Ne terörü ya, ne terörü!
İSMAİL
BİLEN (Manisa) – Savaş kiminle yapılıyor?
ÖZGÜR
ÖZEL (Manisa) – İsmail Bey, yok öyle bir şey, burada terör yazmıyor. 
SAĞLIK
BAKANI AHMET DEMİRCAN (Samsun) – Sayın Başkan...
BAŞKAN
– Sayın Bakan, Sayın Yıldırım’ın da söz talebi var, isterseniz onu da
dinleyelim, belki ikisine birden cevap verirsiniz. 
Buyurunuz
Sayın Yıldırım.
33.- Muş Milletvekili Ahmet Yıldırım’ın, Sağlık Bakanı Ahmet
Demircan’ın yaptığı açıklamasındaki bazı ifadelerine ilişkin açıklaması
AHMET
YILDIRIM (Muş) – Teşekkür ederim Sayın Başkan.
Sayın
Bakan, sizin Sayın Özel’e cevaben yaptığınız konuşmada anlattığınız husus tam
bir toplumsal olay ve olguya ilişkin farklı düşünce biçimidir. Siz, bir meslek
grubu ve onun örgütlenmiş olan, yasaca örgütlenmiş olan odasının ve yönetiminin
sizden farklı düşünme biçimini çok farklı yerlere çektiniz. 
Bakın,
bizim ilgili olduğumuz husus şu: Hükûmetiniz bu odayı siyaset yapmaya zorluyor.
Onlar kendi meslekleri üzerinden bir tepki ortaya koydular. Buna
katılmayabilirsiniz, tepki gösterebilirsiniz, eleştirebilirsiniz ama başbakan
yardımcısının yaptığı gibi yargıya talimat veremezsiniz. Başbakan yardımcısı
hedef gösterdikten sonra, yirmi dört saat geçmeden bu hekimlerin
temsilcilerinin, yöneticilerinin alınmış olması yargıya çok açık bir talimat
suçudur. Yargıyı siyasallaştırmaya…
(Mikrofon
otomatik cihaz tarafından kapatıldı) 
AHMET YILDIRIM
(Muş) – Bitiriyorum Sayın Başkan. 
BAŞKAN –
Buyurun, tamamlayın. 
AHMET YILDIRIM
(Muş) – “Gerçek manada hekimlik” diyorsunuz ve dediniz ki: “Temsil etmesi
gereken meslek mensuplarına… Temsil yetkisine uymamışlardır.” Bırakacaksınız,
bir dahaki… Zaten kongreleri de yakın. O kongrede o odaların üyeleri nasıl
takdir ediyorsa, onların o iki yıllık yönetim biçimini nasıl görüyorsa, bu
konuda yapmışsa, varsa yanlışları onların üyeleri takdir edecektir. Yoksa,
Hükûmetiniz çıkıp yargıya talimat vererek “Bunlar millî birliği bozmaya, sözüm
ona -tırnak içinde- terörle mücadeleyi zayıflatmaya dönük bir pozisyon
almıştır.” diyerek talimat verip -ondan sonra onların gözaltına alınmasını-
TCK’da olmayan suçlar üreterek hedef gösteremez ve onları üç gündür gözaltında
tutamaz, bu eziyeti yapamaz. Yaparsanız, her şeyden önce, başta kendi
mesleğinize ve onun üzerine yemin etmiş olduğunuz Hipokrat yeminine aykırı
hareket etmiş olursunuz. 
Teşekkürler.
ÖZGÜR ÖZEL
(Manisa) – Sayın Başkan, Bakan cevap verecek, tam söylüyordum, “Sözüm
kesilmesin.” dedi diye söylememiştim. Şuna da bir cevap versin: Seçim mart
ayında yani bundan kırk gün sonra seçim var. Her konuda... Hırsızlık olur,
“Seçimle gelen seçimle gider…” Dediğiniz doğruysa vatandaş sandıkta hesabını
görür. Neden bırakmıyorsunuz? 80 bin tabip sandıkta hesabını görsün o kadar
rahatsızlarsa. Madem rahatsızlar, alaşağı ederler. Şimdi siz her durumda
sandığı işaret ederken burada neden mahkeme yolunu seçiyorsunuz, haksız,
hukuksuz şekilde üstlerine gidiyorsunuz? Buna cevap verin esas. 
SAĞLIK BAKANI
AHMET DEMİRCAN (Samsun) – Sayın Başkan…
BAŞKAN – Buyurun
Sayın Bakan. 
34.- Sağlık Bakanı Ahmet Demircan’ın, Muş Milletvekili Ahmet
Yıldırım’ın yaptığı açıklamasındaki bazı ifadelerine ilişkin açıklaması
SAĞLIK BAKANI
AHMET DEMİRCAN (Samsun) – Şimdi, arkadaşlar, hadiseyi bağlamından koparır,
ondan sonra metni okursanız farklı bir şeyle karşılaşırsınız, farklı bir yola
girersiniz ama bağlamı…
MERAL DANIŞ
BEŞTAŞ (Adana) – Siz koparıyorsunuz. 
SAĞLIK BAKANI
AHMET DEMİRCAN (Samsun) – Bugün Türkiye bir saldırı altında arkadaşlar.
Türkiye’de…
FİLİZ
KERESTECİOĞLU DEMİR (İstanbul) – Yakında beynimizi alıp sizinkine koyacağız.
ERTUĞRUL KÜRKCÜ
(İzmir) - Afrin saldırı altında. 
SAĞLIK BAKANI
AHMET DEMİRCAN (Samsun) – Ben niyet okumuyorum, ben olayı bütün okumanızı
istiyorum. Türkiye bir saldırı altında, bir terör saldırısı altında. Türkiye bir
terör saldırısını, ülkesine, milletine karşı büyük bir tehdidi bertaraf etmek
için bir müdahale yapıyor, bir operasyon yapıyor ve burada, Türkiye'nin yapmış
olduğu bu operasyonda insanımızı yani bizimle beraber olan herkesi devlet
yanında görmek ister. Ülkenin maruz kaldığı saldırıya karşı bu şekilde bir
tavır sergileyenler de, söz söyleyenler de sözlerinden ve tavırlarından doğacak
hukuki sonuçlara da hazır olacaklardır. Biz hukuka talimat vermedik, hiçbir
şekilde de veremeyiz ama müracaat ederiz, burada suç duyurusunda bulunuruz.
“Suç işleniyor, yanlış yapılıyor.” diyebilir miyiz? Deriz. Görevimiz midir
bazıları? Bazıları görevimizdir. Kanun “Kanunla kendisine verilen görevin
dışında işlere karışmışsa müdahale etmeniz gerekiyor.” derse müdahale de
ederiz. Tabipler Birliğine müdahale sorumluluğu da var Bakanlığın. Biz bu iş
için yargıya müracaat ettik, dedik ki: Burada Tabipler Birliğinin yöneticileri
Türkiye'nin, milletin karşı karşıya kaldığı saldırıya karşı ülkenin yapmış
olduğu mücadelede yanlış şeyler söylediler. Bu bize göre, buna şimdi yargı
karar verecek. Biz yargıya müracaat ettik, yargıya talimat vermedik ki. 
Öbür taraftan,
seçim… Elbette ki seçim olacaktır, seçimde karar yine verilecektir, o ayrı bir
şey. Buradaki bu fiilin hukuki neticelerini görmek ister milletimiz, bizim
yaptığımız budur.
Teşekkür ediyorum
Sayın Başkan.
BAŞKAN –
Teşekkürler Sayın Bakan. 
ERKAN AKÇAY
(Manisa) – Sayın Başkan…
BAŞKAN – Sayın
Akçay, evet, gördüm, sisteme girmişsiniz ama Sayın Pekşen’in de bir söz talebi
var.
Sizin neyle
ilgili söz talebiniz?
HALUK PEKŞEN
(Trabzon) – Sayın Başkanım, tam da bu konuyla ilgili çok önemli bir hususu…
BAŞKAN – Peki,
açıyorum.
Sayın Akçay,
sizden önce girmişti, o yüzden. 
Buyurun. 
35.- Trabzon Milletvekili Haluk Pekşen’in, Cenevre
Sözleşmesi’nin hekimlerin hukukunu, hekimlerin ifade özgürlüklerini kayıt
altına aldığına ve Türk Tabipleri Birliği yöneticilerinin gözaltına alınmasının
insanlık tarihinde bir ilk olduğuna ilişkin açıklaması
HALUK PEKŞEN
(Trabzon) – Sayın Başkan, çok teşekkür ediyorum. 
Gerçekten, ülkem
adına çok üzüntü duyduğum bir konuyu konuşuyoruz. Ben uzun yıllar Kızılay hukuk
müşavirliği yaptım; Kızılayların, Kızıl Haç örgütlerinin, insanlık örgütlerinin
en önemli aktivistleri hekimlerdir. 1864 yani yüz elli dört yıldır dünyada
savaşın hukukunu düzenleyen Cenevre Sözleşmesi hiç ihlal edilmedi. Hekimler
özgürce, mesleki saygınlıkları içerisinde insan hayatını korumak için her türlü
fedakârlığı yaparlar.
SAĞLIK
BAKANI AHMET DEMİRCAN (Samsun) – Bu, hekimlik işi değil, bildiri ayrı bir şey.
HALUK PEKŞEN
(Trabzon) – Sayın Bakan, sizin anlayışınızla, olaya bakışınızla durum çok
vahimdir. Cephede bir teröristi yaralı olarak hastaneye taşıyan güvenlik
görevlisi teröre yardım suçu işlemiş olur o zaman, onu tedavi eden hekim teröre
yardım suçu işlemiş olur. Cenevre Sözleşmesi bütün bu geniş kapsamda hekimlerin
hukukunu, hekimlerin ifade özgürlüklerini -dünyanın hiçbir ülkesinin istinası
olmaksınız- kayıt altına almıştır. 
(Mikrofon
otomatik cihaz tarafından kapatıldı)
HALUK PEKŞEN
(Trabzon) – Sayın Başkanım, toparlıyorum izin verirseniz.
BAŞKAN – Lütfen
tamamlayın.
HALUK PEKŞEN
(Trabzon) – Bu, insanlık tarihinde ilktir, yüz elli dört yıldır insanlık
tarihinde, Birinci ve İkinci Dünya Savaşı da dâhil olmak üzere, Çanakkale de
dâhil olmak üzere, devlet eliyle hekimlere yapılan ilk ayrıştırma işlemidir, bu
çok doğru bir şey değildir. Birleşmiş Milletleri, Türkiye’nin taraf olduğu
bütün uluslararası hukuku askıya aldınız. Oradaki hekimler değildir söz konusu
olan, Türkiye Cumhuriyeti devletinin uluslararası hukuka nasıl bir şekilde
siyasallaştırıp yön vermeye kalktığıdır, asıl sorgulanması gereken de budur.
Sayın Başkan,
çok teşekkür ediyorum.
SAĞLIK BAKANI
AHMET DEMİRCAN (Samsun) – Başkanım, müsaade ederseniz…
BAŞKAN – Sayın
Bakan, Sayın Akçay’ın talebi var, isterseniz bir dinleyelim.
Buyurun Sayın
Akçay.
36.- Manisa Milletvekili Erkan Akçay’ın, Türk Tabipleri
Birliğinin yaptığı açıklamanın kabul edilebilir olmadığına ilişkin açıklaması
ERKAN AKÇAY
(Manisa) – Teşekkür ederim Sayın Başkan.
Özellikle son
hafta Türk Silahlı Kuvvetlerinin ve Türkiye'nin Afrin’de yaptığı Zeytin Dalı
Harekâtı üzerine kendisini aydın olarak tanımlayan 100 civarındaki kişinin
imzalı mektuplar göndermesiyle başlayıp sonra bu, Türk Tabipleri Birliğinin
açıklamasıyla birlikte Meclisimizde tartışılan hususta biz Milliyetçi Hareket
Partisi olarak defaatle bu görüşlerimizi ifade etmiş olmakla birlikte şunları
söylemek isterim: O mektup vesaireyle yapılan açıklamalarla birlikte, özellikle
bu, Türk Tabipleri Birliğinin açıklamasında sanki bir savaş varmış gibi “Savaşa
hayır!” söylemiyle, sanki bu hadiselerde bir terör örgütüne karşı yapılan bir
mücadele değilmiş gibi bunu göz ardı etmek suretiyle birtakım açıklamalar
yapıyor. 
Savaşın
şartları ve hukuku ayrıdır, terörle mücadelenin şartları ve hukuku ayrıdır. Bu
konuda Türkiye Cumhuriyeti devletinin yetkili makamları da gerekli açıklamaları
yaptılar.
(Mikrofon
otomatik cihaz tarafından kapatıldı)
BAŞKAN
– Buyurun tamamlayın.
ERKAN
AKÇAY (Manisa) – Teşekkür ederim.
Ortada
ciddi manada Türkiye’nin güvenliğini ve bölgenin barış ve huzurunu sağlamak
için giriştiği terörle mücadele kapsamında bir harekât var. Türk Tabipleri
Birliğinin ve benzeri bu şahsiyetlerin açıklamasının aslında karşı çıktığı
savaş filan değil. Bu savaş söylemi, “Savaşa hayır!” söyleminin altında terörle
mücadele edilmesin istiyorlar. Bu bakımdan Türkiye ne zaman teröristlere
operasyon yapsa bunların aklına o zaman “Savaşa hayır!”, Barış…” gibi bazı hiç
kimsenin karşı çıkamayacağı pozitif kavramlar akla geliyor. Bu bakımdan Türk
Tabipleri Birliğinin bu açıklaması ikiyüzlülüktür ve riyakârlıktır. Bunların
terör saldırıları karşısında sustuklarını, terör saldırısıyla şehit edilen
kendi mensupları için bir kınama dahi yapmadıklarını da biliyoruz.
(Mikrofon
otomatik cihaz tarafından kapatıldı)
ERKAN
AKÇAY (Manisa) – Bu bakımdan bunların açıklamaları asla kabul edilebilir
açıklamalar değildir.
Teşekkür
ederim.
CEYHUN
İRGİL (Bursa) – O da haksızlık, yapılmadı mı? Defalarca açıklamaları var.
BEHÇET
YILDIRIM (Adıyaman) – Defalarca açıklaması var.
BAŞKAN
– Teşekkürler.
Sayın
Bakan, buyurun.
37.- Sağlık Bakanı Ahmet Demircan’ın, Türk Tabipleri Birliği
bildirisinin tabiplik mesleğiyle ilgisi olmadığına ilişkin açıklaması
SAĞLIK
BAKANI AHMET DEMİRCAN (Samsun) – Sayın Başkan, şu anda Tabipler Birliğinin bu
bildirisi tıbbi bir faaliyet değildir, tabiplik faaliyeti değildir; burada
ülkenin karşı karşıya kalmış olduğu terör saldırısına müdahale karşı bir tavır
koymadır. Dolayısıyla bizim burada karşı olduğumuz tabiplerin yani doktorların
her şartta insan sağlığını koruması konusu değildir. Bizim hiçbir şekilde
doktorlarımızın hangi şartta olursa olsun insan sağlığına hizmet vermeleri
konusunda en ufak bir sözümüz olamaz, tavrımız olamaz. Ancak burada yapılan
faaliyeti, bu bildiriyi tabiplikle ilgili olmayan, Türkiye’nin karşı karşıya
kalmış olduğu bu terör saldırısına karşı terör saldırısını “savaş” tanımına
dâhil etmeye kalkışıp buna karşı yapmış olduğumuz mücadeleyi, nefis müdafaamızı
sulandırmak…
ERTUĞRUL
KÜRKCÜ (İzmir) – Suriye’yle savaşsaydı olacak mıydı yani?
SAĞLIK
BAKANI AHMET DEMİRCAN (Samsun) – …ve en hafif ifadesiyle bu mücadeleyi
dikkatlerden kaçırmak, yanlış istikamete yönlendirmek olarak tanımlayabiliriz.
Dolayısıyla bunu tabiplik mesleğinin icrasıyla karıştırmamak lazım. 
RAMAZAN
CAN (Kırıkkale) – Başkanım, gündeme geçelim artık. 
ÖZGÜR
ÖZEL (Manisa) – Sayın Başkan, tutanağa geçsin. Son şunu söylememiz lazım.
BAŞKAN
– Buyurun Sayın Özel… 
ÖZGÜR
ÖZEL (Manisa) – Sayın Bakan, madem açıklama…
BAŞKAN
– …sizi dinliyorum ama çok sayıda milletvekili şu anda sisteme girmiş durumda. 
ÖZGÜR
ÖZEL (Manisa) – Haklısınız. 
RAMAZAN
CAN (Kırıkkale) – Başkanım, gündeme geçelim. 
BAŞKAN
– Ben herkese söz verirsem biz bu işte yol alamayacağız. 
ÖZGÜR
ÖZEL (Manisa) – Tamam. 
MEHMET
METİNER (İstanbul) – Sisteme giren başka vekiller var mı Sayın Başkan? 
BAŞKAN
– Var, başka arkadaşlar da var Sayın Metiner.
ÖZGÜR
ÖZEL (Manisa) – Sayın Başkanım…
BAŞKAN
– Var, CHP’den de var, HDP’den de var, AKP’den de var. O yüzden ben ara ara
sizlere söz vereceğim, vermeyeceğim demiyorum zaten. Lütfen, oradan, yerinizden
müdahale etmeyiniz. 
MEHMET
METİNER (İstanbul) – Niye? Müdahale etme hakkımız yok mu?
ERTUĞRUL
KÜRKCÜ (İzmir) – Etme. Başkan “Etme.” dedi, etme. 
CEYHUN
İRGİL (Bursa) – Senin bir şekilde ayrıcalığın mı var canım? Sen ayrıcalıklı
mısın?
BAŞKAN
– Ara ara, sisteme giren vekillere yerlerinden söz vereceğim.
Sayın
Özel, buyurun, devam edin. 
ÖZGÜR
ÖZEL (Manisa) – Yapılmaya çalışılan iş Sayın Bakan tarafından, meseleyi bir
başka mecraya çekerek ve tamamen özünden saptırarak bir gerçeğin üstünü
örtmektir. Sayın Bakana bir tek şunu söyleyeceğiz: Bu gece yatağa yatmadan önce
şu açıklamayı bir daha okusun. 
Bir
de bir cümle bir şeyi hatırlasın: Bundan iki yüz elli yıl önce Voltaire dedi
ki: “Ben senin görüşlerine katılmıyorum ama senin görüşlerini açıklayabilmen
için canımı bile veririm.” Adam bunu dediğinde bundan iki yüz elli dört yıl
önceydi ve düşünce özgürlüğüyle ilgili bir çıta koydu. Siz Türkiye’yi
yönetenler olarak iki yüz elli dört yıl önce konulmuş bu çıta varken altında
Türkiye’yi emekletemez, süründüremezsiniz. Anlatmaya çalıştığımız budur.
Görüşünü açıklayacak, tahammül edilecek. 
SAĞLIK
BAKANI AHMET DEMİRCAN (Samsun) – Hiç de öyle değil. 
ÖZGÜR
ÖZEL (Manisa) – Her şeyden gerilete, gerilete, gerilete… Şu açıklamadan terör
övgüsü anlayan gerçekten iyi niyetli değildir. Bu kadarını söylüyoruz. 
Teşekkür
ederim. 
SAĞLIK
BAKANI AHMET DEMİRCAN (Samsun) – Hiç doğru değil. Türkiye karşı karşıya kaldığı
bu terör belasına karşı nefis müdafaası yaparken bu doğru değil.
MERAL
DANIŞ BEŞTAŞ (Adana) – Sayın Başkan, 60’a göre çoktan söz istemiştim, müsaade
olmadı. 
BAŞKAN
– Yeni girdiniz Sayın Beştaş, hem siz hem Sayın İrgil, Sayın Yıldırım, Sayın
Metiner, çok sayıda söz talebi var. 
Tamam,
buyurun. Sayın Beştaş, buyurun. 
38.- Adana Milletvekili Meral Danış Beştaş’ın, Türk
Tabipleri Birliği yöneticilerinin gözaltına alınma sürecine ve yargıya talimat
verildiğine ilişkin açıklaması
MERAL DANIŞ
BEŞTAŞ (Adana) – Teşekkürler Sayın Başkan.
Öncelikle,
Birleşmiş Milletlere göre, 21’inci maddeye göre bu bir saldırı savaşıdır; bu
tanımı biz yapmıyoruz. Türkiye'nin taraf olduğu ulusal üstü sözleşmeler var…
Zaten iktidar partisinin söylemleri de savaş üzerinedir ve şu anda uluslararası
hukuku yerle bir eden bir ihlal var.
Ben sadece bir
kronoloji vermek için söz aldım. 26 Ocakta Erdoğan “Bunlar işin içindeler,
savaş sevicidirler.” diye doğrudan yargıya hedef gösterdi, 29 Ocakta İçişleri Bakanı
resmen suç duyurusunda bulundu, 30 Ocakta hekimler gözaltına alındı Türkiye
genelinde; bu, sırayla gitti. Ve ne gariptir ki Mahir Ünal Hükûmet sözcüsü
çıkıp şunu söyleyebildi…
İSMAİL BİLEN
(Manisa) – Parti sözcüsü…
MERAL DANIŞ
BEŞTAŞ (Adana) – “Yargı süreciyle ilgilidir artık. Bizim bu konuda birtakım
mülahazalarda bulunmamız söz konusu olamaz.”
(Mikrofon
otomatik cihaz tarafından kapatıldı) 
MERAL DANIŞ
BEŞTAŞ (Adana) – Yargıya açıkça talimat verildi ve Hükûmet hoşuna gitmeyen,
kendisine karşı olan düşüncelere karşı yargıyı bir sopa olarak kullanıyor ve
sonra da “Yargının işidir, biz karışmayız.” diyor.
Herkes Hükûmeti
desteklemek zorunda değildir. Herkes savaşı desteklemek zorunda değildir.
Türkiye bir saldırıyla karşı karşıya değildir, bir saldırı başlatmıştır. Ve
savaş gerçekten bir halk sağlığı sorunudur.
BAŞKAN – Sayın
Metiner, buyurun.
39.- İstanbul Milletvekili Mehmet Metiner’in, Türk Tabipleri
Birliğinin açıklamasının bir görüş bildirme değil bir tavır belirleme olduğuna
ilişkin açıklaması
MEHMET METİNER
(İstanbul) – Teşekkür ederim.
Görüş açıklamak
ne kadar bir haksa, karşı görüş açıklamak da o kadar bir haktır. Herkes bu
konuda da demokrat davranacak.
ERTUĞRUL KÜRKCÜ
(İzmir) – Siz görüşlerinizi sadece kelepçeyle ifade ediyorsunuz.
MEHMET METİNER
(İstanbul) – Bir diğer husus: Fırat Kalkanı Operasyonu askerî bir operasyondu,
DEAŞ’a karşı yapıldı. Türk Tabipleri Birliği niye “Savaşa hayır!” demedi? ÖSO o
zaman da vardı. Niye “terörist” demedi hiç kimse? 
ÖZGÜR ÖZEL
(Manisa) – Yüzlerce dedi ya, yüzlerce…
MERAL DANIŞ
BEŞTAŞ (Adana) – Dediler…
MEHMET METİNER
(İstanbul) – Ne zaman PKK’ya yönelik bir askerî operasyon yapılmaya başlandı
birdenbire birileri barışı keşfetmeye başladı, ÖSO’nun terörist olduğunu
keşfetmeye başladı. Bu bir görüş açıklama değildir, bir tavır belirlemedir.
Evet, Türkiye
saldırı altındadır. Bu bir savaş değildir, işgal değildir.
ÖZGÜR ÖZEL
(Manisa) – Başkomutan ne yönetiyor o zaman? Siz “savaş” diyorsunuz, biz
demiyoruz zaten.
MEHMET METİNER
(İstanbul) – Türkiye'nin sınır güvenliğini sağlamanın ötesinde, sınırın
ötesinde yaşayan Kürtlerin de özgürleştirilmesi projesidir. 
Teşekkür
ediyorum.
MERAL DANIŞ
BEŞTAŞ (Adana) – Sen Kürtlerin yüz karasısın ya! Sen Kürtlerin yüz karasısın!
BAŞKAN – Sayın
İrgil…
MEHMET METİNER
(İstanbul) – Sen yüz karasısın, yüz karası!
BAŞKAN – Sayın
milletvekilleri, lütfen…
MERAL DANIŞ
BEŞTAŞ (Adana) – Kürtlükle ilişkin yok senin! Senin halkına müdahale ediliyor,
saldırı altında. 
MEHMET METİNER
(İstanbul) – Farklı görüşlere tahammülünüz bu sizin. Yüz karasısınız ya! 
MERAL DANIŞ
BEŞTAŞ (Adana) – Sen Kürt olamazsın zaten. 
BEHÇET YILDIRIM
(Adıyaman) – Böyle bir görüş yok. 
BAŞKAN – Sayın
İrgil, buyurun. 
MEHMET METİNER
(İstanbul) – Utanmadan kalkıp konuşuyorsunuz ya!
MERAL DANIŞ
BEŞTAŞ (Adana) – Hele bak ya!
MAHMUT TOĞRUL
(Gaziantep) – Utanmaz sensin, sen!
MERAL DANIŞ
BEŞTAŞ (Adana) – Utanmıyorsun, utanmıyorsun! 
MAHMUT TOĞRUL
(Gaziantep) – Utanmaz sensin! 
MEHMET METİNER
(İstanbul) – Utanmadan kalkıp demokrasiden bahsediyorsunuz ya.
MERAL DANIŞ
BEŞTAŞ (Adana) – Yalakalık yapmakla bir yere varıyorsun. 
MEHMET METİNER
(İstanbul) – Hadi oradan ya!
MERAL DANIŞ
BEŞTAŞ (Adana) – Hadi sen oradan! 
BAŞKAN – Lütfen…
MEHMET METİNER
(İstanbul) – On binlerce, yüz binlerce…
BAŞKAN – Sayın
milletvekilleri, lütfen karşılıklı konuşmayalım. 
Sayın İrgil’e
söz verdim, buyurun. 
40.- Bursa Milletvekili Ceyhun İrgil’in, Sağlık Bakanı Ahmet
Demircan’ın Türk Tabipleri Birliği yöneticilerinin evlerine baskın yapılarak
gözaltına alınmalarından rahatsızlık duyup duymadığını öğrenmek istediğine
ilişkin açıklaması
CEYHUN İRGİL
(Bursa) – Sayın Başkanım, teşekkür ederim. 
Benim Sayın
Bakana bir meslektaşım olarak ve meslektaşları adına bir tek sorum var, basit
bir soru hiç bu tartışmalara girmeden. Kaldı ki insanlar fikrini açıklayabilir,
bu fikre katılmaya da bilirsiniz; burada anlaştık. Peki, Sayın Bakanım, siz, 11
meslektaşınızın sabahın köründe -çağırılınca gelebilecek adresleri belli
insanların- ailelerinin yanında, çocuklarının yanında evlerinin basılarak, kelepçe
takılarak tutuklanmasından rahatsız mısınız, değil misiniz? Siz bunu onaylıyor
musunuz? İnsanların düşüncelerinden dolayı, bir karşı fikir açıklamasından
dolayı 11 meslektaşınız tutuklanmış. Bunun için, en azından “Bunu da telin
ediyorum, bu da doğru olmamıştır.” diyebilecek misiniz? Bunu soruyorum, bunu
merak ediyorum. 
BAŞKAN – Sayın
Yıldırım…
MEHMET METİNER
(İstanbul) – Sayın Başkan, demin bu Parlamentodaki bir milletvekiline ağır
hakaretlerde bulundu hanımefendi milletvekili, cevap hakkı istiyorum. 
BAŞKAN – Sayın
Metiner, ben bir tutanaklara bakayım, daha sonra… 
MEHMET METİNER
(İstanbul) – Yüz karasıysa bu Meclisin yüz karası kendisidir. 
BAŞKAN –
Tutanaklara bakmak istiyorum. 
MEHMET METİNER
(İstanbul) – Lütfen, bir milletvekiline yapılan bu hakareti karşılıksız
bırakmayın. 
BAŞKAN – Sayın
Yıldırım, buyurun. 
MEHMET METİNER
(İstanbul) – Ve grubuma da buradan sesleniyorum: Kendi partisinin bir
milletvekilini korumayacaklarsa orada oturmasınlar lütfen.
MAHMUT TOĞRUL
(Gaziantep) – Evet, bu güzel. 
ÖZGÜR ÖZEL
(Manisa) – Mehmet Bey, bir daha parti değiştirirsin olur biter. 
CEYHUN İRGİL
(Bursa) – Yeni partiye geç, yeni partiye. 
MEHMET METİNER
(İstanbul) – Söz hakkı istiyorum Sayın Başkan. 
BAŞKAN – Sayın
Yıldırım, buyurun. 
MEHMET METİNER
(İstanbul) –Söyleyecek sözü olan varsa çıksın. Bana böyle hakaret ederek kimse
konuşmasın. 
BAŞKAN – Sayın
Metiner, bir saniye. 
41.- Adıyaman Milletvekili Behçet Yıldırım’ın, Türk
Tabipleri Birliği yöneticilerinin gözaltına alınmasına dünya kamuoyunda da
büyük tepkiler olduğuna ve Sağlık Bakanlığının bu işe karışmış olmasını bir
talihsizlik olarak değerlendirdiğine ilişkin açıklaması
BEHÇET YILDIRIM
(Adıyaman) – Az önce ben Sayın Bakanla görüştüm. Bu görüşlerin Bakana
yakışmadığını da ben resmen kendisine söyledim çünkü hekimler, tabipler hep
yaşatmaktan yanadır, savaştan yana değildir. Bizim Hipokrat yeminimiz vardır;
önce yaşatacağız, önce koruyucu tedbirler alacağız. Bu konuda, hekim olan
olmayan herkes konuşuyor. Ben yüzlerce hekim arkadaşımla görüştüm, TTB’nin söylediği
her şeyin, her kelimenin arkasında olduğunu söylediler. Dünya kamuoyunda da
büyük tepkiler var. Özellikle Sağlık Bakanlığının bu işe karışmış olmasını bir
talihsizlik olarak değerlendiriyorum. 
UNICEF’in,
Birleşmiş Milletlerin söylediği çocukların ölümüyle ilgili raporları var. Siz
bunlara ne diyorsunuz? Siz daha yargı süreci devam ederken hekimlerin işten
atılmalarına ne diyorsunuz? 
(Mikrofon
otomatik cihaz tarafından kapatıldı)
BEHÇET YILDIRIM
(Adıyaman) - Diyarbakır’da bir Merkez Konseyi üyesi işten atıldı. 2 defadır
İstanbul Üniversitesinde en yüksek oyu olan TTB Merkez Konseyi Başkanı Sayın
Raşit Tükel üniversiteden atıldı. Bu, yargıya müdahale değil de nedir peki?
BAŞKAN –
Teşekkürler Sayın Yıldırım.
Sayın Metiner,
buyurun.
42.- İstanbul Milletvekili Mehmet Metiner’in, Adana
Milletvekili Meral Danış Beştaş’ın yerinden sarf ettiği bazı ifadelerine
ilişkin açıklaması
MEHMET METİNER
(İstanbul) – Bakınız, deminden beri farklı da olsa, uç noktalarda da olsa
herkesin görüşüne saygılı olmak gerektiğini savunuyorlar. 
CEYHUN İRGİL
(Bursa) – Ama tutuklatıyorsunuz insanları.
MEHMET METİNER
(İstanbul) – Bunu söyleyenlerin saygısızlık yapmalarını kınıyorum. Söyleyecek
sözleri varsa çıksınlar, hodri meydan, her platformda… “Kürt halkının yüz
karasıdır.” ifadesini aynen kendisine iade ediyorum. Yüz binlerce Kürt PKK’nın
zulmünden kaçtığı için bu ülkede yaşıyor. Yüz binlerce Kürt Barzani’nin
bölgesinde yaşıyor. PKK zulmüne tek kelime etmeyeceksiniz, kalkıp burada
“Barış.” diyeceksiniz. Yüz karası olan kendisidir. Kendisine bu hakareti
misliyle iade ediyorum. 
MAHMUT TOĞRUL
(Gaziantep) – Herkes seni tanıyor.
MEHMET METİNER
(İstanbul) – PKK’nın zulmüne, tasallutuna söz etmeyenlerin burada demokrasiden,
barıştan söz etmelerini de ikiyüzlülük olarak addediyorum.
MERAL DANIŞ
BEŞTAŞ (Adana) – Sayın Başkan…
BAŞKAN –
Birleşime on dakika ara veriyorum.
Kapanma saati: 18.24
DÖRDÜNCÜ OTURUM
Açılma Saati: 18.47
BAŞKAN: Başkan
Vekili Pervin BULDAN
KÂTİP ÜYELER: Fehmi KÜPÇÜ (Bolu), Sema KIRCI (Balıkesir) 
-----0-----
BAŞKAN – Sayın
milletvekilleri, Türkiye Büyük Millet Meclisinin 54’üncü Birleşiminin Dördüncü
Oturumunu açıyorum. 
500 sıra sayılı
Kanun Hükmünde Kararname’nin görüşmelerine devam ediyoruz.
VII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
9.- 694 Sayılı Olağanüstü Hal Kapsamında Bazı Düzenlemeler
Yapılması Hakkında Kanun Hükmünde Kararname (1/870) ile İçtüzük’ün 128’inci
Maddesine Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 500) (Devam)
BAŞKAN –
Komisyon ve Hükûmet yerinde.
Şimdi kanun
hükmünde kararnamenin tümü üzerinde Halkların Demokratik Partisi Grubu adına
Van Milletvekili Sayın Bedia Özgökçe Ertan konuşacak.
Buyurun. (HDP
sıralarından alkışlar) 
HDP GRUBU ADINA
BEDİA ÖZGÖKÇE ERTAN (Van) – Teşekkür ediyorum Sayın Başkan.
Sayın Başkan,
değerli milletvekilleri; üzerinde konuşmak üzere söz aldığım 694 sayılı KHK, en
çok tartışma yaratan KHK’lerden biri. Bu KHK’yle yanılmıyorsam tam 205 maddeyle
onlarca yasada düzenlemeye gidilmiş ve normalde Meclisin ilgili komisyonlarında
günlerce tartışıldıktan sonra Genel Kurulda görüşülmesi gereken temel
değişiklikler Meclis baypas edilerek bu OHAL KHK’siyle geçirilmiştir. 
Burada en hayati
konu, bize göre “OHAL KHK’leri neyi amaçlamaktadır?” sorusunun yanıtlanması
ihtiyacıdır çünkü 20 Temmuz 2016’da ilan edilen OHAL, darbe girişimi sonrasında
FETÖ’yle mücadeleye gerekçe olarak sunulmuştu. Ancak aradan geçen bunca zamanda
çıkarılan KHK’lerin içeriğine baktığımızda, Hükûmetin ana ekseninde
darbecilerle mücadele olmadığını, esas konunun devletin yönetimsel ve siyasal
açıdan yeniden inşa edilmesi olduğunu söyleyebiliriz. Buna 694 sayılı KHK de
dâhildir ve hatta bu KHK, bahsini ettiğim yeniden inşanın temel yapı
taşlarından biridir. Çünkü bu KHK’yle özellikle Türk Silâhlı Kuvvetleri
Personel Kanunu ve Devlet İstihbarat Hizmetleri ve Milli İstihbarat Teşkilatı
Kanunu’nda değişiklikler yapılmıştır. Keza Sağlık Bakanlığına dair köklü
değişiklikler de bu KHK’yle düzenlenmiştir. Bu noktada, bu KHK’yle Hükûmetin
663 sayılı KHK’yle yaptığı düzenlemelerle ortaya çıkan başarısızlıkları örtme gayreti
de açıkça ortaya çıkmaktadır. 
Sayın
milletvekilleri, 694 sayılı KHK, Parlamentonun işlevsel yapısının tamamen devre
dışı bırakıldığı, yeni Türkiye'nin milliyetçi muhafazakâr yapısını yansıtan en
önemli ideolojik belgedir. Zira bu KHK, tüm bu düzenlemelerin yanı sıra, halkın
iradesiyle Meclise gönderilmiş olan milletvekillerine Ankara Cumhuriyet
Başsavcılığını Demokles’in kılıcı olarak atamış ve bu savcıya,
milletvekillerine seçimden önce ya da sonrasında işlediği suçlardan soruşturma
açma yetkisi vermiştir. Artık dokunulmazlıkların kaldırılmasına yönelik bir
prosedür dahi işletme gereği duymayacak olan bu savcılık milletvekillerine
ihdas edilmiş özel bir savcılıktır. Milletvekilinin seçim öncesi ya da sonrası
çalışmaları sebebiyle soruşturulacak olması Anayasa’ya doğrudan aykırılık
teşkil ediyor ve yasama sorumsuzluğunu lağveden bir düzenlemedir ve tam bir
hukuk skandalıdır. Bu aslında tüm siyasi görüşlere yönelik bir dizayn etme
operasyonudur, bir yandan da tek bir savcılık aracılığıyla tüm vekilleri
kontrol altında tutma isteğidir. Devlet mekanizmasında kendinden habersiz kuş
dahi uçmasını istemeyen AKP iktidarı, milletvekillerine yönelik bu tasarrufla
doğrudan talimat verebileceği bir hiyerarşi oluşturmuştur.
Sayın
milletvekilleri, tüm bunları bir arada düşündüğümüzde, 694 sayılı KHK’nin
aslında gelecekte bir gün OHAL’in kaldırılması hâlinde, bu yeni milliyetçi
muhafazakâr ittifak yapısının ortaya çıkması muhtemel sorunları bertaraf etme
KHK’si olduğu açıkça ortadadır. OHAL bahanesiyle kurulan otoriter rejimin
supabı olmuştur bu KHK.
Hatırlayacaksınızdır,
17-25 Aralık operasyonlarının da etkisiyle dönemin AKP iktidarı ve Hükûmeti bir
dizi yargıda reform paketi çıkarmış ve siyasallaşan yargıyı bağımsız hâle
getirmek adına çok sayıda değişikliğe gitmişti. Bunlardan biri de Türkiye’nin
her sene defalarca kez AİHM’de mahkûm olmasına sebep olan uzun tutukluluk
süresinin düzenlenerek Avrupa Birliği standartlarına çekilmesiydi ve
kısaltılması öngörülmüştü. Peki, ne oldu? Kendi eliyle cemaatçi hâkim ve savcıları
yargıda kadrolaştıran Hükûmet, bu kadroları tasfiye ettikten sonra bu KHK’yle
az evvel bahsettiğim düzenlemeyi geriye çekti ve devlete, anayasal düzene ve
devlet sırlarına karşı suçlar ile terör suçlarında tutukluluk süresini üst
sınır olan yedi yıla çıkardı. Devamında ise yine usul hukukunun temel
ilkelerinden birini yok saydı, yok etti ve müdafi olmadan hüküm
açıklanabileceği hususunu düzenledi. Esasında bu konular salt terörle mücadele
konusu değildir, tüm bunlar bir insan hakları meselesi, Türkiye’nin tarafı
olduğu uluslararası sözleşmelere uymaması meselesidir ve uzun tutukluluğun
yeniden gündeme gelmesinin müsebbibi artık bu KHK’yi düzenleyenlerdir. 
Görülmüştür ki
Hükûmet geçmişten ders almak yerine geçmiş hataları tekrarlayacağını 205
maddelik bu KHK düzenlemesiyle beyan etmektedir. OHAL bir istisna hâlidir ancak
Hükûmet istisnayı olağan hâle getirmekte ve bir çılgınlık olarak 694 sayılı
KHK’yi hızlıca bu Parlamentodan geçirerek Meclisin lağvedildiğini yine Meclise
onaylatmaya çalışmaktadır. 
Sayın
milletvekilleri, 694 sayılı KHK, AKP Genel Başkanının hayalini kurduğu ve 16
Nisan referandumuyla önemli bir yol aldığı kuvvetler birliği ve parti devleti
modelinin son halkası olmuştur. İstihbarat Teşkilatının bir siyasi partinin
Genel Başkanına bağlanmasının şu an dünyada başka bir örneği yoktur, tabii,
Baas rejimleri hariç. 
Sayın
milletvekilleri, uzun zamandır içinde bulunduğumuz döneme dair yazılan
yazıların hemen hepsinde 12 Eylül karşılaştırması yapılıyor, hepiniz
biliyorsunuz. Yorumcular “12 Eylülde dahi böyle uygulamalar görülmedi.”
diyorlar fakat 12 Eylül darbe dönemi 15 Temmuz 2016 tarihi itibarıyla sona
ermiştir. Artık Türkiye’de temel hak ve özgürlüklere ilişkin istatistikler,
karşılaştırmalar 15 Temmuz baz alınarak yapılmalıdır bize göre, inşa edilmek
istenen otoriter rejimin Türkiye tarihinde başka bir örneği yoktur. Türkiye
toplumu artık askerî vesayeti de aşan ve onu da içerecek bir şekilde tek adam
vesayetiyle yönetilmektedir. 
Sayın
milletvekilleri, olağanüstü günlerden geçtiğimiz doğrudur ancak bu, devleti
yeniden dizayn etme telaşının getirdiği bir olağanüstülüktür ve bu koşullarda
hukukun temel ilkeleri çiğnenmekte, hak ve özgürlükler askıya alınmakta, hatta
yasaklanmaktadır, barış demek suç sayılmaktadır. Dünyanın hiçbir yerinde rastlanmayan
uygulamalar bu dönemde olağan hâle getirilmeye çalışılıyor. Sivil toplum örgütü
temsilcileri, insan hakları aktivistleri konuştukları anda hedef gösterilip ya
tutuklanıyorlar ya gözaltına alınıyorlar. Toplumun getirildiği ruh hâli
saplantılı, milliyetçi bir fanatizme dönüşmüş hâldedir. Bunda tabii ki katkısı
olan savaş çığırtkanı medyayı da unutmamak gerekir. Bu medya gitgide toplumu
bir çıkmaza itiyor, tüm Türkiye toplumunu bu fanatizme ve şizofreniye
sürüklemeye de hiç kimsenin hakkı yoktur. 
Sayın
milletvekilleri, yine, bu KHK desteğiyle partimize yönelik baskı olağan hızıyla
sürmektedir. Geçtiğimiz günlerde, bundan yaklaşık on gün kadar önce Van
Milletvekilimiz ve Eş Genel Başkan Yardımcımız Sayın Nadir Yıldırım hakkında,
yine merkezî bir talimatla hukuk dışı bir karar alındı ve hukuk dışı bir yöntem
izlendi. Nadir Yıldırım, KCK davasından beş yıl tutuklu kalmış ve uzun
tutukluluk sebebiyle tahliye edilmişti. Bu davayı, bildiğiniz gibi FETÖ’cü
polis, savcı ve hâkimler oluşturmuştu. Şu an o polis, savcı ve hâkimlerin
tamamı ya hapiste ya da görevinden ihraç edilmiş hâlde. Tamamen siyasi yapımıza
yönelik bu siyasi operasyonun foyası ve gerçek yüzü tüm detaylarıyla ortaya
çıkmışken yapılması gereken, aslında bu davaların tamamen ortadan kaldırılması gerekirken,
Kürt siyasetçilerine yönelik bir baskı unsuru olmasına cevaz verilmiş ve bile
isteye muhafaza edilmiştir. İşte bu KHK’de tanımlı olan uzun tutukluluk hâlinin
yedi yıla çıkarılması yine sadece bizler için uygulanmış, Nadir Yıldırım
hakkında, yine dediğim gibi, hukuk tarihinde eşi benzeri görülmemiş bir
hukuksuzlukla duruşma tarihi öne alınmış, dosyası ayrılmış ve hakkında
tutuklama kararı verilmiştir.
Sayın
milletvekilleri, barış içinde yaşama hakkı insanlık ailesinin sahip olduğu tüm
hakların bir sonucudur. Dolayısıyla, bu durumu insan hakları mücadelesinden
ayıramayız. Bu nedenle, bu coğrafyada barış için yaşamayı talep etmek yaşamak
kadar doğal bir haktır ve bunu savunmaktan bizler asla geri durmayacağız. Ve bu
talebi dile getirenlerin bastırılmaya çalışılmaları, tutuklanmaları bizlere
gösteriyor ki bu talep sonuna kadar haktır, hakkıdır. Savaş naraları atanlar,
ekranlardan barış talebinde bulunanları hedef gösterenler haksız olduklarını
bilsinler. Hepimiz biliyoruz ki ve şahit olduk ki barışçıl çözümler bulmak
amacıyla birileri ya da taraflar müzakere süreci yürütme iradesi
gösterdiklerinde silahlar susar, toplumlar rahat nefes alırlar. Türkiye toplumu
bu adımları hem görmeyi hak ediyor hem de buna hazır olduğunu geçmişte
göstermiştir. Bu ülke KHK’ler ülkesi olmamalıdır. OHAL’le yönetilen, halkın
özgür iradesinin ipotek altına alındığı bir toplumda demokrasiden,
özgürlüklerden söz edemeyiz. 
Bu bakımdan,
acilen normalleşmek en acil tarihsel sorumluluğumuzdur diyorum.
Bütün Genel
Kurulu saygıyla selamlıyorum. (HDP sıralarından alkışlar)
BAŞKAN –
Teşekkür ederiz Sayın Ertan.
Sayın Özel...
IV.- AÇIKLAMALAR (Devam)
43.- Manisa Milletvekili Özgür Özel’in, Türk Tabipleri
Birliğinin bu zamana kadar yapmış olduğu terörü lanetleyen bazı açıklamalarına
ilişkin açıklaması
ÖZGÜR ÖZEL
(Manisa) – Sayın Başkan, bitmiş bir tartışmayı yeniden açma niyetinde değilim
ama büyük bir haksızlık oldu, ona birkaç belgeyle cevap vermek gerekiyor.
Denildi ki: “Türk Tabipleri Birliği terörü hiç lanetlemedi, geçmişte savaşa
hiçbir şey demedi, şimdi söylediği zaman manidar.” 
13 Mart 2016,
Türk Tabipleri Birliği basın açıklaması: “Sivil halka yönelik saldırıların
insanlık suçu olduğunun altını bir kez daha çiziyor, yaşamını yitirenlere
başsağlığı diliyor, terörü lanetliyoruz. Alışmayacağız, teslim olmayacağız.”
diyor TAK saldırısıyla ilgili.
2 Eylül 2015,
PKK saldırısı: “PKK militanları tarafından aracı silahla taranarak katledilen
meslektaşımız Doktor Abdullah Biroğul...” Biraz önce “Kendi üyeleri
öldürüldüğünde ses etmeyen.” denildi. “Terörü lanetliyoruz. Acımız derin,
öfkemiz büyük. Bir terör eylemine kurban verdiğimiz...” diyor. 
“İstanbul’daki
terör saldırısını lanetliyoruz.” demişler 2 Ocak 2017 günü, IŞİD’inkini ama
“IŞİD’e laf edip başkasına etmiyorlar...”
(Mikrofon
otomatik cihaz tarafından kapatıldı) 
ÖZGÜR ÖZEL
(Manisa) – Müsaadenizle...
BAŞKAN –
Buyurun, tamamlayın.
ÖZGÜR ÖZEL
(Manisa) – “Laf etmiyorlar.”a cevaben, 11 Şubat 2016, bu sefer TAK’ın yaptığı
saldırı için “İstanbul’daki terör saldırısını lanetliyoruz.” diyor içinde “TAK,
PKK unsurları.” diye.
Kayseri
katliamını lanetlemişler 17 Aralık 2016’da. Coğrafi bir sınırları da yok,
Kayseri’de olunca da lanetlemişler. 
Son olarak
“Hakkâri’de 4 askerin ölümü nedeniyle TTB adına duyulan üzüntüyü dile getirmiş,
olayı kınamıştır.” diyor. “Kardeşlik, barış, demokrasi...” 31 Ağustos 2009. Ne
kadar geriye gidebiliriz diye baktım, en geride de bu var, arada yüzlercesi.
Neredeyse lanetlemedikleri bir tane terör olayı, silahlı saldırı, çatışma yok. 
Barışla ilgili neler
demişler geçmişte? Defalarca “Savaşa heveslenmeyin, savaş öldürür.” demişler. 1
Mart tezkeresinde de demişler, Suriye’ye operasyon sırasında da demişler,
Suriye’yle savaş ihtimaline karşı da demişler.
(Mikrofon
otomatik cihaz tarafından kapatıldı) 
ÖZGÜR ÖZEL
(Manisa) – Büyük bir haksızlık yapıldı. Bunu kanıtlarıyla ortaya koymak için
söyledim, bir polemik için değil. 
Teşekkür
ediyorum.
BAŞKAN – Peki,
teşekkür ederiz Sayın Özel.
CEYHUN İRGİL
(Bursa) – TTB’nin tavrı her zaman aynıdır ve tutarlıdır. 
ERTUĞRUL KÜRKCÜ
(İzmir) – Sayın Sağlık Bakanı buna bir cevap verecek mi acaba? Merak ettim. 
VII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
9.- 694 Sayılı Olağanüstü Hal Kapsamında Bazı Düzenlemeler
Yapılması Hakkında Kanun Hükmünde Kararname (1/870) ile İçtüzük’ün 128’inci
Maddesine Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 500) (Devam)
BAŞKAN –
Cumhuriyet Halk Partisi Grubu adına Ankara Milletvekili Sayın Şenal Sarıhan. 
Buyurun Sayın
Sarıhan. (CHP sıralarından alkışlar)
CHP GRUBU ADINA
ŞENAL SARIHAN (Ankara) – Değerli Başkan, değerli hazırun; hepinizi saygıyla
selamlıyorum. 
Sevgili
arkadaşlar, Eflatun’un bir sözünü okuyarak başlamak istiyorum konuşmama.
“Devlet” adlı yapıtında şöyle diyor: “Her hükûmet yasaları kendi işine geldiği
gibi kurar. Demokratlar demokratlığa, tiryanis tiryanise uygun yasalar kurar; ötekiler
de tıpkı böyle. Bu yasaları kurmakla işlerine gelen şeylerin idare edilenler
için doğru olduğunu söylerler, kendi işlerine gelenlerden ayrılanları da
yasalara, hakka karşı geldi diye cezalandırırlar. Her şehirde kuvvet, hüküm
sürenin elindedir.” 
Biraz önceki
tartışmaya aslında ben de dönmek istiyorum çünkü kanun hükmünde kararnameler
ülkesi hâline geldiğimiz ve hukukun bir buçuk yılı aşkın bir süredir tamamen
kanun hükmünde kararnameler üzerinden yürüdüğü Türkiye’de neden sorunlar devam
ediyor, neden OHAL devam ediyor, neden kanun hükmünde kararnameleri kurmaya ve
onları burada tartışmaya devam ediyoruz? Bu sorunun bir yanıtı vardır. İnsanlık
Eflatun’dan bu yana ilerledi ve insanlık, insan haklarına dayalı bir hukukun
inşası mücadelesini adım adım vererek kendi önüne birtakım yasalar koydu. Her
ülke elbette yönetenlerin tavrına göre de ona uygun yasalar kurdu ama yine de
yasalar birer anlaşmadır, birer sözleşmedir, en önemlisi de anayasadır ve o
anayasa üzerinden yürünür. Anayasaya bağlı olarak kurulmuş olan yasalar ise bir
ülkede suç olanı ve olmayanı ifade eder. 
Biraz önce
Değerli Bakan Türk Tabipleri Birliği olayına ilişkin olarak şu sözcükleri
kullandı, arkadaşlarım da değindiler: “İma ediyorlar, birlikte yaşama,
egemenlik ve yaşama hakkını ihlal ediyorlar. Onların faaliyetleri tıbbi bir
faaliyet değildir, tabiplikle ilgili değildir ve sulandırılmıştır. Bir tasvir
yapıyorlar.”
Ben
40’ıncı yılına yaklaşmakta olan bir hukukçuyum, böyle cezalandırma maddeleri
görmedim. Herhangi bir biçimde bir iddia ortaya çıkarsa bu, tahminler
üzerinden, bizim kişisel düşüncelerimiz üzerinden değil, hukuk üzerinden yürür,
hukuk da adaleti doğurur. Adaletli bir ülkede Fetullahçılar üremezler, adaletli
bir ülkede terör faaliyetleri gelişmez ve o adaleti sağlayacak olanlar
öncelikle yönetenlerdir. 
Aslında
kimseler dinlemiyor biliyorum ama üç gündür burada kanun hükmünde
kararnamelerin niteliği konusunda, OHAL durumu konusunda açık, net hukuki
tartışmalar oldu. 
Biraz
önce buradaydı Sayın Mehmet Gökdağ, burada şunu anlattı, dedi ki: “Arkadaşlar,
OHAL ilanının koşulları vardır.” Eğer bir ülkede -biraz önce Arzu Erdem
arkadaşımın söylediğinin aksine bir şey söylüyorum, somut bir durumla ilgili
hukuka dayalı bir değerlendirme yapıyorum- şiddet varsa ve bu şiddet
önlenemiyorsa -bazen doğal afet, bazen kalkışma, terör faaliyeti- mevcut
güvenlik güçleri kanalıyla önlenemiyorsa o zaman ya OHAL ilan edersiniz ya da
Türkiye çapında, ülke çapında yaygınsa o takdirde sıkıyönetim ilan edersiniz. 
Şimdi
bakalım: Fetullahçı terör örgütünün girişimi -“girişimi” diyoruz- girişim
aşamasında kalmıştır yani devlet güçleri, mevcut güçler halkın da desteğiyle bu
terör faaliyetini engellemişlerdir. Yapılacak şey OHAL ilanı değildir çünkü
Anayasa’nın 119, 120, 121’inci maddelerine göre koşulları oluşmuş bir OHAL
yoktur, bu sebeple ilan hukuksuzdur. Yani biz şu anda hukuka aykırı bir OHAL
ilanıyla karşı karşıyayız ve hukuksuz, mesnetsiz, dayanaksız kanun hükmünde
kararnameleri konuşuyoruz ve kanun hükmünde kararnameleri de aylarca sonra
konuşuyoruz. Benim elimdeki, şu anda konuştuğumuz kararnamenin tarihi 19 Ocak
2017, aradan bir yılı aşkın bir süre geçmiş, bir yılı aşkın bir sürenin
geçiminden sonra… Özür dilerim, yanlış bir bilgi verdim. Evet, önemi yok ama
şimdi burada bulamadım, nisan ya da mart aylarında yürürlüğe girmiş olan bir
kanun hükmünde kararname yani sürüyor, hüküm sürüyor. Bu ne demek? Hukuksuzluk
yürüyor. 
Şimdi, başka bir
şeyi anımsatmak istiyorum: Kanun hükmünde kararnamenin ve OHAL’in ilan
sebebiyle bağlı olması gerekir. Terörle Mücadele Yasası da buraya girdi falan,
bunları aşıyorum. Elimizdeki kararnamede neler var? Biraz önce HDP’den konuşan
arkadaşım birkaç önemli noktaya değindi ama ben önemsiz olanları, hukuksuz olanları,
bu kapsama girmemesi gerekenleri, yapılan işlemin tamamen Türk hukuk sisteminin
de dışında olduğunu, keyfî olduğunu size doğrudan doğruya kararnameden
örneklerle göstereceğim. Bakınız arkadaşlar, 5’inci madde Tababet ve Şuabatı
San’atlarının Tarzı İcrasına Dair Kanun hakkında, devam ediyorum, 7’nci madde
mülkiye müfettişlerinin atanmasındaki yaş konusu hakkında, devam ediyorum, 2004
sayılı İcra ve İflas Kanunu’na giren uyuşmazlıkların çözümü hakkında -Sayın
Bakanlar, sayın milletvekilleri; hepinize soruyorum, bu 3 madde bile- devam
ediyorum, 9’uncu madde ilamsız icra takibi, devam ediyorum, Yüksek Öğrenim
Öğrenci Yurtları ve Aşevleri hakkında, devam etmemi isterseniz; Orman Kanunu,
ormanlık alanına adliye binasının yapılması hakkında. Sevgili arkadaşlarım,
şimdi, bütün bunların OHAL ilanıyla yani Fetullahçı terör örgütünün
faaliyetleriyle nasıl bir alakası vardır, nereden yola çıkıyorsunuz? Yaptığınız
işin -beni bağışlayın- mantıkla bir alakası var mıdır ve bizden bu konuda nasıl
olur isterseniz? Bizim itirazlarımızı nasıl… “İşte, Türk Tabipleri Birliği bir
bildiri yayınladı, yayınladığı bildiride tahminimize göre kardeşliği ve birliği
bozan bir ifade var.” Kardeşlik ve birlik adaletin uygulanmamasıyla ortadan
kalkar arkadaşlar. Eğer adalet her konuda, olağanüstü durumda bile… Bu kürsüden
birkaç kez söyledim, “Olağanüstü hâl bir hukuk rejimidir.” dedim. Yani siz,
Anayasa’daki temel hak ve özgürlüklerin korunması konusuna özen göstermek
zorundasınız. OHAL’in bu tür koşulları vardır. Ama siz insanların düşünceyi
açıklama özgürlüğüne -Türk Tabipleri Birliğindeki uygulamayla- saldırıyorsunuz,
siz örgütlenme özgürlüğüne saldırıyorsunuz, siz adil yargılanma hakkına
saldırıyorsunuz. O koca koca profesörleri, meslek odalarını temsil eden
profesörleri ellerinde kelepçeyle, evlerini ve meslek birliklerini arayarak, o
spor salonunun içine IŞİD’lilerle ve terör üyesi insanlarla aynı anda
kapatıyorsunuz. Bu bir hukuksuzluktur arkadaşlar, bu bir adaletsizliktir. 
Tekrar
anımsatıyorum, buradan birkaç kez de anımsattım: Kenan Evren’i unutmayınız.
Kenan Evren bir gün yargı önüne geldi, bütün koruyucuları kendisine sağlamış
olmasına rağmen yargı önünden kurtulmayı başaramadı. Bunu bir tehdit diye
söylemiyorum, geçen söylediğimde salondan böyle bir söz gelmişti, bir gerçeklik
diye söylüyorum. 
Yapılacak şey,
adil olmaktır, var olan hukuka bağlı kalmaktır, o hukuk çerçevesi içinde
önümüzü açmaktır, o hukuk çerçevesi içinde kardeşliği, birliği sağlamaktır.
Adilsek birbirimize güveniriz, var olan hukukumuza uyuyorsak ama bu kanun hükmünde
kararnameler bizim hukukumuz değildir. Daha önce söylediğim gibi, OHAL de
hukuka aykırıdır. OHAL’in hukuka aykırılığı yanında kanun hükmünde kararnameler
haydi haydi hukuksuzdur. Onları bizim bu kürsüde yırtmamız gerekmez, halk onu
mutlaka yırtar.
Teşekkür
ederim. (CHP ve HDP sıralarından alkışlar)
BAŞKAN
– Teşekkür ederiz Sayın Sarıhan.
MEHMET
NACİ BOSTANCI (Amasya) – Sayın Başkan…
BAŞKAN
– Sayın Bostancı…
MEHMET
NACİ BOSTANCI (Amasya) – Kenan Evren hatırlatması açık bir sataşma.
ERTUĞRUL
KÜRKCÜ (İzmir) – Hadi ya!
MAHMUT
TOĞRUL (Gaziantep) – Vallahi o günleri arayacak gibisiniz. 
BAŞKAN
– Buyurun. (AK PARTİ sıralarından alkışlar)
ÖZGÜR
ÖZEL (Manisa) – Sayın Başkan durum tespitine de cevap hakkı vermeye başladı. 
VIII.- SATAŞMALARA İLİŞKİN KONUŞMALAR
1.- Amasya Milletvekili Mehmet Naci Bostancı’nın, Ankara
Milletvekili Şenal Sarıhan’ın 694 sayılı Kanun Hükmünde Kararname’nin tümü
üzerinde CHP Grubu adına yaptığı konuşması sırasında Adalet ve Kalkınma
Partisine sataşması nedeniyle konuşması
MEHMET
NACİ BOSTANCI (Amasya) – Sayın Başkan, değerli arkadaşlar; ben Kenan Evren’in
darbe yaptığı dönemi yaşadım.
ERTUĞRUL
KÜRKCÜ (İzmir) – Ben de.
MEHMET
NACİ BOSTANCI (Devamla) – O dönemde bir yıl da hapis kaldım. Burada, o dönemi
yaşayanlar, o karanlık dönemde darbenin nasıl yapıldığını bilenler, sonrasında
sağdan-soldan insanların hapse tıkılıp nasıl asıldıklarına şahit olanlar
vardır.
AYTUĞ
ATICI (Mersin) – Bugün de aynısı var.
FİLİZ
KERESTECİOĞLU DEMİR (İstanbul) – Bir asılmıyoruz işte.
AYŞE
ACAR BAŞARAN (Batman) – İp sallıyorsunuz ya!
MEHMET
NACİ BOSTANCI (Devamla) – Bunca yıl sonra unutur ve geçmişe naif ve romantik
bir şekilde bakarsanız -ki eleştiri belli ki böyle bir yerden güç almaya
çalışıyor- siz meşru zeminlerde tıpkı kendiniz gibi, tıpkı buradaki diğer
siyasi partiler gibi halka gitmiş, halktan güç almış olan bir siyasi iktidarı
Kenan Evren’le benzeştirmeye kalkabilirsiniz. Bu -ağır lafları bir kenara
bırakıyorum- haksız ve yersiz bir benzetmedir ve demokrasiye, halkın iradesine
karşı saygı konusunda da sorunludur. Kenan Evren darbe yaparken kimseye
sormadı, gücüne yaslanarak geldi ve darbe yaptı. Dolayısıyla bu tür
benzetmeleri yaparken eğer siyasi eleştiriden maksat bir rasyonellik, bir
meşruiyet zemini içerisinde insanlara bir laf söylemekse bu tür benzetmeler bu
amaca hizmet etmez.
Biraz
önce Özgür Bey Türk Tabipleri Birliğinin burada başka açıklamalarını da okudu,
memnun oluruz. Bunlar, muhakkak, herhâlde adli aşamada da ileri sürülecektir. 
ÖZGÜR ÖZEL
(Manisa) – İnternet sitelerinden aldım. 
MEHMET NACİ
BOSTANCI (Devamla) - Bunlardan memnuniyet duyarız. 
MAHMUT TOĞRUL
(Gaziantep) – Hukuk bıraktınız mı Naci Bey? Hukuk var mı? 
MEHMET NACİ
BOSTANCI (Devamla) - Ancak, şunu belirtmeme izin verin: Terör örgütlerine
karşıysanız romantik bir söylenmenin ötesinde, politikasızlıktan öte…
MAHMUT TOĞRUL
(Gaziantep) – Barış istemenin romantikliği mi var? Romantik olsun, barış
isteyelim ya! 
MEHMET NACİ
BOSTANCI (Devamla) - …bu terör örgütüne karşı yürütülen politikalara da destek
vermek acaba ahlaki bir ödev değil midir? 
Teşekkür
ediyorum. (AK PARTİ sıralarından alkışlar) 
BAŞKAN –
Teşekkürler Sayın Bostancı. 
ÖZGÜR ÖZEL
(Manisa) – Sayın Başkan, Sayın Bostancı bir sataşmaya cevap vereceğini söyledi
ama konuşması bütünüyle hatibimize ve partimize yönelik bir sataşma
niteliğindeydi. Cevap hakkı kullanmak istiyoruz. 
BAŞKAN – Sayın
Sarıhan sisteme girmiş, sanırım… 
ÖZGÜR ÖZEL
(Manisa) – Ama açıklama hakkından sisteme girdikten sonra iş sataşma boyutuna
evrildi. İşte o İç Tüzük 69… 
BAŞKAN – Peki. 
Buyurun Sayın
Sarıhan. (CHP sıralarından alkışlar)
İki dakika… 
2.- Ankara Milletvekili Şenal Sarıhan’ın, Amasya
Milletvekili Mehmet Naci Bostancı’nın sataşma nedeniyle yaptığı konuşması sırasında
şahsına ve Cumhuriyet Halk Partisine sataşması nedeniyle konuşması
ŞENAL SARIHAN
(Ankara) – Değerli arkadaşlar, gerçekleri söylemek, herhangi bir biçimde,
sıradan bir romantizm olarak değerlendirilemez. Gerçekler acıdır, gerçekler
çıplaktır ve gören, duyan, vicdanı olan herkes gerçekleri görür. 
Şimdi, ben, 12
Eylülde, sizin gibi, kötülükler yaşadım, bizzat yaşadım. 2 çocuğum dışarıda
kaldı, süt alan çocuğum dışarıda kaldı. Bugün yönetimde seçimle gelmiş bir
iktidar varken… O gasbedilmiş bir iktidardı yani başarılmış bir darbe vardı ve
darbeciler vardı 12 Martta da 12 Eylülde de. Şimdi, sandıktan çıkmış,
demokratik yolla gelmiş parlamenterler var. Onlardan beklersiniz elbette, onlar
zaten bir darbe yapmışlar. Biz, bir darbe hükûmeti değiliz, siz bir darbe
hükûmeti değilsiniz. (CHP sıralarından alkışlar) Biz darbeden kaynaklanan bir
Parlamento da değiliz. Yoktuk ayrıca, parlamenterler yoktu o zaman. 
Şimdi, bakın,
acı bir gerçek -bunu sizin resmî kaynaklarınızdan, iktidarınızın resmî
kaynaklarında söylüyorum- on yıl sürmüş bir 12 Eylül, 52 bin kişi tutuklanmış.
Henüz bir buçuk yıldır devam etmekte olan bu dönemde 50.510 kişi tutuklanmış,
bunu 5’le çarpınız, bunu 6’yla çarpınız. 118.813 kişi ocak ayı itibarıyla ihraç
edilmiş. “Genel güvenlik gözetim cezası” diye bir ceza vardı, siz 12 Eylülü
yaşadığınıza göre bilirsiniz, şimdi böyle bir ceza da yok, böyle bir yasal
düzenleme de yok ama insanlar sokağa bırakılmış. Yeni bir 1402’likler düzeni
kurulmuş. O kadar insanın… Okumayayım ve zaman almayayım. 
(Mikrofon
otomatik cihaz tarafından kapatıldı) 
ŞENAL SARIHAN
(Devamla) - Bunlara bakalım ve bunlardan vazgeçelim. Yapılması gereken budur.
Teşekkür ederim.
(CHP ve HDP sıralarından alkışlar) 
BAŞKAN –
Teşekkürler Sayın Sarıhan.
VII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
9.- 694 Sayılı Olağanüstü Hal Kapsamında Bazı Düzenlemeler
Yapılması Hakkında Kanun Hükmünde Kararname (1/870) ile İçtüzük’ün 128’inci
Maddesine Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 500) (Devam)
BAŞKAN – Sayın
milletvekilleri, kanun hükmünde kararnamenin tümü üzerindeki görüşmeler
tamamlanmıştır. Maddelerine geçilmesini oylarınıza sunuyorum: Kabul edenler...
Kabul etmeyenler... Kabul edilmiştir.
Şimdi birinci
bölümün görüşmelerine başlıyoruz.
Birinci bölüm, 1
ila 30’uncu maddeleri kapsamaktadır.
Birinci bölümde
yer alan maddeleri, varsa o madde üzerindeki önerge işlemlerini yaptıktan sonra
ayrı ayrı oylarınıza sunacağım.
1’inci maddeyi
oylarınıza sunuyorum: Kabul edenler... Kabul etmeyenler... Kabul edilmiştir.
2’nci maddeyi
oylarınıza sunuyorum: Kabul edenler... Kabul etmeyenler... Kabul edilmiştir.
3’üncü maddeyi
oylarınıza sunuyorum: Kabul edenler... Kabul etmeyenler... Kabul edilmiştir.
4’üncü maddeyi
oylarınıza sunuyorum: Kabul edenler... Kabul etmeyenler... Kabul edilmiştir.
5’inci maddeyi
oylarınıza sunuyorum: Kabul edenler... Kabul etmeyenler... Kabul edilmiştir.
6’ncı maddeyi
oylarınıza sunuyorum: Kabul edenler... Kabul etmeyenler... Kabul edilmiştir.
7’nci maddeyi
oylarınıza sunuyorum: Kabul edenler... Kabul etmeyenler... Kabul edilmiştir.
8’inci maddeyi
oylarınıza sunuyorum: Kabul edenler... Kabul etmeyenler... Kabul edilmiştir.
9’uncu maddeyi
oylarınıza sunuyorum: Kabul edenler... Kabul etmeyenler... Kabul edilmiştir.
10’uncu maddeyi
oylarınıza sunuyorum: Kabul edenler... Kabul etmeyenler... Kabul edilmiştir.
11’inci maddeyi
oylarınıza sunuyorum: Kabul edenler... Kabul etmeyenler... Kabul edilmiştir.
12’nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
13’üncü maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
14’üncü maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
15’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
ÖZGÜR ÖZEL
(Manisa) – Uyuşturucuyla mücadele maddelerine ret oyu kullanmadık, tutanağa
geçsin.
CEYHUN İRGİL
(Bursa) – Uyuşturucuyla mücadelede biz de taraftarız. 
BAŞKAN – 16’ncı
maddeyi oylarınıza sunuyorum: Kabul edenler… Kabul etmeyenler… Kabul edilmiştir.
17’nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
18’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
19’uncu maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
20’nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
21’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
22’nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
23’üncü maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
24’üncü maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
25’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
26’ncı maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
27’nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
28’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
29’uncu maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
30’uncu maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
Birinci bölümde
yer alan maddelerin oylamaları tamamlanmıştır. 
Şimdi ikinci
bölümün görüşmelerine başlıyoruz. 
İkinci bölüm
37’nci maddeye bağlı ek geçici madde 97 ve ek geçici madde 98 dahil 31 ila
59’uncu maddeleri kapsamaktadır.
Şimdi ikinci
bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım.
31’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
32’nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
33’üncü madde
üzerinde bir önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 500 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 33’üncü maddesinin metinden çıkarılmasını
arz ve teklif ederiz.
 Mustafa
Elitaş
 Kayseri
BAŞKAN –
Komisyon önergeye katılıyor mu?
MİLLÎ SAVUNMA
KOMİSYONU BAŞKANI YUSUF BEYAZIT (Tokat) – Takdire bırakıyoruz Sayın Başkanım.
BAŞKAN – Hükûmet
katılıyor mu? 
SAĞLIK BAKANI
AHMET DEMİRCAN (Samsun) – Katılıyoruz.
BAŞKAN –
Gerekçeyi okutuyorum:
Gerekçe:
681 sayılı Kanun
Hükmünde Kararname’nin 30’uncu maddesine dair hazırlanan önergenin kabul
edilmesiyle 694 sayılı Kanun Hükmünde Kararname’nin 33’üncü maddesinde yapılan
değişiklik 926 sayılı Kanun’un 113’üncü maddesine işlenmiş olduğundan ihtiyaç
kalmayan madde metinden çıkarılmaktadır.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Kabul edilmiştir.
Madde metinden
çıkarılmıştır.
34’üncü maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
35’inci madde
üzerinde bir önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 500 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 35’inci maddesinin metinden çıkarılmasını
arz ve teklif ederiz.
 Mustafa
Elitaş
 Kayseri
BAŞKAN –
Komisyon önergeye katılıyor mu?
MİLLÎ SAVUNMA
KOMİSYONU BAŞKANI YUSUF BEYAZIT (Tokat) – Takdire bırakıyoruz Sayın Başkanım.
BAŞKAN – Hükûmet
katılıyor mu? 
SAĞLIK BAKANI
AHMET DEMİRCAN (Samsun) – Katılıyoruz.
BAŞKAN –
Gerekçeyi okutuyorum:
Gerekçe:
681 sayılı Kanun
Hükmünde Kararname’nin 46’ncı maddesine dair hazırlanan önergenin kabul
edilmesiyle 694 sayılı Kanun Hükmünde Kararname’nin 35’inci maddesinde yapılan
değişiklik 926 sayılı Kanun’un geçici 43’üncü maddesine işlenmiş olduğundan
ihtiyaç kalmayan madde metinden çıkarılmaktadır. 
BAŞKAN –
Önergeyi oylarınıza sunuyorum: Kabul edenler… Kabul etmeyenler… Kabul
edilmiştir.
Madde metinden
çıkarılmıştır.
36’ncı madde
madde üzerinde bir önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 500 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 36’ncı maddesinde yer alan “bu maddenin
yürürlüğe girdiği tarihi takip eden altı ay içinde” ibaresinin “31/12/2018
tarihine kadar” şeklinde değiştirilmesini arz ve teklif ederiz.
 Mustafa
Elitaş
 Kayseri
BAŞKAN –
Komisyon önergeye katılıyor mu?
MİLLÎ SAVUNMA
KOMİSYONU BAŞKANI YUSUF BEYAZIT (Tokat) – Takdire bırakıyoruz.
BAŞKAN – Hükûmet
katılıyor mu? 
SAĞLIK BAKANI
AHMET DEMİRCAN (Samsun) – Katılıyoruz.
BAŞKAN –
Gerekçeyi okutuyorum:
Gerekçe:
696 sayılı Kanun
Hükmünde Kararname’nin 22’nci maddesiyle yapılan değişiklik metne
yansıtılmaktadır.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Kabul
edilmiştir.
Kabul edilen
önerge doğrultusunda maddeyi oylarınıza sunuyorum: Kabul edenler… Kabul
etmeyenler… Kabul edilmiştir.
Madde 37’ye
bağlı ek geçici madde 97’yi oylarınıza sunuyorum: Kabul edenler... Kabul
etmeyenler... Kabul edilmiştir. 
Madde 37’ye
bağlı ek geçici madde 98 üzerinde bir adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 500 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 37’nci maddesiyle 926 sayılı Türk Silâhlı
Kuvvetleri Personel Kanunu’na eklenen ek geçici 98’inci maddenin ikinci,
altıncı, yedinci ve dokuzuncu fıkralarının aşağıdaki şekilde değiştirilmesini
arz ve teklif ederiz. 
"Pilot
subaylara 2629 sayılı Kanun uyarınca ödenecek uçuş tazminatı, uçuş sürelerine
bakılmaksızın 23 uçuş hizmet yılı esas alınarak belirlenir. 2629 sayılı Kanunun
7 nci maddesinin (h) bendi uyarınca yapılacak toptan ödemede, hizmet yılı
döneminin başlangıç tarihi olarak bu madde kapsamında göreve başlanılan tarih
esas alınır. Bunlara, en az 120 saat uçuş yaptıkları her görev yılı için, 2629
sayılı Kanunun 7 nci maddesinin (h) bendi uyarınca 80 saat üzerinden
hesaplanacak toptan ödeme tutarında ilave tazminat, damga vergisi hariç
herhangi bir vergiye tabi tutulmaksızın her görev yılı sonunda ayrıca ödenir.
Bu madde kapsamında yeniden subay nasbedilen pilotlara göreve başladıkları
yıldan itibaren her hizmet yılının sonunda ödenecek toptan ödeme ve ilave
tazminattan mahsup edilmek üzere her ay damga vergisi hariç herhangi bir
vergiye tabi tutulmaksızın 10.000 Türk Lirası tazminat ödenir. Bu tazminat
ödemeleri, toptan ödeme ve ilave tazminatın yetersiz olması durumunda
personelden tahsil edilir. Her bir yıllık görev süresini tamamlamayanlara,
ilgili hizmet yılı için bu fıkra uyarınca toptan ödeme ve ilave tazminat
ödenmez.”
"Hizmet
süresini tamamlayanlardan talepleri uygun görülenler bu madde kapsamındaki
hakları korunmak suretiyle muvazzaf subay olarak görevlerine devam edebilirler.
Ek geçici 92 nci
madde kapsamında subaylığa nasbedilen ve bu madde kapsamında uygulama yapılan
hava aracı tiplerinde görevli pilotlar, şartları sağlamaları halinde, müracaat
tarihinden itibaren dört yıl zorunlu hizmet şartıyla bu madde kapsamına
alınırlar. Bunlara hak ettikleri toptan ödeme müracaat tarihi esas alınarak
ödenir.”
"Subay
nasbedilen pilotların çalıştıkları firmalarla yaptıkları iş sözleşmeleri Türk
Silahlı Kuvvetlerinde görev yaptıkları sürece askıya alınır. Görev süreleri
sona erenler, görev öncesi çalıştıkları firmalar tarafından sicil ve kıdemleri
devam edecek şekilde aynı statüde yeniden istihdam edilir.”
 Mustafa
Elitaş 
 Kayseri
BAŞKAN –
Komisyon önergeye katılıyor mu?
MİLLÎ SAVUNMA
KOMİSYONU BAŞKANI YUSUF BEYAZIT (Tokat) – Takdire bırakıyoruz Sayın Başkan. 
BAŞKAN – Hükûmet
katılıyor mu? 
SAĞLIK BAKANI
AHMET DEMİRCAN (Samsun) – Katılıyoruz. 
BAŞKAN –
Gerekçeyi okutuyorum: 
Gerekçe: 
696 sayılı Kanun
Hükmünde Kararname’nin 25’inci maddesiyle yapılan değişiklikler metne
yansıtılmaktadır.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Kabul edilen
önerge doğrultusunda maddeyi oylarınıza sunuyorum: Kabul edenler… Kabul
etmeyenler… Kabul edilmiştir.
38’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
39’uncu maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
40’ıncı maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
41’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
42’nci madde
üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 500 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 42’nci maddesinin metinden çıkarılmasını
arz ve teklif ederiz.
 Mustafa
Elitaş
 Kayseri

BAŞKAN –
Komisyon önergeye katılıyor mu?
MİLLÎ SAVUNMA
KOMİSYONU BAŞKANI YUSUF BEYAZIT (Tokat) – Takdire bırakıyoruz Sayın Başkan.
BAŞKAN – Hükûmet
katılıyor mu?
SAĞLIK BAKANI
AHMET DEMİRCAN (Samsun) – Katılıyoruz.
BAŞKAN –
Gerekçeyi okutuyorum:
Gerekçe:
676 sayılı Kanun
Hükmünde Kararname’nin 61’inci maddesine dair hazırlanan önergenin kabul
edilmesiyle 694 sayılı Kanun Hükmünde Kararname’nin 42’nci maddesiyle yapılan
değişiklik 1325 sayılı Kanun’un geçici 4’üncü maddesine işlenmiş olduğundan
ihtiyaç kalmayan madde metinden çıkarılmaktadır.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Madde metinden
çıkarılmıştır.
43’üncü maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
44’üncü maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
45’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
46’ncı maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
47’nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
48’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
49’uncu maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
50’nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
51’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
52’nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
53’üncü maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
54’üncü madde
üzerinde bir adet önerge var, okutuyorum.
Türkiye Büyük Millet Meclisi Başkanlığına
Görüşülmekte
olan 500 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 54’üncü maddesinin aşağıdaki şekilde
değiştirilmesini arz ve teklif ederiz
"MADDE 54-
2803 sayılı Kanunun 13/A maddesinin beşinci fıkrasına aşağıdaki cümleler
eklenmiş ve altıncı fıkrası aşağıdaki şekilde değiştirilmiştir.
"Akademi
bünyesindeki fakültelerin dekanları, Akademideki lisans eğitim ve öğretiminin
yürütülmesinden Akademi Başkanına karşı sorumludur. Dekanların ataması,
İçişleri Bakanınca yapılır.”
"Akademide
istihdam edilen jandarma hizmetleri sınıfı ve sahil güvenlik hizmetleri sınıfı
dışından olan öğretim elemanlarının görev süreleri, her türlü özlük hakları,
izinleri, akademik unvanlarının yükselmesi ve korunması konusunda 2547 sayılı
Kanun ve 11/10/1983 tarihli ve 2914 sayılı Yükseköğretim Personel Kanunu
hükümleri uygulanır. Jandarma hizmetleri sınıfı ve sahil güvenlik hizmetleri
sınıfı dışından olan öğretim elemanları için disiplin ve cezai hükümler
açısından Jandarma Genel Komutanlığında görevli jandarma hizmetleri sınıfı
dışındaki diğer devlet memurlarına uygulanan mevzuat hükümleri geçerlidir.”
 Mustafa
Elitaş
 Kayseri
BAŞKAN –
Komisyon önergeye katılıyor mu?
MİLLÎ SAVUNMA
KOMİSYONU BAŞKANI YUSUF BEYAZIT (Tokat) – Takdire bırakıyoruz Sayın Başkanım.
BAŞKAN – Hükûmet
katılıyor mu?
SAĞLIK BAKANI
AHMET DEMİRCAN (Samsun) – Katılıyoruz efendim.
BAŞKAN – Gerekçeyi
okutuyorum:
Gerekçe:
680 sayılı Kanun
Hükmünde Kararname’nin 44’üncü maddesine dair hazırlanan önergenin kabul
edilmesiyle 694 sayılı Kanun Hükmünde Kararname’nin 54 üncü maddesiyle 2803
sayılı Kanun’un 13/A maddesinin on sekizinci fıkrasında yapılan değişiklik
metne işlenmiş olduğundan, maddenin ihtiyaç kalmayan kısmı matlaptan
çıkarılmaktadır.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Kabul
edilmiştir.
Kabul edilen
önerge doğrultusunda maddeyi oylarınıza sunuyorum: Kabul edenler… Kabul
etmeyenler… Kabul edilmiştir.
55’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
56’ncı maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
57’nci madde
üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 500 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 57’nci maddesinin metinden çıkarılmasını
arz ve teklif ederiz.
 Mustafa
Elitaş
 Kayseri
BAŞKAN –
Komisyon önergeye katılıyor mu?
MİLLÎ SAVUNMA
KOMİSYONU BAŞKANI YUSUF BEYAZIT (Tokat) – Takdire bırakıyoruz.
BAŞKAN – Hükûmet
katılıyor mu?
SAĞLIK BAKANI
AHMET DEMİRCAN (Samsun) – Katılıyoruz.
BAŞKAN – Gerekçeyi
okutuyorum:
Gerekçe:
680 sayılı Kanun
Hükmünde Kararname’nin 48’inci maddesine dair hazırlanan önergenin kabul
edilmesiyle 694 sayılı Kanun Hükmünde Kararname’nin 57’nci maddesinde yapılan
değişiklik 2803 sayılı Kanun’un geçici 9’uncu maddesine işlenmiş olduğundan,
ihtiyaç kalmayan madde metinden çıkarılmaktadır.
BAŞKAN –
Önergeyi oylarınıza sunuyorum: Kabul edenler... Kabul etmeyenler... Kabul
edilmiştir.
Madde
metinden çıkarılmıştır.
58’inci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
59’uncu
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
İkinci bölümde
yer alan maddelerin oylamaları tamamlanmıştır.
Şimdi üçüncü
bölümün görüşmelerine başlıyoruz. 
Üçüncü bölüm 60
ila 89’uncu maddeleri kapsamaktadır. 
Üçüncü bölümde
yer alan maddeleri, varsa o madde üzerindeki önerge işlemlerini yaptıktan sonra
ayrı ayrı oylarınıza sunacağım.
60’ıncı
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
61’inci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
62’nci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
63’üncü
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
64’üncü
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
65’inci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
66’ncı
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
67’nci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
68’inci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
69’uncu
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
70’inci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
71’inci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
72’nci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
73’üncü
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
74’üncü
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
75’inci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
76’ncı
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
77’nci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
78’inci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
79’uncu
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
80’inci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
81’inci
madde üzerinde bir adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 500 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 81’inci maddesiyle 2992 sayılı Kanun’a
eklenen ek 5’inci maddede yer alan "Ekli (3), (4) ve (5) sayılı”
ibaresinin "Ekli (4) ve (5) sayılı” şeklinde değiştirilmesini ve KHK’nın
ekinde yer alan ek (3) sayılı listenin metinden
çıkarılmasını
arz ve teklif ederiz. 
 Mustafa
Elitaş
 Kayseri
BAŞKAN
– Komisyon önergeye katılıyor mu?
MİLLÎ
SAVUNMA KOMİSYONU BAŞKANI YUSUF BEYAZIT (Tokat) – Takdire bırakıyoruz. 
BAŞKAN
– Hükûmet katılıyor mu?
SAĞLIK
BAKANI AHMET DEMİRCAN (Samsun) – Katılıyoruz efendim. 
BAŞKAN
– Gerekçeyi okutuyorum: 
Gerekçe:

Ekli
(3) sayılı listede yer alan kadrolar 696 sayılı Kanun Hükmünde Kararname’nin
53’üncü maddesiyle iptal edildiğinden maddede değişiklik yapılmakta ve söz
konusu liste metinden çıkarılmaktadır.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Kabul
edilmiştir. 
Kabul
edilen önerge doğrultusunda maddeyi oylarınıza sunuyorum: Kabul edenler...
Kabul etmeyenler... Kabul edilmiştir. 
82’nci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
83’üncü
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
84’üncü
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
85’inci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
86’ncı
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
87’nci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
88’inci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
89’uncu
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
Üçüncü
bölümde yer alan maddelerin oylamaları tamamlanmıştır.
Şimdi
dördüncü bölümün görüşmelerine başlıyoruz. 
Dördüncü
bölüm 90 ila 119’uncu maddeleri kapsamaktadır. 
Dördüncü
bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım.
90’ıncı maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
91’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
92’nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
93’üncü maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
94’üncü maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
95’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
96’ncı maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
97’nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
98’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
99’uncu maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
100’üncü maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
101’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
102’nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
103’üncü maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
104’üncü maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
105’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
106’ncı maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
107’nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
108’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
109’uncu maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
110’uncu maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
111’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
112’nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
113’üncü maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
114’üncü maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
115’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
116’ncı maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
117’nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
118’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
119’uncu maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
Dördüncü bölümde
yer alan maddelerin oylamaları tamamlanmıştır.
Şimdi, beşinci
bölümün görüşmelerine başlıyoruz. 
Beşinci bölüm
120 ila 149’uncu maddeleri kapsamaktadır. 
Beşinci bölümde
yer alan maddeleri, varsa o madde üzerindeki önerge işlemlerini yaptıktan sonra
ayrı ayrı oylarınıza sunacağım.
120’nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
121’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
122’nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
123’üncü maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
124’üncü maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
125’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
126’ncı maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
127’nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
128’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
129’uncu maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
130’uncu madde
üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 500 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 130’uncu maddesinin metinden
çıkarılmasını arz ve teklif ederiz. 
 Mustafa
Elitaş
 Kayseri

BAŞKAN –
Komisyon önergeye katılıyor mu?
MİLLÎ SAVUNMA
KOMİSYONU BAŞKANI YUSUF BEYAZIT (Tokat) – Katılıyoruz Sayın Başkanım. 
BAŞKAN – Hükûmet
katılıyor mu? 
SAĞLIK BAKANI
AHMET DEMİRCAN (Samsun) – Katılıyoruz. 
BAŞKAN –
Gerekçeyi okutuyorum: 
Gerekçe: 
676 sayılı Kanun
Hükmünde Kararname’nin 68’inci maddesine dair hazırlanan önergenin kabul
edilmesiyle 694 sayılı Kanun Hükmünde Kararname’nin 130’uncu maddesinde yapılan
değişiklik 4752 sayılı Kanun’un geçici 4’üncü maddesine işlenmiş olduğundan
ihtiyaç kalmayan madde metinden çıkarılmaktadır. 
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Madde metinden
çıkarılmıştır.
131’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
132’nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
133’üncü maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
134’üncü maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
135’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
136’ncı maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
137’nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
138’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
139’uncu maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
140’ıncı maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
141’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
142’nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
143’üncü maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
144’üncü maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
145’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
146’ncı maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
147’nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
148’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
149’uncu
maddeyi oylarınıza sunuyorum: Kabul edenler… Kabul etmeyenler... Kabul
edilmiştir.
Beşinci
bölümde yer alan maddelerin oylamaları tamamlanmıştır. 
Şimdi,
altıncı bölümün görüşmelerine başlıyoruz. 
Altıncı
bölüm 150 ila 179’uncu maddeleri kapsamaktadır. Altıncı bölümde yer alan
maddeleri, varsa o madde üzerindeki önerge işlemlerini yaptıktan sonra ayrı
ayrı oylarınıza sunacağım.
150’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
151’inci
maddeyi oylarınıza sunuyorum: Kabul edenler… Kabul etmeyenler... Kabul
edilmiştir.
152’nci
maddeyi oylarınıza sunuyorum: Kabul edenler… Kabul etmeyenler... Kabul
edilmiştir.
153’üncü
maddeyi oylarınıza sunuyorum: Kabul edenler… Kabul etmeyenler... Kabul
edilmiştir.
154’üncü
maddeyi oylarınıza sunuyorum: Kabul edenler… Kabul etmeyenler... Kabul
edilmiştir.
155’inci
maddeyi oylarınıza sunuyorum: Kabul edenler… Kabul etmeyenler... Kabul
edilmiştir.
156’ncı
maddeyi oylarınıza sunuyorum: Kabul edenler… Kabul etmeyenler... Kabul
edilmiştir.
157’nci
maddeyi oylarınıza sunuyorum: Kabul edenler… Kabul etmeyenler... Kabul
edilmiştir.
158’inci
maddeyi oylarınıza sunuyorum: Kabul edenler… Kabul etmeyenler... Kabul
edilmiştir.
159’uncu
maddeyi oylarınıza sunuyorum: Kabul edenler… Kabul etmeyenler... Kabul
edilmiştir.
160’ıncı
maddeyi oylarınıza sunuyorum: Kabul edenler… Kabul etmeyenler... Kabul
edilmiştir.
161’inci
maddeyi oylarınıza sunuyorum: Kabul edenler… Kabul etmeyenler... Kabul
edilmiştir.
162’nci
maddeyi oylarınıza sunuyorum: Kabul edenler… Kabul etmeyenler... Kabul
edilmiştir.
163’üncü
maddeyi oylarınıza sunuyorum: Kabul edenler… Kabul etmeyenler... Kabul
edilmiştir.
164’üncü
maddeyi oylarınıza sunuyorum: Kabul edenler… Kabul etmeyenler... Kabul
edilmiştir.
165’inci
maddeyi oylarınıza sunuyorum: Kabul edenler… Kabul etmeyenler... Kabul
edilmiştir.
166’ncı
maddeyi oylarınıza sunuyorum: Kabul edenler… Kabul etmeyenler... Kabul
edilmiştir.
167’nci
maddeyi oylarınıza sunuyorum: Kabul edenler… Kabul etmeyenler... Kabul
edilmiştir.
168’inci
madde üzerinde bir önerge vardır okutuyorum:
Türkiye Büyük Millet Meclisi Başkanlığına
Görüşülmekte
olan 500 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 168’inci maddesinin metinden
çıkarılmasını arz ve teklif ederiz.
 Mustafa
Elitaş
 Kayseri
BAŞKAN
– Komisyon önergeye katılıyor mu?
MİLLÎ
SAVUNMA KOMİSYONU BAŞKANI YUSUF BEYAZIT (Tokat) – Takdire bırakıyoruz Sayın
Başkanım.
BAŞKAN
– Hükûmet katılıyor mu?
SAĞLIK
BAKANI AHMET DEMİRCAN (Samsun) – Katılıyoruz.
BAŞKAN
– Gerekçeyi okutuyorum:
Gerekçe:
681
sayılı Kanun Hükmünde Kararname’nin 91’inci maddesine dair hazırlanan önergenin
kabul edilmesiyle, 694 sayılı Kanun Hükmünde Kararname’nin 168’inci maddesinde
yapılan değişiklik 6413 sayılı Kanun’un 13’üncü maddesine işlenmiş olduğundan
ihtiyaç kalmayan madde metinden çıkarılmaktadır. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
Madde
metinden çıkarılmıştır. 
169’uncu
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
170’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
171’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
172’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
173’üncü
maddeyi oylarınıza sunuyorum: Kabul edenler… Kabul etmeyenler… Kabul edilmiştir.
174’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
175’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
176’ncı
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
177’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
178’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
179’uncu
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
Altıncı
bölümde yer alan maddelerin oylamaları tamamlanmıştır.
Şimdi
yedinci bölümün görüşmelerine başlıyoruz.
Yedinci
bölüm 185’inci maddeye bağlı madde 14/A ve madde 14/B, 202’nci maddenin
(1)’inci fıkrası, (2)’nci fıkrası ve (3)’üncü, (4)’üncü, (5)’inci ve (6)’ncı
fıkraları ile 203’üncü maddenin (1)’inci fıkrası ve (2)’nci fıkrası dâhil 180
ila 205’inci maddeleri kapsamaktadır. 
Şimdi yedinci
bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım.
180’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
181’inci madde
üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 500 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 181’inci maddesinin metinden
çıkarılmasını arz ve teklif ederiz.
 Mustafa
Elitaş
 Kayseri

BAŞKAN –
Komisyon önergeye katılıyor mu?
MİLLÎ SAVUNMA
KOMİSYONU BAŞKANI YUSUF BEYAZIT (Tokat) – Takdire bırakıyoruz Sayın Başkan. 
BAŞKAN – Hükûmet
katılıyor mu? 
SAĞLIK BAKANI
AHMET DEMİRCAN (Samsun) – Katılıyoruz efendim. 
BAŞKAN –
Gerekçeyi okutuyorum: 
Gerekçe: 
680 sayılı Kanun
Hükmünde Kararname’nin 83’üncü maddesine dair hazırlanan önergenin kabul
edilmesiyle 694 sayılı Kanun Hükmünde Kararname’nin 181’inci maddesinde yapılan
değişiklik 375 sayılı Kanun Hükmünde Kararname’nin 28’inci maddesine işlenmiş
olduğundan ihtiyaç kalmayan madde metinden çıkarılmaktadır. 
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Madde metinden
çıkarılmıştır.
182’nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
183’üncü maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
184’üncü maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
185’inci maddeye
bağlı madde 14/A’yı oylarınıza sunuyorum: Kabul edenler… Kabul etmeyenler…
Kabul edilmiştir.
185’inci maddeye
bağlı madde 14/B’yi oylarınıza sunuyorum: Kabul edenler… Kabul etmeyenler…
Kabul edilmiştir.
186’ncı maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
187’nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
188’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
189’uncu maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
190’ıncı madde üzerinde
bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 500 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 190’ıncı maddesiyle değiştirilen 663
sayılı Kanun Hükmünde Kararname’nin 42’nci maddesinin dördüncü ve on sekizinci
fıkralarının aşağıdaki şekilde değiştirilmesini arz ve teklif ederiz.
"(4) İl ve
ilçe sağlık müdürünün tabip olması; il sağlık müdürü, başkan, başkan yardımcısı
ve hastane müdürünün kamuda veya özel sektörde en az beş yıl, uzman ve müdür
yardımcısının en az üç yıl iş tecrübesine sahip olması gerekir.”
"(18)
Sözleşmeli personel olarak görev yapanlar, ihtiyaç halinde Bakanlığın ve bağlı
kuruluşlarının merkez teşkilatında daire başkanı ve daha üst yönetici
kadrolarıyla Türkiye Sağlık Enstitüleri Başkanlığının Başkan, Başkan
Yardımcısı, Enstitü Başkanı ve Genel Sekreter unvanlı kadrolarında süreli
olarak görevlendirilebilir ve bu husus sözleşmelerde belirtilir.”
 Mustafa
Elitaş
 Kayseri
BAŞKAN – Komisyon
önergeye katılıyor mu?
MİLLÎ SAVUNMA
KOMİSYONU BAŞKANI YUSUF BEYAZIT (Tokat) – Takdire bırakıyoruz Sayın Başkanım. 
BAŞKAN – Hükûmet
katılıyor mu? 
SAĞLIK BAKANI
AHMET DEMİRCAN (Samsun) – Katılıyoruz efendim. 
BAŞKAN –
Gerekçeyi okutuyorum: 
Gerekçe:
696 sayılı Kanun
Hükmünde Kararname’nin 132’nci maddesiyle yapılan değişiklikler, 663 sayılı
Kanun Hükmünde Kararname’nin 42’nci maddesinde değişiklik öngören metne
yansıtılmaktadır.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Kabul edilen
önerge doğrultusunda maddeyi oylarınıza sunuyorum: Kabul edenler… Kabul
etmeyenler… Kabul edilmiştir. 
191’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
192’nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
193’üncü madde
üzerinde bir önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 500 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 193’üncü maddesinde yer alan “üç ayı”
ibaresinin “beş ayı” şeklinde değiştirilmesini arz ve teklif ederiz. 
 Mustafa
Elitaş Mehmet Doğan Kubat
 Kayseri İstanbul
BAŞKAN –
Komisyon önergeye katılıyor mu?
MİLLÎ SAVUNMA
KOMİSYONU BAŞKANI YUSUF BEYAZIT (Tokat) – Takdire bırakıyoruz Sayın Başkanım. 
BAŞKAN – Hükûmet
katılıyor mu? 
SAĞLIK BAKANI
AHMET DEMİRCAN (Samsun) – Katılıyoruz efendim. 
BAŞKAN –
Gerekçeyi okutuyorum: 
Gerekçe: 
696 sayılı Kanun
Hükmünde Kararname’nin 133’üncü maddesiyle yapılan değişiklik metne
yansıtılmaktadır. 
BAŞKAN –
Önergeyi oylarınıza sunuyorum: Kabul edenler… Kabul etmeyenler… Kabul
edilmiştir. 
Kabul edilen
önerge doğrultusunda maddeyi oylarınıza sunuyorum: Kabul edenler… Kabul
etmeyenler… Kabul edilmiştir. 
194’üncü maddeyi
oylarınıza sunuyorum: Kabul edenler…Kabul etmeyenler… Kabul edilmiştir. 
195’inci madde
üzerinde bir önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 500 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 195’inci maddesinin metinden
çıkarılmasını arz ve teklif ederiz.
 Mustafa
Elitaş
 Kayseri
BAŞKAN –
Komisyon önergeye katılıyor mu?
MİLLÎ SAVUNMA
KOMİSYONU BAŞKANI YUSUF BEYAZIT (Tokat) – Takdire bırakıyoruz.
BAŞKAN – Hükûmet
katılıyor mu?
SAĞLIK BAKANI
AHMET DEMİRCAN (Samsun) – Katılıyoruz.
BAŞKAN –
Gerekçeyi okutuyorum:
Gerekçe:
İlgili maddede
öngörülen değişiklikler, 678 sayılı Kanun Hükmünde Kararname’nin değiştirilerek
kabul edilen metnine işlendiğinden metinden çıkarılmaktadır. 
BAŞKAN –
Önergeyi oylarınıza sunuyorum: Kabul edenler... Kabul etmeyenler... Kabul
edilmiştir. 
Madde metinden
çıkarılmıştır.
196’ncı madde
üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 500 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 196’ncı maddesinin metinden çıkarılmasını
arz ve teklif ederiz.
 Mustafa
Elitaş
 Kayseri
BAŞKAN –
Komisyon önergeye katılıyor mu?
MİLLÎ SAVUNMA
KOMİSYONU BAŞKANI YUSUF BEYAZIT (Tokat) – Takdire bırakıyoruz.
BAŞKAN – Hükûmet
katılıyor mu?
SAĞLIK BAKANI
AHMET DEMİRCAN (Samsun) – Katılıyoruz.
BAŞKAN –
Gerekçeyi okutuyorum:
Gerekçe:
İlgili maddede
öngörülen değişiklikler, 678 sayılı Kanun Hükmünde Kararname’nin değiştirilerek
kabul edilen metnine işlendiğinden metinden çıkarılmaktadır. 
BAŞKAN –
Önergeyi oylarınıza sunuyorum: Kabul edenler... Kabul etmeyenler... Önerge
kabul edilmiştir. 
Madde metinden
çıkarılmıştır.
197’nci madde
üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 500 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 197’nci maddesinin metinden çıkarılmasını
arz ve teklif ederiz.
 Mustafa
Elitaş
 Kayseri
BAŞKAN –
Komisyon önergeye katılıyor mu?
MİLLÎ SAVUNMA
KOMİSYONU BAŞKANI YUSUF BEYAZIT (Tokat) – Takdire bırakıyoruz Sayın Başkan.
BAŞKAN – Hükûmet
katılıyor mu?
SAĞLIK BAKANI
AHMET DEMİRCAN (Samsun) – Katılıyoruz.
BAŞKAN –
Gerekçeyi okutuyorum:
Gerekçe:
İlgili maddede
öngörülen değişiklikler, 685 sayılı Kanun Hükmünde Kararname’nin değiştirilerek
kabul edilen metnine işlendiğinden metinden çıkarılmaktadır. 
BAŞKAN –
Önergeyi oylarınıza sunuyorum: Kabul edenler... Kabul etmeyenler... Önerge
kabul edilmiştir. 
Madde metinden
çıkarılmıştır.
198’inci madde
üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 500 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 198’inci maddesinin metinden
çıkarılmasını arz ve teklif ederiz.
 Mustafa
Elitaş
 Kayseri
BAŞKAN –
Komisyon önergeye katılıyor mu?
MİLLÎ SAVUNMA
KOMİSYONU BAŞKANI YUSUF BEYAZIT (Tokat) – Takdire bırakıyoruz.
BAŞKAN – Hükûmet
katılıyor mu?
SAĞLIK BAKANI
AHMET DEMİRCAN (Samsun) – Katılıyoruz.
BAŞKAN –
Gerekçeyi okutuyorum:
Gerekçe:
İlgili maddede
öngörülen değişiklikler, 685 sayılı Kanun Hükmünde Kararname’nin değiştirilerek
kabul edilen metnine işlendiğinden metinden çıkarılmaktadır. 
BAŞKAN –
Önergeyi oylarınıza sunuyorum: Kabul edenler... Kabul etmeyenler... Önerge
kabul edilmiştir. 
Madde metinden
çıkarılmıştır.
199’uncu madde
üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 500 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 199’uncu maddesinin metinden
çıkarılmasını arz ve teklif ederiz.
 Mustafa
Elitaş
 Kayseri
BAŞKAN –
Komisyon önergeye katılıyor mu?
MİLLÎ SAVUNMA
KOMİSYONU BAŞKANI YUSUF BEYAZIT (Tokat) – Takdire bırakıyoruz efendim.
BAŞKAN – Hükûmet
katılıyor mu?
SAĞLIK BAKANI
AHMET DEMİRCAN (Samsun) – Katılıyoruz.
BAŞKAN –
Gerekçeyi okutuyorum:
Gerekçe:
İlgili maddede
öngörülen değişiklikler, 685 sayılı Kanun Hükmünde Kararname’nin değiştirilerek
kabul edilen metnine işlendiğinden metinden çıkarılmaktadır. 
BAŞKAN –
Önergeyi oylarınıza sunuyorum: Kabul edenler… Kabul etmeyenler… Kabul
edilmiştir.
Madde metinden
çıkarılmıştır.
200’üncü madde
üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 500 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 200’üncü maddesinin metinden
çıkarılmasını arz ve teklif ederiz.
 Mustafa
Elitaş
 Kayseri
BAŞKAN –
Komisyon önergeye katılıyor mu?
MİLLÎ SAVUNMA
KOMİSYONU BAŞKANI YUSUF BEYAZIT (Tokat) – Takdire bırakıyoruz efendim.
BAŞKAN – Hükûmet
katılıyor mu?
SAĞLIK BAKANI
AHMET DEMİRCAN (Samsun) – Katılıyoruz.
BAŞKAN –
Gerekçeyi okutuyorum:
Gerekçe:
İlgili maddede
öngörülen değişiklikler, 685 sayılı Kanun Hükmünde Kararname’nin değiştirilerek
kabul edilen metnine işlendiğinden metinden çıkarılmaktadır. 
BAŞKAN –
Önergeyi oylarınıza sunuyorum: Kabul edenler… Kabul etmeyenler… Kabul
edilmiştir.
Madde metinden
çıkarılmıştır.
201’inci madde
üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 500 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 201’inci maddesinin metinden
çıkarılmasını arz ve teklif ederiz.
 Mustafa
Elitaş
 Kayseri
BAŞKAN –
Komisyon önergeye katılıyor mu?
MİLLÎ SAVUNMA
KOMİSYONU BAŞKANI YUSUF BEYAZIT (Tokat) – Takdire bırakıyoruz Sayın Başkanım.
BAŞKAN – Hükûmet
katılıyor mu?
SAĞLIK BAKANI
AHMET DEMİRCAN (Samsun) – Katılıyoruz.
BAŞKAN –
Gerekçeyi okutuyorum:
Gerekçe:
İlgili maddede
öngörülen değişiklikler, 685 sayılı Kanun Hükmünde Kararname’nin değiştirilerek
kabul edilen metnine işlendiğinden metinden çıkarılmaktadır. 
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Madde metinden
çıkarılmıştır.
202’nci maddenin
(1)’inci fıkrasını oylarınıza sunuyorum: Kabul edenler… Kabul etmeyenler… Kabul
edilmiştir.
202’nci maddenin
(2)’nci fıkrasını oylarınıza sunuyorum: Kabul edenler… Kabul etmeyenler… Kabul
edilmiştir.
202’nci maddenin
(3), (4), (5) ve (6)’ncı fıkraları üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 500 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 202’nci maddesinin (3)’üncü fıkrasının
eki (10) sayılı listede yer alan “Gençlik ve Spor Bakanlığı” ibaresinin “Spor
Genel Müdürlüğü” şeklinde ve “İlçe Gençlik Hizmetleri ve Spor Müdürü” ibaresini
"Gençlik Hizmetleri ve Spor İlçe Müdürü” şeklinde değiştirilmesini arz ve
teklif ederiz.
 Mustafa
Elitaş Mehmet Doğan Kubat
 Kayseri İstanbul
BAŞKAN –
Komisyon önergeye katılıyor mu?
MİLLÎ SAVUNMA
KOMİSYONU BAŞKANI YUSUF BEYAZIT (Tokat) – Takdire bırakıyoruz Sayın Başkanım. 
BAŞKAN – Hükûmet
katılıyor mu?
SAĞLIK BAKANI AHMET
DEMİRCAN (Samsun) – Katılıyoruz.
BAŞKAN –
Gerekçeyi okutuyorum: 
Gerekçe: 
696 sayılı Kanun
Hükmünde Kararname’nin 134’üncü maddesiyle yapılan değişiklik metne
yansıtılmaktadır. 
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
Kabul edilen
önerge doğrultusunda maddeyi oylarınıza sunuyorum: Kabul edenler… Kabul
etmeyenler… Kabul edilmiştir. 
203’üncü
maddenin (1)’inci fıkrasını oylarınıza sunuyorum: Kabul edenler… Kabul
etmeyenler… Kabul edilmiştir. 
203’üncü
maddenin (2)’nci fıkrasını oylarınıza sunuyorum: Kabul edenler… Kabul
etmeyenler… Kabul edilmiştir. 
204’üncü maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
205’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
Redaksiyon
talebi var sanırım. 
Buyurun .
MİLLÎ SAVUNMA
KOMİSYONU BAŞKANI YUSUF BEYAZIT (Tokat) – Sayın Başkanım, görüşülmekte olan 500
sıra sayılı Olağanüstü Hal Kapsamında Bazı Düzenlemeler Yapılması Hakkında
Kanun Hükmünde Kararname Genel Kurulda kabul edilen değişiklik önergeleriyle
birlikte kanunlaşacağından düzenlemenin adının “Olağanüstü Hâl Kapsamında Bazı
Düzenlemeler Yapılması Hakkında Kanun Hükmünde Kararnamenin Değiştirilerek
Kabul Edilmesine Dair Kanun” şeklinde değiştirilmesi, ayrıca metinde geçen ve
görüştüğümüz kanun hükmünde kararnameye atıfta bulunan “kanun hükmünde
kararname" ibarelerinin “kanun” olarak değiştirilmesine yönelik redaksiyon
talebimiz vardır. 
Arz ederim. 
BAŞKAN –
Talebiniz kayıtlara geçmiştir. Redaksiyon işlemi kanun yazımı sırasında
Başkanlığımızca gerçekleştirilecektir. 
Sayın
milletvekilleri, yedinci bölümde yer alan maddelerin oylamaları tamamlanmıştır.

Kanun hükmünde
kararnamenin tümü açık oylamaya tabidir. 
Oylama için üç
dakika süre veriyorum ve oylama işlemini başlatıyorum. 
(Elektronik
cihazla oylama yapıldı)
BAŞKAN – Sayın
milletvekilleri, 694 Sayılı Olağanüstü Hal Kapsamında Bazı Düzenlemeler
Yapılması Hakkında Kanun Hükmünde Kararname açık oylama sonucu: 
“Kullanılan oy sayısı : 259

Kabul  : 226

Ret  : 33 (x)
 Kâtip Üye  Kâtip
Üye
 Fehmi Küpçü Sema
Kırcı
 Bolu  Balıkesir”
Kanun hükmünde
kararname kabul edilmiş ve kanunlaşmıştır.
Birleşime on beş
dakika ara veriyorum.
Kapanma Saati: 20.03
BEŞİNCİ OTURUM
Açılma Saati: 20.27
BAŞKAN: Başkan
Vekili Pervin BULDAN
KÂTİP ÜYELER: Fehmi KÜPÇÜ (Bolu), Sema KIRCI (Balıkesir) 
-----0-----
BAŞKAN – Sayın
milletvekilleri, Türkiye Büyük Millet Meclisinin 54’üncü Birleşiminin Beşinci
Oturumunu açıyorum. 
3’üncü sırada
bulunan, 696 Sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname ile İçtüzük’ün 128’inci Maddesine Göre
Doğrudan Gündeme Alınmasına İlişkin Türkiye Büyük Millet Meclisi Başkanlığı
Tezkeresi’nin görüşmelerine başlayacağız.
10.- 696 Sayılı Olağanüstü Hal Kapsamında Bazı Düzenlemeler
Yapılması Hakkında Kanun Hükmünde Kararname (1/907) ile İçtüzük’ün 128’inci
Maddesine Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 512) (x)
BAŞKAN –
Komisyon ve Hükûmet? Yerinde.
Komisyon Raporu
512 sıra sayısıyla bastırılıp dağıtılmıştır. 
Sayın
milletvekilleri, alınan karar gereğince bu kanun hükmünde kararname İç Tüzük’ün
91’inci maddesi kapsamında temel kanun olarak görüşülecektir. Bu nedenle, kanun
hükmünde kararname, tümü üzerindeki görüşmeler tamamlanıp maddelerine geçilmesi
kabul edildikten sonra bölümler hâlinde görüşülecek ve bölümlerde yer alan
maddeler ayrı ayrı oylanacaktır.
Kanun hükmünde
kararnamenin tümü üzerinde Milliyetçi Hareket Partisi Grubu adına Manisa
Milletvekili Sayın Erkan Akçay konuşacak. 
Buyurun Sayın
Akçay. (MHP sıralarından alkışlar)
MHP GRUBU ADINA
ERKAN AKÇAY (Manisa) – Sayın Başkan, değerli milletvekilleri; 696 sayılı Kanun
Hükmünde Kararname hakkında Milliyetçi Hareket Partisi Grubu adına söz aldım.
Muhterem heyetinizi saygıyla selamlıyorum.
Bugün
Hakkâri'nin Çukurca ve Şemdinli ilçelerinde terör örgütü PKK’nın saldırısı
nedeniyle 3 askerimiz şehit olmuş ve 7 askerimiz de yaralanmıştır.
Şehitlerimize Allah’tan rahmet, yaralılarımıza acil şifalar ve aziz milletimize
sabırlar diliyorum.
Terörle
mücadele, her sahada, her şart altında kesin bir kararlılıkla terörün kökü
kazınana kadar devam edecektir. Bugün ayrıca Kilis’e ve Reyhanlı’ya roketli
saldırı düzenlenmiştir. Saldırılara ilişkin henüz kesin bilgiler edinemedik,
inşallah bir can kaybı yaşanmamasını diliyorum ve temenni ediyorum ve her 2
kentteki vatandaşlarımıza ve milletimize geçmiş olsun diyorum.
Sayın Başkan,
değerli milletvekilleri; 24 Aralık 2017 tarihinde Resmî Gazete’de yayımlanan
kanun hükmünde kararname özellikle iki önemli düzenlemeyle kamuoyunda
tartışılmıştır. Bunlardan biri, bu kanun hükmünde kararnamenin 121’inci
maddesinde yer alan ve 15 Temmuz darbe girişiminde darbecilere karşı mücadele
eden sivil vatandaşlara yönelik düzenlemedir, diğeri ise taşeron işçilere kadro
verilmesi konusudur. 
Olağanüstü hâl,
olağanüstü şartların getirdiği anayasal bir düzendir. 15 Temmuz darbe girişimi,
bir terör örgütünün kamu yönetiminden ekonomiye, üniversitelerden sivil topluma
ve sosyal hayata kadar geniş bir alanda nasıl ahtapot gibi yayıldığını acı bir
şekilde göstermiştir. Bu terör örgütünün Türkiye’den sökülüp atılması için OHAL
-olağanüstü hâl- zaruri hâle gelmiştir. 
Gündemimizde
olan kanun hükmünde kararnamenin 121’inci maddesinde yer alan düzenleme,
terörle mücadele kapsamında gerekli ve hukuki bir düzenlemedir. Bu maddeyle
6755 sayılı Olağanüstü Hâl Kanunu’nun 37’nci maddesine bir hüküm eklenmiştir.
Atıf yapılan hüküm, 27 Temmuz 2016’da yayınlanan ve 8 Kasım 2016’da Mecliste
kabul edilen 668 sayılı KHK’ya eklenmiştir. Önce maddeye bakalım. 
“15/7/2016
tarihinde gerçekleştirilen darbe teşebbüsü ve terör eylemleri ile bunların
devamı niteliğindeki eylemlerin bastırılması kapsamında karar alan, karar veya
tedbirleri icra eden, her türlü adli ve idari önlemler kapsamında görev alan
kişiler ile olağanüstü hal süresince yayımlanan kanun hükmünde kararnameler
kapsamında karar alan ve görevleri yerine getiren kişilerin bu karar, görev ve
fiilleri nedeniyle hukuki, idari, mali ve cezai sorumluluğu doğmaz.” diyor ve
şimdiki bu görüştüğümüz 696 sayılı KHK’yla bu hükme bir fıkra daha ekleniyor.
“Resmi bir sıfat taşıyıp taşımadıklarına veya resmi bir görevi yerine getirip
getirmediklerine bakılmaksızın 15/7/2016 tarihinde gerçekleştirilen darbe
teşebbüsü ve terör eylemleri ile bunların devamı niteliğindeki eylemlerin
bastırılması kapsamında hareket eden kişiler hakkında da birinci fıkra hükmü
uygulanır.” Yani “Hukuki, idari, mali ve cezai sorumluluk doğmaz.” diyor. 
Türkiye bir hukuk
devletidir ve her şey kanun ve kurallara bağlıdır. 
KHK’deki
ilgili düzenlemenin hukuk mevzuatımızda karşılığı vardır. Anayasamızın “Kişinin
dokunulmazlığı, maddi ve manevi varlığı” başlıklı 17’nci maddesi, Avrupa İnsan
Hakları Sözleşmesi’nin “Yaşam hakkı” başlıklı 2’nci maddesi, 5237 sayılı Türk
Ceza Kanunu’nun 25’inci maddesi, 6098 sayılı Türk Borçlar Kanunu’nun 63’üncü ve
64’üncü maddeleri bu düzenlemenin hukuken yerinde olduğunu göstermektedir. 
Kanunun
verdiği yetkiye dayanan ve bu yetkinin sınırları içinde kalan bir fiil zarara
yol açsa bile hukuka aykırı sayılmaz. Bir ayaklanma veya isyanın yasaya uygun
olarak bastırılması durumlarından birinde mutlak zorunlu olanı aşmayacak güç
kullanımı yaşam hakkının ihlali değildir. 
KHK’nin
121’inci maddesi hukuken bir hakkın teslim edilmesidir. Anayasamızın 17’nci
maddesi şöyle diyor: “Herkes, yaşama, maddi ve manevi varlığını koruma ve
geliştirme hakkına sahiptir. Tıbbi zorunluluklar ve kanunda yazılı hâller
dışında kişinin vücut bütünlüğüne dokunulamaz; rızası olmadan bilimsel ve tıbbi
deneylere tabi tutulamaz. Kimseye işkence ve eziyet yapılamaz; kimse insan
haysiyetiyle bağdaşmayan bir cezaya veya muameleye tabi tutulamaz. Meşru
müdafaa hâli, yakalama ve tutuklama kararlarının yerine getirilmesi, bir
tutuklu veya hükümlünün kaçmasının önlenmesi, bir ayaklanma veya isyanın
bastırılması, sıkıyönetim veya olağanüstü hâllerde yetkili merciin verdiği
emirlerin uygulanması sırasında silah kullanılması birinci fıkra hükmü
dışındadır.”
Avrupa
İnsan Hakları Sözleşmesi’nin “Yaşam hakkı” başlıklı 2’nci maddesi aynen şu
şekilde: 
1-
Herkesin yaşam hakkı yasayla korunur.
2-
Aşağıdaki durumlardan birinde mutlak zorunlu olanı aşmayacak bir güç kullanımı
bu maddenin ihlaline neden olmuş sayılmaz. 
a)
Bir kimsenin yasadışı şiddete karşı korunmasının sağlanması; 
b)
Bir kimsenin usulüne uygun olarak yakalanmasını gerçekleştirme veya usulüne
uygun olarak tutuklu bulunan bir kişinin kaçmasını önleme; 
c) Bir ayaklanma
veya isyanın yasaya uygun olarak bastırılması.” 
Ceza
Kanunu’muzun 25’inci maddesi şöyle: “Gerek kendisine ve gerek başkasına ait bir
hakka yönelmiş, gerçekleşen, gerçekleşmesi veya tekrarı muhakkak olan haksız
bir saldırıyı o anda hâl ve koşullara göre saldırı ile orantılı biçimde
defetmek zorunluluğu ile işlenen fiillerden dolayı faile ceza verilmez. 
Gerek kendisine
gerek başkasına ait bir hakka yönelik olup, bilerek neden olmadığı ve başka
suretle korunmak olanağı bulunmayan ağır ve muhakkak bir tehlikeden kurtulmak
veya başkasını kurtarmak zorunluluğu ile ve tehlikenin ağırlığı ile konu ve
kullanılan vasıta arasında orantı bulunmak koşulu ile işlenen fiillerden dolayı
faile ceza verilmez.”
6098 sayılı Türk
Borçlar Kanunu’nun 63’üncü maddesi de şu düzenlemeyi getiriyor: “Kanunun
verdiği yetkiye dayanan ve bu yetkinin sınırları içinde kalan bir fiil, zarara
yol açsa bile, hukuka aykırı sayılmaz.
Zarar görenin
rızası, daha üstün nitelikte özel veya kamusal yarar, zarar verenin
davranışının haklı savunma niteliği taşıması, yetkili kamu makamlarının
müdahalesinin zamanında sağlanamayacak olması durumunda kişinin hakkını kendi
gücüyle koruması veya zorunluluk hâllerinde de fiil, hukuka aykırı sayılmaz.”
Aynı kanunun
64’üncü maddesi de: “Haklı savunmada bulunan, saldıranın şahsına veya mallarına
verdiği zarardan sorumlu tutulamaz.
Kendisini veya
başkasını açık ya da yakın bir zarar tehlikesinden korumak için diğer bir
kişinin mallarına zarar verenin, bu zararı giderim yükümlülüğünü hâkim
hakkaniyete göre belirler.
Hakkını kendi
gücüyle koruma durumunda kalan kişi, durum ve koşullara göre o sırada kolluk
gücünün yardımını zamanında sağlayamayacak ise ve hakkının kayba uğramasını ya
da kullanılmasının önemli ölçüde zorlaşmasını önleyecek başka bir yol da yoksa,
verdiği zarardan sorumlu tutulamaz.”
Bu hükümler bir
af düzenlemesi değildir. Darbe saldırılarına karşı durmak, vatanı savunmak,
devlete sahip çıkmak suç mudur ki ortada bir af olsun? Bu düzenlemeden rahatsız
olmak, 15 Temmuzdaki 251 şehidimizi, 2.194 gazimizi rencide eder. 15 Temmuzda
milletimizin, devletin varlığı, ülkenin bekası için üzerine düşen tarihî
sorumluluğu yerine getirirken gelecek yıllarda doğabilecek risk, tehlike ve
cezai sorumluluğun önceden bertaraf edilmesi, idari ve hukuki basiretin
gereğidir.
(Mikrofon
otomatik cihaz tarafından kapatıldı) 
ERKAN AKÇAY
(Devamla) – Tamamlıyorum Sayın Başkan.
BAŞKAN – Tabii,
buyurun, tamamlayın.
ERKAN AKÇAY
(Devamla) – Millî refleks; millet olma şuuru, devletli olma, istiklal ve
istikbal uğruna mücadele etme şuurudur. Meşruiyeti Türk milletinin binlerce
yıllık birliği, dirliği ve kazanımlarıdır. İşte hukuk bu aşamada devreye girer
ve bu kazanımları muhafaza eder. 15 Temmuz darbe girişiminin bastırılmasında
göğsünü siper eden vatandaşlarımızın yargılanmaması, cezai sorumlulukla karşı
karşıya kalmaması için bir tedbirdir. Düzenlemede muğlaklık yoktur. Bu
düzenleme için birileri “muğlak” dedi. Muğlaklık, bu düzenlemede değil, bu
kişilerin kendi duruşlarındadır. Bu düzenleme, FETÖ sanıklarının mahkemelerde
şehit yakınlarına yargılanma tehdidine karşı alınmış bir önlemdir, idari ve
hukuki, basiretli bir tedbirdir.
Genel Kurulu
saygıyla selamlıyorum. (MHP sıralarından alkışlar) 
BAŞKAN –
Teşekkür ederiz Sayın Akçay.
Şimdi, Halkların
Demokratik Partisi Grubu adına Bingöl Milletvekili Sayın Hişyar Özsoy…
Buyurun Sayın
Özsoy. (HDP sıralarından alkışlar) 
HDP GRUBU ADINA
HİŞYAR ÖZSOY (Bingöl) – Teşekkür ederim Sayın Başkan.
Değerli
milletvekilleri, başlarken hepinizi saygıyla selamlıyorum. 
Tabii,
bu olağanüstü hâl meselesiyle ilgili olarak burada temel argüman şöyle bir şey:
Yani ülke bir darbe girişimi atlattı, olağanüstü hâl ilan etmeyip de ne
yapacağız? Doğrudur, birçok ülke böyle bir durumla karşılaştığı zaman
olağanüstü hâl ilan eder fakat olağanüstü hâl ilanı kapsamında yapılan şeylere
baktığınız zaman, bu olağanüstü hâli darbeyle mücadeleyle açıklamanın zerre
kadar bir zemini yoktur. Niye yoktur? Şöyle söyleyelim: Şimdi, hemen dünden
başlayalım mesela, birkaç gün öncesinden. Tabipler Birliği, biliyorsunuz, bir
açıklama yaptı, basit bir açıklama -içeriğine bakın, iki yüz yıllık metindir,
fazla bir şey değil- ertesi gün hepsini toparlayıp pat diye içeri
atabiliyorsunuz, belki bazıları da içeriye girecek. Yüz binden fazla insan
ihraç edilmiş, olağanüstü hâl gerekçesiyle meşrulaştırılıyor. Mesela ben kendim
danışman almak istiyorum, hayatında gözaltı görmemiş insanları öneriyorum, yurt
dışında doktorasını falan yapmış danışman almak istiyorum, kimi gösterirsek
olağanüstü hâl gerekçesiyle diyorlar ki: “Güvenlik gerekçesiyle biz bunu işe
almıyoruz.” Böyle bir çok sayıda HDP’nin danışman sorunu var, almaya
çalışıyoruz, bir taraftan danışmanlarımızı işten çıkarıyorlar, yeni danışman
alalım diyoruz, “Onları da alamazsınız.” diyorlar. Şu an danışmansız bir
şekilde gidiyoruz. Aklımızla alay etmeyin. Bu olağanüstü hâl Türkiye’de yeni
bir sistem inşa edilirken milleti susturmanın aracıdır, başka da bir şey
değildir. Şu demek değil, darbe girişimi olmadı, tehditler yok falan filan
değil. Fakat mesela bazı hatipler söyledi “Fransa’da olağanüstü hâl var.” diye.
Arkadaşlar, Fransa’da var, Fransa’da sokağa çıkıp eylem yapabiliyorsunuz yine.
Ben bir kentin milletvekili olarak 50 bin kadar oy almışım, bir yıldır benim
partimin önünde, binamın önünde küçük bir basın açıklaması yapmama müsaade
edilmiyor, polis saldırıyor. Yani kiminle siz alay ediyorsunuz, böyle bir şey
olabilir mi? Dolayısıyla bu “Darbeyle mücadele ediyoruz.” “Terörle mücadele
ediyoruz.” söylemlerinin ötesinde daha zekice birtakım argümanlar bulmak lazım.

Geçen gün Avrupa
Konseyindeydik, Afrin meselesini konuşuyorduk kıymetli arkadaşlar. Orada da
söyledik, burada da söylüyoruz yani çok değişik bir şey söylemiyoruz orada. Bu
terörle mücadele söylemi altında Türkiye’de çok geniş toplumsal kesimlere büyük
bir korku siyaseti hatta terör uygulandığını ben şahsen düşünüyorum. Bundan
kastım şu: Birtakım şiddet ve korku aygıtlarını birtakım politik amaçlar için
halka karşı kullanmak. Kullanılıyor mu? Ee, kullanılıyor. 
Bakın, Afrin
meselesine geleceğim. Afrin meselesi konusunda, biz, tabii iktidar partisi ve
Afrin işgaline destek veren diğer iki parti dâhil, CHP dâhil, onlar gibi
düşünmüyoruz o konuda. Birçok arkadaşımız çıktılar, fikirlerini paylaştılar.
Bunun faydadan çok zarar getireceğini düşünüyoruz, birazdan o konuya da
gireceğim. Fakat, ya bir müsaade edin, insanlar en azından çıksınlar
diyebilsinler ki: “Ben bunu yanlış görüyorum.” Diyemiyorsunuz. Yani şu meseleyi
eleştirebilecek cesaret neredeyse bizim dışımızda kimsede kalmadı. Düşünün ki
Başbakan basını çağırıyor toplantıya, diyor ki: Şunları, şunları
söyleyeceksiniz; şunları, şunları söylemeyeceksiniz. Tabii, dünya takip ediyor.
Geçen gün, tabii “Bu Tabipler Birliğiyle ilgili konuşma nedir?” diye bizden
bilgi soruyorlar, HDP’nin dış ilişkilerinden sorumluyum. Tabii, herkes telefon
açıyor: “Ne oldu bu tabiplere?” Tabiplerin yaptığı açıklamayı insanlara
anlatıyoruz, samimi söylüyorum, inanmıyorlar. “Ya, açıklamada başka bir şey yok
mu?” diyorlar. “Yazılı olarak bu, başka bir şey yok.” “Buradan nasıl bir suç
üretebiliyorlar?” diyorlar, biz de “Bilmiyoruz ama bir şekilde üretiyorlar.”
diyoruz. 
Bakın, ortada
şöyle bir durum var: Maşallah, anketlerde yüzde 80 oranında destek olduğunu
söylüyorsunuz değil mi Afrin meselesi konusunda?
İBRAHİM AYDEMİR
(Erzurum) – 90, 90.
HİŞYAR ÖZSOY
(Devamla) – 90, maşallah. Yüzde 90 var. Bırak yüzde 10 da konuşsun, ne olacak?
Nedir bu korkunuz sizin? Yani kırılıp çatlayacak mı, bu kadar da mı güveniniz
yok kendinize? Bırakın insanlar da inanmıyorlarsa buna, bunu yanlış görüyorlarsa
çıksınlar üç kelime laf etsinler.
Bakın, bu Afrin
meselesine nasıl gelindi? Bu 2011’de Arap Baharı’yla birlikte Suriye'de
hevesler kabarınca Emevi Camisi’nde namaz kılınacaktı, nereye gelindi? Halep bu
Hükûmetin girişimleriyle Esad’a verildi değil mi? Pazarlıklar yapıldı, El Bab’a
girildi, Halep verildi. Şimdi Afrin’e karşılık İdlib’i vereceksiniz. Kime
vereceksiniz? Tabii, verirseniz, orada komplikasyonlar çok. Kime? İdlib kime
gidecek?
ORHAN DELİGÖZ
(Erzurum) – Asıl sahibine, asıl.
HİŞYAR ÖZSOY
(Devamla) – “Katil” dediğiniz, “Esed” dediğiniz, “400 bin insanın katili”
dediğiniz Esed’e vereceksiniz.
ORHAN DELİGÖZ
(Erzurum) – Yerli ve millî halka vereceğiz.
HİŞYAR ÖZSOY
(Devamla) – Tabii, Esed’e verilecek, mesele bu. 
Bakın, Afrin,
savaştan önce, Suriye savaşından önce 70-80 bin insanın yaşadığı küçük bir
kasaba. Öyle “Afrin” dediğiniz o kadar büyümüş, hani insanların gözünde
zannediyorsunuz ki kocaman bir ülke. Ee, tabii, gösterdikleri direniş belki
bunu bu şekilde algılamanıza vesile olabiliyor da “Afrin” dediğiniz bir ilçe.
“NATO’nun ikinci büyük ordusu” dediğiniz, kocaman F16’larıyla, tanklarıyla,
toplarıyla… Topu topu bir tane ilçe. Bunun üzerinden bu kadar kahramanlık
hikâyeleri üretmek gerçekten bir taraftan sizin açınızdan çok sıkıntılı bir durum.
Bütün siyasetini bir ilçeyi kuşatmaya bağlamış, Suriye'de bütün projeleri
çökmüş bir devlet politikasından bahsediyoruz. Esad’ı indirecektiniz, ondan
vazgeçtiniz. Rusya üzerinden Esad’la zımni bir ittifak kurup şu an Kürtleri
Afrin’de sıkıştıralım, mümkünse Kürtlerin orada bir siyasal statü çıkarmalarını
engelleyelim…
Tercih sizin,
kolunuzdan tutacak değiliz, savaşmak istiyorsanız savaşırsınız. Fakat bunu
yaparken bari çıkın, cesur bir şekilde “Vallahi Suriye'de de olsa, Mars’ta da
olsa Kürtler nerede bir siyasal statü elde ederlerse biz buna karşı
savaşacağız.” deyin, açık söyleyin bunu. Bakın, bir ara Başbakan söyledi
mesela, dedi ki: “Kürt koridorunu engellemeye çalışacağız.” Açık söyledi, pot
kırdı; sonra düzeltmeye çalıştılar, “Terör koridorunu biz engellemeye
çalışıyoruz.” Arkadaşlar, şu an yaptığınız nedir? Cumhurbaşkanı geçen gün
söyledi, dedi ki: “Afrin’i asıl sahiplerine teslim edeceğiz.” Ne bu? “Afrin’i
biz Araplara teslim edeceğiz.” diyor, öyle söylüyor. Yani orada rejim olarak
Esad olduğu için Esad’a teslim edecekler. Yalnız, sadece aklınızın bir
köşesinde olsun, şu kadarını bilin: Şu an Türkiye Cumhuriyeti devletinin resmî
politikası oğul Esad’ın değil, baba Esad’ın Arap kemeri politikasını
sürdürmektir. Arap kemeri politikası neydi? Türkiye sınırına yakın olan yerlere
Arap nüfusunun yerleştirilmesiydi; Kürtlerin coğrafik olarak konsantre olmasını
ve coğrafik olarak bir sürekli hat oluşturmasını engellemek istiyordu.
1960’larda Hafız Esad bunu yaptı şu anki “Cerablus” dediğiniz bölgede, “Tel
Abyad” dediğiniz bölgede. Bazı yerlerde bunu başardı, bazı yerlerde yer yer ya
Araplaştırdı yer yer ya Kürt kaldı. Şu an Cumhurbaşkanının açıkça söylediği
“Biz demografik değişiklik yapacağız.” 
ORHAN DELİGÖZ
(Erzurum) – Öyle bir şey söylemiyor.
HİŞYAR ÖZSOY
(Devamla) – Tabii tabii, öyle söylüyor. 
“Türkiye’de şu
an bulunan, gelip buraya sığınan insanları götüreceğiz, oraya yerleştireceğiz.”
diyor.
ORHAN DELİGÖZ
(Erzurum) – İnsanlar oralı değil mi ya? 
HİŞYAR ÖZSOY
(Devamla) – İşte, ne kadarı oralı o tartışmalı.
ORHAN DELİGÖZ
(Erzurum) – Bu insanlar oradan gelmedi mi?
HİŞYAR ÖZSOY
(Devamla) – O tartışmalı.
Bakın, Afrin’den
çıkan Arapların, Afrin’den çıkan Türkmenlerin, Afrin’den çıkan Kürtlerin tekrar
oraya gitmesi için biz de sonuna kadar destek veririz. 
ORHAN DELİGÖZ
(Erzurum) – Tamam, o zaman mesele yok. 
HİŞYAR ÖZSOY
(Devamla) – Mesele bu değil ama mesele bizim “etnik mühendislik” dediğimiz,
etnik engineering gibi bir duruma dönüşürse bakın bu ileride çok, çok büyük
sıkıntılar yaratır; bu memleket için yaratır, onlar için yaratır.
Şimdi, değerli
arkadaşlar, Suriye politikanız, Şam’ı devirmekten, Esad’ı devirmekten Afrin
gibi bir ilçede Kürtlerin üzerine F16’larla gitmek ve bunun üzerinden hamaset
nutukları atmaksa size helalühoş olsun ama haklı olan, muhakkak kendisini
savunan… Eğer bir savunma hakkı varsa şu an yapıyorlar, kendilerini
savunuyorlar bir şekilde, F16’lara karşı, sabahtan akşama kadar gümlettiğiniz
F16’lara karşı. Mantıklı bir şey değildir, yol değildir. Şu an sivil insanların
ölümüne hiç girmeyeceğim, ölüyorlar, herkes biliyor. 
(Mikrofon
otomatik cihaz tarafından kapatıldı) 
HİŞYAR ÖZSOY
(Devamla) – Hemen bitiriyorum Sayın Başkan.
BAŞKAN –
Buyurun, tamamlayın.
HİŞYAR ÖZSOY
(Devamla) – ÖSO içerisinde ne tür gruplar var, ilginç gruplar var, bu
meselelerin hiçbirine filan girmeyeceğim ama bu memleketin başına öyle bir bela
açıyorsunuz…
ORHAN DELİGÖZ
(Erzurum) – Belayı defedeceğiz…
HİŞYAR ÖZSOY
(Devamla) – …umuyoruz, diliyoruz, bunun siyasi faturası en net şekilde, en sert
şekilde size çıkacaktır. 
Afrin
zeytinleriyle ünlü bir yerdir, biliyorsunuz zeytinlikleri var Afrin’in,
Gazze’nin de zeytinlikleri var, çok ilginçtir. İsrail, şu ana kadar 800 bin
tane zeytinliği yerinden söküp atmıştır. Afrin’deki zeytinliklerin, yanan
zeytinliklerin fotoğrafları geldi, maşallah, öyle görüyoruz, Kürt karşıtlığı…
Kürt karşıtlığı, terörizmle mücadele filan değil…
ORHAN DELİGÖZ
(Erzurum) – Asla asla, o sizin iddianız!
HİŞYAR ÖZSOY
(Devamla) – Kürt karşıtlığı Afrin ile Gazze’yi neredeyse birbirine benzeştirmiş
durumda. İktidarın, İslami politika güttüğünü söyleyen iktidarın geldiği nokta
burası. 
Son olarak şunu
da söyleyeyim, Sayın Bakan az önce ayrıldı. Meclise biraz huzur veren
üslubuyla, tavrıyla, eleştirileri alma biçimiyle gerçekten böyle hani severek
dinlediğimiz bakanımızdı Sağlık Bakanımız. Bugün Tabipler Birliğine yönelik
olarak söylediği şeyleri duyunca -sataşma değil bu- üzüldüm, kendi kendime
şöyle dedim: “Savaş çıkınca neredeyse herkesi kaybediyoruz -vallahi içimden
öyle dedim- Allah rahmet eylesin, bu Bakanı da kaybettik.” Savaş çıkınca taraf
olma durumunda kaldı ve kendi mesleğini temsil eden insanlara karşı o kadar
olumsuz, negatif bir tavrın içerisinde oldu. Hepimiz için üzüntü vericidir.
Umuyoruz, diliyoruz, aklınızı bir an önce başınıza alırsınız. Afrin’deki
macerada bu toplumu, Türkiye'yi, Kürtleri, orada yaşayanları daha fazla
belalara sarmadan bir an önce oradan çıkarsınız, hayırlı olan budur, doğru olan
budur. 
Teşekkür
ediyorum. (HDP sıralarından alkışlar)
BAŞKAN –
Teşekkürler Sayın Özsoy.
Sayın Bostancı,
söz talebiniz var. 
Buyurun.
IV.- AÇIKLAMALAR (Devam)
44.- Amasya Milletvekili Mehmet Naci Bostancı’nın, Bingöl
Milletvekili Hişyar Özsoy’un 696 sayılı Kanun Hükmünde Kararname’nin tümü
üzerinde HDP Grubu adına yaptığı konuşmasındaki bazı ifadelerine ilişkin
açıklaması
MEHMET NACİ
BOSTANCI (Amasya) – Sayın Başkanım, teşekkürler.
Sayın
Cumhurbaşkanının Suriye’ye ilişkin bakışında herhangi bir demografik değişim
söz konusu değildir. 
ERTUĞRUL KÜRKCÜ
(İzmir) – Vallahi var, billahi var. 
MEHMET NACİ
BOSTANCI (Amasya) – PYD’nin bir terör örgütü olarak orada gerçekleştirdiği,
köyleri yıkıp, Arap ve Türkmen nüfusu oradan uzaklaştırarak kendisine itaat
edenlerle kurmaya çalıştığı bir yapıya itiraz vardır. Suriye Kürtlerindir,
Türkmenlerindir, Araplarındır, oradaki yaşayan halklarındır ama terör
örgütlerinin değildir. 
Kürt
karşıtlığı meselesine gelince, 1984’ten bu yana PKK’nın yürütmüş olduğu terör,
esasen, etnik temel üzerinde halkları birbirine karşı getirerek öfke, şiddet ve
kan üzerinden bir ulusçuluk inşa etme girişimidir, silahla bunu yapma işidir.
1984’ten bu yana bu kadar kan dökülmüştür, ne Kürtlerde Türk karşıtlığı vardır
ne de Türklerde Kürt karşıtlığı vardır. Esasen böyle bir karşıtlıkla bakan da
bu coğrafyanın insanı değildir çünkü bu coğrafyada barışın ve esenliğin yolu
Kürtlerin, Türklerin, Arapların, Acemlerin ortak rızası ve iradesi üzerine bir
şekilde teşekkül eder. Bunu görmemek için kör olmak gerekir. 
Afrin
meselesi bir terör örgütüne karşı girişimdir, Türkiye Cumhuriyeti niçin böyle
bir operasyon yaptığını halkımıza ve dünya kamuoyuna rasyonel gerekçeleriyle
birlikte uluslararası meşruiyetiyle anlatmıştır. 
Teşekkür
ediyorum. 
BAŞKAN
– Teşekkürler Sayın Bostancı. 
Sayın
Yıldırım, buyurun. 
AHMET
YILDIRIM (Muş) – Sayın Başkan, sataşmadan değil ama hatibimiz yerinden çok kısa
bir söz talep ediyorlar. 
BAŞKAN
– Tabii ki, tabii ki. 
Buyurun
Sayın Özsoy. 
45.- Bingöl Milletvekili Hişyar Özsoy’un, Amasya
Milletvekili Mehmet Naci Bostancı’nın yaptığı açıklamasındaki bazı ifadelerine
ilişkin açıklaması
HİŞYAR
ÖZSOY (Bingöl) – Değerli arkadaşlar, şimdi…
Sayın
Bostancı, bakın, bu ülkenin Cumhurbaşkanı Recep Tayyip Erdoğan dedi ki: “Biz
Suriye’de ikinci bir Kuzey Irak’ın oluşmasına müsaade etmeyeceğiz.” Şimdi siz
bunu terörle mücadeleyle nasıl açıklıyorsunuz? Bu olsa olsa, tastamam Kürt
karşıtlığıdır. Diyor ki: “Biz vaktizamanında hata yaptık, biz göz yumduk ama
Kürtler orada federal bir yönetim oluşturdular. Biz Suriye’de böyle bir federal
yönetim oluşturulmasına ya da otonom bir yönetim oluşturulmasına müsaade
etmeyeceğiz.” Eğer yapıyorsanız savaşınızı, çıkarsınız, gerekçelerinizi ortaya
koyarsanız, dersiniz ki: “Biz bunu istemiyoruz.” Bak, kendisi dedi ama sonra
laf çevrildi, geldi, “Biz terörle mücadele ediyoruz.” dediler. Zaten Kürt
karşıtlığının meşruiyeti olmadığı için terörle mücadele üzerinden bunu
meşrulaştırmaya çalışıyorsunuz. Kürt karşıtlığından kastettiğim, tastamam
budur.
Teşekkür
ediyorum.
BAŞKAN –
Teşekkürler Sayın Özsoy.
VII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
10.- 696 Sayılı Olağanüstü Hal Kapsamında Bazı Düzenlemeler
Yapılması Hakkında Kanun Hükmünde Kararname (1/907) ile İçtüzük’ün 128’inci
Maddesine Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 512) (Devam)
BAŞKAN – Şimdi,
gruplar adına Cumhuriyet Halk Partisi Grubu adına Eskişehir Milletvekili Sayın
Utku Çakırözer, buyurunuz. (CHP sıralarından alkışlar)
CHP GRUBU ADINA
UTKU ÇAKIRÖZER (Eskişehir) – Sayın Başkan, değerli milletvekilleri; hepinizi
saygıyla selamlıyorum.
Konuşmama
başlarken Hâkkari’de bugün şehit düşen iki kahraman askerimize ve Afrin harekâtı
kapsamında bugüne kadar şehit düşen asker ve sivillerimize Allah’tan rahmet,
ulusumuza başsağlığı ve sabır diliyorum.
Ayrıca, Anayasa
Mahkemesi’nin milletvekillerinin tutuksuz yargılanmasına ilişkin içtihat
kararı, istinaf mahkemesinin de tutukluluk gerekçelerini ortadan kaldıran
kararlarına rağmen 233 gündür haksız, hukuksuz biçimde özgürlüğünden mahrum
bırakılan İstanbul Milletvekilimiz Enis Berberoğlu ve tutuklu yargılanan diğer
milletvekillerini bir an önce özgürlük ve adalet dileğimle buradan selamlıyorum.
(CHP sıralarından alkışlar)
Görüşmekte
olduğumuz 696 sayılı Kanun Hükmünde Kararname, Hükûmetin olağanüstü hâl
kapsamında çıkardığı 31 kararnameden biridir. Cumhuriyet Halk Partisi olarak
demokrasimizi hedef alan 15 Temmuz FETÖ darbe girişimi karşısında o gece bu
yüce Meclis çatısı altında kurumlarımız, diğer partilerimiz, ulusumuzla
birlikte durduk, birlikte direndik. Bundan sonra da benzeri her tür tehdit
karşısında demokrasimizi korumak için her tür desteği vereceğimizi daha o gece
Sayın Grup Başkan Vekilimiz Özgür Özel ve hemen ertesi gün bu kürsüden Genel
Başkanımız Kemal Kılıçdaroğlu açıkça ifade ettiler. Biz ne dedik? OHAL’e gerek
yok dedik. Gelin, bu belaya karşı iktidar, muhalefet birlikte mücadele edelim
dedik. İstediğiniz yasayı, düzenlemeyi hukuk devleti çerçevesinde birlikte
çıkaralım dedik ama bizi dinlemediniz. 20 Temmuzda OHAL ilan ederek hukuk
devletine darbe vurdunuz. Sonra da tek adam yönetimine savruldunuz. “Bir buçuk
ay sürecek.” dediğiniz OHAL, bakın, bir buçuk yılı buldu. Sonuç? Koca bir
mağduriyetler, baskılar, yasaklar ülkesi. Milletvekilleri, gazeteciler, insan
hakları savunucuları aylardır tutuklu. Gazeteler, televizyonlar kapatıldı.
Seçilmiş belediye başkanlarının yerine kayyum atandı, dernekler, vakıflar
kapatıldı, işçilere grev yasağı getirildi, tiyatrolar yasaklandı, yetişmiş
yüzlerce akademisyen ihraç edildi. 
BAŞKAN – Sayın
Çakırözer, bir dakikanızı rica ediyorum, sürenize ekleyeceğim.
UTKU ÇAKIRÖZER
(Devamla) – Tabii.
BAŞKAN – Arkada
sohbet eden bir kısım sayın milletvekili, madem dinlemiyorsunuz, kahkaha
atarak, gülerek sayın hatibe saygısızlık yapmayalım lütfen, çok rica ediyorum.
(CHP sıralarından alkışlar)
Sayın Çakırözer,
buyurun, devam edin lütfen.
UTKU ÇAKIRÖZER
(Devamla) – Teşekkür ederim Sayın Başkan.
Son olarak,
düşünce ve ifade özgürlüğünü kullanarak, şiddet içermeyen, barışçıl talebini
dile getiren Türk Tabipleri Birliği yönetimindeki doktorlar gözaltına
alındılar. Bununla da yetinilmedi, bu hekimler işlerinden atılmaktalar.
Eskişehir’de kadınlar, gençler müftülere resmî nikâh yetkisi veren kanunu
protesto ettikleri için para cezasına, adli takibata çarptırıldılar hem de 1
kez değil, 2 kez değil, 3 kez. Bunların OHAL gerekçesiyle, darbeyle mücadeleyle
ne alakası var değerli arkadaşlarım? 
En sonda
söyleyeceğimi baştan söyleyeyim, iç barışımız, huzurumuz, demokrasimiz,
ekonomimiz, kalkınmamız için her şeyden önce en birinci atmamız gereken adım
OHAL’i bir an önce kaldırmak olmalıdır. OHAL’i kaldırmak güvenliksiz kalmak
demek değildir. Bu ülkenin anayasal kurumları, Hükûmeti, Parlamentosu, yargısı,
güvenlik birimleri yerindedir. Birbirimize eleştirilerimiz vardır, doğaldır,
olabilir ama vatanımıza, demokrasimize, birliğimize yönelik bir tehdit
olduğunda, aynı 15 Temmuz gecesi burada olduğu gibi, ulusça yine kenetleniriz,
yine kardeş oluruz. Gelin, artık, hem binlerce insanımızı mağdur eden hem de
itibarımızı zedeleyen bu baskıcı, yasakçı OHAL düzeninden bir an önce
kurtulalım.
Değerli
arkadaşlar, bakın, otuz gün içinde Meclise gelmesi gereken KHK’ler on sekiz ay
bekletildi. Bu kararnamelerle, darbeyle mücadele amacının çok ötesine geçen,
hepimizin üyesi olmaktan onur duyduğumuz bu Gazi Meclisi baypas eden ve yeni
bir devlet düzeni inşa eden paralel bir yasama düzeni kuruldu. 
Bakın, şimdi
görüştüğümüz KHK tam 137 madde. İçinde neler yok ki? İşte taşeron düzenlemesi,
tutuklu ve hükümlülere tek tip kıyafet zorunluluğu, Gemlik ilçemizin taşınması
meselesi, Savunma Sanayii’nin Cumhurbaşkanına bağlanması, askerî tesisler için
şirket kurulması, Yargıtaya, Danıştaya yeni üye kadro tahsisi, MİT’ten ayrılma
şartlarının düzenlenmesi, Diyanet yöneticilerine sınavsız yurt dışına atanma
imkânı ve tabii, çok tartışılan suç işleyen sivillere yargı muafiyeti
düzenlemesi ve daha onlarca madde. 
Değerli
arkadaşlarım, biz şimdi onar dakika konuştuk diye bunlarla ilgili tam ve etkili
bir yasama faaliyeti yapmış oluyor muyuz? Tabii ki hayır. Bu on dakika sadece
137 maddenin başlığını okumaya yetmez. Yasama faaliyeti böyle olmaz, olmamalı
ama bu KHK’lerle yürürlüğe giren düzenlemeler milyonlarca yurttaşımızın işini,
aşını, özgürlüğünü, sağlığını, ailesini, tüm hayatını yakından ilgilendiriyor.
Bu insanlarımız OHAL’den doğan antidemokratik uygulamalar karşısında haklarını
arayabilsin diye, yüzlerce KHK maddesi bir an önce anayasal denetime açılsın
diye, binlerce hak ihlali ortadan kaldırılabilsin umuduyla burada konuşmaya
devam ediyoruz. Normalde bu 1.200’ün üzerindeki maddenin her birinin ilgili
ihtisas komisyonlarında ve Genel Kurulumuzda ayrıntılı tartışılması, ilgili
taraflarıyla görüşülmesi gerekir. Bunun yerine Meclisimizin baypas edilmesinden
80 milyon Türkiye Cumhuriyeti vatandaşı hep birlikte kaybediyoruz. 
Örneğin,
bu KHK’de taşeron işçilik maddesi yüz binlerce emekçiyi ilgilendiren çok hayati
bir konu ama çok yetersiz ve çok eksik bir düzenleme çıktı bu KHK’yle. Biz CHP
olarak yıllardır diyoruz ki: Getirin Meclise bir saatte hep birlikte çıkaralım.
Soruyorum size, bizi dinleseniz, burada Mecliste konuşarak çıkarsak bu kadar
adaletsiz bir düzenleme olur muydu, on binlerce emekçimizi kapsam dışı bırakan
bu düzenleme çıkar mıydı? Hani KİT’lerde çalışan taşeron işçilerimiz? Hani
geçici şeker işçilerimiz? Hani taşeronda çalışan demir yolcular? Hani belediye
işçileri? Hani ÇAYKUR, Eti Maden, PTT, TİGEM, Makine Kimya emekçileri? Onların
alın teri kadro verdiklerinizden daha mı değersiz? Oysa biz diyoruz ki
koşulsuz, sınavsız, tam güvenceli kadrolar hangi kamu kuruluşunda çalışırsa
çalışsın tüm taşeron emekçilerimizin analarının ak sütü kadar hakkıdır. Hâlâ
vaktimiz var, bu görüşme bir fırsat, gelin, tüm taşeron emekçilerimizi
ayrımcılık yapmadan eşit biçimde kadrolu, güvenceli işçilerimiz hâline
getirelim. 
İşte,
son derece sakıncalı bir diğer madde, 101’inci madde, okuyorum: 15 Temmuz darbe
girişimi ve terör eylemleri bunların devamı niteliğindeki eylemlerin
bastırılması kapsamında hareket eden sivil kişiler hakkında, resmî sıfat
taşıyıp taşımadıklarına ya da resmî görevi yerine getirip getirmediklerine
bakılmaksızın hiçbir hukuki işlem uygulanmayacağına ilişkin bir cezasızlık
düzenlemesi var bu KHK’de. 15 Temmuzda vücudunu demokrasimiz için siper eden
aziz şehitlerimizin, kahraman gazilerimizin suçlanması gibi bir durum asla
olamaz ama o gece masum erlere linç girişiminde bulunanlar varsa -resmî olsun,
sivil olsun- bunlara yargılanmama güvencesi verilmesi kabul edilemez. Düzenleme
sadece geçmişteki darbe girişimiyle sınırlı değildir. “Terör eylemleri ve
bunların devamı niteliğindeki eylemler” ifadesi son derece belirsiz, her yana
çekilebilecek bir ifadedir. Böyle belirsizlik içinde yasa olmaz.
Daha
vahimi ise böylesine belirsizlik taşıyan bir yasayla suç işleyen sivillere
cezasızlık getirilmekte, âdeta suç işlemeye teşvik edilmektedirler. Bu maddeye
göre, Türkiye’de kimin, hangi eylemi, darbenin devamı ya da terör eylemi olarak
göreceği belli değildir. Örneğin, kendisiyle aynı görüşte olmayan kişilerin
düzenledikleri gösteriye ateş açanlar, bu maddeye dayanarak cezasız kalmak
isteyebilirler. Gezi direnişi sırasında elinde palayla dolaşıp önüne çıkana
saldıranlar, bu maddeyle korunup teşvik edilebilirler. Bu düzenleme bu hâliyle
Anayasa ve hukuk devletine aykırıdır. Sadece biz muhalefeti değil, hukukçuları,
baroları ve hatta iktidar partisindeki birçok saygın ismi de kaygılandırdığını
görüyoruz. Eğer “Niyetimiz bu değildi, yanlış yorumlanıyor.” diyorsanız, gelin
bu yanlış anlamayı bugün ortadan kaldıralım, gelin toplumumuzu bir kaos
ortamına sokabilecek silahlı, sivil çetelerin önünü açabilecek bir hukuki
belirsizlik içeren bu maddeyi bu kanun metninden tamamen çıkaralım. 
Bu
KHK’de bir başka önemli sıkıntı daha var, tutuklu ve hükümlülere tek tip
kıyafet zorunluluğu. Tek tip elbise darbe dönemleri uygulamasıdır, evrensel
hukukta yeri yoktur, masuniyet karinesine aykırıdır. Bakın, “byLock’zede”
dediğimiz telefonlarına “Mor Beyin” uygulaması yüklenen yurttaşlarımız var,
sayıları 11.840. Aylarca boşuna hapis yattılar, haykırışlarını duyan bile
olmadı. Bu kıyafetleri giydirerek damgalamış olsaydık bu yurttaşlarımızı bir
değil, iki kez mağdur etmiş olacaktık, iki kez özür dilemek zorunda kalacaktık.
Şu anda tutuklu bulunanlar arasında da suçlular bulunduğu kadar, binlerce masum
insan da var. Herkes suçluluğu kanıtlanana kadar masumdur. Bu insanları baştan
belli bir üniforma, belli bir renkle damgalamak doğru değildir, vicdani ve
insani değildir. 
(Mikrofon
otomatik cihaz tarafından kapatıldı)
UTKU ÇAKIRÖZER
(Devamla) – Bitirmek üzereyim. 
BAŞKAN –
Buyurun, tamamlayın.
UTKU ÇAKIRÖZER
(Devamla) – Tabii ki Meclisini bombalayan, yurttaşını tankla ezen eli kanlı
FETÖ’cü askerlere ve onların destekçilerine en ağır cezalar verilmelidir ama
bir provokatör densiz, duruşmada şehit yakınlarımızı ve dolayısıyla hepimizi
inciten bir mesaj yazılı tişört giydi diye biz bu yargılamalarda hukukun
üstünlüğü ilkesinden, evrensel insan haklarından ayrılamayız, ayrılmamalıyız.
Geçmişte çok acısını çektiğimiz bu yanlışa bir daha düşmemeliyiz. 
Gelin, yol
yakınken bugün bu hatadan da birlikte vazgeçelim; hem bu hatadan vazgeçelim hem
de bunlara yol açan ve her geçen gün daha çok mağduriyet yaratan OHAL’i
kaldıralım; tam demokrasinin, hukuk devletinin yolunu açalım. 
Hepinizi
saygıyla selamlıyorum. (CHP sıralarından alkışlar)
BAŞKAN –
Teşekkür ederiz Sayın Çakırözer.
Şimdi şahıslar
adına ilk konuşmacı Gaziantep Milletvekili Sayın Mahmut Toğrul.
Buyurun. (HDP
sıralarından alkışlar)
MAHMUT TOĞRUL
(Gaziantep) – Teşekkürler Sayın Başkan.
Değerli
milletvekilleri, bu vesileyle Genel Kurulu saygıyla selamlıyorum.
Değerli
milletvekilleri, 15 Temmuz darbe girişiminden sonra başlayan OHAL ve KHK rejimi
31 KHK’yle yaşamımızı neredeyse esir aldı. Değerli arkadaşlar, diğer KHK’lerin
sıkıntılı olmadığını söylemek istemiyorum ama sanırım en sıkıntılı KHK, hukuka,
uluslararası hukuka, iç hukukumuza en aykırı KHK 696 sayılı KHK’dir. 
Bu KHK’de söz
konusu 137 maddeyi aslında dört başlıkta toplayabiliriz. Birincisi: Özellikle,
15 Temmuz sırasında ve sonrasında birtakım sivil silahlı çetelere dokunulmazlık
zırhının getirilmesi, sorumsuzluk zırhının getirilmesi. İkincisi: Cezaevlerinde
tek tip elbise dayatmasının getirilmesi. Üçüncüsü: Savunma Sanayiisinin ve
savaş ekonomisinin neredeyse tamamının saraya bağlanması. Dördüncüsü:
Taşeronlara kadro hakkı düzenlemesi. 
Şimdi, değerli
arkadaşlar, birincisinden başlamak istiyorum. Türkiye tarihinde çok hukuksuzluk
gördük ancak kişilerin, 15 Temmuzun devamı niteliğinde değerlendirilebilecek
olaylarda cezai sorumsuzluğa kavuşmaları tüm hukuksuzluklara rahmet okutacak
durumdadır. Bakın ne diyor: “Resmî bir sıfat taşıyıp taşımadıklarına veya resmî
bir görevi yerine getirip getirmediklerine bakılmaksızın 15/7/2016 tarihinde
gerçekleştirilen darbe teşebbüsü ve terör eylemleri ile bunların devamı
niteliğindeki eylemlerin bastırılması kapsamında hareket eden kişilerin hukuki,
idari, mali ve cezai sorumluluğu doğmaz.” “Terör eylemleri ile bunların devamı
niteliğindeki eylemler”den neyi kastediyorsunuz değerli arkadaşlar? Bakın,
kastınız 15 Temmuz sırasındaki ve bir iki gün sonrasındaki olaylarsa, eğer
gerçekten iyi niyetliyseniz bu anlamda şu ana kadar hiçbir sivil hakkında bir
takibat yoktur, bir cezai müeyyide yoktur, bir dava açılmamıştır. 
Peki, devamı
niteliğindeki terör olayları ve darbe girişimi… Şimdi, bir de yaşadıklarımıza
bakıyoruz, Cumhurbaşkanı, AKP Genel Başkanı her fırsatta, kendisine muhalif her
türlü eylem ve etkinliği darbe teşebbüsü olarak niteliyor. Hatırlayın, Gezi’yi
yapanlar darbeciydi, sokağa çıktınız, bir eylem ve etkinlik yapıyorsunuz,
darbecisiniz. Şimdi, böyle baktığında, darbenin tanımını sivil vatandaş nasıl
yapacak, hangi olayın darbe girişimi olduğuna nasıl, neye göre karar verecek?
Kendi başına -eğer düşüncesine uymuyorsa- sokağa çıktığında “Sen darbecisin.”
diye saldırılma durumuyla karşı karşıyayız. 
Değerli
arkadaşlar, AKP şunu söylüyor: “Eğer bana muhalefet ederseniz polisimle,
askerimle senin üzerine gelirim, yetmez, sivil silahlı çetelerimle sizin
üzerinize gelirim.” demek istiyor. Bu, sokak çatışmasına davetiyedir. Bu,
sokaktaki insanların birbirlerine karşılıklı silah çekmesini legalize etmektir.

Değerli
arkadaşlar, şimdi şöyle düşünün: Diyelim ki bir grup eylem yaptı ve siz onu
kendinize göre darbeci gördünüz; saldırma hakkını veriyorsunuz ve diyorsunuz
ki: “Bundan bir cezan olmayacak.” Bunu neye göre söylüyoruz? Bakın, şu anda
buna göre işlenmiş, buna göre örgütlenmiş birçok kamplardan bahsediliyor,
SADAT, “halk özel harekâtı” diye söylenen bazı çete gruplarının
örgütlendiğinden ve Konya’dan Tokat’a kampları olduğundan bahsediliyor.
Gerçekten, demek ki AKP, bu ülkede, önümüzdeki dönemde, 2019’da iktidarı
kaybettiğinde sokağı harekete geçireceğini söylüyor. Bu, bundan başka bir anlam
taşımıyor. Eğer gerçekten derdiniz sadece 15-16 Temmuzdaki olaylardaki sivil
vatandaşlarsa o zaman onunla sınırlandırabilirdiniz ki kimse hukukun üzerinde
değil, kim suç işlemişse herkesin cezai sorumluluğu vardır hukuk çerçevesinde.
Değerli
arkadaşlar, bir diğer önemli nokta, tek tip elbise dayatması; bu, totaliter,
otoriter devletlerde başvurulan bir yöntemdir, ceza içinde ceza sistemidir ve
peşinen insanları düşüncelerinden dolayı, söylediklerinden dolayı suçlu
saymaktır. Şimdi, bakın, yargıyı ne hâle getirdiğinizi görüyoruz. Yargı artık
emir komuta zinciriyle çalışıyor. Bir de bunlar yetmezmiş gibi zaten ortadan
kaldırılmış olan yargı bağımsızlığı ve adil yargılanma koşulları tek tip
kıyafet zorbalığıyla tam bir hukuksuzluğa dönüştürülüyor. Tek tip kıyafet
dayatması masumiyet karinesinin, eşitlik ilkesinin ve adil yargılanma
haklarının ihlalidir, onur kırıcı bir uygulama, bir dayatmadır. Düşünün ki
tecavüzcüler böyle değil arkadaşlar. Tecavüzcüler kravat takacak, gidecek iyi
hâl indirimi alacak ama düşüncelerinden dolayı yargılananlar peşinen suçlu
sayılacak. Peki, tek tip elbisenin rengini hatırlayan var mı değerli
arkadaşlar? IŞİD nerede başvurmuştu? IŞİD birtakım gazetecileri, insanları
yakarken bir turuncu elbise giydirip öyle yakıyordu. Nereden esinleniyordu?
Guantanamo’dan. Zaten AKP Genel Başkanı da oradan esinlendiğini açıkça söyledi.
Guantanamo’dan esinlenen iki zihniyet var: IŞİD zihniyeti, AKP zihniyeti. Bunu
biz asla ve asla kabul etmiyoruz ve buna karşı 12 Eylül direnişlerini
hatırlatıyoruz. 12 Eylülde insanlar nasıl ki o elbiseleri, tek tipi yırtıp
attılarsa emin olun bunları da yırtıp atacaklardır, biz de sonuna kadar bunun
arkasında duracağız. (HDP sıralarından alkışlar)
Değerli
arkadaşlar, diğer önemli bir nokta, tüm silah sanayisini, Savunma Sanayii
Müsteşarlığını bir kişiye bağlıyorsunuz, savaş kararını ve savaş ihtiyaçlarını
bir kişi belirleyecek: Saray, başka bir güç yok. Şimdi, gördüğünüz üzere AKP…
Tüm bu yasaları birlikte düşünün ve Savunma Sanayii Müsteşarlığını da oraya
bağladığınızı düşünün, içeride ve dışarıda -Afrin örneğinde olduğu gibi bir
savaş koşulu- hem içeride hem de Afrin örneğinde olduğu gibi operasyon adı
altında işgal girişimlerinin yaşanacağı durumla karşı karşıyayız diyorum. 
Değerli
arkadaşlar, bakın, bir diğer önemli nokta taşerona kadro meselesiydi.
Milyonların üzerinde insan kadro bekliyordu. Nedir peki taşerona kadro
meselesi? Bizim iddiamız şu: Son derece kolaydır ve herkes bu konuda
hemfikirdi. Aynı işi yapan insanların maaşlarını, özlük haklarını, sosyal
sigorta ve primlerini, vesaireyi eşitlediğinizde sorun ortadan kalkıyordu.
Peki, AKP ne yaptı taşeron meselesini? Taşeron meselesini hem Meclisten kaçırdı
hem de kendine göre kıstaslar ve zorlamalar getirdi. Getirilen sistemle bir
defa Anayasa’nın eşitlik ilkesi ihlal edildi, bir kısım insanlara, kendine göre
arka bahçesi gördüğü bir kısım insanlara “kadro” adı altında bir göz boyaması
yaşattı. Aslında yaratılan, taşeronun değişmesiydi. Daha önce özel şahıslar
taşeronken şimdi devlet kurumları altında taşeron üretiliyor. Maaşları
değişiyor mu? Hayır. Özlük hakları değişiyor mu? Hayır, hiçbir şey değişmiyor
ve çoğu insan bundan faydalanamıyor değerli arkadaşlar. Bakın, Karayollarında
örgütlü YOL-İŞ’in bize gönderdiği bir metin var. YOL-İŞ ne diyor? Karayolları
Resmî Gazete’de yayımlanan kanun hükmünde kararnamede kadroya alınacak işçiler
belirlenirken istihdama esas hizmet alım sözleşmesinde yaklaşık maliyetin en az
yüzde 70’inin personel giderlerine ilişkin olmasına yönelik şart
getirildiğinden dolayı yararlandırılamıyor çünkü Karayollarındaki paranın
önemli bir kısmı makine teçhizata gidiyor ama orada binlerce insan çalışıyor,
bundan faydalanamıyor. Belediyelerdeki taşeron özel kişilerden alındı, belediye
şirketlerindeki taşeronlara verildi. Bunların özlük haklarını belediye
başkanlarından aldılar değerli arkadaşlar. Kime verdiler? Bakanlar Kuruluna.
Yani belediye başkanlarını da -güvenmediler- bertaraf ettiler ve insanlar
arasında birçok farklılık yarattılar.
Değerli
arkadaşlar, bir diğer önemli nokta: Bu insanların geçmişe yönelik birtakım
hakları da gasbedildi. “Siz bunlardan vazgeçerseniz bu haktan
faydalanabilirsiniz.” dendi ve insanlar haklarından feragat etmeye zorlandı.
(Mikrofon
otomatik cihaz tarafından kapatıldı) 
MAHMUT TOĞRUL
(Devamla) – Bitiriyorum Sayın Başkanım.
BAŞKAN –
Buyurun, tamamlayın.
MAHMUT TOĞRUL
(Devamla) – Değerli arkadaşlar, 696 sayılı KHK’nin yasallaşması değil, derhâl
çekilmesi gerekiyor. Eğer OHAL’in kaldırılmasını burada sonuna kadar
savunamazsak… Gerçekten ülkemiz bir iç savaşa hazırlanıyor ve 2019 gerçekten iç
savaş koşullarının yaşanacağı bir durumda ülkeyi seçime götürmek istiyorlar. 
Ben buradan buna
karşı tavır göstereceğimizi, buna karşı direneceğimizi söylüyor, Genel Kurulu
saygıyla selamlıyorum. (HDP sıralarından alkışlar) 
BAŞKAN –
Teşekkür ederiz Sayın Toğrul.
Şahısları adına
ikinci ve son konuşmacı, İzmir Milletvekili Sayın Özcan Purçu.
Buyurun Sayın
Purçu. (CHP sıralarından alkışlar) 
Süreniz on
dakika.
ÖZCAN PURÇU
(İzmir) – Sayın Başkan, kıymetli milletvekili arkadaşlarım; hepinize saygılar
sunuyorum.
Evet, ülkemiz şu
an OHAL döneminde olduğu için KHK’lerle burada yönetiliyoruz. Meclis maalesef
asıl görevini yapmıyor. Şu an itibarıyla Meclisin çıkarması gereken kanunlar ve
kararlar KHK’lerle alınıyor. Maalesef bu da ülkemiz için üzücü bir durum.
OHAL’le nasıl
bir yetki veriliyor? Terörle mücadele ve bununla ilgili önlemlerin alınmasıyla
ilgili yetkiler veriliyor. Ama KHK’lerde terörle ilgili alınması gereken
tedbirlerin yanında maalesef onun dışında da kararlar alınıyor. Anayasa’ya göre
OHAL döneminde KHK’lerle çıkarılacak maddeler ve durumlar çok net ve bellidir.
Ama şu an bakıyoruz… Geçen bir araştırma yapılmış “KHK” ve “OHAL” denilince
akla ne geliyor diye: Hak ihlalleri, gözaltılar, tutuklamalar, ihraçlar, iadeler,
intiharlar, mahkûm gazeteciler, işsiz kalan insanlar, hocası olmayan
üniversiteler, iş yükü artan devlet memurları, yurt dışı çıkış yasakları,
mahkeme kararları olmadan görevden alınan belediye başkanları, OHAL Komisyonuna
yapılan yüz binlerce başvuru, yanlışlıklar, taşeron işçiler, bir de lastik
geliyormuş akla arkadaşlar OHAL ve KHK denilince. Lastik de geliyor akla.
Lastiğin OHAL’le ne alakası var? Allah aşkınıza Hükûmet yetkilileri bana
söylesin, böyle bir mantıksızlık olabilir mi ya? Anayasa’da OHAL döneminde
alınması gereken kararlar çok net, KHK’yle alınması gereken kararlar çok net.
Lastiğin, taşeron işçilerin ne alakası var? Tütünün, onun dışında, Vakıflar
Bankasının KHK’yle, terörle ne alakası var? Bu tür, mantığa, Anayasa’ya uygun
olmayan maalesef kararlar alınıyor ve KHK’lerle uygulamaya konulmaya
çalışılıyor. 
Daha bununla da
bitmiyor aslına bakarsanız arkadaşlar. KHK çıkartmak meşru bir haktır ama
KHK’lerin içeriğine baktığınız zaman hiç de uygun içerikler yok biraz önce
dediğim gibi. Dolayısıyla, şu an itibarıyla KHK’lerin içerik bakımından
uygunsuzluğu Anayasa’ya da aykırılığını getirmiş oluyor. KHK’yle yüksek yargı,
Yargıtay, Danıştay düzenlenmeye çalışılıyor, bu da Anayasa’ya aykırı
biliyorsunuz. Anayasa’ya göre KHK’yle yüksek yargı düzenlenemez, bunu herkes
biliyor, bilmeyen yoktur ama onu bilmenize rağmen bu tür kararlar neden
alınıyor arkadaşlar, onu bir türlü biz anlamlandıramıyoruz. Biraz da Hükûmet
olarak ya da iktidar olarak muhalefetin penceresinden de bazı meseleleri görmeniz
gerekiyor, görmediğiniz müddetçe de bu tür olumsuzluklarla karşılaşabiliriz. 
OHAL döneminde
yaklaşık 107 bin kişi ihraç edilmiş arkadaşlar. Bu 107 bin kişi –tabii, itiraz
edenler de var- bu ülkede kamu kurumlarına girerken kamu kurumlarının hiç
haberi, bilgisi olmadı mı, bu insanların ne olduğu ortaya çıkmamış mı? Kamu
kurumlarında o insanları işe alan insanların hiç sorumluluğu yok muydu burada?
Yüz binlerce insan işe girmiş ve ilgili kurumlar ve Hükûmetin yetkilileri de
buna göz yummuş demek ki. Siz onu sokarken FETÖ’cü olduğunu ya da terör
örgütüne mensup olduğunu bilmiyor muydunuz? Demek ki görevini yapan kamu kurumu
yetkililerinde bir sıkıntı var. Onlarla ilgili Hükûmet bir çalışma yaptı mı
acaba? Bu insanları işe alan kamu kurumu yetkilileriyle ilgili bir çalışma, bir
suç duyurusu ya da görevden alma işlemi yaptınız mı? Biz, şu ana kadar
duymadık. Ama daha önce bu FETÖ terör örgütüne mensup insanlar yağım balım
girdiler işe. Bizce bunları zamanında işe alan, bu kurumlarda çalışmaya
başlatan kamu kurumu yetkililerinden de hesap sorulmalı diye düşünüyoruz.
Evet, ayrıca
arkadaşlar, KHK’yle gazilerle ve şehitlerimizle ilgili düzenlemeler yapılmış.
Çok üzülerek ifade edeyim, maalesef, 15 Temmuz darbe girişiminde gazi olan ve
şehit olan kardeşlerimiz ile yıllarca bu ülkede yıllar öncesinden gazi olmuş ve
şehit olmuş kardeşlerimiz arasında statü farkı var; tazminatlarına kadar, bağlı
bulundukları yasalara kadar ayrımcılıklar maalesef yaptınız. Bu konuda da
sizinle aynı görüşte olmadığımızı beyan etmek istiyoruz. Bu da bir yanlış, bu
da aslında hukuksuz bir düzenleme. 
FETÖ’cüleri
cezalandıralım, bu konuda hiçbir sıkıntımız yok arkadaşlar. Yalnız Hükûmet
olarak bir eksiğiniz daha var, onu da görüşüm olarak açıklamak istiyorum. O
boğaz köprüsünde askerimizin boğazını kesen, askerimizi öldüren o insanlardan
hesap sordunuz mu? Sormadınız. O askerimizin boğazını kesen her kimlerse
onlarla ilgili bir KHK çıkardınız, cezadan muaf tuttunuz arkadaşlar. Asker o an
itibarıyla komutanının emrine uymuştur. Komutanının emrine uyan bir askerin
boğazını kesen her kimse de FETÖ’cü kadar ceza almalı, FETÖ’cü kadar da
cezalandırılmalı. Bu konuda bunu da yaparsanız sizlerin yanındayız arkadaşlar.
OHAL Komisyonuna
yapılan başvurular var arkadaşlar, 104.398 tane başvuru var. Bu başvurulardan
3.110 tane dosya incelenmiş daha. 3.110 tane dosyadan da 880’i ret ve 40’ı da
kabul edilmiş. Yani 104 bin dosyanın içerisinde belki de şu an suçsuz olup da
daha suçsuzluğunu kanıtlamayan yüzlerce, belki de binlerce vatandaşımız var.
Nasıl 40 tanesini suçsuz buldunuz, dosyasını olumlu olarak iade ettiyseniz, o
104 bin kişi içerisinde suçu olmayan yüzlerce, belki de binlerce kardeşimiz,
suçsuz insanımız var. Bununla ilgili OHAL Komisyonunun çalışmalarını
hızlandırması gerekmekte. Adalet neyse onu yapmamız gerekmekte Meclis olarak.
Suçluysa, FETÖ terör örgütüne mensupsa cezasını çekecek elbet, orada mutabıkız
ama öyle tahmin ediyorum ki nasıl 40 tane dosya olumlu olarak iade edilmişse,
demek ki o 104 bin kişinin içerisinde daha suçsuz kardeşimiz, insanımız
olabilir, vatandaşımız olabilir. Bu konuda da hassasiyetlerinizi bekliyoruz.
Bu OHAL ve KHK
süreci içerisinde, arkadaşlar, ülke olarak hepimiz aynı gemideyiz, dolayısıyla
ülke olarak birlikte yara alıyoruz. Bazı uluslararası istatistiklere baktım
buraya gelmeden önce. Örneğin 113 ülkede, hukukun üstünlüğüne ne kadar
uyulduğuyla ilgili bir çalışma yapılmış. Üzülerek ifade ediyorum, ülke olarak
101’inci sıradayız arkadaşlar. Bunu hak etmiyoruz ülke olarak. Ülke olarak
101’inci sıradayız hukukun üstünlüğü konusunda. Ayrıca, basın özgürlüğü
konusunda 180 ülke içerisinde, yine, 151’inci sıradayız. Bu rakamları sadece
ben değil hepimiz biliyoruz. Onun için, ülke olarak bu konularla ilgili
özellikle biraz daha hassas olmamız gereken bir dönemdeyiz. Ayrıca, Dünyada
Özgürlükler Raporu’na göre de maalesef ülkemiz özgür ülkeler listesinden
silinmiş. Özgür ülke konumunda değiliz şu an itibarıyla. Ayrıca, çalışma
süreleri bakımından da dünyanın en çok mesai yapan ülkelerinin ilk sırasındayız
arkadaşlar. Bu da ülke olarak özgürlükler bakımından, çalışma hakkı bakımından
olumsuz bir tablo. Görevden alınan kamu çalışanlarının yerine maalesef
yenilerini getirmediğimiz için mevcut memurlarımız çok fazla mesai yapıyorlar.
Bu konuda da Hükûmetin, iktidarın sorumluluğu had safhadadır. 
Hepinize
sevgiler, saygılar sunuyorum. 
Hayırlı
akşamlar. (CHP sıralarından alkışlar) 
BAŞKAN –
Teşekkür ederiz Sayın Purçu. 
Sayın
milletvekilleri, kanun hükmünde kararnamenin tümü üzerindeki görüşmeler
tamamlanmıştır. 
Şimdi,
maddelerine geçilmesini oylarınıza sunuyorum: Kabul edenler… Kabul etmeyenler…
Kabul edilmiştir. 
Birinci bölümün
görüşmelerine başlıyoruz. Birinci bölüm, 13’üncü maddeye bağlı geçici madde 25
ve geçici madde 26 ile 18’inci maddeye bağlı geçici madde 43 ve geçici madde 44
dâhil 1 ila 25’inci maddeleri kapsamaktadır. 
Birinci bölümde
yer alan maddeleri, varsa o madde üzerinde önerge işlemlerini yaptıktan sonra
ayrı ayrı oylarınıza sunacağım. 
1’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
2’nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
3’üncü maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
4’üncü madde
üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 1/907 esas sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararnamenin 4’üncü maddesinin aşağıdaki şekilde
değiştirilmesini arz ve teklif ederiz.
"MADDE 4-
10/7/1953 tarihli ve 6136 sayılı Ateşli Silahlar ve Bıçaklar ile Diğer Aletler
Hakkında Kanunun 7 nci maddesinin birinci fıkrasının (1) numaralı bendinde yer
alan "Başbakan ve” ibaresi "Başbakan,” şeklinde değiştirilmiş, aynı
bende "Yasama Organı Üyeleri” ibaresinden sonra gelmek üzere "ve
Bakan Yardımcıları” ibaresi ve aynı fıkraya (6) numaralı bendinden sonra gelmek
üzere aşağıdaki bent eklenmiştir.
"7. Yapılan
soruşturma sonucu veya kesinleşmiş yargı kararı üzerine görevine son verilenler
ile terör örgütlerine veya Milli Güvenlik Kurulunca Devletin milli güvenliğine
karşı faaliyette bulunduğuna karar verilen yapı, oluşum veya gruplara üyeliği,
mensubiyeti veya iltisakı yahut bunlarla irtibatı olanlar hariç olmak üzere, en
az bir dönem köy veya mahalle muhtarlığı ya da belediye başkanlığı yapmış
bulunanlar,” 
 Mustafa
Elitaş Mehmet Doğan Kubat Ramazan
Can
 Kayseri İstanbul Kırıkkale
 Mustafa
Köse Reşit Polat Adnan
Boynukara
 Antalya Kilis Adıyaman
 Kemalettin
Yılmaztekin
 Şanlıurfa
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ ABDULLAH NEJAT KOÇER (Gaziantep) – Takdire bırakıyoruz Sayın
Başkan.
BAŞKAN – Hükûmet
katılıyor mu?
AİLE VE SOSYAL
POLİTİKALAR BAKANI FATMA BETÜL SAYAN KAYA (İstanbul) – Katılıyoruz.
BAŞKAN –
Gerekçeyi okutuyorum:
Gerekçe: 
676 sayılı Kanun
Hükmünde Kararname’nin 13’üncü maddesine dair hazırlanan önergenin kabul
edilmesiyle 6136 sayılı Kanun’un 7’nci maddesinin üçüncü ve beşinci
fıkralarında 696 sayılı Kanun Hükmünde Kararname’nin 4’üncü maddesiyle yapılan
ibare değişiklikleri metne işlenmiş olduğundan söz konusu 4’üncü maddenin
ihtiyaç kalmayan kısımları metinden çıkarılmaktadır.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Kabul edilen
önerge doğrultusunda maddeyi oylarınıza sunuyorum: Kabul edenler… Kabul
etmeyenler… Kabul edilmiştir.
5’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
6’ncı maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
7’nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
8’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
9’uncu maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
10’uncu maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
11’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
12’nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
13’üncü maddeye
bağlı geçici madde 25’i oylarınıza sunuyorum: Kabul edenler… Kabul etmeyenler…
Kabul edilmiştir.
13’üncü maddeye
bağlı geçici madde 26’yı oylarınıza sunuyorum. Kabul edenler… Kabul etmeyenler…
Kabul edilmiştir.
14’üncü maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
15’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
16’ncı maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
17’nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
18’inci maddeye
bağlı geçici madde 43’ü oylarınıza sunuyorum: Kabul edenler… Kabul etmeyenler…
Kabul edilmiştir.
18’inci maddeye
bağlı geçici madde 44’ü oylarınıza sunuyorum: Kabul edenler… Kabul etmeyenler…
Kabul edilmiştir.
19’uncu madde
üzerinde bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan (1/907) esas sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 19’uncu maddesinin metinden çıkarılmasını
arz ve teklif ederiz.
 Mustafa
Elitaş Mehmet Doğan Kubat Ramazan
Can
 Kayseri İstanbul Kırıkkale
 Adnan
Boynukara Kemalettin Yılmaztekin Mustafa
Köse
 Adıyaman Şanlıurfa Antalya
 Reşit
Polat
 Kilis
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ ABDULLAH NEJAT KOÇER (Gaziantep) – Takdire bırakıyoruz Sayın
Başkan.
BAŞKAN – Hükûmet
katılıyor mu?
AİLE VE SOSYAL
POLİTİKALAR BAKANI FATMA BETÜL SAYAN KAYA (İstanbul) – Katılıyoruz.
BAŞKAN –
Gerekçeyi okutuyorum.
Gerekçe:
678 sayılı Kanun
Hükmünde Kararname’nin 14’üncü maddesine dair önergenin kabul edilmesiyle 696
sayılı Kanun Hükmünde Kararname’nin 19’uncu maddesiyle yapılan ekleme metne
işlenmiş olduğundan ihtiyaç kalmayan madde metinden çıkarılmaktadır.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
Madde metinden
çıkarılmıştır.
20’nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
21’inci madde
üzerinde bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan (1/907) esas sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 21’inci maddesinin metinden çıkarılmasını
arz ve teklif ederiz.
 Mustafa
Elitaş Mehmet Doğan Kubat Ramazan
Can
 Kayseri İstanbul Kırıkkale
 Adnan
Boynukara Kemalettin Yılmaztekin Mustafa
Köse
 Adıyaman Şanlıurfa Antalya
 Reşit
Polat
 Kilis
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ ABDULLAH NEJAT KOÇER (Gaziantep) – Takdire bırakıyoruz Sayın
Başkan.
BAŞKAN – Hükûmet
katılıyor mu?
AİLE VE SOSYAL
POLİTİKALAR BAKANI FATMA BETÜL SAYAN KAYA (İstanbul) – Katılıyoruz.
BAŞKAN –
Gerekçeyi okutuyorum.
Gerekçe:
678 sayılı Kanun
Hükmünde Kararname’nin 15’inci maddesine dair önergenin kabul edilmesiyle 696
sayılı Kanun Hükmünde Kararname’nin 21’inci maddesiyle yapılan değişiklikler
metne işlenmiş olduğundan ihtiyaç kalmayan madde metinden çıkarılmaktadır.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Kabul
edilmiştir. 
Madde metinden
çıkarılmıştır.
22’nci madde
üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 1/907 esas sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 22’nci maddesinin metinden çıkarılmasını arz
ve teklif ederiz.
 Mustafa
Elitaş Mehmet Doğan Kubat Ramazan
Can
Kayseri İstanbul
 Kırıkkale
 Adnan
Boynukara Kemalettin Yılmaztekin Mustafa
Köse
 Adıyaman Şanlıurfa Antalya
 Reşit
Polat
  Kilis
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ ABDULLAH NEJAT KOÇER (Gaziantep) – Takdire bırakıyoruz Sayın
Başkan.
BAŞKAN – Hükûmet
katılıyor mu?
AİLE VE SOSYAL
POLİTİKALAR BAKANI FATMA BETÜL SAYAN KAYA (İstanbul) – Katılıyoruz.
BAŞKAN –
Gerekçeyi okutuyorum:
Gerekçe:
694 sayılı Kanun
Hükmünde Kararname’nin 36’ncı maddesine dair önergenin kabul edilmesiyle 696
sayılı Kanun Hükmünde Kararname’nin 22’nci maddesiyle yapılan değişiklik metne
işlenmiş olduğundan ihtiyaç kalmayan madde metinden çıkarılmaktadır. 
BAŞKAN – Önergeyi
oylarınıza sunuyorum: Kabul edenler… Kabul etmeyenler… Önerge kabul edilmiştir.
Madde metinden
çıkarılmıştır.
23’üncü madde
üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 1/907 esas sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 23’üncü maddesinin metinden çıkarılmasını
arz ve teklif ederiz.
 Mustafa
Elitaş Mehmet Doğan Kubat Ramazan
Can
 Kayseri İstanbul
 Kırıkkale
 Adnan
Boynukara Kemalettin Yılmaztekin Mustafa
Köse
 Adıyaman Şanlıurfa Antalya
 Reşit
Polat
  Kilis
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ ABDULLAH NEJAT KOÇER (Gaziantep) – Takdire bırakıyoruz Sayın
Başkan.
BAŞKAN – Hükûmet
katılıyor mu?
AİLE VE SOSYAL
POLİTİKALAR BAKANI FATMA BETÜL SAYAN KAYA (İstanbul) – Katılıyoruz.
BAŞKAN –
Gerekçeyi okutuyorum:
Gerekçe:
690 sayılı Kanun
Hükmünde Kararname’nin 9’uncu maddesine dair önergenin kabul edilmesiyle 696
sayılı Kanun Hükmünde Kararname’nin 23’üncü maddesiyle yapılan değişiklik metne
işlenmiş olduğundan ihtiyaç kalmayan madde metinden çıkarılmaktadır. 
BAŞKAN –
Önergeyi oylarınıza sunuyorum: Kabul edenler… Kabul etmeyenler… Kabul
edilmiştir.
Madde metinden
çıkarılmıştır.
24’üncü maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
25’inci madde
üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 1/907 esas sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 25’inci maddesinin metinden çıkarılmasını
arz ve teklif ederiz.
 Mustafa
Elitaş Mehmet Doğan Kubat Ramazan
Can
 Kayseri İstanbul
 Kırıkkale
 Adnan
Boynukara Kemalettin Yılmaztekin Mustafa
Köse
 Adıyaman Şanlıurfa Antalya
  Reşit
Polat
 Kilis
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ ABDULLAH NEJAT KOÇER (Gaziantep) – Takdire bırakıyoruz Sayın
Başkan.
BAŞKAN – Hükûmet
katılıyor mu?
AİLE VE SOSYAL
POLİTİKALAR BAKANI FATMA BETÜL SAYAN KAYA (İstanbul) – Katılıyoruz.
BAŞKAN –
Gerekçeyi okutuyorum:
Gerekçe:
694 sayılı Kanun
Hükmünde Kararname’nin 37’nci maddesine dair önergenin kabul edilmesiyle 696
sayılı Kanun Hükmünde Kararname’nin 25’inci maddesiyle yapılan değişiklikler
metne işlenmiş olduğundan ihtiyaç kalmayan madde metinden çıkarılmaktadır. 
BAŞKAN –
Önergeyi oylarınıza sunuyorum: Kabul edenler… Kabul etmeyenler… Kabul
edilmiştir.
Madde metinden
çıkarılmıştır.
Birinci bölümde
yer alan maddelerin oylamaları tamamlanmıştır. 
Şimdi ikinci
bölümün görüşmelerine başlıyoruz. 
İkinci bölüm,
29’uncu maddeye bağlı ek madde 12 ve ek madde 13, 30’uncu maddeye bağlı geçici
madde 10, geçici madde 11 ve geçici madde 12, 39’uncu maddeye bağlı ek madde 1
ve ek madde 2 ile 45’inci maddeye bağlı geçici madde 16 ve geçici madde 17
dâhil, 26 ila 47’nci maddeleri kapsamaktadır. 
İkinci bölümde
yer alan maddeleri, varsa o madde üzerindeki önerge işlemlerini yaptıktan sonra
ayrı ayrı oylarınıza sunacağım.
26’ncı maddeyi
oylarınıza sunuyorum: Kabul edenler... Kabul etmeyenler... Kabul edilmiştir.
27’nci maddeyi
oylarınıza sunuyorum: Kabul edenler... Kabul etmeyenler... Kabul edilmiştir.
28’inci maddeyi
oylarınıza sunuyorum: Kabul edenler... Kabul etmeyenler... Kabul edilmiştir.
29’uncu maddeye
bağlı ek madde 12’yi oylarınıza sunuyorum: Kabul edenler... Kabul etmeyenler...
Kabul edilmiştir.
29’uncu maddeye
bağlı ek madde 13’ü oylarınıza sunuyorum: Kabul edenler... Kabul etmeyenler...
Kabul edilmiştir.
30’uncu maddeye
bağlı geçici madde 10’u oylarınıza sunuyorum: Kabul edenler... Kabul
etmeyenler... Kabul edilmiştir.
30’uncu maddeye
bağlı geçici madde 11’i oylarınıza sunuyorum: Kabul edenler... Kabul
etmeyenler... Kabul edilmiştir.
30’uncu maddeye
bağlı geçici madde 12’yi oylarınıza sunuyorum: Kabul edenler... Kabul
etmeyenler... Kabul edilmiştir.
31’inci maddeyi
oylarınıza sunuyorum: Kabul edenler... Kabul etmeyenler... Kabul edilmiştir.
32’nci maddeyi
oylarınıza sunuyorum: Kabul edenler... Kabul etmeyenler... Kabul edilmiştir.
33’üncü maddeyi
oylarınıza sunuyorum: Kabul edenler... Kabul etmeyenler... Kabul edilmiştir.
34’üncü maddeyi
oylarınıza sunuyorum: Kabul edenler... Kabul etmeyenler... Kabul edilmiştir.
35’inci maddeyi
oylarınıza sunuyorum: Kabul edenler... Kabul etmeyenler... Kabul edilmiştir.
36’ncı maddeyi
oylarınıza sunuyorum: Kabul edenler... Kabul etmeyenler... Kabul edilmiştir.
37’nci maddeyi
oylarınıza sunuyorum: Kabul edenler... Kabul etmeyenler... Kabul edilmiştir.
38’inci maddeyi
oylarınıza sunuyorum: Kabul edenler... Kabul etmeyenler... Kabul edilmiştir.
39’uncu maddeye
bağlı ek madde 1’i oylarınıza sunuyorum: Kabul edenler… Kabul etmeyenler… Kabul
edilmiştir.
39’uncu maddeye
bağlı ek madde 2’yi oylarınıza sunuyorum: Kabul edenler… Kabul etmeyenler…
Kabul edilmiştir.
40’ıncı maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
41’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
42’nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
ÖZGÜR ÖZEL
(Manisa) – Sayın Başkanım, bir söz talebim var 43’ten önce. 
BAŞKAN – Sayın
Özel, buyurunuz. 
IV.- AÇIKLAMALAR (Devam)
46.- Manisa Milletvekili Özgür Özel’in, 696 sayılı Kanun
Hükmünde Kararname’yle Yargıtayın yapısının yeniden düzenlendiğine ilişkin
açıklaması
ÖZGÜR ÖZEL
(Manisa) – Sayın Başkanım, Meclisin yetkisini 20 Ağustos günü bir sivil
darbeyle, hem de Meclis 15 Temmuza hep beraber direnmişken elinden alıp bugüne
kadar hukuksuzca ve Anayasa’ya aykırı şekilde kullananlar, bugün Meclisten
geçmekte olan bu KHK’lerle birçok şey yaptılar ama bu KHK çok önemli bir KHK.
Şu anda arkadaşların neye el kaldıracaklarını bilmeleri açısından bu KHK’de
yapacağımız birkaç hatırlatmadan bir tanesi: Yargıtaya 100 yeni üye kadrosu
veriyorsunuz ve takip eden 3 maddede Yargıtayın yapısını yeniden
düzenliyorsunuz. Hani, ben kayıtsız şartsız verdim yetkiyi gitti ama bunun bir
şekilde vicdanlarda da, ileride hukuk önünde de hesabı sorulur. “Yargıtay şunun
eline geçti, bunun eline geçti, kandırıldık, aldatıldık.” demeden önce neye oy
vereceğinizi bilin, hiç olmazsa bunu söyleyelim. 
Teşekkür ederim.
(CHP sıralarından alkışlar) 
BAŞKAN –
Teşekkürler Sayın Özel. 
VII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
10.- 696 Sayılı Olağanüstü Hal Kapsamında Bazı Düzenlemeler
Yapılması Hakkında Kanun Hükmünde Kararname (1/907) ile İçtüzük’ün 128’inci
Maddesine Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 512) (Devam)
BAŞKAN – 43’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
44’üncü maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
45’inci maddeye
bağlı geçici madde 16’yı oylarınıza sunuyorum: Kabul edenler… Kabul etmeyenler…
Kabul edilmiştir.
45’inci maddeye
bağlı geçici madde 17’yi oylarınıza sunuyorum: Kabul edenler… Kabul etmeyenler…
Kabul edilmiştir.
46’ncı maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
47’nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
İkinci bölümde
yer alan maddelerin oylamaları tamamlanmıştır. 
Şimdi üçüncü
bölümün görüşmelerine başlıyoruz. 
Üçüncü bölüm
73’üncü maddeye bağlı geçici madde 9 ve geçici madde 10 ile 74’üncü maddenin
(1)’inci fıkrası ve (2)’nci fıkrası dâhil, 48 ila 74’üncü maddeleri
kapsamaktadır. 
Üçüncü
bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım. 
48’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
49’uncu
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
50’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
51’inci
maddeyi oylarınıza sunuyorum: Kabul edenler… Kabul etmeyenler… Kabul edilmiştir.

52’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
53’üncü
madde üzerinde bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan (1/907) esas sayılı Olağanüstü Hâl Kapsamında Bazı Düzenlemeler Yapılması
Hakkında Kanun Hükmünde Kararname’nin 53’üncü maddesinin aşağıdaki şekilde
değiştirilmesini ve aynı kanun hükmünde kararnameye ekli (4) sayılı listenin
metinden çıkarılmasını arz ve teklif ederiz. 
“MADDE
53- 29/3/1984 tarihli ve 2992 sayılı Adalet Bakanlığının Teşkilat ve Görevleri
Hakkında Kanun Hükmünde Kararnamenin Değiştirilerek Kabulü Hakkında Kanuna
aşağıdaki ek madde eklenmiştir.
“EK
MADDE 6- Ekli (5) sayılı listede yazılı kadrolar ihdas edilerek 190 sayılı
Kanun Hükmünde Kararnamenin eki (II) sayılı cetvelin Adalet Bakanlığına ait
bölümüne eklenmiştir.”
 Mustafa
Elitaş Mehmet Doğan Kubat Ramazan
Can
 Kayseri İstanbul Kırıkkale
 Mustafa
Köse Reşit Polat Kemalettin
Yılmaztekin
 Antalya Kilis Şanlıurfa
 Adnan
Boynukara
 Adıyaman
BAŞKAN –
Komisyon önergeye katılıyor mu? 
PLAN VE BÜTÇE
KOMİSYONU SÖZCÜSÜ ABDULLAH NEJAT KOÇER (Gaziantep) – Takdire bırakıyoruz Sayın
Başkan. 
BAŞKAN – Hükûmet
katılıyor mu? 
AİLE VE SOSYAL
POLİTİKALAR BAKANI FATMA BETÜL SAYAN KAYA (İstanbul) – Katılıyoruz. 
BAŞKAN –
Gerekçeyi okutuyorum:
Gerekçe:
694 sayılı Kanun
Hükmünde Kararname’nin 81’inci maddesine ilişkin önergenin kabul edilmesiyle
Adalet Bakanlığı İnsan Hakları Dairesi Başkanlığında kadro ihdası öngören liste
metinden çıkarıldığından, listenin iptaline ilişkin konusuz kalan hüküm
metinden çıkarılmaktadır. 
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
Kabul edilen
önerge doğrultusunda maddeyi oylarınıza sunuyorum: Kabul edenler… Kabul
etmeyenler… Kabul edilmiştir. 
54’üncü maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
55’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
56’ncı maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
57’nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
58’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
59’uncu maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
60’ıncı maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
61’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
62’nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
63’üncü maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
64’üncü maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
65’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
66’ncı maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
67’nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
68’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
ÖZGÜR ÖZEL (Manisa)
– Sayın Başkanım, söz alıp uzatmayalım ama tutanağa geçmesi açısından…
BAŞKAN –
Buyurun. 
ÖZGÜR ÖZEL
(Manisa) – 69, 70, 71, 72, 73 ve 74’e oy verecek olan arkadaşlar, Şeker
Kurumunu, cumhuriyetin en eski, en köklü, en kârlı ve en stratejik kurumlarından
birisini kapatmış olan OHAL KHK’sinin üstüne mum dikeceklerdir. Bunun kayıtlara
geçmesini istedik. (CHP sıralarından alkışlar)
BAŞKAN –
Teşekkürler Sayın Özel.
69’uncu maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
70’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
71’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
72’nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
73’üncü maddeye
bağlı geçici madde 9’u oylarınıza sunuyorum: Kabul edenler… Kabul etmeyenler…
Kabul edilmiştir.
73’üncü maddeye
bağlı geçici madde 10’u oylarınıza sunuyorum: Kabul edenler… Kabul etmeyenler…
Kabul edilmiştir.
74’üncü maddenin
(1)’inci fıkrasını oylarınıza sunuyorum: Kabul edenler… Kabul etmeyenler… Kabul
edilmiştir.
74’üncü maddenin
(2)’nci fıkrasını oylarınıza sunuyorum: Kabul edenler… Kabul etmeyenler… Kabul
edilmiştir.
Üçüncü bölümde
yer alan maddelerin oylamaları tamamlanmıştır. 
Şimdi dördüncü
bölümün görüşmelerine başlıyoruz.
Dördüncü bölüm
80’inci maddeye bağlı ek madde 3 ve ek madde 4, 81’inci maddeye bağlı geçici
madde 7 ve geçici madde 8, 82’inci maddenin (1)’inci fıkrası ve (2)’nci fıkrası
ile 86’ncı maddeye bağlı ek madde 4 ve ek madde 5 dâhil 75 ila 92’nci maddeleri
kapsamaktadır.
Dördüncü bölümde
yer alan maddeleri, varsa o maddeler üzerinde önerge işlemlerini yaptıktan
sonra ayrı ayrı oylarınıza sunacağım.
75’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
76’ncı maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
77’nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
78’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
79’uncu maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
80’inci maddeye
bağlı ek madde 3’ü oylarınıza sunuyorum: Kabul edenler… Kabul etmeyenler… Kabul
edilmiştir. 
80’inci maddeye
bağlı ek madde 4’ü oylarınıza sunuyorum: Kabul edenler… Kabul etmeyenler… Kabul
edilmiştir.
81’inci maddeye
bağlı geçici madde 7’yi oylarınıza sunuyorum: Kabul edenler… Kabul etmeyenler…
Kabul edilmiştir.
81’inci maddeye
bağlı geçici madde 8’i oylarınıza sunuyorum: Kabul edenler… Kabul etmeyenler…
Kabul edilmiştir.
82’nci maddenin
(1)’inci fıkrasını oylarınıza sunuyorum: Kabul edenler… Kabul etmeyenler… Kabul
edilmiştir.
82’nci maddenin
(2)’nci fıkrasını oylarınıza sunuyorum: Kabul edenler… Kabul etmeyenler… Kabul
edilmiştir.
83’üncü maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
84’üncü maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
85’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
86’ncı maddeye
bağlı ek madde 4’ü oylarınıza sunuyorum: Kabul edenler… Kabul etmeyenler… Kabul
edilmiştir.
86’ncı maddeye
bağlı ek madde 5’i oylarınıza sunuyorum: Kabul edenler… Kabul etmeyenler… Kabul
edilmiştir.
87’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
ÖZGÜR
ÖZEL (Manisa) – Sayın Başkanım, bir söz talebim var çok kısa.
BAŞKAN
– Buyurun Sayın Özel.
IV.- AÇIKLAMALAR (Devam)
47.- Manisa Milletvekili Özgür Özel’in, 696 sayılı Kanun
Hükmünde Kararname’de ceza infaz kurumları personeliyle ilgili düzenlemenin
sıkıntılı olduğuna ilişkin açıklaması
ÖZGÜR
ÖZEL (Manisa) – Sayın Başkan, burada eğer “evet” oyu verilirse yapılacak iş çok
tuhaf. Cezaevlerinde görev yapan ceza infaz personelleri var. Bu arkadaşlar
görevlerini yaparlarken eğer sağlık sebepleri dışında bir sebeple -ama burası
cezaevi ve bir sürü farklı sebep olabiliyor, tehdit edilebiliyorlar, aileleri
rahatsız olabiliyor, bir sürü sıkıntı oluyor- istifa ettikleri takdirde o güne
kadar kendilerine yapılan ödemeler ve masrafların 2 katının tazminat olarak
alınması… Geçmişte birçok meslekte vardı, bunlar hafifletildi, terk edildi. Bu
kadar çok sorunu olan ceza infaz kurumu personeline görevden çekilmeleri
durumunda 2 kat tazminat getiriliyor. KHK’yle yapılmış acayip bir iş. Yani
bunun burada… Mesela komisyonda olsa buna Adalet ve Kalkınma Partili arkadaşlar
“Yahu, yanlış.” derlerdi, şimdi oy verip kabul edecekler.
Dikkatlerine
sunuyorum. 
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Çok tehlikeli, çok sıkıntılı, çok mağduriyet yaratacak bir
madde.
BAŞKAN
– Teşekkürler Sayın Özel. 
VII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
10.- 696 Sayılı Olağanüstü Hal Kapsamında Bazı Düzenlemeler
Yapılması Hakkında Kanun Hükmünde Kararname (1/907) ile İçtüzük’ün 128’inci
Maddesine Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 512) (Devam)
BAŞKAN
- 88’inci maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
89’uncu
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
90’ıncı
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
91’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
92’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
Dördüncü
bölümde yer alan maddelerin oylamaları tamamlanmıştır. 
Beşinci
bölümün görüşmelerine başlıyoruz.
Beşinci
bölüm 93 ila 116’ncı maddeleri kapsamaktadır.
Şimdi,
beşinci bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım.
93’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
94’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
95’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
96’ncı madde
üzerinde bir önerge vardır, okutuyorum: 
Türkiye Büyük Millet Meclisi Başkanlığına
Görüşülmekte olan
(1/907) esas sayılı Olağanüstü Hâl Kapsamında Bazı Düzenlemeler Yapılması
Hakkında Kanun Hükmünde Kararname’nin 96’ncı maddesinin metinden çıkarılmasını
arz ve teklif ederiz. 
 Mustafa
Elitaş Mehmet Doğan Kubat Ramazan
Can
 Kayseri İstanbul Kırıkkale
 Adnan
Boynukara Kemalettin Yılmaztekin Mustafa
Köse
 Adıyaman Şanlıurfa Antalya
 Reşit
Polat
 Kilis

BAŞKAN –
Komisyon önergeye katılıyor mu? 
PLAN VE BÜTÇE
KOMİSYONU SÖZCÜSÜ ABDULLAH NEJAT KOÇER (Gaziantep) – Takdire bırakıyoruz Sayın
Başkan. 
BAŞKAN – Hükûmet
katılıyor mu? 
AİLE VE SOSYAL
POLİTİKALAR BAKANI FATMA BETÜL SAYAN KAYA (İstanbul) – Katılıyoruz. 
BAŞKAN –
Gerekçeyi okutuyorum: 
Gerekçe: 
676 sayılı Kanun
Hükmünde Kararname’nin 5’inci maddesine dair önergenin kabul edilmesiyle 696
sayılı Kanun Hükmünde Kararname’nin 96’ncı maddesiyle yapılan ekleme metne
işlenmiş olduğundan ihtiyaç kalmayan maddenin metinden çıkarılması
gerekmektedir. 
BAŞKAN –
Önergeyi oylarınıza sunuyorum: Kabul edenler… Kabul etmeyenler… Kabul
edilmiştir. 
Madde metinden
çıkarılmıştır. 
97’nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
98’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
99’uncu maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
100’üncü maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
ÖZGÜR ÖZEL
(Manisa) – Sayın Başkan, tam burada bir söz talebim var. 
BAŞKAN – Buyurun
Sayın Özel. 
Bana da su içme
fırsatı veriyorsunuz, sağ olun. 
ÖZGÜR ÖZEL
(Manisa) – Hangi maddeye oy veriyoruz? Tek tip kıyafet maddesine. 
Emin olun, bu
tek tip kıyafeti gerçek FETÖ’cüler -yani kurunun yanında yaş yanmıyorsa eğer-
hemen giyerler hatta sorarlar size “Yakıştı mı?” diye, onların tabiatında var
ama bu tek tip kıyafeti kim yırtıyorsa, kim bu tek tip kıyafete direniyorsa 12
Eylül döneminin şanlı solcu direnişleri gibi direnecektir. Bunu da
göreceksiniz. (CHP sıralarından alkışlar) 
BAŞKAN –
Teşekkürler Sayın Özel. 
101’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
102’nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
103’üncü maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
104’üncü madde
üzerinde bir önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan (1/907) esas sayılı Olağanüstü Hâl Kapsamında Bazı Düzenlemeler Yapılması
Hakkında Kanun Hükmünde Kararname’nin 104’üncü maddesinin metinden
çıkarılmasını arz ve teklif ederiz. 
 Mustafa
Elitaş Mehmet Doğan Kubat Ramazan
Can
 Kayseri İstanbul Kırıkkale
 Adnan
Boynukara Kemalettin Yılmaztekin Mustafa
Köse
 Adıyaman Şanlıurfa Antalya
 Reşit
Polat
 Kilis

BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ ABDULLAH NEJAT KOÇER (Gaziantep) – Takdire bırakıyoruz Sayın
Başkan. 
BAŞKAN – Hükûmet
katılıyor mu? 
AİLE VE SOSYAL
POLİTİKALAR BAKANI FATMA BETÜL SAYAN KAYA (İstanbul) – Katılıyoruz. 
BAŞKAN –
Gerekçeyi okutuyorum:
Gerekçe:
681 sayılı Kanun
Hükmünde Kararname’nin 74’üncü maddesine dair önergenin kabul edilmesiyle 696
sayılı Kanun Hükmünde Kararname’nin 104’üncü maddesiyle yapılan değişiklik
metne işlenmiş olduğundan ihtiyaç kalmayan maddenin metinden çıkarılması
gerekmektedir.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Madde metinden
çıkarılmıştır.
105’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
106’ncı maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
107’nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
108’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
109’uncu maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
110’uncu maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
111’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
112’nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
113’üncü maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
114’üncü madde
üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan (1/907) esas sayılı Olağanüstü Hâl Kapsamında Bazı Düzenlemeler Yapılması
Hakkında Kanun Hükmünde Kararname’nin 114’üncü maddesinin metinden
çıkarılmasını arz ve teklif ederiz. 
 Mustafa
Elitaş Mehmet Doğan Kubat Ramazan
Can
 Kayseri İstanbul Kırıkkale
 Mustafa
Köse Reşit Polat Kemalettin
Yılmaztekin
 Antalya Kilis Şanlıurfa
 Adnan
Boynukara
 Adıyaman
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ ABDULLAH NEJAT KOÇER (Gaziantep) – Takdire bırakıyoruz Sayın
Başkan. 
BAŞKAN – Hükûmet
katılıyor mu? 
AİLE VE SOSYAL
POLİTİKALAR BAKANI FATMA BETÜL SAYAN KAYA (İstanbul) – Katılıyoruz. 
BAŞKAN –
Gerekçeyi okutuyorum:
Gerekçe:
681 sayılı Kanun
Hükmünde Kararname’nin 91’inci maddesine dair önergenin kabul edilmesiyle 696
sayılı Kanun Hükmünde Kararname’nin 114’üncü maddesiyle yapılan değişiklikler
metne işlenmiş olduğundan ihtiyaç kalmayan maddenin metinden çıkarılması
gerekmektedir.
BAŞKAN –
Önergeyi oylarınıza sunuyorum: Kabul edenler... Kabul etmeyenler... Kabul
edilmiştir.
Madde metinden
çıkarılmıştır.
115’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
116’ncı
oylarınıza sunuyorum: Kabul edenler... Kabul etmeyenler... Kabul edilmiştir.
Beşinci bölümde
yer alan maddelerin oylamaları tamamlanmıştır.
Şimdi, altıncı
bölümün görüşmelerine başlıyoruz. 
Altıncı bölüm,
126’ncı maddeye bağlı ek madde 19, ek madde 20 ve ek madde 21; 127’nci maddeye
bağlı geçici madde 23, geçici madde 24 ve geçici madde 25 ile 131’inci maddeye
bağlı geçici madde 13 ve geçici madde 14 dâhil 117 ila 137’nci maddeleri
kapsamaktadır. 
Altıncı bölümde
yer alan maddeleri, varsa o madde üzerindeki önerge işlemlerini yaptıktan sonra
ayrı ayrı oylarınıza sunacağım. 
117’nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
118’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
119’uncu maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
120’nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
121’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
122’nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
123’üncü madde
üzerinde bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan (1/907) esas sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 123’üncü maddesinin metinden
çıkarılmasını arz ve teklif ederiz.
 Mustafa
Elitaş Mehmet Doğan Kubat Ramazan
Can
 Kayseri İstanbul Kırıkkale
 Adnan
Boynukara Kemalettin Yılmaztekin Mustafa
Köse
 Adıyaman Şanlıurfa Antalya
 Reşit
Polat
 Kilis
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ ABDULLAH NEJAT KOÇER (Gaziantep) – Takdire bırakıyoruz Sayın
Başkan.
BAŞKAN – Hükûmet
katılıyor mu?
AİLE VE SOSYAL
POLİTİKALAR BAKANI FATMA BETÜL SAYAN KAYA (İstanbul) – Katılıyoruz.
BAŞKAN –
Gerekçeyi okutuyorum.
Gerekçe:
680 sayılı Kanun
Hükmünde Kararname’nin 81’inci maddesine dair önergenin kabul edilmesiyle 696
sayılı Kanun Hükmünde Kararname’nin 123’üncü maddesiyle yapılan değişiklik
metne işlenmiş olduğundan ihtiyaç kalmayan maddenin metinden çıkarılması
gerekmektedir.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Kabul
edilmiştir. 
Madde metinden
çıkarılmıştır.
124’üncü maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
125’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
126’ncı maddeye
bağlı ek madde 19’u oylarınıza sunuyorum: Kabul edenler… Kabul etmeyenler…
Kabul edilmiştir.
126’ncı maddeye
bağlı ek madde 20’yi oylarınıza sunuyorum: Kabul edenler… Kabul etmeyenler…
Kabul edilmiştir.
126’ncı maddeye
bağlı ek madde 21’i oylarınıza sunuyorum: Kabul edenler… Kabul etmeyenler…
Kabul edilmiştir.
127’nci maddeye
bağlı geçici madde 23’ü oylarınıza sunuyorum: Kabul edenler… Kabul etmeyenler…
Kabul edilmiştir.
127’nci maddeye
bağlı geçici madde 24’ü oylarınıza sunuyorum: Kabul edenler… Kabul etmeyenler…
Kabul edilmiştir.
127’nci maddeye
bağlı geçici madde 25’i oylarınıza sunuyorum: Kabul edenler… Kabul etmeyenler…
Kabul edilmiştir.
128’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
129’uncu maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
130’uncu maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
131’inci maddeye
bağlı geçici madde 13’ü oylarınıza sunuyorum: Kabul edenler… Kabul etmeyenler…
Kabul edilmiştir.
131’inci maddeye
bağlı geçici madde 14’ü oylarınıza sunuyorum: Kabul edenler… Kabul etmeyenler…
Kabul edilmiştir.
132’nci madde
üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan (1/907) esas sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 132’nci maddesinin metinden çıkarılmasını
arz ve teklif ederiz.
 Mustafa
Elitaş Mehmet Doğan Kubat Ramazan
Can
 Kayseri İstanbul Kırıkkale
 Adnan
Boynukara Kemalettin Yılmaztekin Mustafa
Köse
 Adıyaman Şanlıurfa Antalya
 Reşit
Polat
 Kilis
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ ABDULLAH NEJAT KOÇER (Gaziantep) – Takdire bırakıyoruz Sayın
Başkan.
BAŞKAN – Hükûmet
katılıyor mu? 
AİLE VE SOSYAL
POLİTİKALAR BAKANI FATMA BETÜL SAYAN KAYA (İstanbul) – Katılıyoruz.
BAŞKAN –
Gerekçeyi okutuyorum:
Gerekçe:
694 sayılı Kanun
Hükmünde Kararname’nin 190’ıncı maddesine dair önergenin kabul edilmesiyle 696
sayılı Kanun Hükmünde Kararname’nin 132’nci maddesiyle yapılan değişiklikler metne
işlenmiş olduğundan ihtiyaç kalmayan maddenin metinden çıkarılması
gerekmektedir.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Kabul
edilmiştir.
Madde metinden
çıkarılmıştır.
133’üncü madde
üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan (1/907) esas sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 133’üncü maddesinin metinden
çıkarılmasını arz ve teklif ederiz.
 Mustafa
Elitaş Mehmet Doğan Kubat Ramazan
Can
 Kayseri İstanbul Kırıkkale
 Adnan
Boynukara Kemalettin Yılmaztekin Mustafa
Köse
 Adıyaman Şanlıurfa Antalya
 Reşit
Polat
 Kilis
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ ABDULLAH NEJAT KOÇER (Gaziantep) – Takdire bırakıyoruz Sayın
Başkan.
BAŞKAN – Hükûmet
katılıyor mu?
AİLE VE SOSYAL
POLİTİKALAR BAKANI FATMA BETÜL SAYAN KAYA (İstanbul) – Katılıyoruz.
BAŞKAN –
Gerekçeyi okutuyorum:
Gerekçe:
694 sayılı Kanun
Hükmünde Kararname’nin 191’inci maddesine dair önergenin kabul edilmesi
durumunda 696 sayılı Kanun Hükmünde Kararname’nin 133’üncü maddesiyle yapılan
değişiklik metne işlenmiş olduğundan ihtiyaç kalmayan maddenin metinden
çıkarılması gerekmektedir. 
BAŞKAN –
Önergeyi oylarınıza sunuyorum: Kabul edenler... Kabul etmeyenler... Kabul
edilmiştir. 
Sayın Özel…
IV.- AÇIKLAMALAR (Devam)
48.- Manisa Milletvekili Özgür Özel’in, sivillere yargı
yolunun kapatılması ve taşeron işçilere kadro verilmesine ilişkin düzenlemeler
hakkında Hükûmetin bilgi vermesi gerektiğine ilişkin açıklaması
ÖZGÜR ÖZEL
(Manisa) – Aslında madde numarasını yanlış söyledim. Yürürlük maddesinde de,
biz de artık çok yorulduk ama iki madde önceden olsun... Bundan önceki uyarılar
da daha fazla da kimsenin sabrını zorlamayalım diye ama 121’inci maddede “evet”
derken bu sivillere yargı yolunun kapatılması meselesiydi. Gerçekten geçmişte
herkesin eleştirdiği, askere linç yapanlara karşı da bir zırh getiren bir
maddeydi ve bu maddenin 15 ve 16 Temmuz günlerini kapsadığı söylendi. “Gerekli
düzenlemeyi yaparız.” dedi Adalet Bakanı, ertesi gün “Gerek kalmadı, yapmayız.”
dedi ama hiç değilse şunu yapmalı Hükûmet burada: Bir söz almalı ve bu
düzenlemenin 15-16 Temmuzla ilgili olduğunu hiç olmazsa tutanağa geçirmeli
ileride yapılacak uygulamalar açısından. 
İkincisi de, son
olarak, 127’de de taşerona kadro maddesi aynı şekilde geçmiş oluyor. 26 özel
bütçeli kurumla 26 tane KİT’i eski ücrete ve bu haklardan mahrum bıraktığımızı
da görmek lazım. Bu konuda artık ilgili komisyonlarda bir çalışma yapmayı
teklif etmek lazım. Buradan bir şey yapamayacağımız çok açık ama ben burada
ısrarla sizin tarafınızdan da uygun görürseniz Hükûmete sorularak ve… Elbette
takdir kendilerinindir ama söz alarak bu düzenlemenin 15 ve 16 Temmuz günlerini
kapsadığını, başka bir şeyi kapsamadığını söylediler ama “Düzeltme yapacağız.”
dediler, sonradan vazgeçtiler. Bunun tutanağa geçmesi gelecekteki “Ben darbeye
direniyorum.” deyip olmadık yerlerde güç kullanmaya kalkan birtakım kişilerin
de önüne geçecektir. Bu konuyu özellikle… Eğer ihtiyaç doğarsa o günün
hükûmeti, o günün cumhurbaşkanı, o günün muhalefet partisi sözcüleri zaten aynı
direnişe çağırırlar, o direniş yapılır ama boğazı kesilen askerin anasına bir
borcumuz var. Bunu burada böyle düzenlememeliyiz. Hükûmetin açıklama yapması lazım
diye düşünüyorum.
MEHMET NACİ
BOSTANCI (Amasya) – Sayın Başkanım…
BAŞKAN – Buyurun
Sayın Bostancı.
MEHMET NACİ
BOSTANCI (Amasya) – Bu düzenlemenin 15-16 Temmuza ilişkin olduğu, başka
herhangi bir dönemi kapsamadığı hususu hem Cumhurbaşkanımız tarafından hem
Başbakanımız tarafından defalarca ifade edilmiştir.
BURCU KÖKSAL
(Afyonkarahisar) – Yazmıyor ki.
MEHMET NACİ
BOSTANCI (Amasya) – Esasen, sadece bu KHK’de değil, yaklaşık 8 veya 9 KHK’de
kullanılan dil aynı dildir. Terminolojik beraberlik çerçevesinde bu ifade
edilmiştir.
Bir kez daha AK
PARTİ Grubu adına ifade ediyorum: 15-16 Temmuzla ilgilidir, onun dışında
herhangi bir zamanla ilişkisi yoktur.
ÖZGÜR ÖZEL
(Manisa) – Sayın Bostancı’nın Hükûmet ve bakanlar adına konuşma arzusunu
anlayışla karşılıyoruz. İleride inşallah Allah nasip eder, oradan da dinleriz
kendisini.
MEHMET NACİ
BOSTANCI (Amasya) – Ben AK PARTİ Grubu adına konuşuyorum, Sayın Bakan da oradan
konuşuyor.
ERTUĞRUL KÜRKCÜ
(İzmir) – Hâkimler Meclis tutanaklarına bakmıyorlar.
BAŞKAN – Sayın
Bakan da açıklama yapacak.
Buyurunuz Sayın
Bakan.
49.- Aile ve Sosyal Politikalar Bakanı Fatma Betül Sayan
Kaya’nın, Manisa Milletvekili Özgür Özel’in yaptığı açıklamasındaki bazı
ifadelerine ilişkin açıklaması
AİLE VE SOSYAL
POLİTİKALAR BAKANI FATMA BETÜL SAYAN KAYA (İstanbul) – Grup Başkan Vekilimiz
açıkladı. Bu çok açıktır, nettir.
ERTUĞRUL KÜRKCÜ
(İzmir) – Açık ve net değildir.
AİLE VE SOSYAL
POLİTİKALAR BAKANI FATMA BETÜL SAYAN KAYA (İstanbul) – Yalnız, ben bir noktanın
altını çizmek istiyorum. Burada 250 şehidimiz ve onların anneleri var, onların
eşleri var, evlatları var.
ÖZGÜR ÖZEL
(Manisa) – Hepimizin şehidi, hepimizin şehidi.
AİLE VE SOSYAL
POLİTİKALAR BAKANI FATMA BETÜL SAYAN KAYA (İstanbul) – Siz bu mahkeme süreçleri
boyunca mahkemelerde -şehit yakınlarımızın- o izlenen tiyatrolar sırasında
annelerinin gözyaşlarını görmediniz. Biz hepsini gördük. Eğer annelerden
bahsedeceksek şehit annelerimizden bahsedelim lütfen.
Teşekkür
ediyorum.
ERTUĞRUL KÜRKCÜ
(İzmir) – Niye?
ÖZGÜR ÖZEL
(Manisa) – Sayın Başkan, müsaadenizle, Sayın Bakan “Görmediniz.” diye itham
etti.
ERTUĞRUL KÜRKCÜ
(İzmir) – Ajitasyon yapmasın ya!
ÖZGÜR ÖZEL
(Manisa) – Tamam, uzatmayacağım. 
BAŞKAN –
Buyurun.
50.- Manisa Milletvekili Özgür Özel’in, Aile ve Sosyal
Politikalar Bakanı Fatma Betül Sayan Kaya’nın yaptığı açıklamasındaki bazı
ifadelerine ilişkin açıklaması
ÖZGÜR ÖZEL
(Manisa) – Sayın Bakan, kötü bir şey söylemek istemem ama yoğun temponuzda
herhâlde gözden kaçtı. Burada da birkaç kez konuşuldu. Cumhuriyet Halk
Partisinin o gün burada olan milletvekilleri Akıncı Üssü davasına, kurumsal
kimliği darbe ana davasına müdahillik dilekçesi verdi. Davaları bizzat takip
ediyorum. Sincan Belediyenizin çadırındaki gazilerle, inanın, sizin grubunuzdaki
çok fazla milletvekilinden daha tanış durumdayız. Bu davaları teker teker
izliyoruz. Aksilikler olduğunu… Sabah gazetesi sizin vekillere kızıyor, sizlere
kızıyor, okuyoruz. Biz de bir eksiklik görürsek arkadaşları uyarıyoruz ama “O
annelerin gözyaşını görmediniz.” derseniz bu itham olur, bühtan olur. Böyle bir
şey yok. Yoğun temponuzdaki bilgi eksikliğine veya A Haberin algı yönetimine
zaman zaman siz de kurban gidiyorsunuz demektir. Yoksa böyle bir şey yok Sayın
Bakanım.
Teşekkür ederim.
BAŞKAN – Teşekkür
ederiz Sayın Özel.
VII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
10.- 696 Sayılı Olağanüstü Hal Kapsamında Bazı Düzenlemeler
Yapılması Hakkında Kanun Hükmünde Kararname (1/907) ile İçtüzük’ün 128’inci
Maddesine Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 512) (Devam)
BAŞKAN
- Sayın milletvekilleri, önerge kabul edildi ve madde metinden çıkarıldı.
134’üncü
madde üzerinde bir önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan (1/907) esas sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 134’üncü maddesinin metinden
çıkarılmasını arz ve teklif ederiz.
 Mustafa
Elitaş Mehmet Doğan Kubat Ramazan
Can
 Kayseri İstanbul Kırıkkale
 Adnan
Boynukara Kemalettin Yılmaztekin Mustafa
Köse
 Adıyaman Şanlıurfa Antalya
 Reşit
Polat
 Kilis
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ ABDULLAH NEJAT KOÇER (Gaziantep) – Takdire bırakıyoruz Sayın
Başkan.
BAŞKAN – Hükûmet
katılıyor mu?
AİLE VE SOSYAL
POLİTİKALAR BAKANI FATMA BETÜL SAYAN KAYA (İstanbul) – Katılıyoruz.
BAŞKAN –
Gerekçeyi okutuyorum:
Gerekçe: 
694 sayılı Kanun
Hükmünde Kararname’nin eki (10) sayılı listeye dair önergenin kabul edilmesiyle
696 sayılı Kanun Hükmünde Kararname’nin 134’üncü maddesiyle yapılan değişiklik
metne işlenmiş olduğundan, ihtiyaç kalmayan maddenin metinden çıkarılması
gerekmektedir.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Kabul
edilmiştir.
Madde metinden
çıkarılmıştır.
135’inci madde
üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan (1/907) esas sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 135’inci maddesinin birinci fıkrasının
(a) bendinin metinden çıkarılmasını arz ve teklif ederiz.
 Mustafa
Elitaş Mehmet Doğan Kubat Ramazan
Can
 Kayseri İstanbul Kırıkkale
 Adnan
Boynukara Kemalettin Yılmaztekin Mustafa
Köse
 Adıyaman Şanlıurfa Antalya
 Reşit
Polat
 Kilis
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ ABDULLAH NEJAT KOÇER (Gaziantep) – Takdire bırakıyoruz Sayın
Başkan.
BAŞKAN – Hükûmet
katılıyor mu?
AİLE VE SOSYAL
POLİTİKALAR BAKANI FATMA BETÜL SAYAN KAYA (İstanbul) – Katılıyoruz.
BAŞKAN –
Gerekçeyi okutuyorum:
Gerekçe: 
678 sayılı Kanun
Hükmünde Kararname’nin 27’nci maddesinin metinden çıkarılmasına dair önergenin kabul
edilmesiyle 696 sayılı Kanun Hükmünde Kararname’nin 135’inci maddesinin birinci
fıkrasının (a) bendiyle yapılan düzenleme metne işlenmiş olduğundan, ihtiyaç
kalmayan maddenin metinden çıkarılması gerekmektedir.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Kabul
edilmiştir.
Kabul edilen
önerge doğrultusunda maddeyi oylarınıza sunuyorum: Kabul edenler… Kabul
etmeyenler… Kabul edilmiştir.
136’ncı maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
137’nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
Sayın Komisyon,
talebiniz var.
PLAN VE BÜTÇE
KOMİSYONU SÖZCÜSÜ ABDULLAH NEJAT KOÇER (Gaziantep) – Sayın Başkanım,
görüşülmekte olan 512 sıra sayılı Olağanüstü Hal Kapsamında Bazı Düzenlemeler
Yapılması Hakkında Kanun Hükmünde Kararname Genel Kurulda kabul edilen
değişiklik önergeleriyle birlikte kanunlaşacağından düzenlemenin adının
“Olağanüstü Hal Kapsamında Bazı Düzenlemeler Yapılması Hakkında Kanun Hükmünde
Kararnamenin Değiştirilerek Kabul Edilmesine Dair Kanun” şeklinde
değiştirilmesi, ayrıca metinde geçen ve görüştüğümüz kanun hükmünde kararnameye
atıfta bulunan “kanun hükmünde kararname” ibarelerinin “kanun” olarak
değiştirilmesine yönelik redaksiyon talebimiz vardır.
BAŞKAN
– Talebiniz kayıtlara geçmiştir. Redaksiyon işlemi kanun yazımı sırasında
Başkanlığımızca gerçekleştirilecektir.
Altıncı
bölümde yer alan maddelerin oylamaları tamamlanmıştır.
Birleşime
beş dakika ara veriyorum.
Kapanma Saati:
22.11
ALTINCI OTURUM
Açılma Saati:
22.19
BAŞKAN: Başkan Vekili Pervin BULDAN
KÂTİP ÜYELER:
Fehmi KÜPÇÜ (Bolu), Sema KIRCI (Balıkesir)
-----0-----
BAŞKAN
– Sayın milletvekilleri, Türkiye Büyük Millet Meclisinin 54’üncü Birleşiminin
Altıncı Oturumunu açıyorum. 
Şimdi Danışma
Kurulunun bir önerisi vardır, okutup oylarınıza sunacağım.
VI.- ÖNERİLER (Devam)
B) Danışma Kurulu Önerileri
1.- Danışma Kurulunun, 1 Şubat 2018 Perşembe günkü
birleşimde 510 sıra sayılı Kanun Tasarısı’na kadar olan işlerin görüşmelerinin
tamamlanamaması hâlinde Genel Kurulun haftalık çalışma günlerinin dışında 2
Şubat 2018 Cuma günü çalışması kararının kaldırılarak 2/2/2018 Cuma günü Genel
Kurulun toplanmamasına ilişkin önerisi 
Danışma Kurulu Önerisi
Danışma
Kurulunun 1/2/2018 Perşembe günü yaptığı toplantıda, daha önce alınan 1 Şubat
2018 Perşembe günkü birleşimde 510 sıra sayılı Kanun Tasarısı’na kadar olan
işlerin görüşmelerinin tamamlanamaması hâlinde Genel Kurulun haftalık çalışma
günlerinin dışında 2 Şubat 2018 Cuma günü çalışması kararının kaldırılarak
2/2/2018 Cuma günü Genel Kurulun toplanmaması önerilmiştir. 
 İsmail
Kahraman
 Türkiye
Büyük Millet Meclisi 
 Başkanı
 Mustafa Elitaş  Özgür
Özel
 Adalet ve Kalkınma Partisi Grubu Cumhuriyet
Halk Partisi Grubu
 Başkan Vekili Başkan
Vekili
 Erkan Akçay Ahmet
Yıldırım
 Milliyetçi Hareket Partisi
Grubu Halkların Demokratik Partisi Grubu
 Başkan Vekili  Başkan
Vekili
BAŞKAN – Öneriyi
oylarınıza sunuyorum: Kabul edenler… Kabul etmeyenler… Öneri kabul edilmiştir.
VII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
10.- 696 Sayılı Olağanüstü Hal Kapsamında Bazı Düzenlemeler
Yapılması Hakkında Kanun Hükmünde Kararname (1/907) ile İçtüzük’ün 128’inci
Maddesine Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 512) (Devam)
BAŞKAN – Sayın
milletvekilleri, şimdi kanun hükmünde kararnamenin açık oylamasını yapacağız. 
Kanun hükmünde
kararnamenin tümü açık oylamaya tabidir. 
Oylama için beş
dakika süre veriyorum ve oylama işlemini başlatıyorum. 
(Elektronik
cihazla oylama yapıldı) 
BAŞKAN – 696
Sayılı Olağanüstü Hal Kapsamında Bazı Düzenlemeler Yapılması Hakkında Kanun
Hükmünde Kararname açık oylama sonucu: 
“Kullanılan oy sayısı : 224

Kabul  : 200

Ret  : 24 (x)
 Kâtip Üye  Kâtip
Üye
 Fehmi Küpçü Sema
Kırcı
 Bolu  Balıkesir”
Kanun
Hükmünde Kararname kabul edilmiş ve kanunlaşmıştır.
4’üncü
sırada yer alan 420 sırası sayılı Kanun Hükmünde Kararname’nin görüşmelerine
başlayacağız.
11.- 670 Sayılı Olağanüstü Hal Kapsamında Alınması Gereken
Tedbirler Hakkında Kanun Hükmünde Kararname (1/755) ve İçtüzük’ün 128’inci
Maddesine Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 420)
BAŞKAN
– Komisyon? Yok.
Ertelenmiştir.
5’inci
sırada yer alan 423 sıra sayılı Kanun Hükmünde Kararname’nin görüşmelerine
başlayacağız.
12.- 672 Sayılı Olağanüstü Hal Kapsamında Kamu Personeline
İlişkin Alınan Tedbirlere Dair Kanun Hükmünde Kararname (1/758) ile İçtüzük’ün
128’inci Maddesine Göre Doğrudan Gündeme Alınmasına İlişkin Türkiye Büyük
Millet Meclisi Başkanlığı Tezkeresi (S. Sayısı: 423)
BAŞKAN
– Komisyon? Yok.
Ertelenmiştir.
Bundan
sonra da komisyonların bulunmayacağı anlaşıldığından, sözlü soru önergeleri ile
alınan karar gereğince kanun tasarı ve teklifleri ile komisyonlardan gelen
diğer işleri sırasıyla görüşmek için 6 Şubat 2018 Salı günü saat 15.00’te
toplanmak üzere birleşimi kapatıyorum. 
Herkese
iyi geceler diliyorum, herkesin emeğine sağlık diyorum, ekibime teşekkür
ediyorum, sağ olun. 
Kapanma Saati: 22.28




(x) 437 S. Sayılı Basmayazı 30/01/2018
tarihli 52’nci Birleşim Tutanağı’na eklidir.


(x) Açık oylama kesin sonuçlarını
gösteren tablo tutanağa eklidir.


(xx) 445 S. Sayılı Basmayazı 30/1/2018
tarihli 52’inci Birleşim Tutanağı’na eklidir.


(x) Açık oylama kesin sonuçlarını
gösteren tablo tutanağa eklidir.


(x) 449 S. Sayılı Basmayazı 31/1/2018
tarihli 53’üncü Birleşim Tutanağı’na eklidir.


(xx) Açık oylama kesin sonuçlarını
gösteren tablo tutanağa eklidir.


(x) 450 S. Sayılı Basmayazı 31/1/2018
tarihli 53’üncü Birleşim Tutanağı’na eklidir.


(x) Açık oylama kesin sonuçlarını gösteren
tablo tutanağa eklidir.


(xx) 454 S. Sayılı Basmayazı 31/1/2018
tarihli 53’üncü Birleşim Tutanağı’na eklidir.


(x) Açık oylama kesin sonuçlarını
gösteren tablo tutanağa eklidir.


(xx) 455 S. Sayılı Basmayazı 31/1/2018
tarihli 53’üncü Birleşim Tutanağı’na eklidir.


(x) Açık oylama kesin sonuçlarını
gösteren tablo tutanağa eklidir.


(xx) 468 S. Sayılı Basmayazı 31/1/2018
tarihli 53’üncü Birleşim Tutanağı’na eklidir.


(x) Açık oylama kesin sonuçlarını
gösteren tablo tutanağa eklidir.


(x) 484 S. Sayılı Basmayazı tutanağa
eklidir.


(x) Açık oylama kesin sonuçlarını
gösteren tablo tutanağa eklidir.


(xx) 500 S. Sayılı Basmayazı tutanağa
eklidir.


(x) Açık oylama kesin sonuçlarını
gösteren tablo tutanağa eklidir.


(x) 512 S. Sayılı Basmayazı tutanağa
eklidir.


(x) Açık oylama kesin sonuçlarını
gösteren tablo tutanağa eklidir.




