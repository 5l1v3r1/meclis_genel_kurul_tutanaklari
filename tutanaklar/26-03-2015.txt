



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 84’üncü
Birleşim
 26
Mart 2015 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş bulunan
her tür belge ile konuşmacılar tarafından ifade edilmiş ve tırnak içinde
belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- OTURUM BAŞKANLARININ KONUŞMALARI
1.- Oturum Başkanı, TBMM Başkan Vekili Sadık Yakut'un,
24’üncü Yasama Döneminin son birleşimini yönetmesine ilişkin konuşması
2.- Oturum Başkanı, TBMM Başkan Vekili Sadık Yakut'un,
26 Mart Balkan Şehitlerini Anma Günü’ne ilişkin konuşması
3.- Oturum Başkanı TBMM Başkan Vekili Sadık Yakut'un,
684 ve 684’e 1’inci Ek sıra sayılı Kanun Tasarısı’nın görüşmelerine kaldığı
yerden devam edilmesinin İç Tüzük hükümlerine uygun olduğuna ilişkin konuşması
4.- Oturum Başkanı TBMM Başkan Vekili Sadık Yakut'un,
Başkanlık Divanının, 688 sıra sayılı Kanun Teklifi’ne 35’inci maddeden sonra
gelmek üzere yeni madde ihdasıyla ilgili Anayasa’ya aykırılığı ileri sürülen
önergeyi işleme koymama yetkisinin bulunmadığına ilişkin konuşması
V.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Kahramanmaraş Milletvekili Mesut Dedeoğlu'nun,
Kahramanmaraş ilinin sanayi ve turizmine ilişkin gündem dışı konuşması
2.- Bitlis Milletvekili Vedat Demiröz'ün, Bitlis iline
ilişkin gündem dışı konuşması
3.- Malatya Milletvekili Ömer Faruk Öz'ün, 22 Mart
Dünya Su Günü’ne ilişkin gündem dışı konuşması

VI.- AÇIKLAMALAR
1.- Bursa Milletvekili Mustafa Öztürk'ün, 26 Mart
Balkan Şehitlerini Anma Günü’ne ilişkin açıklaması
2.- İzmir Milletvekili Oktay Vural'ın, 26 Mart Balkan
Şehitlerini Anma Günü’ne ilişkin açıklaması
3.- Amasya Milletvekili Mehmet Naci Bostancı'nın, 26
Mart Balkan Şehitlerini Anma Günü’ne ilişkin açıklaması
4.- İstanbul Milletvekili Mehmet Akif Hamzaçebi'nin, 26
Mart Balkan Şehitlerini Anma Günü’ne ilişkin açıklaması
5.- Bingöl Milletvekili İdris Baluken'in, Yemen’deki
krizle ilgili Dışişleri Bakanlığının yaptığı açıklamaya ve AKP Hükûmetinin iç
ve dış politikada ülkemizi büyük tehlikelere götürecek uygulamalara devam
ettiğine ilişkin açıklaması
6.- İzmir Milletvekili Rıfat Sait'in, 26 Mart Balkan
Şehitlerini Anma Günü’ne ilişkin açıklaması
7.- Amasya Milletvekili Mehmet Naci Bostancı'nın,
Bingöl Milletvekili İdris Baluken’in yaptığı açıklamasındaki bazı ifadelerine
ilişkin açıklaması
8.- Bingöl Milletvekili İdris Baluken'in, Amasya
Milletvekili Mehmet Naci Bostancı’nın yaptığı açıklamasındaki bazı ifadelerine
ilişkin açıklaması
9.- İstanbul Milletvekili Mehmet Akif Hamzaçebi'nin,
Zonguldak Milletvekili Özcan Ulupınar’ın MHP grup önerisi üzerinde yaptığı
konuşmasındaki bazı ifadelerine ilişkin açıklaması
10.- Konya Milletvekili Faruk Bal'ın, Zonguldak
Milletvekili Özcan Ulupınar’ın MHP grup önerisi üzerinde yaptığı konuşmasındaki
bazı ifadelerine ilişkin açıklaması
11.- İstanbul Milletvekili Mehmet Doğan Kubat'ın, 705
sıra sayılı Kanun Teklifi’ne 27’nci maddeden sonra gelmek üzere yeni madde
ihdasına dair önergenin işleme alınmamasının doğru bir uygulama olmadığına
ilişkin açıklaması
12.- Bingöl Milletvekili İdris Baluken'in, Yemen’deki
operasyonla ilgili Cumhurbaşkanının açıklamalarına ve bu konuda Hükûmetin
Meclise bilgi vermesi gerektiğine ilişkin açıklaması
13.- Çalışma ve Sosyal Güvenlik Bakanı Faruk Çelik'in,
Bingöl Milletvekili İdris Baluken’in yaptığı açıklamasındaki bazı ifadelerine
ilişkin açıklaması
14.- Bartın Milletvekili Yılmaz Tunç'un, 705 sıra
sayılı Kanun Teklifi’ne eklenen yeni maddeyle Bartın’daki mülkiyet sorunlarına
çözüm sağlanacağına ve emeği geçen herkese teşekkür ettiğine ilişkin açıklaması
15.- Adana Milletvekili Ali Halaman'ın, Adana ilinin
Kozan ilçesindeki mülkiyet sorunları için de bir düzenleme yapılması
gerektiğine ilişkin açıklaması
16.- Bingöl Milletvekili İdris Baluken'in, Hükûmetin,
Yemen’de yaşanan gelişmeler ve Reyhanlı’ya düşen füze sonucu meydana gelen
patlamayla ilgili Genel Kurulda bilgi vermesi gerektiğine ilişkin açıklaması
17.- İstanbul Milletvekili Mehmet Akif Hamzaçebi'nin,
684 ve 684’e 1’inci Ek sıra sayılı Kanun Tasarısı’nın özgürlüklere, demokrasiye
ve hukuk devletine aykırı olduğuna ilişkin açıklaması
18.- İzmir Milletvekili Oktay Vural'ın, 684 ve 684’e
1’inci Ek sıra sayılı Kanun Tasarısı’nın özgürlüklere, demokrasiye ve hukuk
devletine aykırı olduğuna ilişkin açıklaması
19.- Bingöl Milletvekili İdris Baluken'in, 684 ve 684’e
1’inci Ek sıra sayılı Kanun Tasarısı’nın özgürlüklere, demokrasiye ve hukuk
devletine aykırı olduğuna ilişkin açıklaması
20.- İstanbul Milletvekili Mehmet Akif Hamzaçebi'nin,
Cumhurbaşkanına, görevi olmayan bir konuda ödenek verilemeyeceğine ilişkin
açıklaması
21.- Adıyaman Milletvekili Ahmet Aydın'ın, Başkanlık
Divanının Anayasa’ya aykırı olduğu gerekçesiyle bir önergeyi işleme almama gibi
bir yetkisinin olmadığına ve Sinop Milletvekili Engin Altay’ın yaptığı
konuşmasındaki bazı ifadelerine ilişkin açıklaması
22.- Sinop Milletvekili Engin Altay'ın, Adıyaman
Milletvekili Ahmet Aydın’ın yaptığı açıklamasındaki bazı ifadelerine ilişkin
açıklaması
23.- İzmir Milletvekili Oktay Vural'ın, Başbakana
Anayasa gereğince görevlerinde kullanmak üzere örtülü faaliyetleri için tahsis
edilmiş ödeneğin Cumhurbaşkanına verilemeyeceğine ilişkin açıklaması
24.- Amasya Milletvekili Mehmet Naci Bostancı'nın,
Mersin Milletvekili Ali Rıza Öztürk’ün 688 sıra sayılı Kanun Teklifi’nde oyunun
rengini belirtmek üzere yaptığı konuşmasındaki bazı ifadelerine ilişkin
açıklaması
25.- İzmir Milletvekili Oktay Vural'ın, Amasya
Milletvekili Mehmet Naci Bostancı’nın yaptığı açıklamasındaki bazı ifadelerine
ilişkin açıklaması
26.- İstanbul Milletvekili Mehmet Akif Hamzaçebi'nin,
Amasya Milletvekili Mehmet Naci Bostancı’nın yaptığı açıklamasındaki bazı
ifadelerine ilişkin açıklaması
27.- Kâtip Üye Bayram Özçelik'in, milletvekili
arkadaşlarına hakkını helal ettiğine ve herkese sağlık, başarı ve mutluluk dilediğine
ilişkin açıklaması
VII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Mersin Milletvekili Aytuğ Atıcı ve 20
milletvekilinin, subakut sklerozan panensefalit (SSPE) hastalarının
sorunlarının araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/1278)
2.- HDP Grubu adına, Grup Başkan Vekili Iğdır
Milletvekili Pervin Buldan’ın, meslek ve iş yeri hastalıklarının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/1279)
3.- Kocaeli Milletvekili Lütfü Türkkan ve 20
milletvekilinin, askerlerin psikolojisini bozarak onları intihar etme noktasına
getiren sebeplerin araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/1280)
B) Gensoru Önergeleri
1.- HDP Grubu adına, Grup Başkan Vekili Bingöl
Milletvekili İdris Baluken’in, ekonominin kötü yönetildiği iddiasıyla Başbakan
Yardımcısı Ali Babacan hakkında bir gensoru açılmasına ilişkin önergesi (11/55)
VIII.- ÖNERİLER
A) Siyasi Parti Grubu Önerileri
1.- HDP Grubunun, Grup Başkan Vekili Iğdır Milletvekili
Pervin Buldan tarafından, Çerkez halkının yaşadığı sorunların araştırılması
amacıyla 22/5/2013 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin, Genel Kurulun 26 Mart 2015 Perşembe günkü birleşiminde
sunuşlarda okunmasına ve ön görüşmelerinin aynı tarihli birleşiminde yapılmasına
ilişkin önerisi
2.- MHP Grubunun, Grup Başkan Vekili İzmir Milletvekili
Oktay Vural tarafından, imar işlerinde oluşturulan rant lobileri ile yolsuzluk
ve rüşvet iddialarının araştırılması ve önlenmesi için gerekli tedbirlerin
alınması amacıyla 27/2/2014 tarihinde Türkiye Büyük Millet Meclisi Başkanlığına
verilmiş olan Meclis araştırması önergesinin, Genel Kurulun 26 Mart 2015
Perşembe günkü birleşiminde sunuşlarda okunmasına ve ön görüşmelerinin aynı
tarihli birleşiminde yapılmasına ilişkin önerisi
3.- CHP Grubunun, Grup Başkan Vekilleri İstanbul
Milletvekili Mehmet Akif Hamzaçebi, Sinop Milletvekili Engin Altay ve Ankara
Milletvekili Levent Gök tarafından, TMSF'nin Çukurova Grubunun bazı
şirketlerine el koyması, SPK'nın bağımsız üye görüntüsü altında Turkcell
yönetimine AKP'li eski bakanlar ile İzmir il yöneticisini ataması ve Turkcell
yönetiminin reklam görüntüsü altında Ethem Sancak ile diğer medya kuruluşlarına
örtülü kazanç aktarması sürecinin tüm yönleriyle araştırılması amacıyla
17/3/2015 tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin, Genel Kurulun 26 Mart 2015 Perşembe günkü birleşiminde
sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi
IX.- SATAŞMALARA İLİŞKİN KONUŞMALAR
1.- Bingöl Milletvekili İdris Baluken'in, Isparta
Milletvekili Recep Özel’in HDP grup önerisi üzerinde yaptığı konuşması sırasında
Halkların Demokratik Partisine satışması nedeniyle konuşması
2.- İstanbul Milletvekili Umut Oran'ın, Isparta
Milletvekili Süreyya Sadi Bilgiç’in CHP grup önerisi üzerinde yaptığı konuşması
sırasında şahsına sataşması nedeniyle konuşması
3.- İzmir Milletvekili Oktay Vural'ın, Bingöl
Milletvekili İdris Baluken’in 705 sıra sayılı Kanun Teklifi’ne 28’inci maddesinden
sonra gelmek üzere ihdas edilen maddeyle ilgili önerge üzerinde yaptığı
konuşması sırasında Milliyetçi Hareket Partisine sataşması nedeniyle konuşması
4.- Bingöl Milletvekili İdris Baluken'in, İzmir
Milletvekili Oktay Vural’ın usul görüşmesiyle ilgili konuşması sırasında HDP
Grubuna sataşması nedeniyle konuşması
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Grup Başkanvekilleri
İstanbul Milletvekili Ayşe Nur Bahçekapılı, Kayseri Milletvekili Mustafa
Elitaş, Giresun Milletvekili Nurettin Canikli, Kahramanmaraş Milletvekili Mahir
Ünal ve Adıyaman Milletvekili Ahmet Aydın’ın; Türkiye Büyük Millet Meclisi
İçtüzüğünde Değişiklik Yapılmasına Dair İçtüzük Teklifi ile Tunceli
Milletvekili Kamer Genç’in; Türkiye Büyük Millet Meclisi İçtüzüğünün Bir
Maddesinin Değiştirilmesi Hakkında İçtüzük Teklifi ve Anayasa Komisyonu Raporu
(2/242, 2/80) (S. Sayısı: 156)
2.- Devlet Sırrı Kanunu Tasarısı ve Avrupa Birliği Uyum
Komisyonu ile Adalet Komisyonu Raporları (1/484) (S. Sayısı: 287)
3.- Ceza İnfaz Kurumları Güvenlik Hizmetleri Kanunu
Tasarısı ve Adalet Komisyonu Raporu (1/742) (S. Sayısı: 616)
4.- Askeri Hakimler Kanunu ile Bazı Kanunlarda
Değişiklik Yapılmasına Dair Kanun Tasarısı ve Adalet Komisyonu Raporu (1/1008)
(S. Sayısı: 685)
5.- Eskişehir Milletvekili Salih Koca ve Uşak
Milletvekili İsmail Güneş ile 6 Milletvekilinin; Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Teklifi ile Milli Eğitim
Bakanlığının Teşkilat ve Görevleri Hakkında Kanun Hükmünde Kararnamede
Değişiklik Yapılmasına Dair Kanun Tasarısı, Manisa Milletvekili Özgür Özel’in;
Kamu Kurum ve Kuruluşlarının Ürettikleri Mal ve Hizmet Tarifeleri ile Bazı
Kanunlarda Değişiklik Yapılması Hakkında Kanunda Değişiklik Yapılmasına Dair
Kanun Teklifi, Cumhuriyet Halk Partisi Grup Başkanvekili İstanbul Milletvekili
Mehmet Akif Hamzaçebi’nin; Milli Eğitim Bakanlığının Teşkilat ve Görevleri
Hakkında Kanunda Değişiklik Yapılmasına Dair Kanun Teklifi ile Plan ve Bütçe
Komisyonu Raporu (2/2736, 1/1039, 2/2118, 2/2731) (S. Sayısı: 705)
6.- Konya Milletvekili Kerim Özkul ve Kırıkkale
Milletvekili Ramazan Can ile 45 Milletvekilinin; Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Teklifi ve Plan ve Bütçe
Komisyonu Raporu ile Türkiye Büyük Millet Meclisi Başkanlığı ve Plan ve Bütçe
Komisyonu Başkanlığı Tezkereleri (2/2616) (S. Sayısı: 688)
7.- Türkiye Cumhuriyeti Hükümeti ile Japonya Hükümeti
Arasında Türkiye Cumhuriyetinde Nükleer Güç Santrallerinin ve Nükleer Güç
Sanayisinin Geliştirilmesi Alanında İşbirliğine İlişkin Anlaşma ile Türkiye
Cumhuriyetinde Nükleer Güç Santrallerinin ve Nükleer Güç Sanayisinin Geliştirilmesine
Dair İşbirliği Zaptının Onaylanmasının Uygun Bulunduğuna Dair Kanun Tasarısı ve
Dışişleri Komisyonu Raporu (1/1004) (S. Sayısı: 673)
8.- Türkiye Cumhuriyeti Hükümeti ile Birleşmiş
Milletler Kalkınma Programı Arasında Üçüncü Taraf Maliyet Paylaşımı Anlaşmasının
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu (1/998) (S. Sayısı: 679)
B) Komisyonlara Geri Çekilen Tasarılar/Teklifler
1.- Polis Vazife ve Salahiyet Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı ile
İstanbul Milletvekili Mahmut Tanal'ın; Nüfus Hizmetleri Kanununda Değişiklik
Yapılmasına Dair Kanun Teklifi, İstanbul Milletvekili Bülent Turan'ın; Nüfus
Hizmetleri Kanununda Değişiklik Yapılması Hakkında Kanun Teklifi, Çanakkale
Milletvekili İsmail Kaşdemir'in; Kimlik Bildirme Kanununda Değişiklik
Yapılmasına Dair Kanun Teklifi, İstanbul Milletvekili Mustafa Sezgin Tanrıkulu
ve Kocaeli Milletvekili Mehmet Hilal Kaplan'ın; 2559 Sayılı Polis Vazife ve
Salahiyet Kanununda Değişiklik Yapılmasına İlişkin Kanun Teklifi, Adana Milletvekili
Osman Faruk Loğoğlu'nun; Emniyet Teşkilatı Kanununda Değişiklik Yapılması
Hakkında Kanun Teklifi, Mersin Milletvekili Ertuğrul Kürkcü'nün; Polis Vazife
ve Salahiyet Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu ve Cumhuriyet Halk Partisi Grup
Başkanvekilleri Sinop Milletvekili Engin Altay, Ankara Milletvekili Levent Gök
ile 4 Milletvekilinin; Nüfus Hizmetleri Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu'nun; 5490 Sayılı
ve 25/4/2006 Tarihli Nüfus Hizmetleri Kanununda Değişiklik Yapılması Hakkında
Kanun Teklifi ile Avrupa Birliği Uyum Komisyonu ve İçişleri Komisyonu Raporları
(1/995, 2/422, 2/514, 2/909, 2/1518, 2/1579, 2/1632, 2/2443, 2/2469) (S.
Sayısı: 684 ve 684’e 1’inci Ek)
XI.- USUL HAKKINDA GÖRÜŞMELER
1.- Oturum Başkanı TBMM Başkan Vekili Sadık Yakut’un,
705 sıra sayılı Kanun Teklifi’ne 28’inci maddesinden sonra gelmek üzere yeni
madde ihdasına ilişkin önergenin işleme alınması yönündeki tutumunun İç Tüzük
hükümlerine uygun olup olmadığı hakkında
2.- Oturum Başkanı TBMM Başkan Vekili Sadık Yakut’un,
684 ve 684’e 1’inci Ek sıra sayılı Kanun Tasarısı’nın görüşmelerine devam
edilmesi yönündeki tutumunun Anayasa ve İç Tüzük hükümlerine uygun olup
olmadığı hakkında
3.- Oturum Başkanı TBMM Başkan Vekili Sadık Yakut’un,
688 sıra sayılı Kanun Teklifi’ne 35’inci maddeden sonra gelmek üzere yeni madde
ihdasına ilişkin İçişleri Bakanı tarafından verilen önergeyi işleme almasının
İç Tüzük hükümlerine uygun olup olmadığı hakkında
XII.- OYLAMALAR
1.- (S. Sayısı :705) Eskişehir Milletvekili Salih Koca
ve Uşak Milletvekili İsmail Güneş ile 6 Milletvekilinin; Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Teklifi ile Milli
Eğitim Bakanlığının Teşkilat ve Görevleri Hakkında Kanun Hükmünde Kararnamede
Değişiklik Yapılmasına Dair Kanun Tasarısı, Manisa Milletvekili Özgür Özel’in;
Kamu Kurum ve Kuruluşlarının Ürettikleri Mal ve Hizmet Tarifeleri ile Bazı
Kanunlarda Değişiklik Yapılması Hakkında Kanunda Değişiklik Yapılmasına Dair
Kanun Teklifi, Cumhuriyet Halk Partisi Grup Başkanvekili İstanbul Milletvekili
Mehmet Akif Hamzaçebi’nin; Milli Eğitim Bakanlığının Teşkilat ve Görevleri
Hakkında Kanunda Değişiklik Yapılmasına Dair Kanun Teklifi'nin oylaması
2.- (S. Sayısı : 684 ve 684’e 1’inci Ek) Polis Vazife
ve Salahiyet Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı ile İstanbul Milletvekili Mahmut Tanal'ın;
Nüfus Hizmetleri Kanununda Değişiklik Yapılmasına Dair Kanun Teklifi, İstanbul
Milletvekili Bülent Turan'ın; Nüfus Hizmetleri Kanununda Değişiklik Yapılması
Hakkında Kanun Teklifi, Çanakkale Milletvekili İsmail Kaşdemir'in; Kimlik
Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik Yapılmasına
İlişkin Kanun Teklifi, Adana Milletvekili Osman Faruk Loğoğlu'nun; Emniyet
Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun
Teklifi'nin oylaması
3.- (S. Sayısı : 688) Konya Milletvekili Kerim Özkul ve
Kırıkkale Milletvekili Ramazan Can ile 45 Milletvekilinin; Bazı Kanun ve Kanun
Hükmünde Kararnamelerde Değişiklik Yapılması Hakkında Kanun Teklifi'nin
oylaması
XIII.- YAZILI SORULAR VE CEVAPLARI
1.- İstanbul Milletvekili Umut Oran'ın, Şanlıurfa'da
tarım arazilerinin sulanmasına dair sorunlara, 
- Adana Milletvekili Ali Demirçalı'nın, Tarım ve Kırsal
Kalkınmayı Destekleme Kurumuna Elâzığ'da yapılan başvurulara,
Tarım ve Kırsal Kalkınmayı Destekleme Kurumuna Adana'da
yapılan başvurulara,
- Kırklareli Milletvekili Turgut Dibek'in, özel at
yetiştiricilerinin mağduriyetine, 
- Ankara Milletvekili Özcan Yeniçeri'nin, kent ve köy
arasındaki yaşam farkını azaltacak örnek köy modelleri geliştirilmesine yönelik
çalışmalara,
Çiftçilerin çevre ve insan sağlığı konusunda
bilinçlendirilmesine yönelik çalışmalara,
Çiftçilerin örgütlenme sorununun giderilmesine yönelik
çalışmalara,
Tarımda ürünün tüketiciye ulaşmasına kadar geçen
süreçte aracıların sayısının azaltılmasına yönelik çalışmalara,
Çiftçilerin taban fiyat uygulaması benzeri bir sistemle
desteklenmesine yönelik çalışmalara,
Çiftçilerin ortak olduğu paketleme ve depolama
tesislerinin oluşturulmasına yönelik çalışmalara,
Tarımda üretimden tüketime kadar geçen süreçte rol alan
aktörlerin bir araya geldiği işbirliği toplantıları yapılmasına yönelik
çalışmalara,
Tarımsal araştırma kuruluşlarının yeniden
yapılandırılmasına yönelik çalışmalara,
Çiftçilerin arazi ıslahı sırasında yaptığı giderlerin
bir kısmının kamu tarafından üstlenilmesine yönelik çalışmalara,
Çiftçilerin girdi maliyetlerinin düşürülmesine yönelik
çalışmalara,
Çiftçilerin ihtiyacı kadar ilaç ve gübre
kullanabileceği bir yapılanmaya gidilmesine yönelik çalışmalara,
Tarım ve kooperatif mevzuatının yenilenmesine yönelik
çalışmalara,
Endüstriyel ürünlerin işlenebileceği yan sınai faaliyet
alanlarının teşvik edilmesine yönelik çalışmalara,
İyi tarım modeli kapsamının genişletilmesine yönelik
çalışmalara,
Küçük arazilerin daha verimli üretim alanlarına
dönüştürülmesi için teşvik sistemi geliştirilmesine yönelik çalışmalara,
Çiftçilere ürün bazlı desteklemelerin yapılmasına
yönelik çalışmalara,
Organize tarım alanlarının hayata geçirilmesine yönelik
çalışmalara,
Tarıma altyapı desteği sağlanmasına yönelik
çalışmalara,
Çiftçilerin kolayca ulaşabileceği bilgi sistemlerinin
kurulmasına yönelik çalışmalara,
Çiftçilerin sudan en verimli şekilde yararlanmasının
sağlanmasına yönelik çalışmalara,
Gençlerin tarım sektöründe faaliyet göstermesinin
teşvik edilmesine yönelik çalışmalara,
Toprak ıslahı, erozyon kontrolü ve drenaj yönetimi
konusunda çiftçilerin desteklenmesine yönelik çalışmalara,
Meteorolojik verilerin çiftçilere sağlıklı ve hızlı bir
şekilde ulaştırılmasına yönelik çalışmalara,
Parçalı arazi sorununun çözülmesi için yürütülen
çalışmalara,
Tarım alanlarının sınırlarının belirlenmesi için
yürütülen çalışmalara,
- Antalya Milletvekili Gürkut Acar'ın, EXPO 2016
Antalya Ajansının gelir ve giderlerine,
- İstanbul Milletvekili Mustafa Sezgin Tanrıkulu'nun,
Bakanlığa bağlı kurum ve kuruluşların 2003-2015 yılları arasındaki proje ve
yatırımları ile ödenek kullanımına,
- Ankara Milletvekili Özcan Yeniçeri'nin, peynirle
ilgili bir tebliğe,
İlişkin soruları ve Gıda, Tarım ve Hayvancılık Bakanı
Mehmet Mehdi Eker’in cevabı (7/61071), (7/61072), (7/61073), (7/61074),
(7/61075), (7/61076), (7/61077), (7/61078), (7/61079), (7/61080), (7/61081),
(7/61082), (7/61083), (7/61085), (7/61086), (7/61087), (7/61088), (7/61089),
(7/61090), (7/61091), (7/61092), (7/61093), (7/61094), (7/61095), (7/61096),
(7/61097), (7/61099), (7/61100), (7/61101), (7/61102), (7/61103), (7/61104)
26 Mart 2015 Perşembe
BİRİNCİ OTURUM
Açılma Saati: 14.03
BAŞKAN: Başkan Vekili Sadık YAKUT
KÂTİP ÜYELER: Bayram ÖZÇELİK (Burdur),
Muhammet Bilal MACİT (İstanbul)
-----0-----
BAŞKAN – Türkiye
Büyük Millet Meclisinin 84’üncü Birleşimini açıyorum. 
Toplantı yeter
sayısı vardır. 
Görüşmelere
başlıyoruz.
Gündeme geçmeden
önce üç sayın milletvekiline gündem dışı söz vereceğim.
IV.- OTURUM BAŞKANLARININ KONUŞMALARI
1.- Oturum Başkanı, TBMM Başkan Vekili
Sadık Yakut'un, 24’üncü Yasama Döneminin son birleşimini yönetmesine ilişkin
konuşması
BAŞKAN – Ondan
önce, sayın milletvekilleri, millet ruhuyla millet adına fikir hamlelerini
hayata geçirmek için görev yaptığımız Türkiye Büyük Millet Meclisinde 24’üncü
Yasama Döneminin son birleşiminde sizlerle birlikteyiz. Geçen zaman içerisinde,
bu çatı altında, bazen büyük bir sevincin oluşturduğu mutluluk rüzgârları
dalgalandı yüreğimizde, bazen gönlümüzde kopan fırtınalar sardı benliğimizi.
(AK PARTİ sıralarından alkışlar) 
Kulağını ve
kalbini millete yöneltmiş bir Meclis olma yönünde, Türkiye Büyük Millet
Meclisinin çekim alanı ve güç merkezi olduğunun milletimizce daha iyi
anlaşılması ve daha çok takdir edilmesi kaygısını taşıdık her zaman. Halkın
verdiği yetkiyi millet meselelerinin çözümü için kullanırken sorumluluk kamçısının
omuzlarımıza inişini hissettikçe yer yer öfkelendik ya da öfkelendirdik
birbirimizi. Karşılığını, temsil ettiğimiz insanımızın adına ödeme aşkıyla
ortaya koyduğumuz tutum ve davranışlarımızın sonucunda bazen kol kola olduk bu
kutsal mekânda, gözlerimizi birbirimizden çevirdik bazen, bazen yüzlerimiz
güldü birbirimize, hiç arzu etmememize rağmen bazen akıl reflekslerimizle beden
dillerimiz eşgüdümsün hâle geliverdi birdenbire. Sebebi ve sonucu ne olursa
olsun, olup bitenlerin ardından, vefanın, zekânın ve vicdanın ağırlık merkezi
olan kalplerimizin derinliklerinden gelen samimi bir helalleşme, bütün bu
olumsuzlukları yok sayacaktır.
Değerli
milletvekilleri, aslında her veda, bir başlangıçtır, hele buluşma tarihi belli
değilse hüzün doludur. Veda, aynı zamanda sonsuzluğa açılan bir geçitten sızan
kırık dökük kelimeler, sevgiyle ıslatıldığında sulanıp tomurcuklanarak
duygular, yepyeni umutlara yol alır durur hep. 
Her birimizin
bir başka ses, bir başka tercih, bir başka rüzgâr olduğu güzel Türkiye’mizin
aynı kalbe bağlı olan farklı damarları olarak, güneş açtığında da yollarımıza
kar yağdığında da birbirimize ihtiyacımız her zaman vardır. (AK PARTİ
sıralarından alkışlar) Zihinsel iklimi sıcak tutacak bireysel ve toplumsal
sözleşmenin ön şartı da bu olsa gerek. 
En güzel anıları
geçmişe yolcu edip hüznün ve mutluluğun tadını, milletin kalbî özgürlüklerinin
merkezi Türkiye Büyük Millet Meclisinde bırakırken, birikimiyle sorumluluk ve
millet arasında bağ kuracak arkadaşlarıma başarılar diliyor, önümüzdeki dönemde
memleketimizin kaderinde söz sahibi olacak arkadaşlarımın demokrasi, insan
hakları ve hukukun üstünlüğü yolunda, barış içerisinde yarışmalarını temenni
ediyor, hoş kalın, hoşça kalın dileklerimle hepinize saygılar sunuyorum. (AK
PARTİ sıralarından ayakta alkışlar; CHP, MHP ve HDP sıralarından alkışlar) 
Sağ olun, Allah
razı olsun. Teşekkür ediyorum. 
Gündem dışı ilk
söz, Kahramanmaraş ilinin sanayisi ve turizmi hakkında söz isteyen
Kahramanmaraş Milletvekili Mesut Dedeoğlu’na aittir. 
Buyurun Sayın
Dedeoğlu. (MHP sıralarından alkışlar) 
V.- GÜNDEM DIŞI KONUŞMALAR
A) Milletvekillerinin Gündem
Dışı Konuşmaları
1.- Kahramanmaraş
Milletvekili Mesut Dedeoğlu'nun, Kahramanmaraş ilinin sanayi ve turizmine
ilişkin gündem dışı konuşması
MESUT DEDEOĞLU
(Kahramanmaraş) – Sayın Başkan, değerli milletvekilleri; 21 Martta Ankara’da
yapmış olduğumuz Milliyetçi Hareket Partisinin 11’inci Büyük Kurultay’ına
gelirken ve giderken kaza yapan araçlarımız, otobüslerimiz oldu. Buradan
hepsine geçmiş olsun diyorum, hayatlarını kaybedenlere Allah’tan rahmet
diliyorum. Bunların bir tanesini de Kahramanmaraş teşkilatımızda yaşadık. Bir
otobüsümüz, Kayseri’de kaza yaptı. Birçok arkadaşımız yaralandı ve yine bir
dava arkadaşımız olan Mustafa Paksoy’u orada kaybettik. Buradan, Allah’tan rahmet
diliyorum. Teşkilatımıza ve Kahramanmaraş'ımıza, Türk milletine, dava
arkadaşlarımıza başsağlığı diliyorum, yaralı arkadaşlarımıza acil şifalar
diliyorum.
Sayın Başkan,
değerli milletvekilleri; Kahramanmaraş, Türkiye'nin en güzel şehirlerinden bir
tanesi. Aynı zamanda da, Kurtuluş Savaşı’nda dış güçlerin, Kahramanmaraş'ı ele
geçirmeye çalışmasıyla büyük bir kahramanlık destanı yazmış ve dünyada da
madalyalı tek şehir olan Kahramanmaraş. Aynı zamanda, Kahramanmaraş halkı,
dedelerinin, atalarının yapmış oldukları bu kahramanlıklardan dolayı da hepsi
kahraman torunlarıdır; buradan hepsini, Kahramanmaraş'ı saygılarımla
selamlıyorum.
Dört yıldan beri
Kahramanmaraş'ın aşağı yukarı bütün problemlerini Meclisin kürsüsünden gündeme
getirmeye çalıştım. Gerek yazılı ve sözlü önergelerle gerek kanun teklifleriyle
gerekse Meclis araştırma önergeleriyle bir muhalefet partisi milletvekilinin
yapmış olduğu ve yapacağı bütün görevleri yerine getirmiş bulunuyorum ama
üzülerek ifade ediyorum ki, Kahramanmaraş'ın şu ana kadar hiçbir problemi
çözülemedi, bu sıkıntılarının hiçbiri giderilmedi, Kahramanmaraş halkını mutlu
edecek, onların refah seviyesini yükseltecek bazı yatırımlar maalesef ki
yapılmadı.
Bunlara şöyle
kısaca değinecek olursak: İşte, otoyollarımız, bağlantı yollarımız, ilçe
yollarımız, Kahramanmaraş'ı ilçelerine bağlayan yollarımız ve ilçelerin köylere
bağlanan yolları. Eğitimde Türkiye'nin son sıralarındayız, sağlıkta Türkiye'nin
son sıralarındayız, tarım ve hayvancılık yok denecek noktaya gelmiş ve maalesef
ki köylerden ilçeye, ilçelerden de şehre göç başlamış durumda. Afşin Elbistan
Termik Santralimizin –ki kuzey kazalarımızın büyük bir geçim kaynağı oraya
bağlı- birçok problemi var, maalesef ki onlar da yerine gelmedi. Keza,
Kahramanmaraş Havaalanı 1991 yılında 940 metre olarak yapılmış stol tipi
havaalanıydı, şehir halkı, kendi imkânlarıyla bu hâle getirdi birçok bölümünü
ama Türkiye'nin en köhne havaalanı. “Demir yolu gelecek, hızlı tren gelecek.”
dediler, maalesef o da gelmedi. 
Bununla beraber
Kahramanmaraş’ın yer altı kaynakları, tarihî güzelliklerinin içerisinde
Germanica -ki dünyada eşi benzeri olmayan bir tarihî güzellik- “Karamaraş”
dediğimiz bir bölgede, hâlâ toprağın altında duruyor; istimlak çalışmaları
yapılmadı, çok yavaş gidiyor, yeryüzüne çıkmadı ki orayı görmeye gelsinler;
yurt içi-yurt dışı, iç turizm-dış turizm Kahramanmaraş için canlansın,
ekonomiye katkı sağlasın. 
Bunun yanında,
Kahramanmaraş’ın en büyük geçim kaynaklarından bir tanesi kuyumculuk
mesleğidir; gün yüzüne çıkartılmadı, Türkiye'nin birçok yerinde satılan
kuyumculardaki el işçiliğinin tanıtımı yapılmadı. 
Keza, abiye
ayakkabı, yani gelinlerimizin nişanlarında veya düğünlerinde giymiş olduğu bu
ayakkabılar Kahramanmaraş’ta yapılır, maalesef tanıtımı yapılmadı ve çok köhne
bir yerde bu imalatı, bu esnaflarımız yerine getirmeye çalışıyorlar.
Bununla beraber,
Kahramanmaraş’ın en büyük geçim kaynaklarından bir tanesi bakırcılık el
işlemeciliğimiz, krom ve alüminyum çaydanlık ve bakır tencere üzerine, maalesef
ki onlara da istenilen nitelikte teşvik verilmedi, istenilen yerlerde çalışma
imkânları sağlanmadı, Kahramanmaraş ve Türk ekonomisine istenilen derecede
yardımcı olunmadı, teşvik verilmedi. 
Yine,
Kahramanmaraş’ımızın medarıiftiharı iplik, kumaş ve örme penye konusunda da bir
markalaşma durumuna gidilemedi, istenilen teşvikler Kahramanmaraş’a verilemedi.

Velhasıl,
Kahramanmaraş halkı mutsuz, Kahramanmaraş halkı yardım bekliyor. Hangi anlamda?
Teşviklerin yapılması noktasında ve Kahramanmaraş’a el uzatılması
noktasındadır. 
Bu duygu ve
düşüncelerle hepinizi saygılarımla selamlıyorum. (MHP ve AK PARTİ sıralarından
alkışlar)
BAŞKAN –
Teşekkür ediyorum.
Gündem dışı
ikinci söz, Bitlis ili hakkında söz isteyen Bitlis Milletvekili Vedat Demiröz’e
aittir.
Buyurun Sayın
Demiröz.
2.- Bitlis Milletvekili
Vedat Demiröz'ün, Bitlis iline ilişkin gündem dışı konuşması
VEDAT DEMİRÖZ
(Bitlis) – Sayın Başkan, değerli milletvekilleri; vadideki güzel şehir
Bitlis’le ilgili gündem dışı söz almış bulunuyorum. Bu vesileyle yüce Meclisi
saygıyla selamlıyorum.
Bitlis, doğuyu
güneydoğuya bağlayan doğal geçit, iki nehrin arasındaki vadide kurulan güzel
şehir; doğal, tarihî ve kültürel varlıklarıyla bir şaheserler yumağı. Kaleler,
anıt mezarlar, kümbetler, hanlar, hamamlar, medreseler ve köprüler… Tarihî
dokusunu kaybetmeyen nadir şehirlerimizden birisidir Bitlis.
Beş minaresiyle
İhlasiye Medresesi, Bitlis’in en gözde sembolü. İslam dünyasının en büyük anıt
mezarlığı da burada. Ahlat Selçuklu Kabristanı, Anadolu’nun “Orhun Abideleri”
diye anılan abidevi mezar taşlarıyla ünlü. Bir de kümbetleri var. Van Gölü’nün
kuzeybatısını bir hilal gibi çevreleyen Adilcevaz, Ahlat ve Tatvan’ın bir
ucunda Süphan, diğer ucunda Nemrut Dağı yer alıyor. Ulaşım açısından şanslı bir
merkez Bitlis.
Bitlis, balıyla
öne çıkıyor. Bol çiçekli yaylalar mükemmel lezzeti ortaya çıkarmış. Dağ
çiçeklerini bilir misiniz? Çok nadir çiçeklerdir. Arıları oldukça yorar ama
ortaya öyle bir bal çıkarır ki yemeye doyamazsınız. Tadı ve kokusu nefistir.
Dağlardaki şifalı bitkilerle yapılan otlu peyniri, Van Gölü’nün inci kefali ve
kapalı tandırda etin buharda pişirilmesiyle yapılan büryan kebabı en meşhur
lezzetleri. Tabii, bunlara Ahlat, Adilcevaz, Hizan ve Mutki’nin cevizini de
eklememiz lazım.
Bitlis, insanlık
tarihiyle var olmuş ve insani ilişkileriyle varlığını sürdüren bir şehir.
Allah, turizm açısından ne varsa vermiş Bitlis’e. Van Gölü kıyısında altın
kumsallar, Türkiye’nin en büyük krater gölü, şifalı kaplıcalar, mineralli
içmeler, müthiş zirve tırmanışları ve kayak merkezleri… Öyle bir şehir ki âdeta
yok, yok. Yüzmek mi istiyorsunuz, Van Gölü sakin denizlerin en güzeli. Keyifle,
gönül rahatlığıyla yüzeceğiniz dalgasız, tehlikesiz sular. Tatvan, Ahlat ve
Adilcevaz kumsalları bakir ve tam size göre. Butik otelleri kaliteli ve ucuz.
Nemrut’un eteklerinden, sıcak ve soğuk birbirinden değerli sular fışkırıyor.
Dünyanın en şifalı içme ve kaplıcalarından biri Güroymak’ta. 
Kaymak mı
istiyorsunuz? Nemrut’un ve Süphan’ın etekleri kış sporları için biçilmiş
kaftan. Dünyanın 2’nci en büyük krater gölünün eteklerinden Van Gölü’ne doğru
müthiş bir manzara eşliğinde kayak yapmanın keyfi bir başka. 
Tırmanmak mı
istiyorsunuz? Seçiminizi yapın. “Kolay ve zahmetsiz bir parkur” diyorsanız:
Nemrut Zirvesi. Krater gölünün çevresinde endemik çiçekler ve kuş cıvıltıları eşliğinde
bir günlük keyifli bir yürüyüşe ne dersiniz? “Adrenalin biraz daha yüksek
olmalı.” diyorsanız Süphan Dağı zirve tırmanışı tam size göre. Türkiye'nin bu
harika zirvesine tırmanmak için iki güne ihtiyacınız var: Bir gece kamp, ertesi
sabah tırmanış. Zirvedeki buzul gölüne ulaşmak müthiş bir keyif. 
Yürümek mi
istiyorsunuz? Van Gölü’nü seyrederek mi, yoksa birbirinden gizemli vadilerde
mi? Hizan ve Mutki’nin yeşille bütünleşen vadileri, içinizi rahatlatacak, size
huzur verecek güzellikte.
Bitlis mutfağı,
et, balık ve bulgura dayanır. Asırlara dayalı zengin kültür ve gelenekler
yemeklerde de kendini gösterir. 
Yetiştirdiği
birbirinden değerli şahsiyetler, tarihî güzellikler, insanın sevecenliği ve
misafirperverliği, Bitlis’in öne çıkan özellikleri. Nüfusunun az olmasına
bakmayın; “Küçük.” deyip geçmeyin; sırtını yüce dağlara yaslamış, o güzel
vadideki resim gibi bir şehir sizleri bekliyor. 
Hele kızıl
kahverengi küfeki taşından yapılmış tek katlı Bitlis evlerinin her biri bir
şaheser. Geçmişin sanatla bütünleşen zenginliği, tüm Bitlis evlerine yansımış;
dışı başka güzel, içi başka güzel.
Bitlis,
Selçuklulardan başlayarak bir üniversiteler şehri olmuş ve asırlar boyunca
bilimin her alanında ünlü âlimler yetiştirmiştir. 
Ahlat’a o kadar
çok cami ve kümbet yapılmış ki kubbelerin çokluğundan dolayı, Buhara’ya verilen
“Kubbet-ül İslam” unvanı, Ahlat’a da verilmiştir. 
Van Gölü
kıyısında âdeta bir boğaziçi görünümündeki Ahlat, doğal güzelliklerinin yanı
sıra tarihî eserleriyle de tam bir açık hava müzesidir. Doğa turizmi, yaz
turizmi, kış turizmi, Bitlis turizmi açısından âdeta biçilmiş kaftan. Hepinizi
en kısa zamanda bekliyoruz. 
Yüce Meclisi
saygıyla selamlıyorum. (AK PARTİ sıralarından alkışlar)
OSMAN AŞKIN BAK
(İstanbul) – Davet edersen oradayız ağabey. Ağustosta geliyoruz ağabey, ayırt
yerlerimizi. 
BAŞKAN –
Teşekkür ediyorum. 
Gündem dışı
üçüncü söz, 22 Mart Dünya Su Günü münasebetiyle söz isteyen Malatya
Milletvekili Ömer Faruk Öz’e aittir. 
Buyurun Sayın
Öz. (AK PARTİ sıralarından alkışlar) 
3.- Malatya Milletvekili
Ömer Faruk Öz'ün, 22 Mart Dünya Su Günü’ne ilişkin gündem dışı konuşması
ÖMER FARUK ÖZ
(Malatya) – Sayın Başkan, değerli milletvekilleri; Dünya Su Günü münasebetiyle
söz almış bulunmaktayım. Bu vesileyle yüce heyetinizi saygıyla selamlıyorum. 
1992 yılında,
Birleşmiş Milletler Çevre ve Kalkınma Konferansı’nda, dünyada giderek azalan su
kaynakları ve kullanılabilir temiz suyun kullanılma miktarının artmasıyla
beraber su sorununa dikkat çekmek anlamıyla böyle bir günü gün olarak belirtmek
ve belirlemek önemli olmuştur. 
“Suyun değeri
ancak kuyu kuruyunca anlaşılır.” derler. Hakikaten, susuz hayatı düşünmek
mümkün bile değildir. Bunu düşünen Adalet ve Kalkınma Partisi iktidarı,
iktidara geldiği günden bugüne kadar orman ve su kapsamında yaklaşık 65 milyar,
65 katrilyon lira civarında su ve sulamayla ilgili yatırımlar yapmıştır. Aynı
şekilde, seçim bölgem olan Malatya’da da 850 trilyonun üzerinde bir yatırım
gerçekleştirmiştir. Bu yatırım içerisinde Turgut Özal Kapıkaya Barajı’mız
tamamlanmış, şu anda su tutulmuş; sulama kanallarının da yapımı, inşallah,
peyderpey tamamlanarak hizmete girmek üzere önümüzdeki yıl içerisinde tamamıyla
tamamlanacak, yaklaşık 40 bin hektar alanın sulaması gerçekleştirilmiş
olacaktır. 
Yine, Recai
Kutan Boztepe Barajı’mızın gövdesi tamamlanmış, su tutulmaya başlanmış; sulama
kanallarının da kapalı sistem olarak yapımı hızlı bir şekilde devam etmekte,
önümüzdeki yıl içerisinde inşallah o da tamamlanarak hizmete girmiş olacaktır. 
Yıllardan beri
devam eden ama daha sonra ihalesi iptal edilerek yeni bir ihaleyle daha geniş
bir alanı kapsayacak şekilde Yoncalı Barajı’nın ihalesi tamamlanmış, hem baraj
yapımı hem de barajla beraber kapalı sistem olarak Yoncalı Barajı’nın sulama
sistemlerinin de yapımı devam etmektedir. Bu kapsamda yapılacak olan sulama
tüneliyle beraber çok geniş bir alanın sulaması yapılmış olacaktır inşallah.
Yine, aynı
şekilde, Aliağa Deresi üzerinde planlanan Aliağa Deresi Barajı’nın da planlama
ihalesi yapılmış, firma, çalışmalarına başlamıştır. Beylerderesi’nin üst
kısmında bulunan İnekpınarı Barajı’yla ilgili de planlama ihalesi yapılmış,
firma, çalışmalarına başlamıştır. İnşallah, bu yıl içerisinde aynen
Beylerderesi üzerinde bir Beylerderesi Göleti yapılmasıyla ilgili de ihale
planlaması son noktaya gelmiştir.
Melet Deresi
üzerinde yapılacak olan bir barajla, özellikle Akçadağ bölgemizde Suçatı ve
Sultansuyu sulamalarına da takviye edilmiş olacaktır. 
Yine, Gölsu
kapsamında, merkezde Yaygın, Erkenek, Karaçayır, Bıcır, Kurşunlu, Elmalı,
Ayvalı, Budaklı ve Karadere göletlerinin ihalesi yapılmış ve birçoğunun da
yapım işleri belli bir noktaya gelmiştir. 
Yine, şu anda
ihale aşamasında olan Hekimhan-Güzelyurt-Karamahmut, Akçadağ-Taşevler,
Darende-Çınarlı, Doğanşehir-Söğüt, Darende-Yukarıulupınar ve Darende-Ilıca ile
Hekimhan-Hasançelebi, Pütürge-Mir Yaylası ve Kubbedağı göletleri ile İzollu
(Kale) ilçemizin Bürüstün Göleti’yle ilgili de ihale çalışmaları devam
etmektedir. Bu yatırımların tamamlanmasıyla beraber şu anda 128 bin hektar
tarım alanı Malatya’da sulanabilirken bunların tamamlanmasıyla beraber,
inşallah, 200 bin hektar alan sulanabilir bir hâle gelecektir. 
İktidarımız
döneminde sadece ülkemizin illerinde değil, Yavru Vatan olan Kuzey Kıbrıs’ta da
dünyada ilk defa uygulanan bir sistemle Anamur’dan deniz altından 80 kilometre
uzaklığında yılda yaklaşık 70 milyon metreküp suyun gönderileceği bir baraj
gerek Anamur’da gerekse de Kıbrıs’ta tamamlanmıştır ve Kuzey Kıbrıs da içme ve
kullanma suyuna kavuşacaktır. Ben inanıyorum ki bu su, Kuzey Kıbrıs’ın ihtiyacını
karşıladıktan sonra Güney Kıbrıs da bu suyu talep edecektir çünkü onlar da su
sıkıntısı yaşamaktadırlar. Dolayısıyla, bu su, inşallah, barış suyu olarak da
hizmet vermiş olacaktır.
Yine,
iktidarımız döneminde, aynı şekilde, Afrika’nın birçok ülkesinde, 50 derece sıcağın altında
kavrulmuş, suya ihtiyacı olan insanlarımızın, orada yaşayan insanların da su
ihtiyacını karşılama noktasında TİKA vasıtasıyla çok önemli su kanalları
açılmakta ve artezyenler vurulmakta, suya kavuşmaktadırlar.
Ben, Dünya Su Günü dolayısıyla her
birimizin suyu kullanmada gerekli hassasiyeti, gerekli dikkati göstermemiz
gerektiğini, israftan kaçınmamız noktasında hassas olmamız gerektiğini
belirtir…
(Mikrofon otomatik cihaz tarafından
kapatıldı) 
ÖMER FARUK ÖZ (Devamla) - …başta
sayın vekillerimiz olmak üzere bütün milletimizin su gibi aziz olmasını temenni
eder, yüce heyetinizi saygıyla selamlarım. (AK PARTİ sıralarından alkışlar)
BAŞKAN – Teşekkür ediyorum.
Sayın Öztürk, söz talebiniz var.
VI.- AÇIKLAMALAR
1.- Bursa Milletvekili Mustafa
Öztürk'ün, 26 Mart Balkan Şehitlerini Anma Günü’ne ilişkin açıklaması
MUSTAFA ÖZTÜRK (Bursa) – Teşekkür
ederim Sayın Başkanım.
Bugün, 26 Mart Balkan Şehitlerini
Anma Günü. Bulgaristan’da doğmuş, Türkiye-Bulgaristan Dostluk Grubu Başkanı
olarak ve inancını, dilini, kültürünü koruma noktasında oradan göç etmiş bir
ailenin ferdi olarak… 1876-1879 Osmanlı-Rus Savaşı’ndan başlayarak Plevne,
Balkan Savaşları ve Edirne Muhasarası esnasında gerek çeteler gerekse
savaşlarda binlerce şehit verdik inancımızı, vatanımızı korumak için. 
Şehitlerimize Allah’tan rahmet
diliyorum. Türkiye, geçmişte olduğu gibi bugün de, bundan sonra da Balkanlarda
soydaş ve Müslüman kardeşlerimizin hep yanında olacak, onların orada huzurlu
yaşaması için de her türlü gerekli desteği verecek, vermeye de devam ediyoruz.
Biz de Türkiye-Bulgaristan Dostluk Grubu Başkanı olarak bu konuda birçok
çalışma yapıyoruz, projemiz var. 
Ben, bu savaşlarda hayatını kaybeden
şehitlerimize Allah’tan rahmet diliyor, Genel Kurulu saygıyla selamlıyorum. 
BAŞKAN – Teşekkür ediyorum.
Sayın Vural…
2.- İzmir Milletvekili Oktay
Vural'ın, 26 Mart Balkan Şehitlerini Anma Günü’ne ilişkin açıklaması
OKTAY VURAL (İzmir) – Teşekkür
ederim.
Sayın Başkan, dün de Balkan Şehitleri
Günü olduğunu ifade etmiştim. Balkan savaşları, bu dram… Açıkçası,
evladıfatihan, bu dramları yaşadık. 300 bin şehidimiz var. Saray içinde 20 bin
askerimiz aç susuz bırakılarak şehit edildi. Bugün, Balkan Türkü’nü Balkanlarda
şehit veren ve bu toprakların, bu vatanın asli sahiplerinden olan ve bu coğrafyayı
vatanlaştıran Balkanlarda yaşamış insanlarımızın acı duyduğu bir gün. Ben de
şehitlerimizi ve Balkanlarda yaşayanları ve bu şekilde Anadolu’yu
vatanlaştıranları saygıyla anıyorum. Allah rahmet eylesin.
Hükûmet, böyle
bir günde, Edirne’de Balkan Şehitlerini Anma Günü düzenlenirken bir sinagog
açılışını gerçekleştirmeyi kendine uygun görmüştür ve bunu da açıkçası
vatandaşlarımızın takdirine sunuyorum. Gönül isterdi ki bu yönüyle bakıldığında
gerçekten Hükûmet de böyle bir günde sadece Balkan şehitlerini, bu şehitleri
ansa, bir ibadethane açılışıyla ilgili girişimini daha sonraki bir tarihte
yapsaydı daha uygun olurdu diye düşünüyorum. 
Teşekkür ederim.
BAŞKAN –
Teşekkür ediyorum.
Sayın Bostancı…
3.- Amasya Milletvekili
Mehmet Naci Bostancı'nın, 26 Mart Balkan Şehitlerini Anma Günü’ne ilişkin
açıklaması
MEHMET NACİ
BOSTANCI (Amasya) – Sayın Başkanım, teşekkür ediyorum.
Bugün, Balkan
Şehitlerini Anma Günü. Balkan faciasında, o acılı geri çekilişte hayatını
kaybeden ve Balkan topraklarında şehit düşen tüm şehitleri rahmetle, minnetle
anıyorum. 
Balkan
harplerinden çıkarılacak çok dersler var. Tarihin yenilgilerini de bugünkü
kuşaklara konuşmalı. Tarihin sadece şanlı, zafer dolu sayfalardan ibaret
olmadığını görmek gelecek bakımından da öğretici. 
Balkan harplerine
ilişkin küçük bir ayrıntıyı bugün ders çıkarmak için söylüyorum. İttihat ve
Terakkinin kurucularından, Balkanlardaki o acılı geri çekilişte gerçekten de
kahramanca bir eylemde, bir huruç harekâtında bulunarak Edirne’yi geri alan
kahraman kişidir Enver Paşa. Aynı Enver Paşa’nın Türk dünyasına, İslam
dünyasına yönelik ne kadar soylu ve asil düşüncelere sahip kahraman bir kişi
olduğunu hepimiz biliriz, Çegan tepelerinde nasıl şehit düştüğünü de biliriz
ama aynı zamanda, Sarıkamış faciasının nasıl başfaili olduğunu da biliriz.
Sarıkamış’ta askerlerin başında, o karın altında Enver Paşa yürürken, evet,
orada donan askerlerin elinden tutmuş, atına bindirmiş, kaftanını çıkartmış,
onlara giydirmiştir ama yazlık urbaları içerisinde, lojistik desteği olmayan o
insanların o beyaz ölümün altına gömülmesinin faili olmuştur. 
Buradan
çıkarılacak ders şudur: Kahraman ve soylu olmak yetmiyor, aynı zamanda akıllı
olmak gerekir. Enver Paşa, kahramandı ama romantikti, Atatürk, hem kahramandı
hem de çok rasyonel bir insandı. İkisini mukayese ederler. Bugün de çıkarılması
gereken ders, sadece romantik bir kahramanlık değil, aynı zamanda siyasi bir
akıldır.
Saygılarımı
sunuyorum. 
BAŞKAN –
Teşekkür ediyorum.
Sayın
Hamzaçebi...
4.- İstanbul Milletvekili
Mehmet Akif Hamzaçebi'nin, 26 Mart Balkan Şehitlerini Anma Günü’ne ilişkin
açıklaması
MEHMET AKİF
HAMZAÇEBİ (İstanbul) – Teşekkür ederim Sayın Başkan.
Yüz yılı aşkın
bir süre önce, 1911 ve 1912 yıllarında yaşadığımız Balkan savaşları,
tarihimizin en acıklı, en trajik sayfalarından birisini oluşturur. Balkan
savaşlarında Osmanlı İmparatorluğu’nu oluşturan çeşitli milletlerin Osmanlı
İmparatorluğu’na karşı bir bağımsızlık mücadelesine girişmesi nedeniyle Osmanlı
İmparatorluğu’nun çöküşünü görürüz. 1912 yılının Ekim ayında Adriyatik’ten
Çatalca’ya kadar Osmanlı İmparatorluğu tam 170 bin metrekarelik bir alanı
kaybeder ve bu alanın kaybıyla birlikte, bu topraklarda, vatanlarında yaşayan
yüz binlerce insan Türkiye’ye, Anadolu’ya doğru göç etmeye başlar. Osmanlı
İmparatorluğu’na karşı verilen bu mücadele, Osmanlı İmparatorluğu’na karşı
isyan bayrağını açmış olan orduların Çatalca’ya kadar gelerek topraklarımızı
işgal etmesi yönündeki çabaları Çatalca’da olağanüstü bir direnişle
karşılaşmıştır. Diyebiliriz ki, 1915’teki Çanakkale ruhunun temelleri, işte o
1912’deki Çatalca direnişinde atılmıştır. Çatalca’daki direniş, belki Lozan’ın
da, Türkiye Cumhuriyeti’nin de temeli olmuştur diyebiliriz. Çanakkale
savaşları, ardından Büyük Millet Meclisinin kuruluşu ve sonrasında 29 Ekim
1923’le birlikte, Türkiye Cumhuriyeti’nin kuruluşunun temelinde, Balkan
Savaşları gibi, çok acı, çok trajik olayların yaşandığı bir savaş vardır. Yüz
binlerce insanımız bu savaşlarda şehit olmuştur. 
Ben, böyle bir
günde, bu toprakları bize vatan yapan, vatan yapılmasının temelini oluşturan, o
yıllarda ölen bu insanlarımızı, şehit olan insanlarımızı, hastalıktan,
yokluktan, sürgünden, yolculuktan, soğuktan ölen bu insanlarımızı rahmetle ve
şükranla anıyorum.
Teşekkür ederim.
BAŞKAN –
Teşekkür ediyorum.
Sayın Baluken…
5.- Bingöl Milletvekili
İdris Baluken'in, Yemen’deki krizle ilgili Dışişleri Bakanlığının yaptığı
açıklamaya ve AKP Hükûmetinin iç ve dış politikada ülkemizi büyük tehlikelere
götürecek uygulamalara devam ettiğine ilişkin açıklaması
İDRİS BALUKEN
(Bingöl) – Teşekkür ediyorum Sayın Başkan.
Sayın Başkan,
değerli milletvekilleri; AKP Hükûmeti, gerek dış politikada gerekse de iç
politikada ülkemizi büyük tehlikelere götürecek birtakım uygulamalara yelken
açmaya devam ediyor. Özellikle dış politikada bugüne kadar yapılan yanlışları
defalarca Genel Kurulda da dile getirmiştik. Suriye’de, daha çok Sünni,
mezhepçi bir hat üzerinden örülen dış politika Türkiye’yi Orta Doğu’da fiilî
savaşın bir parçası hâline getirmişti. Bütün Orta Doğu politikası -Suriye
özelinde- aslında bugün itibarıyla iflas etmiş bir duruma gelmişti. Ancak, AKP
Hükûmeti, bütün bu iflaslardan ders çıkarmak yerine, bu yanlış, mezhepçi tutum
üzerinden yeni birtakım maceralara ülkeyi sürüklemeye devam ediyor. 
Bugün de
Yemen’de patlak veren krizle ilgili, Dışişleri Bakanlığı bir açıklama
yapmıştır. Yemen’de perde arkasında Suudi Arabistan ve İran arasında yaşanan
mezhep savaşına, Türkiye taraf olduğunu açık bir şekilde ilan etmiştir.
Aslında, bu ilanla birlikte, hâlâ, Orta Doğu, Suriye politikasında yapmış
olduğu yanlışları, halkları karşı karşıya getiren tehlikeli mezhep savaşlarının
devamcısı pozisyonunda olduğunu bir anlamda bütün dünyaya deklare etmiştir. Bu
birinci büyük çelişkidir.
İkinci büyük
çelişki de: Yemen’deki bu denklem içerisinde, AKP Hükûmetinin “darbeci” olarak
nitelediği Mısır Hükûmetinin de, Mısır’daki darbeci cuntanın da ciddi katkısı
olduğunu biliyoruz. AKP bu tavrıyla Mısır’daki bu cunta yönetimiyle de bir
araya gelmiş bulunuyor. Bu konuda şu ana kadar Meclise herhangi bir açıklama
yapılmamasını kınıyoruz. Ülkeyi savaşın eşiğine getirecek, halkları belki de
birbirine boğazlatacak, uzun sürecek bir savaşın tetiğini çekebilecek böylesi
gelişmelerle ilgili Dışişleri Bakanlığının bir an önce Genel Kurula
bilgilendirme yapması ve bu konuda diğer siyasi parti gruplarının da
görüşlerine başvurması son derece önemlidir. Biz başından beri Orta Doğu’nun
demokratik geleceğinin halkların iradesine saygı duymaktan, etnik, dinî,
mezhebe dayalı çatışmalardan uzak durup demokratik bir geleceği demokratik ulus
perspektifi üzerine kurmaktan geçtiğini ifade ediyoruz. Bugün de bu ısrarımızı
sürdürüyoruz. Dolayısıyla, AKP Hükûmetinin bu yanlıştan vazgeçmesi gerektiğini
ve Meclise de bir an önce bir bilgilendirme yapması gerektiğini ifade ediyoruz.
Bunun bir iç
politika yansıması da var. Özellikle, Cumhurbaşkanının orduya öz eleştiri
anlamına gelen özür mahiyetindeki konuşmasından sonra içeride de çok vahim
gelişmeler oluyor. Genelkurmay ve Genelkurmay Başkanı, siyasete müdahale
anlamına gelecek, eski askerî vesayetin çağrışımlarını tekrar hatırlatacak
antidemokratik çıkışlarda bulunuyor. Bununla beraber, bu çıkışlarla beraber,
Genelkurmayda bölgenin her tarafında bir operasyon hazırlığı var. En son
Mardin’de ve Hakkâri’de yapılan operasyonlarda da yer yer bazı çatışmalar
sağlandı. Yani hem dış politikada hem de iç politikada gerilimi, savaşı,
çatışmayı öncülüne alan bir hükûmet pratiğiyle karşı karşıyayız. Bunu son
derece tehlikeli buluyoruz. Halkların Demokratik Partisi olarak AKP’yi bugünden
uyarıyoruz. Savaştan, çatışmadan dolayı bu ülke büyük bedeller ödemiştir, büyük
acılar çekmiştir. Bu tutum devam ederse korkarım ki ülkenin demokratik geleceği
açısından çok ciddi zorlanmaların, sıkıntıların yaşanabileceği bir eşiğe
gelebiliriz diyorum. Bu konuda tekrar Hükûmeti uyarıyoruz diyorum, teşekkür
ediyorum. 
BAŞKAN –
Teşekkür ediyorum. 
MEHMET NACİ
BOSTANCI (Amasya) – Sayın Başkan…
BAŞKAN –
Vereceğim Sayın Bostancı, bir saniye. 
Sayın Sait…
6.- İzmir Milletvekili Rıfat
Sait'in, 26 Mart Balkan Şehitlerini Anma Günü’ne ilişkin açıklaması
RIFAT SAİT
(İzmir) – Teşekkür ederim Sayın Başkanım. 
Bugün, Balkan
Şehitlerini Anma Günü. Ben de bu vesileyle bütün Balkan şehitlerini rahmetle ve
minnetle anıyorum. 
Balkanlar,
gerçekten ders alınması gereken bir yer, önemli bir yer. Ailemin Balkanlardan
gelmesiyle, bu bakımdan önemli ve ben, Balkanların şu anda karışıklık
içerisinde kaynadığını da burada hatırlatmak istiyorum; Kosova’da karışıklık
devam ediyor, Arnavutluk’ta karışıklık devam ediyor, Makedonya’da keza aynı
sıkıntılar devam ediyor. Ama bütün bunlar bizim birlik, beraberlik içinde
olmamız gerektiğini gösteren sinyallerdir. Türkiye Cumhuriyeti Hükûmeti
TİKA’yla, Yunus Emreyle, Diyanetiyle, Yurt Dışı Türkler Başkanlığıyla, TRT’yle
Balkanlarda büyük hizmetler vermektedir. Bunun da karşılığını almaktadır. 
Ben, bu
vesileyle, Balkanlardan, özellikle Fevzi Çakmak’tan, Mehmet Akif’ten,
Atatürk’ten bahsetmek istiyorum, hepsini rahmetle anıyorum. Bütün Balkan
şehitlerine de Allah’tan rahmet diliyorum.
Saygılar
sunuyorum. 
BAŞKAN –
Teşekkür ediyorum. 
Sayın Bostancı,
buyurun. 
7.- Amasya Milletvekili
Mehmet Naci Bostancı'nın, Bingöl Milletvekili İdris Baluken’in yaptığı
açıklamasındaki bazı ifadelerine ilişkin açıklaması
MEHMET NACİ
BOSTANCI (Amasya) – Sayın Başkanım, Sayın Baluken’in açıklamalarını hayretle ve
üzüntüyle dinledim. 
AK PARTİ’nin
bölgedeki siyaseti çok açıktır ve mezhep temelli değildir. Yakın tarihte AK
PARTİ iktidarda olduğu süre içerisinde Orta Doğu’ya yönelik yaklaşımına
baktığımızda, gerek İran’la ilişkileri gerek Suriye’yle ilişkileri mezhep
temelinde değil, temel insani değerler istikametinde olmuştur. O yüzden de, bu
referanslar çerçevesinde, kimi zaman yakın, kimi zaman uzak olmuştur. Eğer
mezhep temelli bir yaklaşımı olsa, sürekli ve istikrarlı bir şekilde husumete
dayalı bir yaklaşım olurdu ki AK PARTİ iktidarları döneminde asla böyle bir dış
politikaya rastlanmaz, kendisi de bilir Sayın Baluken’in. Suriye’yle daha düne
kadar ne kadar yakındık. Bu da burada çok eleştirildi. 
Yemen meselesine
gelince, Yemen’de, Birleşmiş Milletler Güvenlik Konseyinin 2201 sayılı
Kararı’na ve Yemen’de varılan anlaşmalara aykırı bir şekilde, orada olayların
önemli faillerinden Husiler bu kararlar hilafına davranarak mevcut
Cumhurbaşkanı Hadi’ye, onun Aden’de ilan ettiği başkente yönelik olaylar
çıkartmışlardır, kararlara uymamışlardır. Yemen’de yaşanan iç karışıklık
bugünün eseri değildir, uzun zamandan beri Yemen bu tür problemlerle karşı
karşıyadır. Husilere karşı 10 kadar ülkenin ittifaken, Birleşmiş Milletler
kararları istikametinde bir operasyonu söz konusudur. İran da buna itiraz
etmektedir. 
Türkiye’nin
desteklediği Birleşmiş Milletler Güvenlik Konseyinin kararıdır, uluslararası
meşruiyeti olan bir karardır. Sayın Baluken’in bunu bilmesi gerekir. 
Saygılar
sunuyorum. 
BAŞKAN –
Teşekkür ediyorum. 
Buyurun Sayın
Baluken. 
8.- Bingöl Milletvekili
İdris Baluken'in, Amasya Milletvekili Mehmet Naci Bostancı’nın yaptığı
açıklamasındaki bazı ifadelerine ilişkin açıklaması
İDRİS BALUKEN
(Bingöl) – Sayın Başkan, ben çok açık bir şekilde beklentilerimizi dile
getirdim ve burada ülkeyi büyük bir yangının içerisine sürükleyecek durumla
ilgili Dışişleri Bakanlığından bir bilgilendirme istediğimizi ifade ettim.
Dolayısıyla, burada, Sayın Naci Bostancı’nın kendisini bir Hükûmet yetkilisi yerine
koyarak ya da Dışişleri Bakanlığının yapması gereken açıklamayı yapmış
pozisyonuna koyarak ortaya koymuş olduğu açıklamaları hiçbir şekilde tatmin
edici bulmadığımızı ve bu talepteki ısrarımızı sürdürdüğümüzü ifade ediyorum. 
Diğer taraftan,
benim dile getirdiğim görüşlerle ilgili geliştirmiş olduğu eleştirilerin
takdirini halkımıza bırakıyorum. AKP’nin Orta Doğu ve Suriye politikasının
hangi hat üzerinden ilerlediğini en iyi halkımız ve bütün dünya halkları takdir
ederler. Bugüne kadar Suriye’de destekledikleri grupların, özellikle son
dönemde Orta Doğu’da yaşanan, Suriye’de yaşanan katliamlarda nasıl rol
aldıklarını bütün dünya biliyor, bu gizli saklı bir şey değil. Bunların tamamı
AKP Hükûmetinin yürütmüş olduğu mezhep eksenli dış politikanın getirmiş olduğu
felaketlerdir. 
Bugünkü durum şu
açıdan da vahimdir: Bakın, dünden beri basında yer alan çok vahim bazı haberler
var. Türkiye’ye ait bir insansız hava aracının Suriye’de düşürüldüğüne dair,
yine, Reyhanlı’da büyük bir füze saldırısıyla meydana gelmiş olan bir patlamaya
dair haberleri dünden beri basından okuyoruz. Türkiye AKP Hükûmeti öncülüğünde
yürütmüş olduğu dış politikayla halkımızı, Orta Doğu halklarını âdeta bir
savaşın…
(Mikrofon
otomatik cihaz tarafından kapatıldı) 
İDRİS BALUKEN
(Bingöl) – …eşiğine çekecek ısrarını sürdürmeye devam ediyor. Bu kadar vahim
bir durum ortadayken Hükûmetin ve Dışişleri Bakanlığının gelip Meclise
bilgilendirme yapması şarttır.
BAŞKAN –
Teşekkür ediyorum.
İDRİS BALUKEN
(Bingöl) – Biz Grup Başkan Vekilinin şahsi düşüncelerini merak etmiyoruz.
BAŞKAN – Hükûmet
yetkilisi burada efendim. Tutanaklara da geçti.
Teşekkür ederim.
İDRİS BALUKEN
(Bingöl) – Kurumsal olarak Meclisi bilgilendirecek bir muhatabiyet arıyoruz.
Teşekkür ederim.
IV.- OTURUM BAŞKANLARININ
KONUŞMALARI (Devam)
2.- Oturum Başkanı, TBMM
Başkan Vekili Sadık Yakut'un, 26 Mart Balkan Şehitlerini Anma Günü’ne ilişkin
konuşması
BAŞKAN – Biz de
Başkanlık Divanı olarak, Balkan Savaşları’nda şehit olanları rahmet ve minnetle
anıyoruz, mekânların cennet olsun diyoruz.
Gündeme
geçiyoruz.
Başkanlığın
Genel Kurula sunuşları vardır. 
Meclis
araştırması açılmasına ilişkin üç önerge vardır, ayrı ayrı okutuyorum:
VII.- BAŞKANLIĞIN GENEL
KURULA SUNUŞLARI
A) Meclis Araştırması
Önergeleri
1.- Mersin Milletvekili
Aytuğ Atıcı ve 20 milletvekilinin, subakut sklerozan panensefalit (SSPE)
hastalarının sorunlarının araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/1278)
Türkiye Büyük Millet Meclisi
Başkanlığına
Subakut
Sklerozan Panensefalit (SSPE), kızamık hastalığı sonrasında merkezi sinir
sisteminde ortaya çıkan ve çok yavaş ilerleyerek beyni âdeta eriten bir
durumdur. Bu hastalık hemen hemen tüm olgularda ölümle sonuçlanır. Bununla
birlikte, kızamık aşı ile önlenebilir bir hastalıktır. Ülkemizde bu hastalığa
yakalanan çocukların ve ailelerinin durumunun araştırılması, bu hastalıkla
mücadele eden ailelerin durumunun iyileştirilmesi bir ihtiyaçtır.
İstatistiki
bilgilerin tutulması ve bildirimleri konusunda sağlıklı bilgilerin
oluşturulması ve bilimsel araştırılmaların yapılmasının desteklenmesi yönünde
kolaylaştırıcı kararlar alınmalı ve teşvik edici çalışmalar yapılmalıdır.
Bu gerekçeler
kapsamında, söz konusu hastaların sorunlarını tespit etmek, yaşamlarını kolaylaştırmak
ve ailelerin sosyal ve ekonomik gereksinimlerini belirlemek amacıyla
Anayasa’mızın 98'inci, TBMM İçtüzüğü’nün 104 ve 105'inci maddeleri uyarınca
Meclis araştırılması açılmasını arz ve teklif ederiz.
Saygılarımızla.
1) Aytuğ Atıcı 
(Mersin)
2) Mustafa
Sezgin Tanrıkulu  (İstanbul)
3) Aydın Ağan
Ayaydın  (İstanbul)
4) Ercan Cengiz 
(İstanbul)
5) Levent Gök 
(Ankara)
6) Ensar Öğüt 
(Ardahan)
7) Aytun Çıray 
(İzmir)
8) Engin Altay 
(Sinop)
9) Kadir Gökmen
Öğüt  (İstanbul)
10) Hasan Ören 
(Manisa)
11) Turhan Tayan 
(Bursa)
12) Mehmet Ali
Ediboğlu  (Hatay)
13) Mehmet Şeker 
(Gaziantep)
14) Aylin
Nazlıaka  (Ankara)
15) Tolga Çandar 
(Muğla)
16) Muharrem
Işık  (Erzincan)
17) Ramis Topal 
(Amasya)
18) Ferit Mevlüt
Aslanoğlu  (İstanbul)
19) Ali İhsan
Köktürk  (Zonguldak)
20) Ömer Süha
Aldan  (Muğla)
21) Selahattin
Karaahmetoğlu  (Giresun)
Gerekçe:
Sağlık
hizmetleri, sosyal devlet ilkesinden yola çıkarak kişilerin sağlığının
korunması, gerektiğinde tedavisinin sağlanması ve esenlendirme çalışmaları
şeklinde planlanmalıdır. Halkımızın hastalıklardan korunmasına yönelik tüm
önlemlerin alınması Anayasa’nın devlete verdiği bir görevidir. Anayasa’mızda
temel haklardan görünmesine rağmen, sağlık hizmeti, on yıllık AKP iktidarında
hizmet anlayışından sektör ve kâr kapısı anlayışına dönüştürülmüştür. Oysaki
sağlık yönetiminde temel unsur insan olmalıdır.
SSPE'li
hastaların yüzde 95'i kaybedilirken hastalığı yenip yaşamını sürdürenler ise
çok ağır nörolojik sekeller taşımaktadır. Tedavisi olmayan bu hastalık, hastayı
yavaş yavaş beklenen sona doğru sürüklemektedir.
Ülkemizdeki SSPE
hastalarının çeşitli uygulamalardan kaynaklanan sorunları olduğu bilinmektedir.
Bu sorunlar hastalığın tanınması ve tespitiyle başlamaktadır. SSPE hastalarının
hastalık raporu alması mevcut sağlık sisteminde uzun sürmekte ve Sosyal
Güvenlik Kurumu raporlarla ilgili olarak çeşitli zorluklar çıkarmakta ve bu
hasta grubunun geri dönüşümsüz özelliklerini göz ardı etmektedir. Kırsal alanda
yaşayan yurttaşların bazen 150-200 kilometre yol katederek ilgili
polikliniklere ulaşabilmesi, tetkik, muayene ve rapor sırasında günlerce
beklemesi, yoksulluk sınırında yaşayan aileler için önemli bir yaşam sorunu
hâline gelmektedir.
Kendini çocuğun
bakımına adamak zorunda kalan anne babalar, hastane rapor işlemleri, mahkeme
vasilik işlemleri, çocukların olağan günlük bakımları arasında çırpınmaktadır.
Anne babalar, zamanlarını, imkânlarını bu konuda harcamakta, başka çocuklarına
ve kendilerine sosyal anlamda zaman ayıramamaktadır.
Bir başka sorun
da ümit vadetmeyen hastalık grubundan olması nedeniyle bazı hastanelerin, yoğun
bakım ünitelerinde yatak işgal etmemesi için bu hastaları zaman zaman
hastanelere almadığı da görülmektedir.
Çocuk sağlığı ve
hastalıkları uzmanı, çocuk nöroloji uzmanı, fizyoterapist, çocuk yoğun bakım,
diş hekimi ve psikiyatristin olduğu merkezlerin olması bir ihtiyaç şeklinde
ortaya çıkmaktadır. Bu gerekçelerle hastalığın yoğun olduğu bölgelerde SSPE
hastaneleri, klinikleri, poliklinikleri kurulması tartışılmalıdır. SSPE Hastalarına
Evde Sağlık Hizmeti Sunumu Yönergesi’nin uygulanması konusunda ne derece
yardımcı olunduğu ve uygulamadaki aksaklıkların tespit edilmesi gerekmektedir.
Görüldüğü gibi,
idari, sosyal ve tıbbi olmak üzere çok sayıda sorunu olan SSPE'li hasta ve ailelerinin
sorunlarının tespiti ve bu sorunların giderilmesi için Meclis araştırması
gereklidir.
2.- HDP Grubu adına, Grup
Başkan Vekili Iğdır Milletvekili Pervin Buldan’ın, meslek ve iş yeri
hastalıklarının araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/1279)
Türkiye Büyük Millet Meclisi
Başkanlığına
Meslek
hastalıkları, ve iş yeri hastalıkları, çalışma hayatının sorunlarının başında
gelmektedir. Ülkemizdeki işçi sayısına karşılık, resmî verilere göre meslek
hastalığı sayısı çok düşük olup Avrupa standartlarının oldukça gerisindedir.
Meslek hastalıklarının ve iş yeri hastalıklarının tanıma ve tespit aşamalarının
geliştirilmesi, çalışma hayatında meslek hastalıklarının önlenmesini sağlayacak
tedbirlerin ve çözüm yollarının bütün yönleriyle araştırılması için Anayasa'nın
98’inci ve İç Tüzük’ün 104 ve 105’inci maddeleri gereğince Meclis araştırması
açılmasını saygılarımla arz ederim.

 Pervin
Buldan 
 HDP
Grup Başkan Vekili
 Iğdır
Gerekçe:
Meslek Hastalıkları,
meslekle, işle ilgili hastalıklardır. Meslek hastalıkları çoğunlukla kronik
seyirli hastalıklardır ve uzun süreli etkilenme sonucunda meydana gelir. Bu
yüzden meslek hastalığı tanımında, bazı mesleklerde çalışıyor olmanın yanı sıra
belirli bir iş yerinde uzunca bir süreden beri çalışıyor olma özelliği yer
almalıdır. Ülkemizde, SSK ve bu yasaya bağlı olan Sosyal Sigorta Sağlık
İşlemleri Tüzüğü'nde meslek hastalığı tanımı şu şekilde verilmektedir:
"Meslek hastalıkları, sigortalının çalıştırıldığı işin niteliğine göre,
tekrarlanan bir sebeple veya işin yürütüm şartları yüzünden uğradığı geçici
veya sürekli hastalık, sakatlık ve ruhi arıza hâlleridir."
Kavramsal
açıdan, insanın herhangi bir işi yapmaya başladığı tarih, meslek
hastalıklarının başlangıç tarihi kabul edilmelidir. Topluluk hâlinde yaşamak,
üretilen mal ve hizmetlerde uzmanlaşma doğal olarak meslekleri ve meslek
hastalıklarını ortaya çıkarmış olmalıdır. Yılın birkaç günü kendi giyeceği
kumaşı dokuyan kişinin kas, iskelet, eklem sorunlarıyla karşılaşması beklenmez
ama uzmanlaşan ve tüm topluluğa kumaş dokuyan insanın bir süre sonra kas,
iskelet, eklem hastalıklarından acı çekmesi beklenebilir bir durumdur.
Ancak, meslek
hastalıklarının dikkat çeker hâle gelmesi ve yazılı kayıtlara geçişi insanın
bir başkası hesabına, bir başkası için çalışır hâle gelmesiyledir. Üretim
araçlarının karmaşıklaşması, gittikçe tek elde toplanması, insan emeğinin
alınır satılır hâle gelmesine yol açmıştır. “Çalışan” ve “çalıştıran”
kavramlarının ortaya çıkmasıyla iş hukuku normları oluşmaya başlamış ve iş
kazaları, meslek hastalıkları konusu bu alanın önemli tartışmalarından biri
hâline gelmiştir. Dokumacıları çalıştıran ve emeklerini satın alan işverenlerin
ortaya çıktığı bu dönemde, işveren ile yanında çalışan dokumacıların
çalışma-çalıştırılma ilişkilerinden doğan karşılıklı hakları söz konusudur ve
bu haklar doğal bir biçimde sağlığı bozan risklere karşı korunmayı da içine
almaktadır. Bu dönem öncesinde ve kendi hesabına çalışan dokumacının kas,
iskelet, eklem rahatsızlıkları işin doğal sonucu olarak görülme eğilimindeyken,
bu dönemin başlangıç döneminde değil ama zamanla üretim araçlarına sahip
olanların sorumluluğu olarak görülmüştür.
Türkiye’de 5
milyon 800 bin sigortalı vardır ve ülkede çalışan sayısı en az 30 milyon
kişidir. SSK istatistiklerinde son beş yıl içinde meslek hastalıkları sayısı
1.000-1.250 iken, son yıllarda 800, 600 ve 400’e inmiştir. Bu sayı gerçek
durumu gösteremeyecek kadar düşüktür. Belçika’da sigortalı sayısı bizdeki
sayıya yakındır. Meslek hastalığı sayısı ise 5.800-6.000 civarındadır. Sayı
Almanya’da 84 bin, Amerika’da 280 bin civarı, İtalya’da 54 bin civarındadır. Bu
da göstermektedir ki ülkemizde meslek hastalıkları tanınmamakta ve ortaya
çıkarılmamaktadır. Oysaki yılda 6 binin üzerinde maluliyet, 2 binin üzerinde
ölüm vakası meslek hastalığı kaynaklıdır.
İşe bağlı
hastalıklar ve meslek hastalıkları önlenebilirdir. Doğru tespit mekanizmaları
kurulmasıyla meslek hastalıklarından korunma açısından ilk adım atılmış
olacaktır. Yeni ve güvenli teknolojilerin kullanılmaya başlanması, eğitim
aktiviteleri, yasal yaptırımların artması, iş yerlerindeki iş sağlığı ve
güvenliği politikalarının oluşturulmaya başlanması, kayıt dışı, sigortasız işçi
çalıştırılmaması, işe giriş muayenelerinde sağlık durumu uygun olmayanların o
işe alınmamaları, bunun yanında iş saatlerinin İş Yasası'nda belirtilen
sürelere göre düzenlenmesi gibi gelişmelerle iş yerlerinin bundan sonra
çalışanlar için daha güvenli yerler olacağı açıktır.
3.- Kocaeli Milletvekili
Lütfü Türkkan ve 20 milletvekilinin, askerlerin psikolojisini bozarak onları
intihar etme noktasına getiren sebeplerin araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/1280)
Türkiye Büyük Millet Meclisi
Başkanlığına
Son dönemde
yaşanılan asker intiharları ülkemizin gündeminden düşmemektedir. Rakamlara
baktığımızda, son on yılda terörle mücadelede 818 asker hayatını kaybetmiş,
aynı süre içinde kışlada 934 askerimiz intihar etmiştir. İntihar sayısı şehit
sayısını geçmiştir. Bu nedenle, askerlerin psikolojisini bozarak onları intihar
etme noktasına getiren sebeplerin neler olduğunun araştırılması ve bundan sonra
yaşanacak intiharların önlenmesi için yapılması gerekenlerin bilinmesi için
Anayasa’nın 98’inci ve TBMM İçtüzüğü’nün 104 ve 105’inci maddesi uyarınca
araştırma açılmasını saygılarımızla arz ve talep ederiz. 04/12/2012 
1) Lütfü Türkkan
 (Kocaeli)
2) Yusuf
Halaçoğlu  (Kayseri)
3) Özcan
Yeniçeri  (Ankara)
4) Sinan Oğan  (Iğdır)
5) Reşat Doğru  (Tokat)
6) Sümer Oral (Manisa)
7) Alim Işık (Kütahya)
8) Adnan Şefik
Çirkin (Hatay)
9) Koray Aydın (Trabzon)
10) Ahmet Duran
Bulut (Balıkesir)
11) Necati
Özensoy  (Bursa)
12) Durmuş Ali
Torlak  (İstanbul)
13) Mehmet
Şandır  (Mersin)
14) Ali Halaman  (Adana)
15) S. Nevzat
Korkmaz  (Isparta)
16) Erkan Akçay (Manisa)
17) Mustafa
Kalaycı  (Konya)
18) Cemalettin
Şimşek  (Samsun)
19) Bülent Belen
 (Tekirdağ)
20) Mustafa
Erdem (Ankara)
21) Emin Haluk
Ayhan (Denizli)
Gerekçe:
Türk Silahlı
Kuvvetleri bünyesinde son on beş yıldır yaşanan kuşkulu asker ölümleri 2007'nin
ilk aylarından bu yana artmaktadır. Basına yansıyan haberlere göre, 2007'de 23,
2008'de 20, 2009 Ekim ayının ilk haftası itibarıyla 35 asker, 2010'dan Temmuz
2012'ye kadar kışlada 252 ölüm gerçekleşti.
Bu ölümlerden
175'i intihar olarak kayda geçerken, yıldırım çarpması nedeniyle 4, araç
kazalarında 16, silah kazalarında 30, düşme, çarpma, elektrik çarpması gibi
kışla içinde yaşanan kazalarda 27 er ve erbaş ölmüştür.
Sadece 2012
yılında 43 intihar vakası yaşanmıştır. Son on yılda ise ortalama 100 asker
intihar ediyor ve intihar vakaları sürekli artan bir ivmeyle devam ediyor.
2002-2012 yılları arasında terörle mücadelede 818 asker hayatını kaybetmiş,
aynı süre içinde kışlada 934 askerimiz intihar etmiştir. İntihar sayısı şehit
sayısını geçmiştir. Bu kabul edilemez bir durumdur. Son dönemde artan asker
intiharlarına bir yenisi daha eklenmiş, İzmir'in Bergama ilçesindeki orduevinde
vatani görevini yapan 20 yaşındaki Er Mert Evren Akdağ, kaldığı koğuştaki
demire bağladığı kravatla kendisini asarak canına kıymıştır.
Son aylarda
birçok kuşkulu asker ölümü daha yaşanmıştır ve bu tür olaylar sonucu ölen asker
sayısı ise bilinememektedir. Ölen askerlerin ailelerine çelişkili açıklamalar
yapılmış, intihar olarak gösterilen bazı ölüm olaylarında, askerin sırtından
vurulduğuna dair tanık olduğu, askerî tutanakları ile hastane raporlarının
birbirine uymadığı, çoğu kez cenazelerin ailelerine gösterilmeden defnedildiği
de vatandaşlarımızın kuşkularının artmasına neden olmaktadır.
Askerlerin
psikolojisini bozarak onları intihar etme noktasına getiren sebeplerin neler
olduğunun araştırılması ve bundan sonra yaşanacak intiharların önlenmesi ve de
yapılması gerekenlerin bilinmesi için Anayasa’nın 98’inci ve TBMM İçtüzüğü’nün
104 ve 105’inci maddesi uyarınca araştırma açılmasını saygılarımızla arz ve
talep ederiz. 
BAŞKAN –
Bilgilerinize sunulmuştur.
Önergeler
gündemdeki yerlerini alacak ve Meclis araştırması açılıp açılmaması konusundaki
görüşmeler sırası geldiğinde yapılacaktır.
Bir gensoru
önergesi vardır, önerge bugün bastırılıp sayın üyelere dağıtılmıştır.
Şimdi önergeyi
okutuyorum:
B) Gensoru Önergeleri
1.- HDP Grubu adına, Grup
Başkan Vekili Bingöl Milletvekili İdris Baluken’in, ekonominin kötü yönetildiği
iddiasıyla Başbakan Yardımcısı Ali Babacan hakkında bir gensoru açılmasına
ilişkin önergesi (11/55)
Türkiye Büyük Millet Meclisi
Başkanlığına
Dolar kurunun
hızla artması, T.C. Merkez Bankası’na müdahale edilmesi, siyasi istikrarsızlık
sonucu ekonominin riske sokulması nedeniyle; "Ekonomik Konularda Genel
Koordinasyon Sorumlusu" Başbakan Yardımcısı, Sayın Ali Babacan hakkında
Anayasanın 98, 99, İçtüzüğün 106’ncı maddesi uyarınca gensoru açılmasını arz ve
teklif ederiz.
23/3/2015
 İdris
Baluken 
 Bingöl

 HDP
Grup Başkanvekili
Genel Gerekçe:
Cumhurbaşkanı
Recep Tayyip Erdoğan'ın, Merkez Bankası’yla sürdürdüğü faiz kavgası, Hükümetin
basiretsizliği, suskunluğu ve etkili önlemler alınmaması sonucu zirve yapan
dolar rekor kırmaya başladı.
Başbakan
Yardımcısı Ali Babacan ve Merkez Bankası Başkanı Erdem Başçı'nın istifa
edeceğine yönelik dedikodular ve Başçı'nın sağlık sorunlarından ötürü Merkez’in
toplantısına katılmadığı yönündeki bilgi de eklenince korkulan oldu.
Merkez’den
istifa iddialarına yalanlama ve Başçı'yla ilgili "Görevinin başında"
açıklamaları gelse de yurt dışından gelen veriler ile Amerikan Merkez
Bankası’nın yaklaşmakta olan kritik faiz kararı da sürece eklenince dolar bir
gün içinde 3-4 zirve birden görmeye başladı.
Merkez
Bankası’nın günlük olarak arttırma kararı aldığı döviz silahı da doların
ateşini söndürmeye yetmedi. 2,55 seviyeleri ile zirveye çıkan dolar Merkez’in
piyasaya sürdüğü 60 milyon dolar sonrasında beklenenin aksine düşüş yerine 2,62
seviyeleriyle en yüksek zirvesine ulaştı.
Şirket bilançoları
hasar görürken, reel sektörün açık pozisyonu 180 milyar dolar. Burada yüzde
10'luk bir kur artışının 18 milyar dolar karşılığı Türk lirası etkisi olacak.
Bu da kabaca 35-40 milyar TL zarar bilançolara yansıyacak demektir.
İhracatçıların
ara malı ithal etmesi nedeniyle bu piyasanın da dolaylı bir zarara uğradığı
görülmektedir.
Türkiye, petrol
fiyatlarının düşmesi sonucu 2015 yılında daha düşük bir enflasyon elde etse de,
olası sert faiz indirimi, mevcut dalgalanmalarda devalüasyona yol açıyor. TCMB
dolardaki son yükselişe bakarak, geçen yıl faizleri yükselterek dolardaki
yükselişin önüne geçmiş ve bir devalüasyon (Paranın satın alma gücünün
düşürülmesi) krizini engellediyse de önümüzdeki günlerde yeni krizler kapıda.
Doların
güçlenmesinin TL'nin dış değerinde, enflasyonun devam etmesinin de TL'nin iç
değerinde yarattığı kayıplar Türkiye üreticisinin rekabet gücünü olumsuz
şekilde etkiliyor. Bu, önümüzdeki dönem için ciddi bir risk oluşturuyor.
Ayrıca yabancı
yatırımcı için şu anki Türk lirası faiz oranları cazip gelmiyor. Daha doğrusu
bu cari açık ile bu uluslararası konjonktürde Türk lirası yatırımı yapmak için
mevcut faiz oranlarını yeterli bulmuyorlar.
Türkiye'de döviz
kurunu daha çok Türkiye'deki iç istikrarsızlıklar belirliyor ama 2,50 de
psikolojik bir sınır. Sade vatandaş doların artacağını beklerse o zaten artar.
Küçük tasarrufu olanlar bile gidip bunu dövize çevirmeye çalışırlar. Zaten
Merkez Bankası’nın döviz rezervleri oldukça sınırlı. Türkiye'nin net döviz
rezervleri 40 milyar doların biraz üzerinde. Bir döviz talebi olduğu zaman da
kısa sürede bu cephane tükenebilir.
Özellikle
2010-2013 döneminde hesapsızca borçlanarak döviz borçlarını büyüten firmaları
bu yıl da çok zor günler bekliyor. Dolar kurunun düşük olduğu sıralarda dövizle
borçlanan firmaların 2013 sonrası hızla değerlenen döviz karşısında TL olarak
borçları olağanüstü arttı. Sadece 2013 sonunda bile 390 milyar dolarlık dış
borç stokunun TL karşılığı 862 milyar TL iken, 9 Şubat 2015 itibarıyla bu borç
967 milyar TL'ye çıktı ve 226 milyar TL’lik kur farkı zararı birikti. Sadece on
dört ayda yüzde 33 oranında artan TL cinsinden borç yükü, birçok sanayi ve
hizmet firmasının kâbusu durumunda. Cumhurbaşkanı Recep Tayyip Erdoğan'ın faiz
indirimiyle ilgili Merkez Bankası’nı baskı altına alan demeçleriyle de yukarı
giden dolar kurunun her sentlik artışı, borç stokunun 4 milyar TL artışına yol
açıyor. G-20 içinde 5’li kırılgan içinde en başta gelen Türkiye’de, yanlış
ekonomi politikaları sonucu, enflasyon ve işsizlik artmış, TL değer kaybetmiş, ülke
risk altına sokulmuştur.
Ekonominin kötü
yönetilmesi dolayısıyla Ekonomik Konularda Genel Koordinasyon Sorumlusu
Başbakan Yardımcısı Ali Babacan hakkında gensoru açılmasını arz ve teklif
ederiz.
BAŞKAN –
Bilgilerinize sunulmuştur. 
Gensorunun
gündeme alınıp alınmayacağı hususundaki görüşmenin günü daha sonra Danışma
Kurulu önerisiyle onayınıza sunulacaktır. 
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım. 
Okutuyorum: 
VIII.- ÖNERİLER
A) Siyasi Parti Grubu
Önerileri
1.- HDP Grubunun, Grup
Başkan Vekili Iğdır Milletvekili Pervin Buldan tarafından, Çerkez halkının
yaşadığı sorunların araştırılması amacıyla 22/5/2013 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin, Genel
Kurulun 26 Mart 2015 Perşembe günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi
26/3/2015
Türkiye Büyük Millet Meclisi Başkanlığına
Danışma
Kurulunun 26/3/2015 Perşembe günü (Bugün) yaptığı toplantısında siyasi parti
grupları arasında oy birliği sağlanamadığından, grubumuzun aşağıdaki önerisinin
İç Tüzük’ün 19’uncu maddesi gereğince Genel Kurulun onayına sunulmasını
saygılarımla arz ederim.
 İdris
Baluken 
 Bingöl
 Grup
Başkan Vekili 
Öneri: 
22 Mayıs 2013
tarihinde Iğdır Milletvekili Grup Başkan Vekili Pervin Buldan tarafından
verilen (3414 sıra no.lu), "Çerkes halkının yaşadığı sorunların
araştırılması" amacıyla Türkiye Büyük Millet Meclisine verilmiş olan
Meclis araştırması önergesinin, Genel Kurulun bilgisine sunulmak üzere bekleyen
diğer önergelerin önüne alınarak 26/3/2015 Perşembe günlü birleşiminde
sunuşlarda okunması ve görüşmelerin aynı tarihli birleşiminde yapılması
önerilmiştir.
BAŞKAN –
Halkların Demokratik Partisi grup önerisi lehinde söz isteyen Erol Dora, Mardin
Milletvekili. 
Buyurun Sayın
Dora. (HDP sıralarından alkışlar)
EROL DORA
(Mardin) – Sayın Başkan, değerli milletvekilleri; Çerkezlerin yaşadığı sorunların
araştırılması ve bu sorunların çözümlerine dair çalışmalar yapılması gayesiyle
Meclis araştırması komisyonu kurulmasına ilişkin Halkların Demokratik Partisi
olarak vermiş olduğumuz önerge üzerinde söz almış bulunuyorum. Genel Kurulu
saygıyla selamlıyorum.
Çerkezler,
Kafkas coğrafyasının yerli halklarından biri olup uzun tarihler boyunca bu
topraklarda yaşamışlardır. Buna karşın, Çerkezler, tarihleri boyunca acımasız
saldırılara karşı ülkelerini ve bağımsızlıklarını korumak zorunda kalmışlardır.
Çarlık Rusyası’nın 18’inci yüzyıl da başlattığı saldırılara kadar tüm
istilacılara karşı direnen Çerkezler, kendi ülkelerinde tarihsel kültürlerini
koruyabilmişlerdir. Ancak, 19’uncu yüzyıl ortalarındaki yenilgilerinden sonra,
bu halk, büyük kitleler hâlinde yabancı topraklara sürgün edilmiştir. Çerkez
halkının sürgünü modern zamanların en büyük sürgünlerinden birisidir.
Değerli
milletvekilleri, nüfusunun büyük çoğunluğu sürgün edilmiş ve sürgün edilenlerin
önemli bir bölümü de sürgünde açlık ve hastalıktan yok olmuştur. Sürgünde sağ
kalanlar farklı ülkelere dağıtılmıştır. Tüm acılara ve güçlüklere rağmen,
Çerkezler bir topluluk olarak hayatta kalmayı başarmışlardır. Günümüzde
Çerkezler, ana vatanları ile diaspora arasında yakın bağların kurulması ve
geliştirilmesi için çalışırken sadece kültürlerini korumayı, dillerini
konuşmayı, özgün biçimde ve barış içinde yaşamayı istemektedirler. 
Sayın Başkan,
değerli milletvekilleri; Çerkezler, 21 Mayıs 1864 günü, Kafkas-Rus savaşının
akabinde insanlık tarihinin en trajik, en acımasız sonuyla karşı karşıya
kalmışlardır. Her ne kadar yaşananlar “sürgün” olarak tanımlansa da yarattığı
sonuçlar bakımından bir soykırımdır. Zira, 500 bin insanını Rus savaşında
yitiren bu halk, savaşın ardından Osmanlı topraklarına sürgün edilmiştir.
Tarihî kayıtlara göre 1,5 milyon insan ana vatanından koparılıp neredeyse dört
bir kıtaya gönderilmişlerdir. 
Kıtalararası bir
sürgüne tabi tutulan Çerkezler, Osmanlı topraklarına adım attıkları andan
itibaren ana vatan hasretiyle yanıp tutuşmuşlardır. Üstelik, sürgün ve yer
değiştirme politikaları uzun süre devam etmiştir.
Değerli
milletvekilleri, Ürdün'e, Suriye'ye, Mısır'a, Filistin'e, Lübnan'a, Balkanlara
dağılan Çerkezler, tarihin büyük acılar çekmiş halklarından biridir. Nitekim,
bu halk topraklarını terke zorlanırken sadece toprağını, evini barkını değil,
dilini, inancını, kültürünü de terke zorlanmış oluyor çünkü halkın sürgün
edildiği topraklar, sürgün halkını ancak kendine benzemesi hâlinde
kabulleneceğini, bu vesileyle de dilini, kültürünü, inancını dayatıyor.
İşte bu dayatma
neticesinde, yüzyıllardır ilmek ilmek örülerek oluşturulan Ubıh dilini konuşan
tek bir insan dahi kalmadığından, daha doğrusu öğretilip yaygınlaştırılması bir
yana, konuşulması dahi yasaklandığından ölü diller arasına girmiştir. Yine
birçok Kafkas dili bu dayatma sonucu can çekişir hâldedir.
Dillerini,
geleneklerini, kısaca vatanlarında sahip oldukları ve ürettikleri,
biriktirdikleri her şeyi bırakıp başka topraklarda tutunmaya çalışan bu halkın
acısı ve özlemleri kuşkusuz çok derindir. Ancak, başka inanca, dile, kültüre
sahip bir halkla kardeşçe ve eşitçe yaşam hakkı tanımak yerine, ona kimliğinden
ari biçimde yaşamasına yönelik bir dayatma halkın çektiği acı ve özlemi
perçinlemektedir.
Gittikleri her
sürgün coğrafyasında gücü elinde bulunduran iktidarların uyguladıkları baskı
politikası, bir halkla birlikte tüm değerlerini de yok etmektedir. Bu nedenle,
Kafkas halklarının taleplerini duymak ve bu taleplere çare olmak demokrasinin
zorunlu bir koşuludur.
Sayın Başkan,
değerli milletvekilleri; cumhuriyetin kuruluş aşamasında Anadolu'daki diğer
halklarla birlikte eşit ve özgür bir yaşam için mücadele eden Çerkezler, eşit
ve özgür yaşamdan pay alamamış, dillerini, isimlerini, kimliklerini unutmaya
zorlanmışlardır. Üstelik cumhuriyetin kurulması sürecinde her türlü katkıyı
sağlayan ve halkının tüm gücünü bu savaşa yönlendiren Çerkez Ethem “hainlik”
yaftasıyla itibarsızlaştırılarak hâlen birçok tarih kitabında, ders
kitaplarında yer almaya devam etmektedir. Cumhuriyet tarihi boyunca da
Çerkezlere dönük asimilasyon politikaları devam etmiş, Çerkezler okullarda
öğrencilere Türklerin bir kolu olarak anlatılmıştır.
Değerli
milletvekilleri, Çerkezler şimdi dünyanın 40 civarında ülkesinde yaşamlarını
sürdürüyor. Ubıh, Abaza ve Adıgelerin Türkiye'deki nüfusu, kadim topraklarında
yaşayanlardan çok daha fazla. Bugün Çerkezlerin en büyük bölümü Türkiye'de
yaşamaktadır. Çerkezlerin 1908'de İkinci Meşrutiyet'in ilanıyla İstanbul'da
kurdukları derneklerin ve okulun Cumhuriyet Döneminde kapatılması, Çerkez
Ethem'e “hain” damgası vurulması, 1922 yılı Aralık ayında başlayan Gönen
Manyas'taki Çerkez köylerinin doğuya sürgünü, köylerde yürütülen "Yurttaş
Türkçe konuş." faaliyetleri, “Katıksız Türkçe soyadı kanunu” ve benzeri
girişimlerle inkâr ve asimilasyon politikaları uygulanmıştır. Türkiye'deki
diğer halklar gibi Çerkezler de inkâr ve asimilasyon politikalarının kurbanı
olmuşlardır. Toplumsal barışın inşası için Türkiye'de yaşayan tüm farklı
kimliklerle beraber Çerkezlerin de dillerini, kültürlerini, kimliklerini
yaşayabilmesi ve yaşatabilmesi adına tüm kolektif hakları tanınmalı ve var olan
yasal engeller kaldırılmalıdır.
Sayın Başkan,
değerli milletvekilleri; Türkiye'de yaşayan Çerkezler, yeryüzündeki tüm
toplumlar gibi kültürlerini yaşatmak ve kimliklerini korumak istemektedirler.
Çerkez toplumunun ve kültürünün Türkiye kültürüne önemli katkıları olmuştur ve
bundan sonra da olmaya devam edecektir. Kimliği ve kültürü korunan,
Kafkasya’yla ilişkilerini devam ettiren Çerkez halkının gelişiminin Türkiye'nin
kültürel, ekonomik, toplumsal ve siyasi gelişimine önemli katkıları olacağı
aşikârdır. Ayrıca, Türkiye Çerkezlerinin kimlik ve kültürünün yaşatılması,
demokrasi ve insan haklarının bir gereğidir ve bunu sağlamak da devletin
vatandaşlarına karşı temel sorumluluklarından biridir.
Sayın Başkan,
değerli milletvekilleri; Türkiye'de yaşayan diğer halklarla birlikte
Çerkezlerin de sorunlarının giderilmesi için temel hak ve özgürlükleri temel
alan, evrensel normlara uygun, sivil, çağdaş bir anayasa hazırlanmalı, yurttaşların
dillerini, dinlerini ve kültürlerini istedikleri gibi yaşamalarını engelleyen
tüm yasaklar kaldırılmalıdır. İnsan hakları ile dil ve kültürel hakların
geliştirilmesini güvence altına alan tüm uluslararası sözleşmeler hiçbir
çekince konulmadan onaylanmalı ve uygulanmalıdır. Çerkez kimliğinin ifadesi ve
yaşatılmasına ilişkin her türlü engel ortadan kaldırılmalı, bir toplum ve
kültür olarak Çerkezlerin varlığı kabul edilmelidir. Çerkezler yaşadıkları
yerleşim birimlerine istedikleri isimleri koyabilmeli, Çerkez köylerine eski
isimleri geri verilmelidir. Ayrımcılık ve her türlü ırkçılıkla aktif bir
şekilde mücadele edilmeli, özellikle ders kitaplarından dil, din, etnisite
farklılığı temelinde ayrımcılığı ve nefreti körükleyen tüm ifadeler çıkarılmalıdır.
Sayın Başkan,
değerli milletvekilleri; devlet, yurttaşların dillerini ve kültürlerini
korumaları için sadece izin veren değil, destekleyen bir konumda olmalıdır. Bu
bağlamda, Çerkez kültürünün korunması ve geliştirilmesine yönelik faaliyet
gösteren tüm sivil toplum kuruluşlarına destek sağlanmalıdır.
Değerli
milletvekilleri, 21 Mayıs Çerkezlerin soykırım ve sürgününün simgesel tarihi
olarak kabul edilmeli ve bu tarihsel gerçek tanınmalıdır. Çerkezler, ana
yurtlarından sürgün edilerek zorla çıkarıldıkları için tarihsel olarak ana
yurtlarına dönüş hakkına sahiptir. Rusya’yla gerekli anlaşmalar yapılarak
Türkiye Çerkezlerinin ana yurtlarıyla olan bağları yasal olarak da
sağlanmalıdır. Türkiye'de yaşayan Çerkezlerin akrabalarının bulunduğu Kuzey
Kafkasya Cumhuriyetleri, özellikle Adigey, Karaçay-Çerkes ve Kabardey-Balkar
Cumhuriyetleriyle ekonomik ve kültürel ilişkiler geliştirilmeli, Kuzey
Kafkasya'ya yerleşen veya iş kuran vatandaşlarımız bu anlamda desteklenmelidir.
Değerli
milletvekilleri, Türkiye'de yaşayan Çerkezlerin toplumsal ve sosyal yaşamda
karşılaştıkları zorlukların araştırılması ve alınacak tedbirlerin tespit
edilmesi için vermiş olduğumuz Meclis araştırması önergemize bütün siyasi
partilerden destek bekliyor, tekrar Genel Kurula saygılar sunuyor, iyi günler
diliyorum. (HDP sıralarından alkışlar)
BAŞKAN –
Teşekkür ediyorum.
Öneri aleyhinde
söz isteyen Recep Özel, Isparta Milletvekili. (AK PARTİ sıralarından alkışlar)
Buyurun Sayın
Özel.
RECEP ÖZEL
(Isparta) – Sayın Başkan, çok değerli milletvekilleri; hepinizi saygıyla,
sevgiyle selamlıyorum.
Halkların
Demokratik Partisinin vermiş olduğu, Türkiye'ye 21 Mayıs 1864 yılında sürgün
edilen Çerkez halkının yaşadığı sorunlar ile bu sorunlara dair gerekli
çözümlerin tespiti amacıyla Anayasa’nın 98 ile İç Tüzük’ün 104 ve 105’inci
maddeleri uyarınca Meclis araştırması açılması hakkındaki araştırma önergesi
üzerine söz aldım.
Tabii ki biraz
önce HDP grup sözcüsünün konuşmuş olduğu konulara katılmamak mümkün değil,
hepsine büyük bir oranda katılıyoruz. Gerçekten, o dönemde, Ruslar adına “göç”
demişler ama soykırıma varacak derecede, neredeyse 1 milyon insanın göç ettiği
bir tarihî olaya tanıklık edildi, tarihe böyle not düşüldü.
21 Mayıs 1864
tarihi, Kafkasyalıların yıllarca süren onurlu bir direniş sonucunda Çarlık
Rusyası’na yenildiği gündür. Bu savaş sonucunda 1 milyon insan soykırıma
uğramış, Osmanlı topraklarına sürgün edilmiştir. Tarihin en kanlı savaşları
yaşanmış, Kafkas Kartalı Şeyh Şamil elindeki kısıtlı imkânlara rağmen, yıllarca
Ruslara karşı en şerefli direnişi gerçekleştirmiştir. 
Ülkemizde ve
dünyada çeşitli Kafkas soydaşlarımız ve kuruluşları, her yıl 21 Mayısta bu
soykırım ve sürgün gününü anmakta ve insanlığa ve tarihe unutturmamaya
çalışmaktadır. 
HDP’nin vermiş
olduğu bu önerge, 22 Mayıs 2013 tarihli, iki yıla yakın bir zaman geçti.
Gerekçesinde, 2014 yılında Rusya Soçi’de yapılacak olan olimpiyatlara karşı
Olimpiyat Komitesi nezdinde girişimlerde bulunulması talep edilmiş,
gerekçesinde onların da yapılması istenmiş. İki yıl geçmiş ve bu arada da
Soçi’de bu olimpiyatlar maalesef, gerçekleşti, yeterli tepki herhâlde o
zamanlar gösterilmedi. Çerkez halkının orada büyük bir ıstırap duyduğunu
biliyoruz.
İDRİS BALUKEN
(Bingöl) – Siz takip etmemişsiniz, HDP yeterli tepkiyi gösterdi, siz
desteklediniz. 
RECEP ÖZEL
(Devamla) – O topraklarda “Soçi” deyince kendi geçmiş tarihlerini anımsıyorlar,
hatırlıyorlar. Bir de orada barışın simgesi olan olimpiyatların yapılması,
gerçekten onlar için bir acı olmuştur. Bu, iki yıl öncesinde belki gündeme
alınabilirdi ama bugün alındı.
Şurada,
önümüzdeki hafta Meclisi nihayete erdireceğiz inşallah, el birliğiyle tamamlama
aşamasına geleceğiz. “Biz bu konulara, Türkiye’de yaşayan Çerkezlerin
sorunlarına duyarsız kalalım.” diye bir şey yok. Nasıl bir Türk, bir Kürt, Çerkez,
Tatar eşit yurttaş haklarına sahipse onlar da, Çerkez vatandaşlarımız da aynı
yurttaşlık haklarına, vatandaşlık haklarına sahiptir ama bir eksiklik, gediklik
varsa da onları gidermek en öncelikli görevimizdir diyorum.
Burada, Meclis
çatısı altında hiç kimsenin Meclis araştırması önergesinin aleyhinde olması
mümkün değildir.
İDRİS BALUKEN
(Bingöl) –O zaman destek verin.
RECEP ÖZEL
(Devamla) – Ama önümüzdeki süreç, bir hafta sonra nihayete erdireceğimiz Meclis
çalışmaları, benim de bu kadar konuşmamı gerektiriyor, bu Meclis araştırması
önergesi üzerinde bu kadar konuşmamı gerektiriyor.
Ondan dolayı,
gündeme getirdiğiniz için teşekkür ediyor, Meclisin yüksek takdirlerine arz
ediyorum efendim. (AK PARTİ sıralarından alkışlar)
BAŞKAN –
Teşekkür ediyorum.
İDRİS BALUKEN
(Bingöl) – Sayın Başkan…
BAŞKAN – Buyurun
Sayın Baluken.
İDRİS BALUKEN
(Bingöl) – Sayın hatip konuşması sırasında 2013 yılında gündeme getirdiğimiz
bir önergenin bugün buraya, Genel Kurula getirilmiş olmasını, biraz, zamanlama
açısından bilinçli bir şey olarak değerlendirdi.
RECEP ÖZEL
(Isparta) – Olimpiyat oldu diye şey ettim.
HAYDAR AKAR
(Kocaeli) – Sataşıyorsun Recep, şimdi konuşuyorsun!
RAMAZAN CAN
(Kırıkkale) – Ya, hiç mi bir şey demeyecek?
İDRİS BALUKEN
(Bingöl) – Aynı zamanda, Soçi Olimpiyatları’yla, gerekçede yazdığımız
olimpiyatlarla ilgili, parti olarak yeterli tavrı göstermediğimizi ifade etti,
sataştı.
RAMAZAN CAN
(Kırıkkale) – Hiç öyle bir şey demedi.
RECEP ÖZEL
(Isparta) – Hayır, hiç öyle bir şey demedim.
RAMAZAN CAN
(Kırıkkale) – Aksine “Katılıyorum.” dedi.
İDRİS BALUKEN
(Bingöl) – Hayır, hayır, olimpiyatlarla ilgili.
RECEP ÖZEL
(Isparta) – Katılıyorum dedim ya.
BAŞKAN – Buyurun
Sayın Baluken. İki dakika söz veriyorum sataşma nedeniyle.
IX.- SATAŞMALARA İLİŞKİN
KONUŞMALAR
1.- Bingöl Milletvekili
İdris Baluken'in, Isparta Milletvekili Recep Özel’in HDP grup önerisi üzerinde
yaptığı konuşması sırasında Halkların Demokratik Partisine satışması nedeniyle
konuşması
İDRİS BALUKEN
(Bingöl) – Teşekkür ediyorum.
Sayın Başkan,
değerli milletvekilleri; hepinizi saygıyla selamlıyorum.
Son bir ayda bu
Meclise getirdiğimiz grup önerileriyle ilgili AK PARTİ Grubu tam bir tiyatral
yaklaşım sergilemeye başladı. Yani “Önerge haklıdır, içeriğindeki bütün her şey
doğrudur, biz de katılıyoruz ama zamanımız kalmadığı için, Genel Kurulda önemli
işler olduğu için de katılamıyoruz.” gibi bir ifade oluyor. Bir kere bu ayıptır
yani muhalefet partilerine karşı göstermiş olduğunuz bu tutum ciddiyetten
uzaktır. Siz, on üç yıldır iktidarda olduğunuzun farkında değilsiniz herhâlde.
Biz Çerkez dilinin tanınmasını, anayasal güvence altına alınmasını, Çerkez
halkları üzerindeki asimilasyonun bitirilmesini burada önerirken aslında, sizin
on üç yılda hiçbir şey yapmamanızla ilgili politikaları da teşhir ediyoruz.
Eğer bu politikalardan vazgeçmişseniz, buraya gelir, yeni dönemde anayasal
güvence alınması noktasında, dillerin ve kültürlerin yaşatılması noktasında
neler yapılabileceğini açık bir şekilde Meclis tutanaklarına geçirirsiniz; bu
birincisi.
İkincisi de: Bu
Soçi Olimpiyatları’yla ilgili sayın hatibin ifade ettiği eleştiriler son derece
yersizdir. Biz o tarihlerde hem Meclis Genel Kuruluna araştırma önergesi verdik
hem grup konuşmamızda Eş Genel Başkanımız açık çağrı yaptı, Türkiye’yi de bu
olimpiyatları boykot etmeye, hatta Dışişleri Bakanlığını bunlara karşı aktif
şekilde bir açıklamaya da davet ettik. Milyonlarca insanın âdeta soykırıma tabi
tutulduğu topraklarda bütün insanlığı buluşturan bir etkinliğin yapılmasının
Çerkez halkını ve bütün Kafkas halklarını ne kadar rencide ettiğini defalarca
ifade ettik. Keşke, o gün Dışişleri Bakanlığı olarak yeterli tavrı gösterip
bugün gelip böyle haksız ithamlarda bulunmasaydınız diyorum.
Genel Kurulu
saygıyla selamlıyorum.
BAŞKAN –
Teşekkür ediyorum.
VIII.- ÖNERİLER (Devam)
A) Siyasi Parti Grubu
Önerileri (Devam)
1.- HDP Grubunun, Grup
Başkan Vekili Iğdır Milletvekili Pervin Buldan tarafından, Çerkez halkının
yaşadığı sorunların araştırılması amacıyla 22/5/2013 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin, Genel
Kurulun 26 Mart 2015 Perşembe günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN – Öneri
lehinde söz isteyen Ali Rıza Öztürk, Mersin Milletvekili.
Buyurun Sayın
Öztürk. (CHP sıralarından alkışlar)
ALİ RIZA ÖZTÜRK
(Mersin) – Sayın Başkan, değerli milletvekilleri; bundan tam yüz elli yıl, on
ay ve beş gün önce, 21 Mayıs 1864 yılında yaşanmış bir olay nedeniyle HDP
Grubunun verdiği önerge, Çerkezlerin yaşadığı soykırımın tanınması, Çerkez
Ethem’in itibarının iade edilmesi, Çerkezlerin ana yurda dönme isteklerinin
yerine getirilmesi, Olimpiyat Komitesi kararının, 2014 Kış Olimpiyatları’nın
Soçi’de yapılmasına yönelik girişimin önlenmesi, Çerkezlerin yaşadığı
sorunların çözümüne dair girişimlerin yapılmasına ilişkin bir önerge. Şimdi,
tabii, Olimpiyat Komitesinin kararında sözü edilen 2014 Kış Olimpiyatları
geçti. Önerge, sanıyorum, 2013 yılında verildiği için bundan söz ediyor.
Burada, her
şeyden önce, sözlerime başlarken şunu söylemek istiyorum: Biz, Cumhuriyet Halk
Partisi olarak, tarihte yaşanmış ve tarihselleşmiş, tarihçilerin araştırma ve
soruşturma konusu hâline gelmiş olayların siyasi istismar konusu yapılarak
siyasetçiler tarafından bunun kesin hükümle sonuçlandırılmasına -kim olursa
olsun- karşı olduğumuzu açıkça söylüyoruz. Mesele, tarihte yaşanmış olayların
haklılığı ya da haksızlığının, o çerçevedeki koşullarla değerlendirilmesidir.
Bu, her şeyden önce, tabii ki tarihçilerin görevidir. Yüz elli yıl sonra, bugün
yaşanan sorunlar vardır, bundan önce de sorunlar vardır. 
Değerli
milletvekilleri, şimdi, buraya baktığımız zaman yani örneğin, Amerikalıların
Kızılderilileri yok etmesi de bir sorun; Fransızlar 2 milyon Cezayirliyi
öldürdü, hiç özür dilemedi. Bunlar da bence önemli konular. 
Şimdi, burada
mesele ne? Mesele şu: 1827-1829 Osmanlı-Rus Savaşları, 1787-1792 Osmanlı-Rus
Savaşları sonunda, bu savaşta Osmanlıdan yana olan Çerkezlerin kaderi değişiyor
aslında ve radikal biçimde politikalarını değiştiriyorlar, Edirne Anlaşması’yla
Çerkesya Rusya’ya bırakılıyor. Çar I. Nikola, Özel Kafkasya Kolordu Komutanı
Kont Paskeviç “dağlılar” dediği bölge halkları için sadece iki seçenek olduğunu
söylüyor: Bunlardan biri, dağlı halkları ebediyen itaat altına almak, ikincisi
itaat etmeyenleri yok etmek. 
1837-1839
arasında, Kuban Nehri ve kolları boyunca kale ve karakollar inşa edildikten
sonra Batı Adigelerin dış dünyayla irtibatı kesiliyor. Bu nedenle, 1839
kıtlığında bölge halkları gerçekten büyük zarar görüyor ve 1840’larda, baltalı
Rus askerleri dağlıların bütün bağ ve bahçelerini yok ediyor. Çerkezler,
1853-1856 Kırım Savaşı sırasında, topraklarını kaptırmamak için Osmanlılardan
ve İngilizlerden yardım almaya çalışınca Rusların buna tepkisi iyice sertleşiyor.
1857 yılının kışında, Adagum Rus birliği Natukhay avullarını yakıp yıkıyor;
dağlıların mallarını, hayvanlarını yağmalıyor, köyleri harabeye çeviriyor ve
binlerce dağlı esir ediliyor. Şeyh Şamil esir düşüyor ve en sonunda da efsanevi
ve siyasi lider, gerçekten Çerkezlerin lideri Şeyh Şamil’in esir alınmasından
sonra, Rusya bütün dikkatini Adige, Abazya, Ubıhlara çeviriyor. 
İlk adım,
General Melikov’un 1860’ta İstanbul’a gönderilmesi oluyor. Abdülmecit’le
yapılan anlaşma sonucunda, Müslüman Kafkasyalıların küçük grup ve partiler
hâlinde Osmanlı topraklarına göç etmelerine ilişkin mutabakat belgesi
imzalanıyor. Bu anlaşma, ileriki yıllarda Çerkezlerin ülkelerinden Rusya’nın
zorlamasıyla değil, gönüllü olarak ayrıldıkları yönündeki Rus tezine dayanak
yapılmak için kullanılıyor. 
1861’de ikinci
adım atılıyor. Çar II. Aleksandr Çerkesya’ya geliyor ve Çerkezlere 2 seçenek
sunuyor: Ya silahları bırakarak Kuban Nehri’nin sol kıyısında bataklık Don
bölgesine yerleşecekler ya da Osmanlı topraklarına sürgün edilecekler; onlardan
boşalan yerlere de Ruslar ve Kafkaslar iskân edilecekler.
Değerli milletvekilleri, aslında
Kefken ve Babalı sahilleri Çerkezlerin ana yurdu. Tarihte yaşanan olayların
esiri olmadan bu olaylara baktığımızda, gerçekten Çerkezlerin mal varlıklarının
yükte ağır kısmını, asıl olarak da sürülerini yanlarında götürmemeleri için
dağlıların kara yoluyla göçleri yasaklanıyor, dolayısıyla sürgünler Karadeniz
kıyılarına karşı yöneliyorlar. 
Bu anlamda olaya baktığımızda “21
Mayıs” Çerkez halkının yaşama direncinin ifadesi, yani Çerkezler için aslında
bir direniş, bir başkaldırı, bir diriliş, tüm zalimlere inat Çerkesya’nın
yeniden var olma mücadelesi. 
Değerli milletvekilleri, yalnız,
baktığımız zaman, ata topraklarını yabancı istilasından korumak için gerçekten
kahramanca savaş veren 1,5 milyon Çerkez, hiçbir kusurları olmadığı hâlde
doğduğu toprakları terk etmek zorunda bırakılıyor. Bunların yaklaşık üçte 1’i
Karadeniz’in hırçın sularında kayboluyor ve güç koşullarda sahile çıktıktan
sonra hayatını kaybediyor. Sahillerimize çıkıp da hayatta kalabilenleri de
büyük güçlükler, zorluklar bekliyor. Ama onlar bütün güçlükleri aşarak önce bu
sahillerde tutunuyor, varlıklarını sürdürüyorlar. Daha sonra da Anadolu’nun
çeşitli bölgelerine yerleşerek oraları yeni vatanları yapıyorlar, orada
kökleşiyorlar ve Türk milletinin saygın bir parçası hâline geliyorlar.
Yerleştikleri yeni ülkelerde sıkıntı
çekmiyor mu Çerkezler? Evet, çekiyorlar. Zorluklarla karşılaşmıyorlar mı? Evet,
karşılaşıyorlar. Maalesef, büyük sıkıntılar yaşıyorlar, büyük zorluklar
çekiyorlar, hak etmedikleri muamelelere maruz kalıyorlar ama onlar bütün bu
sıkıntılarını yüreklerine gömerek bu ülkede iyi insanlar, iyi vatandaşlarımız
olarak yaşamlarını sürdürüyorlar. 
Millî
Mücadele’de ve cumhuriyetin kuruluşunda Atatürk’e destek olan Çerkezlerin
yaptıkları katkıları unutmamalıyız. Tarihimizde bazı üzücü olaylar da oldu.
Örneğin, Çerkez Ethem olayını bütün Çerkez kardeşlerimiz hatırlar. O olayla
ilgili olarak okul kitaplarında yer alan bazı ifadeler elbette ki Çerkez
toplumunu üzmektedir, incitmektedir. Ama, o dönemde yaşanan sıkıntıları Çerkez
kardeşlerimiz içlerine atma olgunluğunu gösterdiler ve cumhuriyetin iyi birer
örnek vatandaşları olma hedeflerinden hiç sapmadılar. Tarihte yaşanan bazı
olayların esiri olmadılar. Tarihi tarihçilere bırakarak daima ileriye baktılar.
Kin ve nefret duyguları beslemediler. Hiçbir koşulda şiddete başvurmadılar.
Haklarını elde etmek için zora başvurma, silaha başvurma yolunu hiç seçmediler.
Onlar barış insanlarıydı. Silahlı mücadele onların lügatinde yoktu. Barış
yoluyla, düşünce yoluyla, ikna yoluyla, demokrasi yoluyla sorunlarına çare
aradılar. 
Bizim dileğimiz,
beklentimiz ülkemizde hiç kimsenin silah yoluyla çözüm arama yoluna
gitmemesidir, silah yoluyla devlete çözümlerini dayatmaya çalışmamasıdır.
Medeni ülkelerden hiçbirisi silahla çözüm arayanları hoşgörüyle karşılamıyor.
Çare, demokrasi yoludur. Çare, özgürlükleri daha da geliştirme yoludur. Çare,
eşitliği artırmaktır. Çare, barış yoludur, silahla değil düşünceyle mücadele
etme yoludur. Muhalefetiyle iktidarıyla herkesin, bu ülkeyi yönetenlerin bu
ülkede yaşayan kişilerin etnik kökenlerine bakmaksızın, herkesin özgür bir
birey, vatandaş olmalarını sağlama görevleri vardır.
(Mikrofon
otomatik cihaz tarafından kapatıldı) 
ALİ RIZA ÖZTÜRK
(Devamla) – Bu çerçevede, demokrasi ve özgürlüğün egemen olduğu bir toplum
yaratmak ve bireyleri gerçekten özgür ve korkusuz vatandaşlar olarak yaşatmak
hepimizin görevidir. Ben bu dileklerimle önergedeki düşüncelere katıldığımı
ifade etmek istiyorum.
Saygılar
sunuyorum. (CHP sıralarından alkışlar)
BAŞKAN –
Teşekkür ediyorum.
MEHMET AKİF
HAMZAÇEBİ (İstanbul) – Karar yeter sayısı…
RECEP ÖZEL
(Isparta) - Daha konuşmacı var.
BAŞKAN – Bir
konuşmacı daha var.
Öneri aleyhinde
söz isteyen Hilmi Bilgin, Sivas Milletvekili.
Buyurun Sayın
Bilgin. (AK PARTİ sıralarından alkışlar) 
HİLMİ BİLGİN
(Sivas) – Sayın Başkanım, değerli milletvekilleri, Halkların Demokratik Partisi
Grubu tarafından verilen, Çerkezlerin yaşadığı soykırımın tanınması, Çerkez Ethem’in
itibarının iadesinin sağlanması başta olmak üzere, Çerkezlerin ana yurduna
dönme istemlerine kulak verilerek devlet desteğinin sağlanması ve Olimpiyat
Komitesinin kararına yönelik girişimlerde bulunularak acılarına ortak olunması
yönünde Meclis araştırması önergesinin görüşülmesine yönelik grup önerisi
hakkında söz almış bulunuyorum. Bu vesileyle yüce heyetinizi saygıyla
selamlıyorum. 
Sayın Başkanım,
değerli milletvekilleri; sözlerimin başında, öncelikle, dün ölüm yıl dönümünde
andığımız rahmetli Muhsin Yazıcıoğlu’nu bir kez daha rahmetle anıyoruz.
Kendisi, her zaman, hayatı boyunca milletinin yanında olmuş, millî iradeye
saygı göstermiş, millî iradenin devamı noktasında mücadele etmiş bir dava
adamıdır. Kendisini tekrar rahmetle anıyoruz, Allah mekânını cennet etsin
diyoruz. 
Halkların
Demokratik Partisi tarafından verilen grup önerisinin içeriğine katılmamak
mümkün değil. Biz, bu konunun -her zaman söylediğimiz gibi- gerek ülkemizdeki
arşivlere girerek gerekse uluslararası arşivleri inceleyerek tarihçilerin
araştırması gereken, tarihçilerin karar vermesi gereken bir konu olduğuna
inanıyoruz. Bizce tüm halkların kendi vatanlarında yaşaması aslolandır. Bu
noktada, milletlerin verdiği mücadeleyi desteklemek, milletlerin kendi
doğdukları, doğup büyüdükleri vatanı vatan olarak bilip devam ettirmeleri
aslolandır. 
Tabii, bu olayda
önergenin içeriğine baktığımız zaman, 21 Mayıs 1864’te başlayan Çerkezlerin
Ruslar tarafından ülke dışına sürülmesi sonucu yaşanan acılar cidden hepimizi
üzmektedir. Bugün, ülkemizin de dört bir tarafında -kendi seçim bölgemiz olan
Sivas da dâhil olmak üzere- Çerkez vatandaşlarımız ile her kesimin birlik,
beraberlik içerisinde kardeşçe yaşamı devam etmektedir.
Bu önerge içinde
bahsedilen hususlar da haklı taleplerdir, inşallah, önümüzdeki dönemde,
Meclisin geniş çalışma ortamında da değerlendirilir. Tarihçiler bu konuları,
tarihî gerçeklere, arşivlere dayanarak araştırırlar. 
Ben, bu
vesileyle, önergenin içeriğine katılmakla birlikte, gündemin yoğunluğu
sebebiyle gündemin belirlenen şekilde devam etmesi arzusuyla grup önerisinin
aleyhinde olduğumuzu bildiriyor, hepinizi saygıyla selamlıyorum. (AK PARTİ
sıralarından alkışlar)
BAŞKAN –
Teşekkür ediyorum. 
İDRİS BALUKEN
(Bingöl) – Karar yeter sayısı...
BAŞKAN –
Oylarınıza sunacağım, karar yeter sayısı arayacağım. 
Kabul edenler...
Kabul etmeyenler... Karar yeter sayısı yoktur. 
Birleşime beş
dakika ara veriyorum. 
Kapanma Saati: 15.30
İKİNCİ OTURUM
Açılma Saati: 15.41
BAŞKAN: Başkan Vekili Sadık YAKUT
KÂTİP ÜYELER: Bayram ÖZÇELİK (Burdur),
İsmail KAŞDEMİR (Çanakkale)
-----0-----
BAŞKAN – Sayın
milletvekilleri, Türkiye Büyük Millet Meclisinin 84’üncü Birleşiminin İkinci
Oturumunu açıyorum.
Halkların
Demokratik Partisi Grubu önerisinin oylanmasında karar yeter sayısı
bulunamamıştı.
Şimdi öneriyi
tekrar oylarınıza sunacağım ve karar yeter sayısı arayacağım.
Kabul edenler…
Kabul etmeyenler… Karar yeter sayısı vardır, öneri kabul edilmemiştir.
Milliyetçi
Hareket Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
2.- MHP Grubunun, Grup
Başkan Vekili İzmir Milletvekili Oktay Vural tarafından, imar işlerinde
oluşturulan rant lobileri ile yolsuzluk ve rüşvet iddialarının araştırılması ve
önlenmesi için gerekli tedbirlerin alınması amacıyla 27/2/2014 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin, Genel Kurulun 26 Mart 2015 Perşembe günkü birleşiminde sunuşlarda
okunmasına ve ön görüşmelerinin aynı tarihli birleşiminde yapılmasına ilişkin
önerisi
26/03/2015
Türkiye Büyük Millet Meclisi
Başkanlığına
Danışma
Kurulunun 26/03/2015 Perşembe günü (bugün) yaptığı toplantısında siyasi parti
grupları arasında oy birliği sağlanamadığından grubumuzun aşağıdaki önerisinin
İç Tüzük'ün 19'uncu maddesi gereğince Genel Kurulun onayına sunulmasını arz
ederim.
Saygılarımla.
 Oktay
Vural
 İzmir
 MHP
Grup Başkan Vekili
Öneri:
27 Şubat 2014
tarih ve 3744 sayı ile TBMM Başkanlığına vermiş olduğumuz, MHP Grup Başkan
Vekili ve İzmir Milletvekili Oktay Vural'ın, imar işlerinde oluşturulan rant
lobileri ile yolsuzluk ve rüşvet iddialarının araştırılması, önlenmesi için
gerekli tedbirlerin alınması amacıyla verdiği Meclis araştırması açılması
önergesinin 26/3/2015 Perşembe günü (bugün) Genel Kurulda okunarak
görüşmelerinin bugünkü birleşiminde yapılması önerilmiştir.
BAŞKAN –
Milliyetçi Hareket Partisi grup önerisi lehinde söz isteyen Özcan Yeniçeri,
Ankara Milletvekili. 
Buyurun Sayın
Yeniçeri. (MHP sıralarından alkışlar)
ÖZCAN YENİÇERİ
(Ankara) – Sayın Başkan, değerli milletvekilleri; imar işlerinde oluşturulan
rant lobileri ile yolsuzluk ve rüşvet iddialarının araştırılması ve önlenmesi
için gerekli tedbirlerin alınması amacıyla bu Meclis araştırması açılması
önergesi 27 Şubat 2014 tarihinde verilmişti. Bu önergenin bugün gündeme
getirilmesinin nedeni, Başbakan Yardımcısı Bülent Arınç’ın bu önergede ifade
edilen iddiaları doğrulayan itirafları yapmış olmasından kaynaklanmaktadır.
Onun için, Milliyetçi Hareket Partisi olarak, bu önergeyi bugün gündeme aldık. 
Türkiye, AKP
iktidarında, yalnızca yolsuzluğun yapıldığı değil, aynı zamanda korunduğu,
aklandığı, kollandığı ve teşvik edildiği bir ülke hâline gelmiştir. Şehir
rantları, iktidar yandaşları tarafından bir zenginleşme, haksız kaynak aktarma
aracı hâline gelmiştir. Kentsel alanlar üzerinde imar düzenlemeleri kentsel
ihtiyaçlar için değil, yandaşlara zenginlik aktarmak için kullanılmaktadır. 
AHMET YENİ
(Samsun) – Hocam, bu “yandaş”ı bir açın ya.
ÖZCAN YENİÇERİ
(Devamla) - Urla’da sit alanına yapılan müdahaleler, müdahale için bilirkişi
ayarlamaları, kaçak villaların yıkılmaması için nüfuz kullanma iddiaları
arşıâlâyı sarmıştır. Etiler Polis Okulu arazisinin İstanbul Büyükşehir
Belediyesi aracılığıyla düşük maliyetle satın alınması ve sonuçta alışveriş merkezine çevrilerek
yüksek miktarda kazanç sağlanmasına yönelik iddialar mevcuttur. İmara ilişkin
yetkilerin çeşitlendirilmesi ve bu suretle rant paylaşımının kolaylaştırılması
söz konusu olmuştur. İmar planlarında yapılan değişikliklerle oluşturulan imar rantlarıyla
yandaşlar zenginleştirilmektedir.
AHMET YENİ (Samsun ) – “Yandaş” kim
oluyor Hocam, söyleyin onları.
ÖZCAN YENİÇERİ (Devamla) – Rant,
haksız kazanç, rüşvet, irtikap ve yolsuzluk bir ahtapot gibi AKP’nin bütün
birimlerini kuşatmıştır. Tepeden tabana geçen bir yolsuzluk illetiyle Türkiye
karşı karşıyadır. Hatırlanacağı üzere, 17 Aralıkta yapılan rüşvet ve yolsuzluk
operasyonunun ardından zamanın Çevre ve Şehircilik Bakanı Bayraktar,
milletvekilliği ve Bakanlıktan istifa ederken “Soruşturma dosyasındaki imar
planları Başbakanın onayıyla yapılmıştır, tarafıma baskı yapılmasını kabul
etmiyorum. Başbakanın istifa etmesi gerekir.” demişti. Bu açıklamanın
sonrasında, zamanın Başbakanı Tayyip Erdoğan, müstafi Bakanı Erdoğan
Bayraktar’la görüşür ve şu açıklamayı yapar: “Görüşme yaptım, orada kullandığı
bir yanlış ifadeyi düzeltmek onun görevi, onun bundan pişman olması gerekir.”
Başbakanın tehdit kokan sözlerinin üzerinden bir süre geçtikten sonra Erdoğan
Bayraktar pişman olur, şunları söyler: “Maksadımı aşan bir şekilde ‘istifa’
kelimesi tarafımdan kullanılmıştır. Bu ifademden dolayı liderimden ve dava
arkadaşlarımdan özür diliyorum.” der. Bu, gücün ahlak karşısındaki zaferini
anlatmaktadır. 
Değerli milletvekilleri, Başbakan
Yardımcısı Bülent Arınç: “Benim cemaat denen olguya karşı sevgimi ve sempatimi
78 milyon insan bilir.” Bu arada AKP de bilir demeye getiriyor. “Ama şunu da
çok iyi bilir ki eğer bu paralel yapı 17-25 Aralık sahtekârlıkları ortaya
çıktığı günden itibaren ben Hükûmetimin yanındayım, ben Sayın Cumhurbaşkanımın
yanındayım. Amerika’ya giden benim, olimpiyatlara koşan benim, bu hizmetlerin
ne kadar iyi olduğunu anlatan benim. Ben bunları gizlemedim ki. Ama Gökçek
bunlardan daha fazlasını yapmıştır.” Arınç açıkça ve resmen “Ben eski
paralelciyim.” diyor. Yani, Arınç şimdi akademide olsa o akademiden
atılan çocuklarla beraber oradan atılması gerekir. Ankara Büyükşehir Belediye
Başkanı Melih Gökçek’in belediye başkanlığı adaylığında ve seçimlerde oy
isterken paralel yapının kucağında oturduğunu da Arınç söylemiştir. Arınç bu
sözleriyle de Melih Gökçek’in hâlâ paralelci olduğunu söylemiş oluyor ama
konumuz bu değil. 
Arınç, AKP
iktidarının Başbakan Yardımcısıdır. Ankara Büyükşehir Belediye Başkanı Gökçek
için, “Paralel yapıya Ankara’yı parsel parsel satmıştır, yurt yerleri
vermiştir, zengin iş adamlarına okullar yaptırmıştır, imar planlarında
değişiklik yaptırmıştır. 30 Mart seçimlerine kadar da ağzından bu paralel
yapıyla ilgili bir tek kötü cümle dahi çıkmamıştır. Vakta ki çok zor seçimi
kazandıktan sonra -ki o da muammalı- birilerine yaranmak için mücadele ediyor
görünmektedir. Kanunen vermiş olduğu yerlerin hepsini iptal etme kaygısındadır,
mahkemelerde boğuşmaktadır. Biz, o zaman, hiçbir zaman Ankara’yı veya devletin
imkânlarını bu yapı için onların eline, kucağına bırakmadık. Gökçek’le ilgili
yüz konuyu seçimden sonra konuşmak isterim ama AK PARTİ’yi yıpratacak bir işin
içinde olmam.” diyor.
Bu iddiaların
yenilir yutulur bir yanı yoktur. Bu iddialar insanın yalnız yüzünü değil,
tırnaklarını da kızartacak niteliktedir. Bütün bu iddialarda bulunan, sıradan
bir kişi de değil, Türkiye’de Başbakan Yardımcısıdır. O da eski Çevre Bakanı
Erdoğan Bayraktar gibi “Sus.” denilince sonunda susmuştur. Arınç’ın,
söyledikleri doğru değilse iftiradan, doğruysa itiraftan hesap vermesi
gerekecektir. Ankara Büyükşehir Belediye Başkanı Melih Gökçek hakkında
iddialarda bulunan Arınç, 17-25 Aralık yolsuzluklarıyla ilgili olarak bu
yolsuzluk iddialarının AKP’ye sinek ısırığı kadar etkisinin olmadığından da söz
etmiştir. Demek ki kendi iddiaları 17-25 Aralık rüşvet ve yolsuzluk
iddialarının çok fevkindedir. Sinek ısırığından daha fazla etkisi olacağına
inandığı için zira bu iddiaları dile getirmiştir. 
Sayın Melih
Gökçek ise Başbakan Yardımcısı Bülent Arınç’ı fitnecilikle suçlayarak “Bülent
Arınç’a şu andan itibaren düşen görev, önce Hükûmet sözcülüğünden, sonra da
Başbakan Yardımcılığından derhâl istifa etmesidir. Ancak ben, istifayı paralel
yapının ‘Sonuna kadar direneceksin.’ talimatı nedeniyle çok zayıf bir ihtimal
olarak görüyorum. Bu takdirde görev Hükûmete düşecektir.” demiştir. Melih
Gökçek, açıkça, Bülent Arınç’ın istifa etmemesi için paralel yapının “Sonuna
kadar direneceksin.” talimatı verdiğini söylüyor. Gökçek’e göre, Başbakan
Yardımcısı Bülent Arınç Başbakandan değil, paralel yapıdan talimat almaktadır.
Bu, ciddi bir iddiadır. Bu iddia doğruysa devletin derinliklerine değil,
tepesine sızmış bir paralel yapı söz konusudur. Hatırlanacağı üzere Bülent
Arınç da Melih Gökçek’in Ankara’yı parsel parsel paralel yapıya tahsis ettiği
iddiasında bulunuyor. Tüm Türk halkı bu iddia, itham ve isnatların açığa
çıkmasını beklemektedir.
Değerli
milletvekilleri, özelde Ankara, genelde ise Türkiye’de meydana gelen yolsuzluk
ve rüşvet iddiaları bireysel değil örgütseldir. Kökeninde AKP’nin kudret
elitleri vardır. AKP, bu yönü itibarıyla bir siyasi partiden çok, bir çıkar
birliğidir. AKP, çeşitli unsur ve birimleriyle yolsuzlukların tam göbeğinde
bulunmaktadır. Bu bağlamda, Ankara’da kentsel rantın paylaşımındaki yolsuzluk
da bir birey işi değil ekip işidir. Ankara’nın rantının paylaşımının suç
ortakları arasında parselleri belirleyenler, parselleri ucuza kapatanlar, plan
değişikliğini teklif edenler, onaylayanlar, pay alanlar, göz yumanlar, olanı
biteni bilip ancak konuşmayanlar vardır. 
Davutoğlu’nun,
iddialar delillendirilmiş bir tarzda olmadığı için konunun kendileri açısından
kapandığını söylemesi de calibidikkat bir husustur. Başbakan Yardımcısının
itiraflarından, iddialarından ve yaşanan gerçeklerden daha önemli bir delil mi
olur? Yani bir Başbakan, yardımcısının söylediklerini dikkate almıyor da kimin
söylediklerini dikkate alıyor ve onları delil olarak kabul ediyor, bunu anlamak
da mümkün değildir. Böyle devlet idarecisi olur mu, böyle ekip olur mu, böyle
Bakanlar Kurulu olur mu, böyle Hükûmet olur mu?
OKTAY VURAL
(İzmir) – Olmaz! 
ÖZCAN YENİÇERİ
(Devamla) – AKP 17-25 Aralıktaki delilli, belgeli, itiraflı ve görüntülü
yolsuzluk ve rüşvet iddialarını kapatmıştır. O, ayrı bir konudur. Burada çok
ciddi iddialar, ithamlar ve itiraflar vardır. İddia ve itham sahibi de Türkiye
Cumhuriyeti’nin Başbakan Yardımcısıdır. Bu tür iddialar Sayın Davutoğlu
tarafından değil ancak bağımsız yargı tarafından kapatılabilir. AKP’nin üstünü
kapattığı yolsuzluklar, bir Meydan Larousse kalınlığında külliyat meydana
getirecek büyüklüktedir. Bütün yolsuzlukların, haksızlıkların ve
adaletsizliklerin faili iktidardır. İktidar, bu nedenle, yolsuzlukların
araştırılmasını değil üstünün kapatılmasını sağlamaktadır. Bu nedenle, bizim,
imar işlerinde oluşturulan rant lobileri ile yolsuzluk ve rüşvet iddialarının
araştırılması ve önlenmesi için gerekli tedbirlerin alınması amacıyla
getirdiğimiz bu araştırma önergemizi de muhtemelen AKP reddedecektir. Bu
suçların failleri, kendi söyledikleri gibi, kendileridir. 
(Mikrofon
otomatik cihaz tarafından kapatıldı)
ÖZCAN YENİÇERİ
(Devamla) – Buna rağmen, sesi ve görüntüsü Türkiye’yi saran yolsuzluk, rant
paylaşımı ve haksız kazanç iddialarının araştırılması için Meclis araştırması
açılmasını vicdanında ipotek olmayan milletvekillerinden talep ediyor, hepinize
saygılar sunuyorum. (MHP sıralarından alkışlar)
BAŞKAN –
Teşekkür ediyorum. 
MİHRİMAH BELMA
SATIR (İstanbul) – Sayın Başkan, zabıtlara geçmesi açısından birkaç cümle
söylemek istiyorum. 
BAŞKAN –
Buyurun. 
MİHRİMAH BELMA
SATIR (İstanbul) – Sayın konuşmacı bütün camiamızı ve bütün AK PARTİ’yi töhmet
altında bırakacak söz ve cümlelerde bulunmuştur. Hepsini ispata davet ediyorum.
Elinde belge, bilgi varsa imarla ilgili veya paralelle ilgili, savcılıklara
müracaat edebilir. (MHP sıralarından gürültüler) 
ALİ UZUNIRMAK
(Aydın) – Onu Bülent Arınç’a soracaksınız. Bülent Arınç’tan isteyin, Bülent
Arınç’tan. 
OKTAY VURAL
(İzmir) – Onu Bülent Bey’den isteyin, Bülent Bey’den.
ALİM IŞIK
(Kütahya) – Bülent Bey’e soracaksınız onu, Bülent Bey’e.
MİHRİMAH BELMA
SATIR (İstanbul) – Konuşmasının metnini tam olarak inceleyip kendisi hakkında
suç duyurusunda bulunacağımızı grubum adına bildiriyorum. Kendisini de şiddetle
kınıyorum. (AK PARTİ sıralarından alkışlar, MHP sıralarından gürültüler)
BAŞKAN –
Teşekkür ederim. 
ALİ UZUNIRMAK
(Aydın) – Aaa… Bülent Arınç’ı kınamıyor musunuz?!
OKTAY VURAL
(İzmir) – Bülent Arınç ile Melih Gökçek’i kınasaydınız daha iyi olurdu. 
ÖZCAN YENİÇERİ
(Ankara) – Onun söylediklerini ben tekrarladım.
MİHRİMAH BELMA
SATIR (İstanbul) – Ben cevabı verdim, mahkemede görüşürüz.
ALİ UZUNIRMAK
(Aydın) – Şimdi Özcan Bey’i kınayacaksınız, Bülent Arınç’ı kınamayacaksınız.
Eyvah, eyvah(!)
OKTAY VURAL
(İzmir) – Melih Gökçek’i de kınamayacaksınız…
BAŞKAN – Şimdi,
öneri aleyhinde söz isteyen Hasip Kaplan, Şırnak Milletvekili. 
Buyurun Sayın
Kaplan. 
HASİP KAPLAN
(Şırnak) – Sayın Başkan, teşekkür ederim.
Sayın
milletvekilleri, dün akşam haberlerinde televizyonlara baktınız mı? Ukrayna
Parlamentosunda, yolsuzluğa karışanları -bakan yardımcıları düzeyinde- polis
kelepçeledi, götürdü, hesabı soruldu. Türkiye’de cumhuriyet tarihi boyunca,
bugüne geldiğimiz şu ana kadar, bu konuda, yolsuzluk, rant lobisi, faiz lobisi,
bunların yaptıkları konusunda bir denetim, bir hesap verme, bir halka hesap verme
olayı etkili olarak yapılıyor mu? Hayır. Uluslararası Şeffaflık Örgütü 2014
raporuna göre Türkiye 175 ülke içinde 64’üncü sırada. Bu çok kötü bir sicildir
arkadaşlar. 
Yine, yargıya
müdahale ve torba kanunlarla bu rant lobisine Meclis hizmet eder duruma geldi
arkadaşlar. Torba kanunlarla, bürokratların getirdiği son dakika önergeleriyle
Meclis fabrika gibi, kanun fabrikası gibi çalışıyor ve bunlara hizmet eden,
aklayan, hatta mahkeme kararı çıktığı zaman da mahkeme kararlarını baypas eden
düzenlemeler yapılıyor. Nasıl? Özelleştirme yapılan 4 tane büyük şirketle
ilgili mahkemeler iptal kararı verdi; getirildi, torba kanunla bunlar burada
kurtarıldı. 
Yine, küresel
yolsuzluk barometresine göre Türkiye’de her 5 kişiden 1’i rüşvet veriyor
arkadaşlar. Rüşvet vermeden, maalesef, hiçbir şey dönmüyor. Avrupa Komisyonunun
yüzde 64,5 adaletin yani yargının tarafsız olmadığı konusunda tespitleri var,
raporları var.
Şimdi, bütün
bunları koyduğumuz zaman şöyle bir durum çıkıyor tabii ortaya: 17-25 Aralıkla
ilgili burada bir soruşturma komisyonu kuruldu, 4 bakanla ilgili. Sonra, hâlâ
birçok dosya birçok yerde var ve bunlarla ilgili olarak da süren yargılamalar
var ama ilginç olan faiz lobisi. Dolar ha bire zıplıyor dikkat edin,
yükseliyor. Şu an Yemen müdahalesiyle beraber doların ve altının hızla
yükseldiği çıkıyor ortaya.
Şimdi, enteresan
olan şu ki böylesine dönemlerde, çalkantılı dönemlerde, küresel kriz
dönemlerinde küresel krizi yönetmenin en etkili yöntemlerinden biri karmaşa
yaratmak, karışıklık yaratmak, çatışma yaratmak, savaşlar ve savaşlar yoluyla
istediğini yapmaktır. 
Suudi Arabistan
Yemen’e müdahale ediyor 100’ün üzerinde uçakla. Bakıyorsunuz ki Hükûmet, burada
Meclise hiçbir bilgi vermeden, hiçbir açıklama yapmadan, muhalefete bilgi
vermeden Yemen operasyonunu desteklediklerini söylüyor. Dün Sisi’ye karşı olan
Cumhurbaşkanı ee, bugün Sisi’yle beraber oluyor; şimdi, enteresanlığa bakın. 
Suriye
politikasında da müthiş bir tahribat yaşandı, bataklık içinde; 2 milyon
Suriyeli Türkiye’de, şehirler harap oldu. Müteahhitler, savaş müteahhitleri
oradan bir rant nasıl sağlayabiliriz çabası içinde. 
Gezi Parkı, Gezi
direnişi olayları, temelinde rant lobisinin Topçular Kışlası’nı Taksim
Meydanı’na yapmak istemesi üzerine patlak verdi ve büyük bir toplumsal direniş
gösterildi. Bu toplumsal direniş, kabul edelim ki Hükûmeti sarstı. 
Şimdi, hazine,
turizm, kıyılar, orman, en gözde yerler istenilen şirketlere bakanların, bir
bakanın imzasıyla, yetkisiyle kırk dokuz yıllığına devrediliyor, kiralanıyor,
istenilene de tescil ediliyor. 
Şimdi, bırakın
onu Vakıflar Genel Müdürlüğünün kıymetli mal varlıkları, bir bakıyorsunuz Sayın
Cumhurbaşkanı… 17 Ocakta Yeşilay Vakfı kuruldu -yüz yirmi beş yıllık Yeşilay
Cemiyeti var- 19 Ocakta kanun teklifi getirildi torba kanuna, iki maddesi
kaldı, yürürlük maddeleri bu torba kanunun. Sayın Cumhurbaşkanının kızı
Esra’nın da olduğu Yeşilay Vakfına Sepetçiler Kasrı kırk dokuz yıllığına
verildi. Bakın, Sepetçiler Kasrı, basın merkeziydi, Eminönü’nde, Sarayburnu’nda
tarihî, turizm, kültür merkezi, çok güzel bir yer. Yani Yeşilay Vakfına,
Vakıflar Genel Müdürlüğü tarafından bu vakfa hemen kâğıt üzerinde verildi kırk
dokuz yıllığına. Şimdi, bu vakfın bahçeleri var, salonları var, bunlar rantiye
amaçlı olarak kullanılacak, belli kesimlere gelir getirecek. Eğer gerçekten
zararlı alışkanlıklarla bir mücadele söz konusuysa bunun için çok daha uygun
yerlerde Yeşilay için vakıflar, cemiyetler kurulabilir pekâlâ. İlla
Sarayburnu’nda denize nazır, Kız Kulesi’ne nazır, Galata Köprüsü’ne nazır
olması gerekmiyor.
Şimdi, bu
alışkanlıklar bir iktidar hastalığıdır, kanser gibidir, metastaz yapmıştır
arkadaşlar. Şimdi, Arınç, Gökçek’e “Parsel parsel sattınız.” dedi. “Susun.”
dediler, sustular. Susun deyince susulmuyor, yazmayın deyince yazılıyor; bu
işler konuşulacak ve yazılacak. Nitekim Hükûmetin eski bakanları da bu rant
lobisine, faiz lobisine çok ciddi dikkat çekmişlerdi geçmişte. 
Şimdi, burada
şunu söylemek lazım: TOKİ’nin inşaatları… TOKİ neden hâlâ Başbakana bağlı? Bu
kadar özelleştirme yanlısısınız, bütün kâr getiren kuruluşları özelleştirdiniz,
PETKİM’den tutun şeker fabrikalarına kadar. Niye o zaman TOKİ bir komünist
devlet anlayışıyla devlet projesi olarak işliyor? Çünkü TOKİ proje dinlemiyor,
imar dinlemiyor. İstanbul’u beton şehre çevirdiniz. Bırakın İstanbul’u,
Ankara’yı bile AVM’lere, betona mahkûm ettiniz. Beton içinde yeşillikleri
göremez bir durum yaratıldı. İstanbul’un mahallelerini, bu rant amacıyla, bir
torba kanunda, bir kanun teklifiyle Kadıköy Belediyesinden alıp Ümraniye
Belediyesine bağladınız. Bunların hepsi rant lobisinin, rant cenahının
ekiplerinin işleri.
Şimdi, buradan
şöyle baktığınız zaman, Atatürk Kültür Merkezi harabe hâline getirildi Taksim
Meydanı’nda. Kültür deyince, sanat deyince, tarih deyince bu Hükûmet sınıfta
çakıyor. Atatürk Kültür Merkezi neden harabe, neden bu zenginlik tarumar
edilmiş, ortalık yerde bırakılmış? Bunu anlatamazsınız kimseye. 
Şimdi, bakın,
mega projeleriniz var değil mi? 3’üncü köprü, buraya getirdik, hâlâ alan
teslimatı yapılmadı. Teslimi yapılmadı alanın arkadaşlar ama binlerce hafriyat
için kamyonlar geliyor, gidiyor, çalışıyor; orada, 3’üncü köprüyle ilgili mega
proje çalışıyor. Yine Gebze yolu olarak geçen büyük yol, Bursa’ya kadar giden
yol var. Bütün bu projeleri yandaş, havuz içindekiler alıyor. Aldıktan sonra
Başbakan yardımcılığına bağlı bir yönetmelikte geçmişe dönük düzenleme yapıp bu
müteahhitlere devlet garantörlük veriyor ve gidiyor, yurt dışındaki bankalardan
çektiği kredilerin kefili oluyor Türkiye Cumhuriyeti devleti hazinesi. Şimdi,
garantörlük veriyor bunlara. Yarın bunlar batırdığı zaman, parayı kaçırdığı
zaman yurttaşa bunların faturaları mal edilecek. İşte, bu yolsuzlukları, bu
haksızlıkları, bu soygunu, bu talanı Halkların Demokratik Partisi, Allah’ın
izniyle 7 Haziranda gelerek son verecek ve bunların hepsinden teker teker hesap
soracaktır. Bizim seçim beyannamemizde bunun hesabının sorulacağı yer alacaktır
diyorum.
Hepinize
saygılar sunuyorum. (HDP sıralarından alkışlar)
BAŞKAN –
Teşekkür ediyorum.
Öneri lehinde
söz isteyen Ali Özgündüz, İstanbul Milletvekili.
Buyurun Sayın
Özgündüz. (CHP sıralarından alkışlar) 
ALİ ÖZGÜNDÜZ
(İstanbul) – Teşekkür ederim Sayın Başkan.
Değerli
milletvekilleri, sözlerime başlarken Genel Kurulu saygıyla selamlıyorum.
Evet, baştan
söyleyelim, Milliyetçi Hareket Partisinin imar işlerinde oluşturulan rant
lobilerinin, yolsuzluk ve rüşvet iddialarının araştırılması için vermiş olduğu
bu önergeyi destekliyoruz, sizin de destekleyeceğinizi bekliyoruz. Yani, arazi,
imar, rant, yolsuzluk, rüşvet olayının araştırılmasını istemiyor musunuz? Eğer
bu önerge lehine oy vermeyecekseniz niye istemiyorsunuz? “Efendim, işte,
Meclisin gündemi yoğun.” Ya, bundan daha önemli bir gündem mi var arkadaşlar?
Yani, Türkiye’nin mal varlığı birilerine peşkeş çekiliyorsa birileri kamu malı
üzerinden rant sağlıyorsa, yolsuzluk yapıyorsa, rüşvet yiyorsa bunun
araştırılması, açığa çıkarılması mı önemli, yoksa, efendim, “Göstericiler
yüzünü kapattı, bilmem, sapanla taş attı.” bunun önlenmesi mi önemli? Bana göre
bu önemli. 
Değerli
arkadaşlar, şimdi, İtalya’da bir bakanın oğluna 10 bin dolarlık bir saat hediye
edildi diye, EXPO 2015 Fuarı nedeniyle yapılan alt yapı ihalelerini alan bir
müteahhit, bakanın oğluna 10 bin dolarlık bir saat hediye etti diye bakan
istifa etti ve savcılar hemen soruşturma başlattı. Kimse demedi yani “Hükûmete
darbe marbe”, yok “paralel maralel” diye zırvalıklara sığınmadı. Ya, olması
gereken bu. Bir iddia var mı arkadaş, savcı soruşturmayı başlatır, gereken kişi
de istifa eder. İstifa etmiyorsa siyasi iktidara düşen iş, gereğini yapmak, onu
görevden almak soruşturmanın selameti açısından. Sistem böyle işler. Doğru mu?
Her yerde böyle işler. E, size gelince, yok, “Efendim, Hükûmete darbe falan,
paralel maralel.” Ya, kim paralel onu da anlamıyoruz. Melih Gökçek, Bülent Arınç’a
“paralelci” diyor, Bülent Arınç diyor ki: “Sen, kardeşim, şeyin kucağına
oturmuşsun, Ankara’yı parsel parsel satmışsın.” Bu “Parsel parsel eylemişler
dünyayı.” türküsü aklıma geliyor. “Satmışsın. Kime satmışsın biliyorum, bak
söylerim.”
Yahu arkadaşlar,
yahu arkadaşlar, bir yolsuzluk, hırsızlık iddiasını Hükûmet sözcüsü ortaya
koyuyor. Size düşen görev, bu iş açığa çıksın. “Efendim, bu iş bizim iç
meselemizdir.” Başbakan Davutoğlu başbakancılık oynuyor: “Bu iş kapanmıştır.”
Nasıl kapanmış? Bu ülke senin babanın çiftliği mi? Belediye Başkanı satacak,
birilerine rant sağlayacak, yolsuzluk yapacak, hırsızlık yapacak, mal varlığı
artacak; bugüne kadar hiçbir kuruş üretim yapmayan, ülkeye bir kuruşluk katma
değer sağlamayan oğulları, çocukları lüks içinde yaşayacak, “Bu iş
kapanmıştır.” Nerede yaşıyorsunuz siz? Böyle bir şey olur mu, başka bir düzen
mi kurdunuz? 
Değerli
arkadaşlar, Hazreti Ali diyor ki: “Üç çeşit Müslüman var yani inanan insanlar
üç çeşittir. Birincisi: Tüccar mantığıyla inanır, tüccar gibi düşünür, çıkarını
düşünür. Cennete gitmek için, cenneti istemek için ibadet eder. Allah’ın
yasaklarından sakınır ki cennete alsın, o daha kârlı görür işi, o öyle inanır;
bu, tüccar gibidir. 
İkinci bir grup
vardır: Köle gibidir, korkar sahibinden, Allah’tan korkar. Cehennem ateşinden
korunmak için Allah’ın yasaklarına uyar, ibadetleri yerine getirir ki cehenneme
gitmesin. 
Üçüncüsü: Özgür
insanın inanmasıdır, özgür insan gibi, özgür birey gibi inanır. Bu, ne cehennem
korkusuyla ne cennet vaadiyle değil, sadece Allah’a kulluk ederek; kula
kulluktan kurtulmak, özgürleşmek, sadece ibadete layık, kulluğa layık, o mabuda
kulluk etmek için inanır. Böylelikle dünya malına tapmaz, böylelikle kula
kulluk etmez, özgür birey olur, böyle inanır, böyle ibadet eder.”
Şimdi, ben
hakikaten merak ediyorum: Yani, ya, hangi çeşit inanıyorsanız ona göre bir
tavır alın. 
RECEP ÖZEL
(Isparta) – Bir de dört var: Hiçbiri. 
ALİ ÖZGÜNDÜZ
(Devamla) – Yani bu olayların…
Arkadaşlar,
bakın, geçen gün burada bizim arkadaşımız sizin bir kısım milletvekillerinizin
adı geçen bir belge okudu, haklı olarak arkadaşlar öfkeyle karşı çıktılar,
şiddetle karşı çıktılar. “Ya, kardeşim, benim haberim yok çünkü bir insanın
haberi olmadan…” diye isyan etti haklı olarak. Ki o olayda da bürokratların bir
yolsuzluk, dolandırıcılık işi vardır bana göre, onu konuşuruz ayrıca. Ya, bu iş
araştırılsın, evet, tabii ki. Kardeşim, şimdi böyle bir şey var. Ya, bir
Başbakan Yardımcısı diyor ki: “Büyükşehir Belediye Başkanı Ankara'yı sattı,
birilerine müthiş rant sağladı, kendisine çıkar sağladı.” Yahu, “Eğer cennet
istiyorsan bu işi araştır, cehennemden korkuyorsan araştır, özgür insan
olacaksan bu işi araştır.” demek lazım. 
Dün de söyledim,
bu iş AKP’nin iç işi falan değil. Aslında siz de pragmatik yaklaşsanız bile,
siyasi partinin korunması açısından bile yaklaşsanız bence sizin bu işin
üzerine gitmeniz lazım, bizden daha çok sizin istemeniz lazım. Kim doğru
söyledi, kim yanlış yaptı, kim hırsızlık yaptı, yolsuzluk yaptı açığa çıksın
arkadaş. “Senin yüzünden ben niye zarar göreyim? Senin keyfin yüzünden, senin
dünyalığın için ben niye zarar göreyim, ben niye bu eleştirilere maruz kalayım,
ben niye vatandaşa hesap vermek zorunda kalayım? Ya da senin yüzünden ben niye
oy kaybedeyim, niye iktidardan gideyim?” Ya, sizin sormanız lazım; iktidarın,
siyasi partinin bu işin üzerine gitmesi lazım. “Yok, üzerini kapatalım.”
Kapatamazsınız ki, şaibe devam edecek. Kapatamazsınız ki, artık cin lambadan
çıktı, girmez oraya; araştırılacak, bugün olmazsa yarın araştırılacak. Yani, 7
kez mal varlığı el değiştirse bile ucu açık, bulunacak, yarın el konulacak, on
beş yirmi yıl zaman aşımına tabi suçlar isnat ediliyor, bitti bu iş, artık cin
lambadan çıktı. Siz temizleyin arkadaş, kangren olmuş kolu kesin, atın.
Davutoğlu başlangıçta umut vermişti, Sayın Başbakan, “Ben, yolsuzluk, hırsızlık
yapan kardeşim bile olsa yolsuzluğa, hırsızlığa uzanan eli keserim.” demişti.
Ee, kes kardeşim. Ben de inanıyorum Davutoğlu’nun temiz olduğuna bu noktada.
Yani, Davutoğlu’nun dış politikasını, efendim, Başbakanlık yönetimini falan
eleştiririm, o ayrı mesele ama Davutoğlu, hırsızlık, yolsuzluk, çıkar sağlama
anlamında temiz bir insandır. Buna inanıyorum, samimiyetle inanıyorum,
samimiyetle inanıyorum; dün Bülent Arınç’la ilgili söylediğim gibi samimiyetle
inanıyorum. Hırsızlık, yolsuzluk, akçalı, pis işlerde yoktur; ne Davutoğlu’nun
parmağı vardır ne Bülent Arınç’ın parmağı vardır. E, arkadaş, temizle içindeki
şeyi. “Yok, ben akım, pakım.” Ak, pak değilsin, bütün dünya da biliyor. Ya, çok
basittir, kendin teftiş et yani savcı zaten yapmalı, görevidir cumhuriyet
savcısının, 3628 sayılı Yasa’ya göre hemen, derhâl soruşturma başlatıp bütün
mal varlığını, yurt içi, yurt dışı, kasalar, masalar ne varsa derhâl tespit
etmeli, bunun hesabını sormalı, kaynağını sormalı. “Nereden aldın Melih Gökçek?
Babandan miras mı kaldı arkadaş? Veraset ve intikal vergisini verdin mi? E, çok
güzel, teşekkür ediyoruz, sana bir de madalya veriyoruz.”, “Nereden aldın Osman
Gökçek, piyangodan mı çıktı? Hangi bilete çıktı? Gel göster bakalım. Teşekkür
ediyoruz.” Çok güzel, bunu sor, kaynağını açıklasın, biz de kamuoyu olarak
diyelim ki: “Evet, kardeşim, meşru yoldan kazanmış, sorun yok.” E, ama meşru
yoldan kazanmamışsa sen üstüne git ya, sen onun bunun çıkarı, dünyası için niye
ahiretini feda ediyorsun?
Değerli
arkadaşlar, şimdi, bugün Orman ve Su İşleri Bakanlığı Muğla Göcek’teki Bedri
Rahmi, Akbük, Göbün ve Küçük Sarsala koylarını yirmi dokuz yıllığına kira için
ihaleye çıkardı, ortalama yıllık, işte, 80 bin-100 bin lira arasında. Bu kime
verilecek hakikaten? Bu her bir koyun yaklaşık 2 hektara yakın ormanı var,
ormanlık alan. Yarın burada kimler villa yapacak? Urla villaları gibi özel
imtiyazlar mı sağlanacak? Kimler rant sağlayacak? Ormanlar, kıyılar, koylar
bütün kamunundur, devletin hükmü ve tasarrufu altında ve kamunun kullanımına
açık yerlerdir. E, birilerine verdiğiniz zaman o bölgedeki yaşayan insanlar
bile buradan faydalanmayacak ama birileri keyif çatacak; birileri, efendim,
milyon dolarlık tekneleriyle oraya gelecek, keyif çatacak. Bu olmaz, bu
konuların araştırılması lazım. 
Bakın, en son
Erdoğan Bayraktar enteresan bir şey söyledi iki yıl önce 22 milyon dolara
aldığı yerle ilgili. Kentsel dönüşüm alanına sokuldu bu Koşuyolu’ndaki bir
arazi, biliyorsunuz, daha sonra burası da yaklaşık 115 milyon TL’ye çıktı.
Erdoğan Bayraktar diyor ki: “Bu arsa üzerinde riskli yapı yoktur. Buranın
kentsel dönüşüme sokulması yasanın ruhuna aykırıdır, yanlıştır ve hatta bana
göre suçtur.” 17 Aralık sürecinde dediği gibi yani “Ben ne yaptıysam Başbakanın
emriyle yaptım arkadaş.” Şimdi de bunu diyor. Yahu siz desenize “Arkadaş, kim
rant sağlıyor? Ya, Allah belanı versin, senin yüzünden ben niye sıkıntı
yaşıyorum?” Arkadaş, hırsızlığın, yolsuzluğun partisi purtusu olmaz. Kim
yapmışsa üzerine gidilmesi lazım. Başta da iktidar partisine görev düşüyor
diyorum, Genel Kurulu saygıyla selamlıyorum. (CHP sıralarından alkışlar) 
BAŞKAN –
Teşekkür ediyorum. 
Öneri aleyhinde
söz isteyen Özcan Ulupınar, Zonguldak Milletvekili.
Buyurun Sayın
Ulupınar. (AK PARTİ sıralarından alkışlar) 
ÖZCAN ULUPINAR
(Zonguldak) – Sayın Başkanım, değerli milletvekilleri; MHP’nin imar işlerinde
oluşturulan rant lobileri, yolsuzluk ve rüşvet iddialarının araştırılması ve
önlenmesi için gerekli tedbirlerin alınması amacıyla Meclis araştırması
açılması için verdiği grup önerisinin aleyhinde söz almış bulunuyorum.
Sözlerime başlamadan önce yüce Meclisi saygıyla selamlıyorum.
Bizim on bir
yıllık iktidar dönemimizde hem merkezî hem de mahallî idarelerde imar
düzenlemeleriyle ilgili yolsuzluk iddialarının ayyuka çıktığı ifade
edilmektedir. Ben konuyla ilgili çok değil, iki ay öncesinde Başbakanımızın
yaptığı açıklamaları dile getireceğim.
Bizim
hükûmetlerimiz döneminde imar düzenlemeleri, tadilatlarıyla ilgili
yolsuzlukların daha da üzerine gidilmiş, yapılan düzenlemeler de bunun
göstergesidir. En son yaptığımız düzenlemelerle İmar Kanunu’nda 3 temel hususu
ele aldık. 
Birincisi: İmar
uygulamaları adil ve hızlı olacak, bu konudaki her gecikmenin mağduriyete neden
olması önlenecek. 
Bir diğeri: İmar
planı değişiklikleri sonucu değer artışından belediyelerin pay alması
sağlanacak. Her belediye planların yapımına, kabul edilenlerin askıya
çıkarılmasına ilişkin mevzuatta web üzerinden bilgilendirme yapacak, ayrıca
Kültür ve Turizm Bakanlığı da bu bilgilendirmeyi yapacak, bu düzenleme ortaklık
payı ve vatandaşların bir belirsizlik içine düşmesini önleyecektir.
Plan değişikliği
tarihî, kültürel ve doğal dokuyu koruyarak yapılacak ve rutin bir işlem
olmayacak. İmar planı değişiklikleri sıkı planlara bağlanacak belediyeler
bundan pay alacak. İmar planının bir bölümünde yapılacak noktasal değil, bir
bütünü kapsayan genel plan değişikliği yapılabilecek.
Haksız bir gelir
dağılımı, bir komşunun istifade edememesi gibi bir durum olmayacak. İmarda
değer artış payı alınacak. Bir plan değişikliğiyle yeni değerin sahibi kamudur.
Bu yeni getirilen düzenlemeyle değer artışlarının hangi oranda ele alınacağı
netleşecek. Belediyelerimize
sağlanan bu imar payını, belediyelerimize, sosyal dayanışma, kentsel dönüşüm
için kullanma mecburiyeti getirilmiştir. İmar planlarıyla ilgili yapılan
düzenlemelerle inşaat sektörü de nitelikli bir ivme kazanacaktır. İnşaat
sektörü ekonomi için çok önemlidir. Bu düzenlemeler inşaat sektörüne olumsuz
yansımaz, bürokrasinin de yükünü alır. Bununla ilgili ayrı bir çalışmamız var.
Sektörün gelişmesi bu anlamda ciddi bir imkân kazanacak, bu çerçevede ekonomik
aktiviteleri artıracaktır. 
Bir ayağı mazide bir ayağı atide olan
İstanbul ilimize baktığımızda dünyada tarihî geçmişe sahip olan nadide
şehirlerimiz arasındadır. Bu şehir ki birçok partinin iktidar olmasına vesile
olurken birçok partimizi de iktidardan etmiştir. Bu şehirle ilgili imar
düzenlemeleri yaparken ilmek ilmek, her metrekaresini düşünerek, irdeleyerek
planlarımızı bu felsefeye göre yaptık. Dünyada böyle bir doğal ve tarihî
güzellik yok. Bunu koruyacağız. İstanbul aynı zamanda yaşayan bir şehir,
bulunduğu yerden 60, 70 ülkeye uçan bir şehir. İstanbul’un tarihî dokusu
giderse bir daha geri getirilemez. İstanbul’un bu özelliği konusunda atılacak
her adımı da yakından takip ediyoruz. 
Değerli arkadaşlar, AK PARTİ
iktidarlarımızın başladığı günden bu yana marka şehirler ve markaları olan
şehirler oluşturduk. Geçmişteki zengin değerlerimizi imar planlarımızla
düzenleyip, kendimize has Selçuklu ve Osmanlı mimarisiyle süsleyip Türkiye’nin
dört bir yanında vatandaşlarımıza bu kaliteyi sunduk. 
Ancak, bugün itibarıyla -ben
Zonguldak milletvekili olarak bir şeyi ifade etmek istiyorum- Zonguldak’ımızı
da çok yakından ilgilendiren bir mülkiyet konusu var. 50 bin vatandaşımızı
doğrudan ilgilendiren bir konu, bir sorun, yüzyıllık bir problem. TTK
havzayifahmiyeden dolayı, kömür havzası olduğu için vatandaşlarımız
bulundukları arsaların tapusunu alamamakta. 1984 yılında çıkartılan imar affı
kanunuyla tahsis belgeleri alındı ama bu tahsis belgeleri maalesef tapuya
çevrilemedi. Bununla ilgili de İş Güvenliği Yasası’nda 31’inci madde
Zonguldaklı hemşehrilerimizin beklediği önemli bir konu. Önümüzdeki günlerde,
inşallah, onun ve diğer kanunların buradan geçirilmesi gerekmektedir. Bu sayede
vatandaşlarımız tapu alabilecek, tahsis belgeleri tapuya dönüştürülebilecek ve
yüzyıllık sorun dediğimiz o problem ortadan kalkmış olacaktır. Bu, bugün
görüşeceğimiz torba kanun, yarım kalan iç güvenlik yasası, onun arkasından
görüşeceğimiz bir torba kanun daha, uluslararası sözleşmeler, İş Güvenliği
Yasası gibi birçok yasa gündemimizdedir, beklemektedir ve bir hafta süremiz
kaldı. 5 Nisan itibarıyla Meclis kapanacak. 7 Nisandan sonra bütün arkadaşlar,
hepimiz arazide seçim çalışmalarında olacağız. Bu yasaları da bekleyen binlerce
vatandaşımız olduğu için bu önergenin aleyhinde olduğumuzu ifade ediyorum.
Genel Kurulu
saygıyla selamlıyorum. (AK PARTİ sıralarından alkışlar)
MEHMET AKİF
HAMZAÇEBİ (İstanbul) – Sayın Başkan, 60’a göre bir söz talebim var efendim. 
BAŞKAN – Buyurun
Sayın Hamzaçebi.
VI.- AÇIKLAMALAR (Devam)
9.- İstanbul Milletvekili
Mehmet Akif Hamzaçebi'nin, Zonguldak Milletvekili Özcan Ulupınar’ın MHP grup
önerisi üzerinde yaptığı konuşmasındaki bazı ifadelerine ilişkin açıklaması
MEHMET AKİF
HAMZAÇEBİ (İstanbul) – Teşekkür ederim Sayın Başkan.
Sayın hatip
konuşmasında Zonguldak’taki havzayifahmiye uygulamasıyla ilgili bazı konuları
dile getirdi. Zonguldak’ta havzayifahmiyedeki mülkiyet sorununu çözerek vatandaşlarımızın
oturdukları evlerin, kullandıkları binaların tapularına sahip olması, yine 2981
sayılı İmar Affı Kanunu uyarınca zamanında başvurusu yapılmış tapu tahsis
belgesine bağlanmış ya da bağlanmamış olmakla birlikte hak sahibi olan
vatandaşlarımızın 2981 sayılı Kanun’dan kaynaklanan haklarını koruyarak onlara
da tapularının verilmesini amaçlayan Cumhuriyet Halk Partisinin önergesi
Çalışma ve Sosyal İşler Komisyonunda iktidar partisinin, diğer siyasi
partilerin de desteğiyle, Sayın Bakanın da desteğiyle kabul edilerek ilgili
tasarıya girmiştir ancak o tasarının ve teklifin yasalaşması Parlamentonun
yoğunluğunu dikkate aldığımızda belki mümkün olmayabilecektir. 
Cumhuriyet Halk
Partisi olarak önerimiz: Oradaki maddenin oradan alınarak görüşmekte olduğumuz
bu torba tekliflerin birisine eklenmesidir. Bu konudaki önerimi ve önerge
taslağımı Adalet ve Kalkınma Partisi Grubuna, Milliyetçi Hareket Partisi
Grubuna ve Halkların Demokratik Partisi Grubuna ilettim. 4 siyasi parti bu
konuda karar verir ise Zonguldaklılara müjdeyi bugün verebiliriz. Ben bu
müjdeyi bugün verelim istiyorum ve Zonguldaklıları buradan sevgi ve saygıyla
selamlıyorum.
Teşekkür ederim.
(CHP sıralarından alkışlar) 
BAŞKAN –
Teşekkür ediyorum.
Sayın Bal,
buyurun.
10.- Konya Milletvekili
Faruk Bal'ın, Zonguldak Milletvekili Özcan Ulupınar’ın MHP grup önerisi
üzerinde yaptığı konuşmasındaki bazı ifadelerine ilişkin açıklaması
FARUK BAL
(Konya) – Teşekkür ederim Sayın Başkan.
Zonguldak’ta taş
kömürü bulunmasından hemen sonra 1910 tarihinde tezkereyisamiyeyle kömür
havzası o zamanın hukukuna göre bir iradeye bağlanıyor ve buranın üzerinde daha
sonra oluşan veya 1910 tarihinden önce hak sahibi olan insanların hukuki
sorunları başlıyor. Daha sonra çıkarılan birtakım yasalar, tapu tahsis belgesi
gibi uygulamalarla mülkiyet hakkı ihlal edilen veya mülkiyet hakkı doğuran
işlemleri gerçekleştiren kişiler hak ihlaliyle karşı karşıya kalıyorlar. Bunu
57’nci Hükûmet döneminde, Milliyetçi Hareket Partisinin de koalisyon ortağı
olduğu dönemde 4479 sayılı Yasa’yla çözmeye çalıştık. Ancak yasanın
çıkarılmasından sonra ortaya çıkan gelişmeler sorunun tam olarak çözülmesine
imkân sağlamamıştır. 
Burada bir sorun
olduğuna Milliyetçi Hareket Partisi de inanmaktadır. Bu sorunun başka hukuki
sorunlar yaratmadan ve hukuki mükteseplere uygun ve mevzuata uygun bir şekilde
çözülmesi arzusundadır. Milliyetçi Hareket Partisi diğer gruplarla da uzlaşma
sağlandığı takdirde bu yönde iradesini ortaya koyup Zonguldak’ta mülkiyet hakkı
ihlal edilen vatandaşlarımızın hukukunu savunmaya devam edecektir. 
BAŞKAN –
Teşekkür ediyorum.
VIII.- ÖNERİLER (Devam)
A) Siyasi Parti Grubu
Önerileri (Devam)
2.- MHP Grubunun, Grup
Başkan Vekili İzmir Milletvekili Oktay Vural tarafından, imar işlerinde
oluşturulan rant lobileri ile yolsuzluk ve rüşvet iddialarının araştırılması ve
önlenmesi için gerekli tedbirlerin alınması amacıyla 27/2/2014 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin, Genel Kurulun 26 Mart 2015 Perşembe günkü birleşiminde sunuşlarda
okunmasına ve ön görüşmelerinin aynı tarihli birleşiminde yapılmasına ilişkin
önerisi (Devam)
BAŞKAN -
Milliyetçi Hareket Partisi grup önerisini oylarınıza sunuyorum…
MEHMET AKİF
HAMZAÇEBİ (İstanbul) – Karar yeter sayısı…
BAŞKAN – Karar
yeter sayısı arayacağım.
Kabul edenler…
Kabul etmeyenler… Karar yeter sayısı yoktur.
Birleşime beş
dakika ara veriyorum.
Kapanma Saati: 16.24
ÜÇÜNCÜ OTURUM
Açılma Saati: 16.34
BAŞKAN: Başkan Vekili Sadık YAKUT
KÂTİP ÜYELER: Bayram ÖZÇELİK (Burdur), İsmail KAŞDEMİR (Çanakkale)
-----0-----
BAŞKAN
– Sayın milletvekilleri, Türkiye Büyük Millet Meclisinin 84’üncü Birleşiminin
Üçüncü Oturumunu açıyorum.
Milliyetçi
Hareket Partisi Grubu önerisinin oylanmasında karar yeter sayısı bulunamamıştı.
Şimdi
öneriyi tekrar oylarınıza sunacağım ve karar yeter sayısı arayacağım.
Kabul edenler…
Kabul etmeyenler…
Kâtip üyeler
arasında anlaşmazlık söz konusu.
Elektronik
cihazla oylama yapacağız.
Bir dakika süre
veriyorum.
(Elektronik
cihazla oylama yapıldı) 
BAŞKAN – Sayın
milletvekilleri, karar yeter sayısı yoktur.
Birleşime on beş
dakika ara veriyorum.
Kapanma Saati: 16.36
DÖRDÜNCÜ OTURUM
Açılma Saati: 16.50
BAŞKAN: Başkan Vekili Sadık YAKUT
KÂTİP ÜYELER: Bayram ÖZÇELİK (Burdur), İsmail KAŞDEMİR (Çanakkale)
-----0-----
BAŞKAN
– Sayın milletvekilleri, Türkiye Büyük Millet Meclisinin 84’üncü Birleşiminin
Dördüncü Oturumunu açıyorum.
Milliyetçi
Hareket Partisi Grubu önerisinin ikinci oylamasında da karar yeter sayısı
bulunamamıştı.
Şimdi
öneriyi tekrar oylarınıza sunacağım ve karar yeter sayısı arayacağım.
Öneriyi kabul
edenler… Kabul etmeyenler… Karar yeter sayısı vardır, öneri kabul edilmemiştir.
Cumhuriyet Halk
Partisi Grubunun, İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım.
Okutuyorum:
3.- CHP Grubunun, Grup
Başkan Vekilleri İstanbul Milletvekili Mehmet Akif Hamzaçebi, Sinop
Milletvekili Engin Altay ve Ankara Milletvekili Levent Gök tarafından, TMSF'nin
Çukurova Grubunun bazı şirketlerine el koyması, SPK'nın bağımsız üye görüntüsü
altında Turkcell yönetimine AKP'li eski bakanlar ile İzmir il yöneticisini
ataması ve Turkcell yönetiminin reklam görüntüsü altında Ethem Sancak ile diğer
medya kuruluşlarına örtülü kazanç aktarması sürecinin tüm yönleriyle
araştırılması amacıyla 17/3/2015 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun 26
Mart 2015 Perşembe günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi
Türkiye Büyük Millet Meclisi
Başkanlığına
Danışma
Kurulunun 26/03/2015 Perşembe günü (bugün) yaptığı toplantısında siyasi parti
grupları arasında oy birliği sağlanamadığından, grubumuzun aşağıdaki önerisinin
İç Tüzük’ün 19’uncu maddesi gereğince Genel Kurulun onayına sunulmasını
saygılarımla arz ederim.
 Mehmet
Akif Hamzaçebi
 İstanbul
 Grup
Başkan Vekili
Öneri:
Cumhuriyet Halk
Partisi Grubu adına grup başkan vekilleri İstanbul Milletvekili Mehmet Akif
Hamzaçebi, Sinop Milletvekili Engin Altay ve Ankara Milletvekili Levent Gök'ün;
"TMSF'nin Çukurova Grubunun bazı şirketlerine el koyması, SPK'nın bağımsız
üye görüntüsü altında Turkcell yönetimine AKP'li eski bakanlar ile İzmir il
yöneticisini ataması ve Turkcell yönetiminin reklam görüntüsü altında Ethem Sancak
ile diğer medya kuruluşlarına örtülü kazanç aktarması sürecinin tüm yönleriyle
araştırılması" amacıyla 17/03/2015 tarihinde Türkiye Büyük Millet Meclisi
Başkanlığına verilmiş olan Meclis Araştırma Önergesinin (1752 sıra no.lu) Genel
Kurulun bilgisine sunulmak üzere, bekleyen diğer önergelerin önüne alınarak
26/03/2015 Perşembe günlü birleşimde sunuşlarda okunması ve görüşmelerinin aynı
tarihli birleşiminde yapılması önerilmiştir.
BAŞKAN -
Cumhuriyet Halk Partisi grup önerisi lehinde söz isteyen Umut Oran, İstanbul
Milletvekili.
Buyurun Sayın
Oran. (CHP sıralarından alkışlar)
UMUT ORAN
(İstanbul) – Sayın Başkan, sayın milletvekilleri; Genel Kurulu saygıyla
selamlıyorum.
Konumuz, medya
ve siyaset ilişkileriyle ilgili bir araştırma önergesi. Bu önergeyi, araştırma
önergesini önemsiyoruz, bu araştırma komisyonunun kurulmasının gerekliliğini
vurguluyoruz. Tabii, medya, bağımsız medya, tarafsız medya, özgür medya ve
bunun ilişkileri son derece önemli, demokrasi açısından son derece önemli. 
Geçen hafta
Sosyalist Enternasyonal Genel Sekreteri Luis Ayala Türkiye’deydi, Türkiye’de üç
gün çeşitli temaslarda bulundu ve Türkiye’den giderken şu saptamaları yaparak
ayrıldı: “Türkiye’de demokrasi ve özgürlük açığı var.” dedi. İkinci saptaması:
“Türkiye’de demokrasi çalışmıyor, felç olmuş.” Üçüncü saptaması: “Demokratik
kurumlar işlevini yitirmiş; yasama, yürütme, yargı işlevini yitirmiş.” Dördüncü
saptaması, burası önemli, konumuzla önemli: “Türkiye’de medya kriminal bir hâl
almış, bir suç örgütü durumuna gelmiş.” Ve beşinci saptaması da “Seçimlere
seksen gün kala Türkiye’de seçim güvenliği de tartışılır hâle gelmiş.” Böyle
bir saptamayla Luis Ayala ayrıldı. Sonra, geçen hafta, tekrardan Avrupa
Parlamentosunun ilerleme raporu sorumlusu buradaydı, Dışişleri Komisyonu
Başkanı buradaydı, üç aşağı beş yukarı onlar da aynı endişelerini bizlerle
paylaştılar.
Tabii, demokrasi
son derece önemli ve demokraside de medya, bağımsız, tarafsız özgür medya son
derece önemli. Şimdi, Türkiye’de bu medya ne kadar bağımsız, ne kadar tarafsız,
bu medya ne kadar özgür? Şimdi, bunu anlayabilmemiz için bir kere bu havuz
problemini çözmemiz lazım. Yani şu tespiti yapıyoruz ve bunu ortaya koyuyoruz.
Türkiye’de bir havuz problemi var. Dolayısıyla bu havuz medya sorununu masaya
yatırmamız lazım. 
Bakın, bir örnek
vermek istiyorum: TMSF, 21 Kasım 2013 tarihinde 2 gazete, 1 televizyon; Akşam,
Güneş ve Sky televizyonuna el koyuyor ve burada o gazetelerin yönetiminde olan
Çukurova Grubunu alıyor ve bunları Ethem Sancak’ın başında olduğu Türkmedya’ya
veriyor. 62 milyon dolarlık bir… İhale yok, para ödendi mi ödenmedi mi belli
değil. Şimdi, TMSF ayağı böyle.
Ondan sonra
Sermaye Piyasası Kuruluna bakıyoruz, SPK’ya. O da Turkcell’i ele alıyor,
Turkcell’de Çukurova Grubunun yönetim kurulu üyelerini belli şartları yerine
getirmedikleri için kenara çekiyor ve -burasına özellikle dikkatinizi
çekiyorum- bağımsız yönetim kurulu atıyor, bağımsız yönetim kurulu atıyor. 7
yönetim kurulu üyesi var, 5 bağımsız yönetim kurulunu Çukurovadan alıyor ve
bağımsız yönetim kurulu olarak SPK atıyor. Kimi atıyor buraya? Atilla Koç, eski
AKP’li bakan. Sonra Hilmi Güler, yine eski bakan. Sonra, Bekir Pakdemirli,
İzmir İl Başkanı AKP’nin ve milletvekili aday adayı. Mehmet Bostan ve Ahmet
Akar. Baktığınız zaman hani bu bağımsız yönetim kurulu esasında göbekten bağlı.
Nereye bağlı? İktidara, AKP’ye bağlı. 
Şimdi, peki,
Turkcell bu tarafta, işte medya bu tarafta. Peki diyeceksiniz ki: “Bu havuz
problemi nedir, bu havuz problemi nasıl oluyor?” Bakın şöyle oluyor havuz
problemi: Mesela 2014 yılına bakıyoruz, elimde şöyle bir şey de var, bu 4 Şubat
2015’te bir gazetenin açıklanmış, kamu kurumlarının…
RECEP ÖZEL
(Isparta) – Ne gazetesi o?
UMUT ORAN
(Devamla) – …AKP yöneticilerinin atadığı şirketler ve buradan nereye ne kadar
kaynak aktarılmış, burada hepsini tek tek veriyor. Bizim konumuz Turkcell yani
bizim araştırılmasını istediğimiz şey Turkcell. 
Bakın, nasıl
oluyor bu sistem? Şöyle oluyor: 2014 yılı, Akşam, Güneş, Star; 3 tane gazeteyi
alalım buraya, yaklaşık 10-15 bin tirajı olan gazeteler bunlar ama şişirilmiş
olarak baktığımız zaman 300 bin civarında bir tirajları var. Toplam tirajın
içerisindeki payları yüzde 7 yani 3 gazete var, tirajları yüzde 7. Peki,
Turkcell’in reklam bütçesinden ne kadar kaynak aktarılıyor buraya? Yüzde 7 olan
bir şeye ne kadar aktarılabilir? Yüzde 7, yüzde 8, yüzde 10; hayır, yüzde 31,3
bu 3 gazeteye ki şişirilmiş olan yani bunların bayi satışı olmayan tirajlarına
kaynak aktarılıyor. Biraz evvel gösterdiğim bu gazete, örnek verelim, Sözcü
gazetesi bu. Bu gazetenin hemen hemen, şişirilmiş olarak baktığımız zaman, 3
tane gazeteyi saydım, onlardan daha fazla tirajı var, yüzde 8 civarında tirajı
var. Peki, ne kadar kaynak aktarılıyor Turkcell’den? Yani, baktığınız zaman bir
adalet, eşitlik var mı? Binde 4 yani aynı tiraj, bir taraf yüzde 31,3 yani üçte
1, öbür taraf binde 4. Şimdi, işte bu büyük bir sıkıntı yani burada bir adalet
ve eşitliğin olmadığını görüyoruz. 
Peki, kriminal
nasıl olunuyor yani niye kriminal olunuyor? Bizim de bu konuda, bakın, şubat
ayında yani geçtiğimiz ay bu gazete grubu, bu medya grubu, Ethem Sancak’ın
başında olan bu grup, partimize, partimizin Genel Başkanına, şahsıma,
milletvekillerimize bir sürü iftirada bulundu, bir sürü hakarette bulundu,
hedef gösterdi. Biz de gerekli belgeleri, gerekli bilgileri ortaya koyduk ve
onların bütün bu iftiralarını, bütün bu yalanlarını çürüttük, bir kenara attık.
Ama, şimdi, bu bir siyaset olabilir mi? Böyle bir siyaset olabilir mi? Şimdi,
siz bir medya grubuna el koyacaksınız, onu istediğiniz kişiye vereceksiniz, ondan
sonra da o gelecek, istediği siyasi partiye istediği gibi tetikçilik yapacak,
istediği gibi tezgâh kuracak. İşte, kriminal böyle oluyor. Yani, böyle bir
şeyin olmaması lazım. 
Peki,
bakıyorsunuz kimdir bu medya, alan yani iktidarın vermiş olduğu kimdir, Ethem
Sancak kimdir diye bakıyorsunuz; iş adamı kimliği var, efendim, bir medya
patronu olmuş, AKP’yle yakın ilişkisi var, şu anda da AKP’nin eski MKYK üyesi,
AKP’nin, yine, şu anda, bir kurumunun -Parti İçi Demokrasi ve Hakem Kurulu-
üyesi. Yani, şimdi, buradaki ilişkilere baktığınız zaman, burada sağlıklı
olmayan bir durum var. Yani, bu sadece Cumhuriyet Halk Partisinin sorunu değil,
bu sadece Umut Oran’ın sorunu da değil; biz, sonuçta bize gelen, atılan çamuru
temizlemesini biliriz, bizim alnımız ak başımız dik, biz bunlarla mücadele
etmesini biliriz. Ama söz konusu Umut Oran veya Cumhuriyet Halk Partisi değil,
söz konusu temiz siyaset, ahlaklı siyaset, siyaset-medya ilişkileri; söz konusu
olan demokrasi, söz konusu olan parlamenter, demokratik, hukuk sistemi yani söz
konusu olan bu.
OSMAN AŞKIN BAK
(İstanbul) – Gürsel Tekin’in açıklamasına ne diyeceksin? 8 Haziranda el
koyuyormuş. 
UMUT ORAN
(Devamla) – Şimdi, bunun için hep beraber mücadele etmemiz gerekiyor. 
Şimdi, biz,
burada düğümün ucunu aldık yani biz bir yerden yakaladık, paçasını, yakasını
yakaladık; bunun arkasında da kim varsa, bunun arkasında iş adamı varsa iş
adamına gideceğiz, bunun arkasında medya varsa medyaya gideceğiz, siyasetçi
varsa siyasetçiye gideceğiz…
OSMAN AŞKIN BAK
(İstanbul) – Gürsel Tekin selam söyledi.
UMUT ORAN
(Devamla) – …bürokrat varsa bürokrata gideceğiz, kim varsa onun arkasına
gideceğiz. 
Şimdi, değerli
arkadaşlarım, bakın, ne hâle geliyor? Bakın, Turkcell, eminim ki buradaki bütün
arkadaşların da -hangi partiden olursa olsun- göz bebeği olarak gördüğü, gurur
duyduğumuz dünya çapında bir şirketti, değil mi? Yani, baktığınız zaman,
iletişimde dünya çapında, hepimizin iftihar ettiği bir şirket. Şimdi, bu olan
doğru bir şey mi? Yani, iktidar alıyor, 7 yönetiminden 5’ine kendi bakanlarını
oraya… Yani, bir yerde “eski Bakanlar Kabinesi” gibi kuruyor, ondan sonra da
kaynakları istediği gibi başka yerlere devrediyor. 
Şimdi, bugün
Turkcell bana göre sorgulanır yani Turkcell mi “AKPCELL” mi? Yani, ben bu
Turkcell’e nasıl güveneyim? İnanın, yani şunu bile düşünüyorum: Turkcell
abonesiyim ama aboneliğimi oradan almayı bile düşünüyorum. Orada binlerce
çalışan var, milyonlarca abone var ama ben bu kuruma güvenmiyorum. Niye
güvenmiyorum? Çünkü siyasetle, medyayla -bu çete, suç örgütü- kötü ilişkiler
bunlar. Onun için diyorum ki -hepinize diyorum- temiz siyaset için, ahlaklı
siyaset için gelin…
HAKAN ÇAVUŞOĞLU
(Bursa) – Ya, sen mi söylüyorsun temiz ve ahlaklı siyaseti?
UMUT ORAN
(Devamla) – …bu Meclis araştırma komisyonunu çalıştıralım ve gerçeklerin ortaya
çıkmasına hep beraber yardımcı olalım.
OSMAN AŞKIN BAK
(İstanbul) – Havuz için topladığınız paralar nerede?
UMUT ORAN
(Devamla) – Bu, hepinizin görevi.
Hepinize
saygılar sunuyorum.
OSMAN AŞKIN BAK
(İstanbul) – Havuz için topladığınız paralar nerede?
BAŞKAN – Sayın
Bak, lütfen…
UMUT ORAN
(Devamla) – Tekrardan sizlerin vicdanına sesleniyorum, alacağınız kararla da
sizleri Allah’a havale ediyorum. (CHP sıralarından alkışlar, AK PARTİ
sıralarından gürültüler)
BAŞKAN –
Teşekkür ediyorum.
OSMAN AŞKIN BAK
(İstanbul) – Havuz için topladığınız paralar nerede? Adam ağlıyor, paramı
çaldılar diyor.
HAKAN ÇAVUŞOĞLU
(Bursa) – Sen mi ahlaklı siyasetten bahsediyorsun!
HAYDAR AKAR
(Kocaeli) – Önce 17-25 Aralığın hesabını verin.
BAŞKAN - Öneri
aleyhinde söz isteyen Süreyya Sadi Bilgiç, Isparta Milletvekili.
Buyurun Sayın
Bilgiç. (AK PARTİ sıralarından alkışlar)
HAKAN ÇAVUŞOĞLU
(Bursa) – O adam Başbakan Yardımcısına saldıran adamı bağrına basıp okşamış
adam. O kriminal bir adam.
UĞUR BAYRAKTUTAN
(Artvin) – Mehmet Cengiz ve Özaltın nereye para aktardılar? Milletle sevişen
adam nereye para aktardı?
BAŞKAN – Sayın
Çavuşoğlu, lütfen…
Buyurun.
SÜREYYA SADİ
BİLGİÇ (Isparta) – Sayın Başkan, değerli milletvekilleri; hepinizi saygıyla
selamlıyorum. Cumhuriyet Halk Partisinin vermiş olduğu Meclis araştırması
açılması önergesi üzerine aleyhte söz almış bulunuyorum.
Değerli
arkadaşlar, tabii burada önergeye baktığımızda kendi içerisinde pek çok çelişki
ve pek çok iddiayı görüyoruz. Bunlar çoğaltılabilir; hangi açıdan bakıyorsanız
-değişik zaviyelerden baktığınızda- çok daha farklı şeyleri söyleyebilirsiniz.
Öncelikle, Sayın
Oran’ın konuşmasına baktığımda, işte bir “AKP medyası” ki bu ifade önergede de
geçiyor, işte “Yandaş medya, candaş medya.” 
Değerli
arkadaşlar, her şeyden önce AK PARTİ ve AK PARTİ iktidarı gökten zembille
inmedi. 
HAYDAR AKAR
(Kocaeli) – İndirildi.
SÜREYYA SADİ
BİLGİÇ (Devamla) - Yani bu, ciddi manada milletin büyük bir teveccühünü alarak,
hele bugün yüzde 50’ler seviyesinde teveccühünü alarak iktidarda olan, burada
yüce Mecliste temsil edilen bir parti. 
ENGİN ALTAY
(Sinop) – 38… 38…
SÜREYYA SADİ
BİLGİÇ (Devamla) - Tabii ki vatandaşın içerisinde olduğu gibi medyada da bu
iktidarı destekleyen farklı medya kuruluşları olabileceği gibi bunun
karşısında, aleyhinde olan medya kuruluşları da olabilir. Onlar da her türlü
şekliyle özgürce, serbestçe, özgür medya, özgür basın düşüncesi içerisinde
yayınlarını yapabilirler.
Burada, ben
yalnız bu önergenin aslında özünün ne olduğunu anlamamıştım ancak Sayın Oran’ın
konuşmasına baktığımda bu önergenin özünü anladım. Bu önerge şudur: Bir
hesaplaşma dürtüsü içerisinde verilmiş bir önergedir. Nedir? İşte, bu medyada
bahsedilen diyelim ki gazetelerde aleyhte birtakım yazılar çıkmıştır, bunlara
belki hukuki yollardan gereken cevaplar verilmiştir, verilmemiştir, onu
bilemiyorum ancak bununla yetinilmemiş, bir hesaplaşma dürtüsü içerisinde bir
de bu mesele farklı bir açıdan Meclis kürsüsüne taşınmış bulunuyor. 
Şimdi, mesela,
burada, bakıyorum, diyor ki işte: “6362 sayılı -sizin önergenizden okuyorum-
Kanun’un 21’inci maddesinin (1)’inci fıkrasında halka açık ortaklıkların piyasa
teamüllerine, ticaret hayatının basiret ve dürüstlük ilkelerine aykırı olarak
ticari uygulamalar yapması ve kârlarını veya mal varlıklarını azaltarak kazanç
aktarımında bulunması yasaklanırken…” Şimdi, sadece burasını almışsınız ama bu
6362’nin 21’inci maddesini okursak şunu söylüyor, diyor ki: “Halka açık
ortaklıklar ve kolektif yatırım kuruluşları ile bunların iştirak ve bağlı
ortaklıklarının; yönetim, denetim veya sermaye bakımından doğrudan veya dolaylı
olarak ilişkide bulundukları gerçek veya tüzel kişiler ile emsallerine
uygunluk, piyasa teamülleri, ticari hayatın basiret ve dürüstlük ilkelerine…”
diye cümle devam ediyor. Yani, hangi şart var burada? Bu halka açık ortaklığın,
bahsedilenin mutlak surette yönetim, denetim veya sermaye açısından doğrudan
veya dolaylı olarak ilişkide bulunmuş olduğu bir gerçek veya tüzel kişiyi
aramanız gerekiyor. 
Şunu soruyorum
arkadaşlar: O zaman Turkcell ile bahsetmiş olduğunuz medya kuruluşlarının nasıl
bir ilişkisi var yönetim, denetim ve sermaye açısından?
OKTAY VURAL
(İzmir) – Siyasi. AKP ile Turkcell arasında ne ilişki var, Atilla Koç’la?
SÜREYYA SADİ
BİLGİÇ (Devamla) – İşin başında, o zaman buradan baktığımızda bu önergenin
hukuki dayanağının birinci ayağı çökmüş oluyor. 
İkinci, diğer
taraftan baktığımızda, değerli arkadaşlar, özel şirketler medya planlarını,
ticari öncelikleri, yapılan iletişimin hedef kitlesi, erişim maliyetleri,
ticari ilişkiler ve şartları çerçevesinde yapmaktadırlar. Turkcell’in de diğer
şirketler gibi medya planlamalarını bu şekilde yaptığını zannediyorum. Öte
yandan, özel bir şirketin kendi özel tercihleri ve uygulamaları çerçevesinde
yapmış olduğu işlemlerinin Anayasa’mızın 98’inci maddesi çerçevesinde Meclis
denetimine tabi tutulması isteminin de hukuki bir karşılığının bulunmadığı da
açıktır, hatta böyle bir konunun Meclis İçtüzüğü’nün 97’nci maddesi uyarınca
gündeme alınması dahi mümkün değildir ama bugün bunu konuşuyoruz.
Turkcell,
değerli arkadaşlar, özel bir şirkettir, medya planlamasını yapmakta serbesttir.
Hiçbir şekilde, kendi planlamasını sanki Basın İlan Kurumunun bir ilanıymış
gibi, Basın İlan Kurumu bu medya planlamasını yapıyormuş gibi, bütün herkese
eşit şekilde dağıtmasını falan beklemek, maalesef ticari hayatın gerçekliğiyle
bağdaşmaz bir bakış açısıdır. 
Ayrıca, şunu
söyleyeyim: Bir yanda, işte, medyayı suçluyoruz, onu yapıyoruz, bunu yapıyoruz,
öbür taraftan “özgür medya” diyoruz ama diğer taraftan, bir Genel Başkan Yardımcısı
da bu olaylardan, hadiselerden sonra çıkıp gazetelere el koymaktan bahsetti.
Peki, değerli arkadaşlar, hukuk karşısında hakkımızı arıyoruz ama gazetelere el
koymanın nasıl bir hukuki karşılığı olabilir? Böyle bir hukuki karşılık var mı?
Yok. Ha, ondan sonra tabii ki bundan vazgeçildi. Ama değerli arkadaşlar, şunu
anlamamız lazım: Burası, Meclis kürsüsü dışarıda yaşanan birtakım kavgaların,
medya üzerinden yaşanan birtakım kavgaların hesaplaşma yeri değildir ve zaten
dediğim gibi, özel bir şirkettir. Burada ne 6362 sayılı Sermaye Piyasası
Kanunu’nun 21’inci maddesinin (1)’inci fıkrasında, yönetim, denetim ve sermaye
açısından bir ilişki kurulması mümkündür ne de dediğim gibi, Anayasa’nın
98’inci maddesi çerçevesinde bir hukuki karşılığı yoktur bu önergenin.
Bütün bu
gerekçelerle bu önergeye karşı olduğumu bildiriyor, hepinizi saygıyla
selamlıyorum. (AK PARTİ sıralarından alkışlar)
BAŞKAN –
Teşekkür ediyorum. 
Öneri lehinde
söz isteyen, Seyfettin Yılmaz, Adana Milletvekili. 
Buyurun Sayın
Yılmaz. (MHP sıralarından alkışlar)
SEYFETTİN YILMAZ
(Adana) – Sayın Başkan, değerli milletvekilleri; Cumhuriyet Halk Partisinin
TMSF’nin gözetimindeki Çukurova Grubu bünyesinde bulunan Sky Türk televizyonu,
Akşam ve Güneş gazetelerine Turkcell üzerinden aktarılan reklamlar üzerine
vermiş olduğu araştırma önergesi hakkında Milliyetçi Hareket Partisi Grubu
adına söz almış bulunuyorum. Yüce heyetinizi saygıyla selamlıyorum. 
Değerli
milletvekilleri, tabii, bu Turkcell’in olayı, bu medyaya karşı yapılanlar,
tamamen Adalet ve Kalkınma Partisi döneminde al gülüm ver gülüm sistemidir.
Nedir bu sistem? Bu sistemin ana unsuru şu: Bu, 17-25 Aralıkta kendisini ortaya
koymuştur. Ne yapılmaya çalışılıyor? Yapılan, asrın yolsuzluğu. Milletin
trilyonlarını götüren, katrilyonlarını götüren bir anlayış, bir yapı, bir
hükûmet anlayışı, oluşturulan yandaş medya marifetiyle halkta bir algı
operasyonu oluşturularak, bu yapılan işlerin gerçekte bir darbe olduğunu, sanki
milletin malının, kamunun malının yenilmediğini, bunları milletin gözünün içine
baka baka anlatacak bir medyaya ihtiyaç var. “Bu yapılanlar darbedir, bunu
yapan savcılar haindir, bunu yapan savcılar darbecidir.” Bu algının yaratılması
gerekiyor. Kimle yaratılması gerekiyor? Oluşturulan medya marifetiyle. 
Bu Hükûmet,
belli bir dönemden sonra Türk medyası üzerinde bir operasyon yapmıştır. Buna
operasyon demek de mümkün değildir, bu bir darbedir değerli milletvekilleri.
Bunu niye söylüyorum? Bu, kendi şahsınızla… İşte, Sayın Recep Tayyip Erdoğan
kendi parası varsa çıkar, bir televizyonu alır, bir gazeteyi alır; AK PARTİ’nin
zengin milletvekili vardır -birçok zengin milletvekili de vardır- çıkar,
televizyon alır, gazete alır ama yapılan ne? Değerli milletvekilleri, yapılan,
kamu ihalelerinden yandaş iş adamlarına ihaleleri vereceksiniz, oradan
kazanılan paraların bir kısmını da aktaracaksınız bir tarafa, oradan -efendime
söyleyeyim- Sabah’ı alacaksınız, ATV’yi alacaksınız, başına damadını
getireceksiniz. Gazeteyi alanların gazeteyle alakası yok. Öbür tarafta -yine ne
işte- bu, Akşam’la, Star’la, Sky Türk’le oluşturulan da bunun bir benzeri. 
Şimdi, şurada,
bu “tape”ler Adli Tıp Kurumu tarafından belirlendi; burada, millete küfreden
bir iş adamı da dâhil olmak üzere “tape”lere geçmiş. Bunu inkâr edemezsiniz,
bunlar eninde sonunda ortaya çıkacak. Burada diyorlar ki işte “730 milyon dolar
para toplanmış.” Yani ne kadar? 1 katrilyon 400 trilyon lira. Kimin parası bu,
Allah’ınızı severseniz? Bunlar kamudan ihale alıyorlar. Ne yapıyorlar kamudan
aldıkları ihalelerle? Şişirilmiş rakamlarla iş yapıyorlar ve ondan sonra bu
paraların bir kısmı, beyefendi talimat veriyor, bir taraflara aktarılıyor. 
Size bir örnek
Sayıştay raporundan… Yani buna hiç mi vicdanınız sızlamayacak? Ulaştırma
Bakanlığı gibi tarihin en büyük ihalelerine imza atıyor. Bakın,
Adapazarı-Karasu, Tekirdağ-Muratlı, Kars-Tiflis, İzmir-Kemalpaşa, 4 tane demir
yolunun projesi hazırlanıyor, ihalesinin yaklaşık maliyeti kaç lira biliyor
musunuz? Tam rakamını size vereyim, 945 trilyon lira. Peki, bu 4 ihale iş
bitiminde kaça mal oluyor? Efendime söyleyeyim, 3 katrilyon 87 trilyon liraya.
Kim kazanıyor burada parayı? 5-6 tane iş adamı kazanıyor. Buradan milletin
sırtına bine bine kazandıkları paralarla ondan sonra tutuyorlar Sabah
gazetesini alıyorlar, ATV’yi alıyorlar, Star’ı alıyorlar, Akşam’ı alıyorlar,
bir ordu oluşturuyorlar. Ne ordusu? Basın ordusu. Bu basın ordusunun
televizyonlarında, gazetelerinde köşe yazarlarına “Alın size 100 bin dolar.”,
basında “Alın size 100 bin dolar maaş. Ne yapacaksınız? AKP’yi öveceksiniz.
Beyefendi, Recep Tayyip Erdoğan ‘ak’ derse ‘ak’ diyeceksiniz, ‘kara’ derse
‘kara’ diyeceksiniz.” Yani, bundan farklı bir yapı var mı Allah’ınızı
severseniz?
Dün, Balyoz ve
Ergenekon olurken Recep Tayyip Erdoğan çıkıyordu “Bu millete darbe yapılıyor.”
diyordu ama bu milletin savcıları bu darbeye karşı dik durarak bu darbenin
önüne geçiyor, “İşte benim zırhlı Mercedes arabam.” diyordu. Bir bakıyorsunuz o
yandaş medyadaki köşe yazarları, o yandaş televizyondaki sunucular ne
yapıyorlar? “Vay, darbe!”, “Millet iradesi”, “sandık”, “darbeciler”, “hainler”,
“ordu içindeki hainler”, “Allah bizi bunlarla beraber savaşa göndermedi.”
diyorlardı. Oturuyorlar orada karşılıklı, ayda 100 bin, 200 bin doları
alıyorlar milletin bin liraya geçinemediği bir ortamda, Recep Tayyip Erdoğan’ı
ve AKP’yi öv babam öv; görevleri bu, başka bir görevleri yok. Döndü Recep
Tayyip Erdoğan dedi ki: “Yahu, bu kumpasmış.” Baktım aynı adamlar aynı
televizyonlarda diyorlar ki: “İşte hainler orduya kumpas kuruyorlar, ordu
içerisinde kumpas kurmuşlar, bunu oluşturmuşlar.” Şimdi çıkmışlar bu
televizyonlarda karşılıklı 2 tanesi 100’er bin dolar maaşı da alarak bunları
anlatıyorlar. Yahu böyle bir medya dünyanın neresinde görülmüş? Böyle bir
adalet olur mu?
Bakın, size bir
şey söyleyeceğim. Dün bunu kim yapıyordu biliyor musunuz? Bundan on dört-on beş
yıl önce muktedir güçler sakallı bir kişi buluyorlardı, başörtülü birini
buluyorlardı, birtakım değerleri buluyorlardı, bir senaryo, bütün
televizyonlar, köşe yazarları, program yapımcıları “vay tarikat, vay din, vay şu,
vay bu” diyerek veriyorlardı yaygarayı. Peki, o zaman sizin canınız yanmıyor
muydu? Bugün, onun kat kat kötüsünü siz yapıyorsunuz, farkında değil misiniz?
Yazık, günah değil mi! Adalet lazım değil mi bir ülkeye? Haksızlık kimden
gelirse gelsin, önemli olan hakkın yanında durabilmektir. Bana yapılırsa
haksızlık, yaşasın zalimler için cehennem ama başkaları mağdur olduğu zaman oh
ne güzel, ne âlâ memleket! Böyle bir ülke yönetilir mi? Böyle bir anlayış
olabilir mi? Peki, bunun garantisi var mı? Yarın bir benzeri size yapıldığı
zaman zorunuza gitmeyecek mi? Gelin, adil olun ya! Bunun neyini savunuyorsunuz?

Bugün, bu soru
önergesinde verilen, Star Sancak Grubunun şeyleri… İşte burada rakamları var. 
Bakın değerli
arkadaşlar, 60 trilyonluk reklam verilmiş. Bunun 25 trilyonunu kim alıyor,
biliyor musunuz? Sabah gazetesi alıyor. 8 trilyonunu kim alıyor? Star gazetesi
alıyor. Bunların tirajları ne? Havaalanlarına gidiyoruz, her tarafta Star
gazetesi var. Kim dağıtıyor bunları? Kim bunların parasını veriyor? 
RAMAZAN CAN
(Kırıkkale) - Zaman da var, Zaman. 
SEYFETTİN YILMAZ
(Devamla) – Zaman falan yok, başkası da yok. Geçin onları. 
Gidiyorsunuz
başka yerlere, her tarafta Star. Satıldığı falan yok ama toplumun olduğu
yerlerde bedava dağıtılıyor. Kim ödüyor? Halk ödüyor değerli arkadaşlar, halk
ödüyor bunun parasını. Bunun parası dağın başındaki köylü Mehmet Ağa’dan
çıkıyor, işçiden çıkıyor, emekçiden çıkıyor, emekliden çıkıyor, memurdan
çıkıyor, esnaftan çıkıyor. Bu paralar babanızın parası değil. 
Öbür taraftan,
bakıyorsunuz, adalet olsa CNN Türk’e yok, efendime söyleyeyim, Kanal D’ye yok,
Sözcü’ye yok, Zaman’a yok, Bugün’e yok, Samanyolu Televizyonuna yok. Kime var?
Kanal 24. Şurada bakıyorum ben, Halkbank tamamını Kanal 24’e vermiş. Kimdir bu
Kanal 24? Kim izliyor Kanal 24’ü? 
RECEP ÖZEL
(Isparta) – Biz izliyoruz. 
SEYFETTİN YILMAZ
(Devamla) – Haa, kim izliyor biliyor musunuz? Algı oluşturuyorsunuz, algı ama
unutmayın ey Recep Tayyip Erdoğan ve onunla yol yürüyenler, siz dün bunların
hepsinden dert yanıyordunuz. Yola çıktığınızda, cebinizdeki simit parasını
vererek o Millî Gazete’ye destek veriyordunuz. Millî Gazete de yok bunun
içerisinde. Dün “Bu satılık medya. Bu medya bizi linç ediyor. Bunlar
muhafazakâr kesimleri linç ediyor.” diyordunuz. Bugün sizin yaptığınızın ne
farkı var Allah aşkına? Bugün belli yerden aynı gazeteler ele geçirilmiş
-Sabah, Star, Akşam, Takvim, şu, bu- belli noktadan bir talimat veriyor, hepsi
aynı manşetle çıkıyor. Hedef gösteriliyor, ondan sonra devletin başka
kurumları, yargısıyla, adliyesiyle beraber hedef gösterilen noktaya yallah
atışa gidiyorlar. Dün de aynısı yapılıyordu, dün de bir televizyon kanalı, bir
gazete alıyordu bir başörtülüyü, alıyordu bir sakallıyı, ondan sonra, onun
üzerinden İslami değerlere vuruyorlardı. Bugün sizin yaptığınızla onun yaptığı
arasında ne fark var biliyor musunuz? Siz onlardan daha acımasız gidiyorsunuz,
açık söylüyorum, net söylüyorum, bunun böyle bilinmesinde fayda var. Niye
tahammül edemiyorsunuz?
Sayın Recep
Tayyip Erdoğan bir konuşma yapıyor. Market açılışı yapsa, çeşme açılışı yapsa
Türkiye'de 37 tane televizyon kanalı, ulusal kanal, 100’e yakın yerel kanal
canlı veriyor. Sayın Genel Başkanımız Devlet Bahçeli’nin salı günleri olan grup
toplantılarına bile tahammülünüz yok. Başbakan Katar’dan arıyor, “Alo Fatih…”
diyor, “Ne oldu Sayın Başbakanım?”, “Siz bu Devlet Bahçeli’yi niye canlı
veriyorsunuz?” diyor. Ya, bir beş dakika konuşmasına bile tahammülünüz yok.
Böyle bir demokrasi olabilir mi? Böyle bir hakkaniyet anlayışı olabilir mi?
NECATİ ÖZENSOY
(Bursa) – Alt yazıya bile tahammülü yok.
HAYDAR AKAR
(Kocaeli) – Alt yazı… 
SEYFETTİN YILMAZ
(Devamla) – Fatih Saraç ne diyor biliyor musunuz? “Sayın Başbakanım, hemen
kaldırıyoruz.” Veriyor talimatı, genel başkanımızın canlı yayındaki konuşmasını
kaldırıyor ve Bilal Erdoğan’ı arıyor, “Ya, beyefendiyi çok üzdüm, buna
üzüldüm.” diyor. Ama unutmayın, bu millet sizi üzecek, ama bugün ama yarın,
çünkü haksızlık üzerine, adaletsizlik üzerine kurulan bir sistem hiçbir zaman
için ayakta kalmamıştır. Onun için hakka davet ediyorum, onun için adalete
davet ediyorum. (AK PARTİ sıralarından gürültüler) Bırakın bu yandaşlığı,
oradan laf atmayı bırakın da hakka doğru yürüyün, adalete doğru yürüyün,
millete doğru yürüyün.
Hepinize
saygılar sunuyorum. (MHP sıralarından alkışlar)
OSMAN AŞKIN BAK
(İstanbul) – Millete yürüyoruz zaten, on seçimdir milletle beraberiz.
SEYFETTİN YILMAZ
(Adana) – Göreceğiz Osman.
OSMAN AŞKIN BAK
(İstanbul) – Tamam, yine göreceğiz. On seçimdir görüyorsun.
SEYFETTİN YILMAZ
(Adana) – İnşallah sizi ziyaret etmek zorunda kalmayız.
OKTAY VURAL
(İzmir) – Ne savunuyorsun ya? Neyi savunuyorsun ya? 
UMUT ORAN
(İstanbul) – Sayın Başkan…
BAŞKAN – Buyurun
Sayın Oran.
OKTAY VURAL
(İzmir) – Senin siyasetin Star mı ya? Partini savun, fikirlerini savun.
OSMAN AŞKIN BAK
(İstanbul) – Partimi savunuyorum, “Milletle yürüyoruz.” dedim ben de.
BAŞKAN – Sayın
Bak, Sayın Vural, lütfen… Sayın Oran bir şeyler ifade edecek.
OKTAY VURAL
(İzmir) – Star, medya siyasetini ne savunuyorsun ya? Sen milletin vekilisin,
medyanın vekili değilsin ya.
OSMAN AŞKIN BAK
(İstanbul) – “Milletle yürüyoruz.” dedim ben de.
OKTAY VURAL
(İzmir) – Avukatı mısın?
BAŞKAN – Buyurun
Sayın Oran.
UMUT ORAN
(İstanbul) – Sayın Başkan, Sayın Süreyya Sadi Bilgiç benim bir hesaplaşma
içerisinde olduğumu ifade etti. Herhâlde yanlış anlaşıldım. Bir sataşma
üzerinden söz almak istiyorum müsaade ederseniz.
SÜREYYA SADİ
BİLGİÇ (Isparta) – Sataşma yoktur Sayın Başkanım, tutanakları isteyelim.
BAŞKAN – Buyurun
Sayın Oran. 
Sataşma
nedeniyle iki dakika söz veriyorum.
IX.- SATAŞMALARA İLİŞKİN
KONUŞMALAR (Devam)
2.- İstanbul Milletvekili
Umut Oran'ın, Isparta Milletvekili Süreyya Sadi Bilgiç’in CHP grup önerisi
üzerinde yaptığı konuşması sırasında şahsına sataşması nedeniyle konuşması
UMUT ORAN
(İstanbul) – Sayın milletvekilleri, burada bir hesaplaşma içerisinde değiliz
yani biz sonuçta burada bir yasama organının bir parçasıyız. Ortada gerçek bir
durum var, ben biraz evvel rakamlarla bunu ifade ettim yani bir gazetenin eğer
tirajı yüzde 7’yse, yüzde 31,3 reklam bütçesinden ayrılıyorsa; diğeri de yüzde
8’se, binde 4 alıyorsa burada bir yanlışlık var yani akıl, bilim, mantık,
vicdan “Yanlışlık var.” diyor. Yoksa, benim burada bir hesaplaşma içerisinde
olmadığımı ifade etmek isterim. Doğrudur, yani son dönemlerde ben de bir medya mağduru,
bu havuz medyasının mağduru oldum ama ben kendi sorunumu, kendi partimle
ilgili, kendimle ilgili bu sorunu yargı önünde çözeceğim, sonuna kadar
gideceğim. Zaten elimdeki bilgiler, belgeler de bütün bu yalanları da çökertmiş
oldu, bu kumpası da, tezgâhı da bir anlamda çökertmiş oldu, ortadan kaldırmış
oldu. 
Şimdi, buradaki
dava bu değil, bunu lütfen böyle değerlendirmeyin. Bu hepimizin ortak
sorumluluğu. Bugün size, yarın bize; bugün bize, yarın size. Bakın, Sayın
Başbakan Davutoğlu, Sayın Genel Başkanınız diyor ki: “Kim şu veya bu gerekçeyle
millî hazinemize, kaynaklarımıza yolsuzluk niyetiyle yaklaşırsa, kim herhangi
bir şekilde harama bulaşırsa kardeşim de olsa onun kolunu koparmaya
kararlıyız.” Bunu sizin Genel Başkanınız Sayın Başbakan Davutoğlu söylüyor.
Şimdi, burada
işte, hesaplaşma, şudur, budur diye bakmamak lazım; ortada bir realite var,
yanlış giden bir iş var. Bunu düzeltmek hepimizin görevi; bunu düzeltmek, bunu
ortadan kaldırmak hepimizin görevi. 
Ben bu konuda
bir kez daha, bunun bir hesaplaşma olmadığını, demokrasinin sağlıklı işlemesi
için özgür medyaya ihtiyacımız olduğunu ortaya koyuyorum. Orada çalışanlara da
yazık oluyor, Turkcell’de çalışanlara da yazık oluyor. Yani sonuçta yukarıda
bir şeyler oluyor, filler tepişiyor ama bunun faturasını, maalesef, her
seferinde vatandaş ödüyor.
Teşekkür ederim
Sayın Başkan. (CHP sıralarından alkışlar)
VIII.- ÖNERİLER (Devam)
A) Siyasi Parti Grubu
Önerileri (Devam)
3.- CHP Grubunun, Grup
Başkan Vekilleri İstanbul Milletvekili Mehmet Akif Hamzaçebi, Sinop
Milletvekili Engin Altay ve Ankara Milletvekili Levent Gök tarafından, TMSF'nin
Çukurova Grubunun bazı şirketlerine el koyması, SPK'nın bağımsız üye görüntüsü
altında Turkcell yönetimine AKP'li eski bakanlar ile İzmir il yöneticisini
ataması ve Turkcell yönetiminin reklam görüntüsü altında Ethem Sancak ile diğer
medya kuruluşlarına örtülü kazanç aktarması sürecinin tüm yönleriyle
araştırılması amacıyla 17/3/2015 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun 26
Mart 2015 Perşembe günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN –
Önerinin aleyhinde söz isteyen Ramazan Can, Kırıkkale Milletvekili. (AK PARTİ
sıralarından alkışlar) 
RAMAZAN CAN
(Kırıkkale) – Sayın Başkan, değerli milletvekilleri; Genel Kurulu saygıyla
selamlıyorum.
16 Mayıs 2013
tarihinde aldığı kararla, Tasarruf Mevduatı Sigorta Fonu, Çukurova grubundan
olan alacaklarının tahsilini teminen 5411 sayılı Bankacılık Kanunu’ndan
kaynaklanan yetkilerini kullanarak 10 şirketin yetkilerini devralmıştır. 
Sayın
milletvekilleri, TMSF, hukuktan ve mevzuattan almış olduğu yetkiyle, kamunun,
yani milletin alacaklarını tahsil etme anlamında, borçlunun hukukunu da
koruyarak, bu alacakları en yüksek değerde tahsil etme gayretinde olan bir
hukuki kurumdur. Dolayısıyla, TMSF’nin açıklamasından da anlaşılacağı üzere,
alacakların tahsili zımnında Show TV ve BMC satışa çıkartılırken, diğer
şirketlerin de yönetimini devraldığından bahsetmektedir. 
Çukurova grubu
firmalarıyla Fon arasında, Fon’a devredilen çeşitli bankalara ait alacaklar
kapsamında, ilk olarak 31/1/2003 tarihli ana sözleşme, 4/8/2004 tarihli de ek
sözleşme imzalanmış ve protokollerle mutabakat altına alınmış, ancak gerek 2007
tarihli protokol gerekse 30/12/2012 tarihli protokol kapsamında taksitlendirme
yapılmış ve taksitlendirmeye de riayet edilmemiş, netice itibarıyla da grup
temerrüde düşürülmüştür. 15/5/2009 tarihli protokolle ise taksitler ödenmiş ama
gecikme faizleri ödenmemiştir, gecikme faizleri ödenmediğinden dolayı da grup
temerrüde düşürülmüştür. Temerrütler yüzünden durdurulan davalar ve takipler
kaldığı yerden devam etmiştir. Çukurova grubuyla sayısız görüşmeler yapılmış,
ek süreler verilmiş, taahhütler alınmış, ancak grup bu taahhütlere riayet
etmemiştir. 
Netice
itibarıyla, Mayıs 2013’te son süre verilmiş, buna rağmen de süreye riayet
edilmediğinden bahisle, 16/5/2013 tarihli 135 sayılı Fon Kararı’yla haciz
işlemi gerçekleştirilmiştir.
Sayın Başkan,
değerli milletvekilleri; TMSF, kanunla kendisine verilen görevleri yapmaktadır.
Netice itibarıyla, milletin alacağını, kamunun alacağını tahsil etmektedir. 
Bu nedenle, biz
siyasiler olarak TMSF’nin yanında yer almalıyız diyorum. Grup önerisini de
Genel Kurulun takdirine sunuyor, hepinizi saygıyla selamlıyorum. (AK PARTİ
sıralarından alkışlar)
BAŞKAN –
Teşekkür ediyorum.
Cumhuriyet Halk
Partisi grup önerisini oylarınıza…
III.- YOKLAMA
(CHP ve MHP
sıralarından bir grup milletvekili ayağa kalktı)
MEHMET AKİF
HAMZAÇEBİ (İstanbul) – Yoklama istiyoruz.
BAŞKAN – Yoklama
talebi var, yerine getireceğim.
Sayın Hamzaçebi,
Sayın Altay, Sayın Özgündüz, Sayın Çetin, Sayın Akar, Sayın Özkes, Sayın Seçer,
Sayın Oran, Sayın Öztürk, Sayın Küçük, Sayın Danışoğlu, Sayın Atıcı, Sayın
Aldan, Sayın Kuşoğlu, Sayın Türeli, Sayın Özbolat, Sayın Düzgün, Sayın Öz,
Sayın Özensoy, Sayın Dedeoğlu.
Üç dakika süre
veriyorum.
(Elektronik
cihazla yoklama yapıldı)
BAŞKAN – Sayın
milletvekilleri, toplantı yeter sayısı vardır.
VIII.- ÖNERİLER (Devam)
A) Siyasi Parti Grubu
Önerileri (Devam)
3.- CHP Grubunun, Grup
Başkan Vekilleri İstanbul Milletvekili Mehmet Akif Hamzaçebi, Sinop
Milletvekili Engin Altay ve Ankara Milletvekili Levent Gök tarafından, TMSF'nin
Çukurova Grubunun bazı şirketlerine el koyması, SPK'nın bağımsız üye görüntüsü
altında Turkcell yönetimine AKP'li eski bakanlar ile İzmir il yöneticisini
ataması ve Turkcell yönetiminin reklam görüntüsü altında Ethem Sancak ile diğer
medya kuruluşlarına örtülü kazanç aktarması sürecinin tüm yönleriyle
araştırılması amacıyla 17/3/2015 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun 26
Mart 2015 Perşembe günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN –
Cumhuriyet Halk Partisi grup önerisini oylarınıza sunuyorum: Kabul edenler…
Kabul etmeyenler… Kabul edilmemiştir.
Birleşime on
dakika ara veriyorum.
Kapanma Saati: 17.29
BEŞİNCİ OTURUM
Açılma Saati: 17.43
BAŞKAN: Başkan Vekili Sadık YAKUT
KÂTİP ÜYELER: Bayram ÖZÇELİK (Burdur), İsmail KAŞDEMİR (Çanakkale)
-----0-----
BAŞKAN
– Sayın milletvekilleri, Türkiye Büyük Millet Meclisinin 84’üncü Birleşiminin
Beşinci Oturumunu açıyorum.
Gündemin
“Kanun Tasarı ve Teklifleri ile Komisyonlardan Gelen Diğer İşler” kısmına
geçiyoruz. 
1’inci
sırada yer alan, Türkiye Büyük Millet Meclisi İçtüzüğünde Değişiklik
Yapılmasına Dair İçtüzük Teklifi ve Anayasa Komisyonu Raporu’nun görüşmelerine
kaldığımız yerden devam edeceğiz.
X.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER
A) Kanun Tasarı ve
Teklifleri
1.- Adalet ve Kalkınma
Partisi Grup Başkanvekilleri İstanbul Milletvekili Ayşe Nur Bahçekapılı,
Kayseri Milletvekili Mustafa Elitaş, Giresun Milletvekili Nurettin Canikli,
Kahramanmaraş Milletvekili Mahir Ünal ve Adıyaman Milletvekili Ahmet Aydın’ın;
Türkiye Büyük Millet Meclisi İçtüzüğünde Değişiklik Yapılmasına Dair İçtüzük
Teklifi ile Tunceli Milletvekili Kamer Genç’in; Türkiye Büyük Millet Meclisi
İçtüzüğünün Bir Maddesinin Değiştirilmesi Hakkında İçtüzük Teklifi ve Anayasa
Komisyonu Raporu (2/242, 2/80) (S. Sayısı: 156)
BAŞKAN
– Komisyon? Yok. 
Ertelenmiştir.

2’nci
sırada yer alan, Devlet Sırrı Kanunu Tasarısı ve Avrupa Birliği Uyum Komisyonu
ile Adalet Komisyonu Raporları’nın görüşmelerine kaldığımız yerden devam
edeceğiz. 
2.- Devlet Sırrı Kanunu
Tasarısı ve Avrupa Birliği Uyum Komisyonu ile Adalet Komisyonu Raporları
(1/484) (S. Sayısı: 287)
BAŞKAN
– Komisyon? Yok. 
Ertelenmiştir.

3’üncü
sırada yer alan, Ceza İnfaz Kurumları Güvenlik Hizmetleri Kanunu Tasarısı ve
Adalet Komisyonu Raporu’nun görüşmelerine kaldığımız yerden devam edeceğiz. 
3.- Ceza İnfaz Kurumları
Güvenlik Hizmetleri Kanunu Tasarısı ve Adalet Komisyonu Raporu (1/742) (S.
Sayısı: 616)
BAŞKAN
– Komisyon? Yok. 
Ertelenmiştir.

4’üncü
sırada yer alan, Askeri Hakimler Kanunu ile Bazı Kanunlarda Değişiklik
Yapılmasına Dair Kanun Tasarısı ve Adalet Komisyonu Raporu’nun görüşmelerine
kaldığımız yerden devam edeceğiz. 
4.- Askeri Hakimler Kanunu
ile Bazı Kanunlarda Değişiklik Yapılmasına Dair Kanun Tasarısı ve Adalet
Komisyonu Raporu (1/1008) (S. Sayısı: 685)
BAŞKAN
– Komisyon? Yok. 
Ertelenmiştir.

5’inci
sırada yer alan Eskişehir Milletvekili Salih Koca ve Uşak Milletvekili İsmail
Güneş ile 6 Milletvekilinin; Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi ile Milli Eğitim Bakanlığının
Teşkilat ve Görevleri Hakkında Kanun Hükmünde Kararnamede Değişiklik
Yapılmasına Dair Kanun Tasarısı, Manisa Milletvekili Özgür Özel'in; Kamu Kurum
ve Kuruluşlarının Ürettikleri Mal ve Hizmet Tarifeleri ile Bazı Kanunlarda
Değişiklik Yapılması Hakkında Kanunda Değişiklik Yapılmasına Dair Kanun
Teklifi, Cumhuriyet Halk Partisi Grup Başkanvekili İstanbul Milletvekili Mehmet
Akif Hamzaçebi'nin; Milli Eğitim Bakanlığının Teşkilat ve Görevleri Hakkında
Kanunda Değişiklik Yapılmasına Dair Kanun Teklifi ile Plan ve Bütçe Komisyonu
Raporu’nun görüşmelerine kaldığımız yerden devam edeceğiz. 
5.- Eskişehir Milletvekili
Salih Koca ve Uşak Milletvekili İsmail Güneş ile 6 Milletvekilinin; Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Teklifi ile
Milli Eğitim Bakanlığının Teşkilat ve Görevleri Hakkında Kanun Hükmünde
Kararnamede Değişiklik Yapılmasına Dair Kanun Tasarısı, Manisa Milletvekili
Özgür Özel’in; Kamu Kurum ve Kuruluşlarının Ürettikleri Mal ve Hizmet
Tarifeleri ile Bazı Kanunlarda Değişiklik Yapılması Hakkında Kanunda Değişiklik
Yapılmasına Dair Kanun Teklifi, Cumhuriyet Halk Partisi Grup Başkanvekili
İstanbul Milletvekili Mehmet Akif Hamzaçebi’nin; Milli Eğitim Bakanlığının
Teşkilat ve Görevleri Hakkında Kanunda Değişiklik Yapılmasına Dair Kanun
Teklifi ile Plan ve Bütçe Komisyonu Raporu (2/2736, 1/1039, 2/2118, 2/2731) (S.
Sayısı: 705) (x)
BAŞKAN
– Komisyon ve Hükûmet yerinde. 
İç Tüzük’ün
91’inci maddesine göre temel kanun olarak görüşülen teklifin geçen birleşimde
ikinci bölümünde yer alan 27’nci maddesi kabul edilmişti.
Sayın
milletvekilleri, yeni madde ihdasına yönelik iki adet değişiklik önergesi
Başkanlığımıza ulaşmıştır. Kayseri Milletvekili Mustafa Elitaş ve
arkadaşlarının 3065 sayılı Katma Değer Vergisi Kanunu’na geçici madde
eklenmesine dair bir önergesi vardır. Ancak bu önerge 3’üncü maddenin
görüşmelerinden sonra verilmesi gerektiği ve işlem sırası geçtiği için işleme
alınamamaktadır.
İkinci önerge,
İstanbul Milletvekili Mehmet Akif Hamzaçebi ve arkadaşları tarafından verilen
ve yeni madde ihdasını içeren önerge. 3303 sayılı Taşkömürü Havzasındaki
Taşınmaz Malların İktisabına Dair Kanun’da bir değişiklik öngörülmüştür. İç
Tüzük’ün 87’nci maddesine göre görüşülmekte olan tasarı ve teklifin konusu
olmayan sair kanunlarda ek ve değişiklik getiren yeni bir kanun teklifi
niteliğindeki değişiklik önergeleri işleme konulamaz. Söz konusu önerge
görüşülmekte olan teklif ile düzenleme konusu yapılmayan bir kanunda değişiklik
içerdiğinden işleme alınamayacaktır.
28’inci maddede
üç önerge vardır ancak bu önergeler... Kayseri Milletvekili Mustafa Elitaş ve
arkadaşları tarafından verilen, 28’nci maddeye bir bent ekleyen önergeyle 3194
sayılı İmar Kanunu’nda bulunan bir hükmün yürürlükten kaldırılması
önerilmiştir. İç Tüzük’ün 87’nci maddesine göre görüşülmekte olan tasarı ve
teklifin konusu olmayan sair kanunlarda ek ve değişiklik getiren yeni bir kanun
teklifi niteliğindeki değişiklik önergeleri işleme konulamaz. Söz konusu önerge
görüşülmekte olan teklifte düzenleme konusu yapılmayan bir kanunda değişiklik
içerdiğinden işleme alınamamaktadır.
MEHMET DOĞAN
KUBAT (İstanbul) – Sayın Başkan, bir saniye efendim.
BAŞKAN – Buyurun
Sayın Kubat.
MEHMET DOĞAN
KUBAT (İstanbul) – Efendim, bu konuda usul tartışması açılmasını talep ediyorum
çünkü bu konuda daha önce örnek uygulamalar var. Konu bütünlüğü içerisinde
teklifte kanun yer almaktadır. Sırasının geçmiş olması bunun görüşülmesine mani
değildir. Bu konuda usul tartışması açılmasını talep ediyorum.
BAŞKAN – Sayın
Kubat, biraz önce onu konuştuk, bu bulunmayan maddeyle ilgili konuşuyoruz
efendim.
Diğer iki önergeyi okutuyorum:
Türkiye Büyük Millet Meclisi Başkanlığına
Görüşülmekte olan 705 sıra sayılı
yasa teklifinin 28’inci maddesinin dördüncü paragrafında geçen “yer alan”
ibaresinin “bulunan” şeklinde değiştirilmesini arz ve teklif ederiz.
 İdris Baluken Nursel
Aydoğan Erol Dora
 Bingöl Diyarbakır Mardin
 Hasip Kaplan Adil
Zozani
 Şırnak Hakkâri
Türkiye Büyük Millet Meclisi Başkanlığına
Görüşülmekte olan 705 sıra sayılı
Bazı Kanun ve Kanun Hükmünde Kararnamelerde Değişiklik Yapılması Hakkında Kanun
Teklifi ile, Eskişehir Milletvekili Salih Koca ve Uşak Milletvekili İsmail
Güneş ile 6 Milletvekilinin; Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi ile Milli Eğitim Bakanlığının
Teşkilat ve Görevleri Hakkında Kanun Hükmünde Kararnamede Değişiklik
Yapılmasına Dair Kanun Tasarısı, Manisa Milletvekili Özgür Özel'in; Kamu Kurum
ve Kuruluşlarının Ürettikleri Mal ve Hizmet Tarifeleri ile Bazı Kanunlarda
Değişiklik Yapılması Hakkında Kanunda Değişiklik Yapılmasına Dair Kanun
Teklifi, Cumhuriyet Halk Partisi Grup Başkanvekili İstanbul Milletvekili Mehmet
Akif Hamzaçebi'nin; Milli Eğitim Bakanlığının Teşkilat ve Görevleri Hakkında
Kanunda Değişiklik Yapılmasına Dair Kanun Teklifi ile Plan ve Bütçe Komisyonu
Raporunun 28. maddesinin aşağıdaki şekilde değiştirilmesini arz ve teklif ederiz.
 Rahmi Aşkın Türeli Müslim
Sarı Vahap Seçer
 İzmir İstanbul Mersin
 Mehmet Hilal Kaplan Ali
Serindağ İzzet Çetin
 Kocaeli Gaziantep Ankara
 Haydar Akar Mehmet
Akif Hamzaçebi
 Kocaeli İstanbul
MADDE 28- Bu Kanunla;
a) 14/7/1965 tarihli ve 657 sayılı
Devlet Memurları Kanununun 207 nci maddesi,
b) 27/7/1967 tarihli ve 926 sayılı
Türk Silâhlı Kuvvetleri Personel Kanununun 176 ncı maddesi,
c) 2547 sayılı Kanunun 46 ncı
maddesinin (c) fıkrasında yer alan "Bu maddenin (ç) fıkrasında belirtilen
durumlarda her" ibaresi,
ç) 6362 sayılı Kanunun 138 inci
maddesinin sekizinci fıkrasının 2 nci cümlesi, yürürlükten kaldırılmıştır.
BAŞKAN – Komisyon önergeye katılıyor
mu?
PLAN VE BÜTÇE KOMİSYONU BAŞKANI RECAİ
BERBER (Manisa) – Katılmıyoruz Sayın Başkan.
BAŞKAN – Hükûmet katılıyor mu? 
BAŞBAKAN YARDIMCISI NUMAN KURTULMUŞ –
Katılmıyoruz.
MEHMET DOĞAN KUBAT (İstanbul) – Sayın
Başkan…
BAŞKAN - Sayın
Kubat, yerinizden buyurun.
VI.- AÇIKLAMALAR (Devam)
11.- İstanbul Milletvekili
Mehmet Doğan Kubat'ın, 705 sıra sayılı Kanun Teklifi’ne 27’nci maddeden sonra
gelmek üzere yeni madde ihdasına dair önergenin işleme alınmamasının doğru bir
uygulama olmadığına ilişkin açıklaması
MEHMET DOĞAN
KUBAT (İstanbul) – Sayın Başkanım, teşekkür ediyorum söz verdiğiniz için.
Bir yanlış
anlama olmasın diye, biz 27’nci maddeden sonra yeni 28’inci madde ihdası
noktasında bir önerge vermiştik. Fakat Başkanlık içeriğini belirtmeden genel
bir ifadeyle bunun tasarı metnindeki sırasının geçmiş olmasından dolayı işleme
alamayacağına dair bir görüş belirtti ve ben bunun üzerine bir usul tartışması
açılmasını istedim. Çünkü Sayın Başkanım, daha önce sırası geçen maddelerle
ilgili burada, Genel Kurulda verilen önergeler kabul edilmiş. Sehven olabilir,
bazen acil konular o maddeyle ilgili iki üç madde geçtikten sonra da
anlaşılabilir. Bu konuda aslolan, bu yeni madde ihdaslarına yönelik komisyonun
salt çoğunluğunun ve Genel Kurulun kararıdır. Dolayısıyla, bu konuda bir usul
tartışması talebimiz vardır, lütfen bunu karşılamanızı arz ediyorum.
Saygılar
sunuyorum.
BAŞKAN –
Teşekkür ediyorum.
MEHMET AKİF
HAMZAÇEBİ (İstanbul) – Sayın Başkan…
OKTAY VURAL
(İzmir) – Bu usulle olabilecek bir konu değil, geçti artık.
BAŞKAN – Sayın
grup başkan vekillerini davet ediyorum.
Birleşime beş
dakika ara veriyorum.
Kapanma Saati: 17.51
ALTINCI OTURUM
Açılma Saati: 18.15
BAŞKAN: Başkan Vekili Sadık YAKUT
KÂTİP ÜYELER: Bayram ÖZÇELİK (Burdur),
İsmail KAŞDEMİR (Çanakkale)
-----0-----
BAŞKAN – Sayın
milletvekilleri, Türkiye Büyük Millet Meclisinin 84’üncü Birleşiminin Altıncı
Oturumunu açıyorum. 
705 sıra sayılı
Kanun Teklifi’nin görüşmelerine devam edeceğiz.
X.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve
Teklifleri (Devam)
5.- Eskişehir Milletvekili
Salih Koca ve Uşak Milletvekili İsmail Güneş ile 6 Milletvekilinin; Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Teklifi ile
Milli Eğitim Bakanlığının Teşkilat ve Görevleri Hakkında Kanun Hükmünde
Kararnamede Değişiklik Yapılmasına Dair Kanun Tasarısı, Manisa Milletvekili
Özgür Özel’in; Kamu Kurum ve Kuruluşlarının Ürettikleri Mal ve Hizmet
Tarifeleri ile Bazı Kanunlarda Değişiklik Yapılması Hakkında Kanunda Değişiklik
Yapılmasına Dair Kanun Teklifi, Cumhuriyet Halk Partisi Grup Başkanvekili
İstanbul Milletvekili Mehmet Akif Hamzaçebi’nin; Milli Eğitim Bakanlığının
Teşkilat ve Görevleri Hakkında Kanunda Değişiklik Yapılmasına Dair Kanun
Teklifi ile Plan ve Bütçe Komisyonu Raporu (2/2736, 1/1039, 2/2118, 2/2731) (S.
Sayısı: 705) (Devam)
BAŞKAN -
Komisyon ve Hükûmet yerinde.
Birleşime on beş
dakika ara veriyorum.
Kapanma Saati: 18.16
YEDİNCİ OTURUM
Açılma Saati: 18.37
BAŞKAN: Başkan Vekili Sadık YAKUT
KÂTİP ÜYELER: Bayram ÖZÇELİK (Burdur),
İsmail KAŞDEMİR (Çanakkale)
-----0-----
BAŞKAN – Sayın
milletvekilleri, Türkiye Büyük Millet Meclisinin 84’üncü Birleşiminin Yedinci
Oturumunu açıyorum. 
705 sıra sayılı
Kanun Teklifi’nin görüşmelerine devam edeceğiz.
Komisyon ve
Hükûmet yerinde.
28’inci madde
üzerinde dört adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 705 S. Sayılı Kanun Teklifinin 28 inci maddesine aşağıdaki bendin
eklenmesini arz ve teklif ederiz.
 Mustafa Elitaş Recep
Özel Osman Aşkın Bak
 Kayseri Isparta İstanbul
 Muhyettin Aksak Adnan
Yılmaz Mehmet Akyürek
 Erzurum Erzurum Şanlıurfa
“d) 3/5/1985
tarihli ve 3194 sayılı İmar Kanununun 8 inci maddesinin (d) bendinin ikinci
cümlesi,”
Türkiye Büyük Millet Meclisi
Başkanlığına
Görüşülmekte
olan 705 sıra sayılı yasa teklifinin 28'inci maddesinin dördüncü paragrafında
geçen "yer alan" ibaresinin "bulunan" şeklinde
değiştirilmesini arz ve teklif ederiz.
 İdris Baluken Nursel
Aydoğan  Hasip Kaplan
 Bingöl Diyarbakır Şırnak
 Adil Zozani Erol
Dora
 Hakkâri Mardin
Türkiye Büyük Millet Meclisi
Başkanlığına
Görüşülmekte
olan 705 sıra sayılı Bazı Kanun Ve Kanun Hükmünde Kararnamelerde Değişiklik
Yapılması Hakkında Kanun Teklifi ile, Eskişehir Milletvekili Salih Koca ve Uşak
Milletvekili İsmail Güneş ile 6 Milletvekilinin; Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Teklifi ile Milli Eğitim
Bakanlığının Teşkilat ve Görevleri Hakkında Kanun Hükmünde Kararnamede
Değişiklik Yapılmasına Dair Kanun Tasarısı, Manisa Milletvekili Özgür Özel'in;
Kamu Kurum ve Kuruluşlarının Ürettikleri Mal ve Hizmet Tarifeleri ile Bazı
Kanunlarda Değişiklik Yapılması Hakkında Kanunda Değişiklik Yapılmasına Dair
Kanun Teklifi, Cumhuriyet Halk Partisi Grup Başkanvekili İstanbul Milletvekili
Mehmet Akif Hamzaçebi'nin; Milli Eğitim Bakanlığının Teşkilat ve Görevleri
Hakkında Kanunda Değişiklik Yapılmasına Dair Kanun Teklifi ile Plan ve Bütçe
Komisyonu Raporunun 28. maddesinin aşağıdaki şekilde değiştirilmesini, arz ve
teklif ederiz
 Rahmi Aşkın Türeli Müslim
Sarı Vahap Seçer
 İzmir İstanbul Mersin
 Mehmet Hilal Kaplan Ali
Serindağ İzzet Çetin
 Kocaeli Gaziantep Ankara
 Haydar Akar Mehmet
Akif Hamzaçebi
 Kocaeli İstanbul
MADDE 28- Bu
Kanunla;
a) 14/7/1965
tarihli ve 657 sayılı Devlet Memurları Kanununun 207 nci maddesi,
b) 27/7/1967
tarihli ve 926 sayılı Türk Silâhlı Kuvvetleri Personel Kanununun 176 ncı
maddesi,
c) 2547 sayılı
Kanunun 46 ncı maddesinin (c) fıkrasında yer alan "Bu maddenin (ç)
fıkrasında belirtilen durumlarda her" ibaresi,
ç) 6362 sayılı
Kanunun 138 inci maddesinin sekizinci fıkrasının 2 nci cümlesi, yürürlükten
kaldırılmıştır.
Türkiye Büyük Millet Meclisi Başkanlığına
Görüşülmekte olan 705 sıra sayılı
kanun teklifinin 28. maddesinin teklif metninden çıkarılmasını arz ve teklif
ederiz. 
 Ahmet Duran Bulut Erkan
Akçay Özcan Yeniçeri
 Balıkesir Manisa Ankara
 Lütfü Türkkan Necati
Özensoy
 Kocaeli Bursa
BAŞKAN – Komisyon
önergeye katılıyor mu?
PLAN VE BÜTÇE KOMİSYONU
BAŞKANI RECAİ BERBER (Manisa) – Katılmıyoruz Sayın Başkan.
BAŞKAN – Hükûmet
katılıyor mu?
BAŞBAKAN YARDIMCISI
NUMAN KURTULMUŞ – Katılmıyoruz.
HASİP KAPLAN (Şırnak) –
Sayın Başkan, şu önergelerden elimizdekilerinde değişiklik varsa, lütfen,
değişik olan önergeyi istiyoruz. AK PARTİ Grubunun vermiş olduğu bir değişiklik
önergesi elimizde var, bunun da değiştirildiği söyleniyor. 
BAŞKAN – Sayın Kaplan,
öyle bir şey söz konusu olmaz. Yani değişiklik olsa göndeririz tabii ki.
HASİP KAPLAN (Şırnak) –
Sayın Başkan, görüşülmedi, siz ara verdiniz, hiçbir şey görüşülmedi. Bir madde
ihdası var burada. 
BAŞKAN – Hayır, bununla
ilgili değil efendim. 
HASİP KAPLAN (Şırnak) –
Sonraki maddeyle ilgili. 
BAŞKAN – Yeni madde
ihdası var, ayrı bir konu. 
HASİP KAPLAN (Şırnak) –
Sayın Başkan, 28’i görüşüyoruz şu an.
BAŞKAN – Evet, 28’i
görüşüyoruz. 
MEHMET DOĞAN KUBAT
(İstanbul) – Sayın Kaplan, bundan sonraki maddede o önerge, madde ihdası var.
BAŞKAN – Önerge
üzerinde Ahmet Duran Bulut, Balıkesir Milletvekili.
Buyurun Sayın Bulut.
AHMET DURAN BULUT
(Balıkesir) – Sayın Başkan, değerli milletvekilleri; yüce heyetinizi saygıyla
selamlıyorum. 
Değerli milletvekilleri, vatanın her
tarafı bizim için birer namustur. Ülkenin çevresinde, bilhassa Ege Denizi’ndeki
adalar bizim envanterimize kayıtlı kara parçalarıdır. Bu adalardan, Ege
adalarından 2004 yılından itibaren Yunanlılar 16 adamıza çıkarak bayrak
diktiler, oralarda binalar yaptılar, ilk yardım ekiplerini kurdular,
çevrelerini 6 mil kıta sahanlığı çerçeveleyerek başka gemileri izinsiz
sokmadılar ve dolayısıyla kıta sahanlıklarını genişlettiler. Bunlardan
envantere kayıtlı olan 16 adamızdan Hurşit Adası, İstanbul’daki Büyükada’nın 5
katı büyüklüğünde olan bir ada; Koyun Adası İzmir’in hemen yakınında; Bulamaç
Adası’nı İnternet’e girdiğinizde görürsünüz, adını da değiştirdiler Farmakos
adası yaptılar. Faros, Nergizçik, Kalolimnos, Keçi, Sakarcılar, Koçbaba,
Ardacık, Gavdos, Dhia, Dionisades -Akdeniz’deki adalarımız- Koufonisi. Bunların hepsi
Türk adaları. Tamamı 16 ada, İzmir’in karşısında bir kayalık, Lozan
Anlaşması’na göre Türk adaları. Lozan Anlaşması’na ekli 2 no.lu haritada her
şey açık ve altı kırmızı çizili olarak gösterilirken görülüyor ki bu adalar
Türkiye Cumhuriyeti’nin egemenliği altında, o şartlarda. AKP iktidarıyla
birlikte hepsi tek tek Yunanlılar tarafından işgal edildi.
Kardak kayalığı
için 1996’da Yunanistan’la savaşın eşiğine gelen Türkiye, 2004 itibarıyla 16
adayı sessiz sedasız kaybetti. 
Lozan
Anlaşması’na göre Türkiye'nin savaş borcu 84 milyon. Borcunun tamamını ödeyerek
bu adaları kendi envanterine katmış idi. 
Ayrıca, adalara
salt büyüklük açısından da bakmamak gerekmektedir. Çünkü deniz ve hava hukukuna
göre adaların etrafında 6 millik kara sularıyla hava sahası vardır. Ayrıca,
kara sularına ilave olarak bitişik bölge kıta sahanlığı ve münhasır ekonomik
bölge de bulunmaktadır. Yeni kurulan Yunanistan Hükûmetinin Millî Savunma
Bakanı ilk ziyaretini bu adalara yapmıştır. Yani kaybedilen 16 adayla birlikte
Yunanistan’ın kıta sahanlığı 7 bin kilometrekareye çıkmıştır. Böylesine vahim
bir olayı, Türkiye’de basının yazmaması, iktidar tarafından görmezden
gelinmesi, sessiz kalınması şaşırtıcı bir şey. 
Bulamaç
Adası’nın hava sahasında kıta sahanlığı ihlali yapılıyor, Genelkurmay müdahale
etmek istiyor, Dışişleri Bakanlığı “Bir siyasi irade var arkasında, İnternet
sitesinden indirin ve müdahale etmeyin.” emrini veriyor. 
Dün Sayın Millî
Savunma Bakanına burada sordum, diyor ki: “Evet, fiilî bir durum var.” Yani
fiilî durum, işgal var. E adanın nikâhı bizim üstümüzde ama Yunanlılar
kullanıyor. Biz gidemiyoruz, el süremiyoruz, dokunamıyoruz, çıkamıyoruz,
etrafında balık avlayamıyoruz, kendi namusumuza sahip çıkamıyoruz, toprağımıza
sahip çıkamıyoruz. Böylesine bir görmezden gelmek… “Evet, fiilî durum var,
anlaşmalarla düzeltmeye çalışıyoruz; hukuken bizim elimizde, toprağı vermiş
değiliz.” denmesini nasıl içimize sindirebiliyoruz? 
Sayın Bakanın bu
davranışını kınıyorum. Hükûmeti bu noktada ciddi tedbir almaya davet ediyorum.
Büyük devlet, haklarını koruyan devlettir. “Ekonomimiz büyük, büyüdük,
itibarımız var.” diye böbürlenmek değil... Başkasının toprağında gözümüz yok,
kendi toprağımızı kaybetmeyelim. Onurlu duruş budur. Buna sessiz kalmak, göz
yummak acizliktir, zavallılıktır diyor, yüce heyetinizi saygıyla selamlıyorum.
(MHP sıralarından alkışlar)
BAŞKAN –
Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 705 sıra sayılı Bazı Kanun Ve Kanun Hükmünde Kararnamelerde Değişiklik
Yapılması Hakkında Kanun Teklifi ile, Eskişehir Milletvekili Salih Koca ve Uşak
Milletvekili İsmail Güneş ile 6 Milletvekilinin; Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Teklifi ile Milli Eğitim
Bakanlığının Teşkilat ve Görevleri Hakkında Kanun Hükmünde Kararnamede
Değişiklik Yapılmasına Dair Kanun Tasarısı, Manisa Milletvekili Özgür Özel'in;
Kamu Kurum ve Kuruluşlarının Ürettikleri Mal ve Hizmet Tarifeleri ile Bazı
Kanunlarda Değişiklik Yapılması Hakkında Kanunda Değişiklik Yapılmasına Dair
Kanun Teklifi, Cumhuriyet Halk Partisi Grup Başkanvekili İstanbul Milletvekili
Mehmet Akif Hamzaçebi'nin; Milli Eğitim Bakanlığının Teşkilat ve Görevleri
Hakkında Kanunda Değişiklik Yapılmasına Dair Kanun Teklifi ile Plan ve Bütçe
Komisyonu Raporunun 28. maddesinin aşağıdaki şekilde değiştirilmesini, arz ve
teklif ederiz.
Haydar Akar (Kocaeli) ve arkadaşları
MADDE
28- Bu Kanunla;
a)
14/7/1965 tarihli ve 657 sayılı Devlet Memurları Kanununun 207 nci maddesi,
b)
27/7/1967 tarihli ve 926 sayılı Türk Silâhlı Kuvvetleri Personel Kanununun 176
ncı maddesi,
c)
2547 sayılı Kanunun 46 ncı maddesinin (c) fıkrasında yer alan "Bu maddenin
(ç) fıkrasında belirtilen durumlarda her" ibaresi,
ç)
6362 sayılı Kanunun 138 inci maddesinin sekizinci fıkrasının 2 nci cümlesi,
yürürlükten kaldırılmıştır.
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU BAŞKANI RECAİ BERBER (Manisa) – Katılmıyoruz.
BAŞKAN – Hükûmet
katılıyor mu?
BAŞBAKAN
YARDIMCISI NUMAN KURTULMUŞ – Katılmıyoruz.
MEHMET AKİF
HAMZAÇEBİ (İstanbul) – Sayın Başkan, efendim, bir şey söyleyeceğim.
Milletvekilleri Genel Kurul salonunda yemek yiyebilir mi Sayın Başkanım? Yani
şurada, arka sırada oturan, Başkanlık Divanında da görev yapmış olan bir
milletvekili orada yemek yiyor efendim, böyle bir şey olabilir mi?
BAŞKAN – Sayın
Milletvekili, lütfen. Kimse, bilmiyorum ama doğru değil ki.
RAMAZAN CAN
(Kırıkkale) – Vallahi, dün burada biri kelle yedi kürsüde ya.
BAŞKAN – Önerge
üzerinde söz isteyen Haydar Akar, Kocaeli Milletvekili.
Buyurun.
HAYDAR AKAR
(Kocaeli) – Sayın Başkan, sayın milletvekilleri; bir torba kanun görüşüyoruz ve
bu torba kanun da seçime hazırlık olarak, vatandaşların birtakım problemlerini
giderdiği düşünülen maddeleri içeren torba kanun ama amaç öğretmen atamalarıyla
ilgili. 
Tabii, bu
konuları değerlendirmeden önce Türkiye’deki açlık sınırını, 4 kişilik bir
ailenin açlık sınırını hatırlatmak istiyorum. Türkiye’deki 4 kişilik bir
ailenin açlık sınırı 1.301 TL. Asgari ücret ne kadar Türkiye’de? 949 TL. Şimdi,
bu iki rakamın herkesin iyi, böyle hafızasında bir yer etmesini istiyorum
özellikle.
Şimdi, bu
kanunla öğretmen atamaları getirildi, 47 bin öğretmenin atanacağı müjdesi
atanmayı bekleyen öğretmen kardeşlerimize verildi, aileler sevindi, atama
bekleyen arkadaşlarımız sevindi ama bir gerçeği de onlara hatırlatmak istiyorum
-yanlış olan da bu zaten- bu 47 bin rakamı doğru bir rakam değil, 35 bin
öğretmen atanacak ve Aralık 2015 tarihine kadar atanacak. Yani zannetmeyin ki
bu kanun çıktığında, yarın öğretmenlerimiz, 35 bin öğretmenimiz atanacak ve
hemen göreve başlayacaklar. Hayır, Aralık 2015’e kadar atanacak bunlar. Hemen
şurada, öğretmen kardeşlerime bir şey söylemek istiyorum: Umarım seçimden önce
bu atamayı yaparlar, 35 bin kişiyi. Eğer yapmazlar ise 7 Haziranda Cumhuriyet
Halk Partisinin iktidarında, 8 Haziranda bu 35 bin kişi, artı Grup Başkan
Vekilimizin vermiş olduğu kanun teklifinde belirtildiği gibi, 160 bin yeni
öğretmeni de atayacağız, bunu herkes böyle bilmeli diyorum. 
Yine, şimdi, bu
kanunla çeyiz yardımı ve konut yardımı getiriyorsunuz. Ya, Allah aşkına,
şuradan size yalvarıyorum, Allah aşkına, yalvarıyorum, o güzel duygularla bir
yuva kurmanın hesabını yapan kardeşlerimizi, gençlerimizi niye kandırıyorsunuz?
Niye kandırıyorsunuz? Yani 5 bin lira yardım alabilmek için 25 bin TL paranın
birikmesi gerekiyor üç yılda. Yani aylık ortalama 700 TL’nin birikmesi
gerekiyor. Biraz evvel rakam söyledim, “949 lira asgari ücret” dedim. Ford
fabrikasında 6.500 genç çalışıyor, sanat okulu mezunu ve iki yıllık meslek
yüksekokulu mezunu, 1.200 lira ücret alıyorlar. Şimdi, bu arkadaşımızın ayda
700 lira yatırıp üç yıl sonra çeyiz yardımı alma şansı var mı? Hatta, biraz
daha ileri gideyim, 75 bin lira birikmesi gerekiyor 15 bin TL konut yardımı
alabilmek için, bunun için de ayda 2 bin TL yatırması gerekiyor. Bir insanın
ayda 2 bin TL yatırabilmesi için, en az, hiç çoluğu çocuğu olmadan, bakmakla yükümlü
olduğu kimse olmadan, 4 bin TL aylık alması gerekiyor. Size soruyorum ya,
Türkiye’nin yüzde kaçı 4 bin lira aylık alıyor? İnsanın aklıyla dalga geçmeyin,
çocuklarımızı, insanlarımızı kandırmayın diyorum. 
Bakın,
Cumhuriyet Halk Partisi iktidarında bütün bunlar aile sigortasıyla çözülecek. O
kadar büyük ekonomiyseniz yapmanız gereken şu: Gerçekten Türkiye’de insanlar
evlenirken sıkıntı yaşıyor. Aslanlar gibi çıkacaksınız buraya: “Evlenen her
gence 5 bin TL çeyiz yardımı yapacağız.” diyeceksiniz. Bunun için üç yıl banka
falan söylemeyeceksiniz ve “İlk kez konut edinen bir aileye de 15 bin TL yardım
yapacağız.” diyeceksiniz, o zaman ben sizi buradan alkışlayacağım. Niye
kandırıyorsunuz bu insanları, niye akıllarıyla dalga geçiyorsunuz, niye bu
insanları ümitlendiriyorsunuz? 
Böyle bir olay
yok arkadaşlar, bu seçim yatırımından, bu insanların bu kadar duygu yüklü ve
yuva kurmak için yapacakları o birlikteliği bile istismar etmekten vazgeçin.
Dini istismar ettiniz, aileyi istismar ediyorsunuz, yuvayı istismar
ediyorsunuz. Bırakın Allah aşkına ya! Bırakın Allah aşkına! Bir doğru iş yapın
diyorum. 
Yine,
çocuklarımızı kandırıyorsunuz. “Büyük ülkeyiz.” diyorsunuz, “17’nci büyük
ekonomiyiz.” dediniz yıllarca, 19’a çıktı, 19’u kullanmıyorsunuz. Aslında 19,
17’den büyük, kaldırabilirsiniz, bir algıyla bunu değiştirebilirsiniz. Bakın,
19, 17’den büyük arkadaşlar, matematiksel olarak büyük, bunu kullanabilirsiniz
çünkü aldatıyorsunuz, çünkü insanlara doğruyu söylemiyorsunuz. Diyorsunuz ki:
“Öğrencilerimizin harçlarını, katkı paylarını iptal ediyoruz geçmişinde fazla
alınanları.” Hani büyük ekonomiydiniz, niye öğrencilerden para alıyorsunuz? 949
lira ücret alan bir ailenin çocuğunu okutma şansı yok mu bu ülkede? Hani
anayasal haktı, hani Anayasa’nın 42’nci maddesine göre herkesin eğitim hakkı
vardı? 
On üç yıldır AKP
Hükûmetinde insanları çökerttiniz, insanları yoksullaştırdınız ve
yoksullaştırmaya devam ediyorsunuz. Çünkü en iyi yaptığınız iş yoksulluğu
yönetmek. Her şeyin bir çözümü var, yoksulluğu yönetmek… 
Cumhuriyet Halk
Partisi iktidarında, 7 Hazirandan itibaren Türkiye’de kimse yoksul olmayacak
diyor, hepinize sevgiler saygılar sunuyorum.
HAKAN ÇAVUŞOĞLU
(Bursa) – CHP Anayasa Mahkemesine giderek belediyelerin burs verme hakkını
elinden almıştır. Bunu CHP yapmıştır Sayın Başkan.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Kabul
edilmemiştir.
Diğer önergeyi
okutuyorum:
Türkiye Büyük Millet Meclisi
Başkanlığına
Görüşülmekte
olan 705 sıra sayılı yasa teklifinin 28'inci maddesinin dördüncü paragrafında
geçen "yer alan" ibaresinin "bulunan" şeklinde
değiştirilmesini arz ve teklif ederiz.
Hasip Kaplan (Şırnak) ve arkadaşları
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU BAŞKANI RECAİ BERBER (Manisa) - Katılmıyoruz Sayın Başkan.
BAŞKAN – Hükûmet
katılıyor mu?
BAŞBAKAN
YARDIMCISI NUMAN KURTULMUŞ - Katılmıyoruz.
BAŞKAN – Önerge
üzerinde söz isteyen Hasip Kaplan, Şırnak Milletvekili.
Buyurun Sayın
Kaplan. (HDP sıralarından alkışlar)
HASİP KAPLAN
(Şırnak) – Teşekkür ederim Sayın Başkan.
Arkadaşlar, bu
torba kanunun son dakika önergeleri her zaman için AK PARTİ’nin artık, bir
alışkanlığı hâline gelmiş. Şöyle, önce önümüze 28’inci maddeyle ilgili bir
önerge geldi, hemen arkasından bu petrol taşımacılığında KDV’nin
kaldırılmasıyla ilgili önerge geldi, hemen arkasından bu 28’inci maddeyle
ilgili önerge değiştirildi, 29’uncu madde olarak, madde ihdası olarak buraya
getirildi. Şimdi, birazdan onu tartışacağız.
Size şunu
öncelikle söyleyelim: Halkların Demokratik Partisi olarak biz emekçi halkımızın,
yoksul halkımızın mağduriyetleri karşısında son derece duyarlı bir partiyiz.
Zonguldak Kömür Havzası’nda yerleşimi olan, evi olan, mülkü olan ama hazineyle
ihtilaflı olduğu için mağdur edilen yurttaşlarımızla ilgili düzenleme dışında,
Halkların Demokratik Partisi olarak, özellikle TANAP’ın, BTC’nin, Mavi Akım’ın
petrol boru hatlarıyla ilgili taşımacılıkta devletlerin ve şirketlerin vergiden
muaf tutulmasıyla ilgili düzenlemelerin karşısındayız, burada birilerine bir
şeyler yapılmak istendiğiyle ilgili halkımızı buradan uyarmak istiyorum, çok
açık uyarıyorum. 
Bakın,
Kerkük-Yumurtalık Petrol Boru Hattı’nın taşımacılığına bakın. Bunların hepsi
uluslararası sözleşmelerle yapılıyor. Buraya uluslararası sözleşme geliyor;
bunlar, uluslararası sözleşme niteliğinde olan, devletlerin imzasını taşıyan,
devletleri bağlayan, karşılıklılık ilkesi getiren bir hükmü bir torba kanuna
son dakikada bir önergeyle koyup hangi şirketlere, hangi nakliye şirketlerine,
hangi ülkelere hangi milyar dolarları harcayacaklarını, kazandıracaklarını
buradan açıklamak zorundalar.
Arkadaşlar,
Türkiye en pahalı doğal gazı tüketiyor, Türkiye en pahalı doğal gaz vergisini
ödüyor, Türkiye en pahalı akaryakıtı tüketiyor, Türkiye dünyadaki en pahalı
vergileri, dolaylı vergileri -benzinde, mazotta, akaryakıtta- Türkiye veriyor.
Peki, vatandaşa niye vergi muafiyeti getirmiyorsunuz? Vatandaşa niye muafiyet
yok? Vatandaşa niye vergiyi indirmiyorsunuz? Şirketler, şirketler, şirketler;
kendiniz, kendiniz, kendiniz, hep kendinize yontuyorsunuz! Ortaklığınızı
Azerbaycan’da kurdunuz, Rusya’da ortaklığınızı kurdunuz, gittiniz Irak’ta
ortaklığınızı kurdunuz, şirketleriniz belli. Türkiye Petrolleri Anonim
Ortaklığını da buna ortak ettiniz. Buradan götürüyorsunuz, kepçeyle değil vagon
vagon götürüyorsunuz. Ama vatandaşın canına okuyorsunuz. Yüzde 80 dolaylı vergi
alıyorsunuz. Bu dolaylı vergiler; benzinde vergi, mazotta vergi, doğal gazda
vergi, keserken vergi, ödemedin vergi; bu vergiler lokantada, dükkânda,
markette, tekstilde, tarımda, üretimde, her yerde vatandaşın cebine kazık
olarak giriyor. Bu kazığın da sahibi… Bu kazığı iktidar olarak bu vatandaşa
atmaktan artık yeter ya! Dönemin sonuna geldiniz, yeter bu kadar vergi! Yeter
bu kadar vergi muafiyeti!
BÜLENT TURAN
(İstanbul) – Sesi biraz kısalım mı?
HASİP KAPLAN
(Devamla) – Hoşunuza gitmiyor değil mi söylediklerim? Çok zorlanıyorsunuz değil
mi anlatınca?
BÜLENT TURAN
(İstanbul) – Hayır, çok bağırıyorsunuz.
HASİP KAPLAN
(Devamla) – Şirketleriniz kazanınca çok mutlu oluyorsunuz değil mi? 
Böyle son dakika
önergeleriyle uluslararası sözleşmeleri burada değiştireceğinizi mi
zannediyorsunuz? Burada İç Tüzük’ü çiğneyeceğinizi mi zannediyorsunuz? Plan ve
Bütçe Komisyonunu oraya oturtup: “Oy çokluğumuz vardır, Komisyon istediğini
değiştirir, her şeyi yapar.” Tabii, önerge getirirsiniz erkeği kadın
yaparsınız, kadını erkek yaparsınız, gücünüz var. Bu mantığa geldi demokrasi
anlayışınız. Demokrasi anlayışınızı bu noktaya indirdiniz. Yanlış yoldasınız,
yanlış yoldasınız, yanlış yoldasınız! 
Sizi uyarıyorum:
Bakın, götürdünüz, götürdünüz artık götüremeyeceksiniz. 7 Haziranda sizin
şirketlerinizin ve hepsinin hortumlarını keseceğiz. Bu seçimlerde bunu halka
anlatacağız teker teker. Kimleri zengin ettiniz, hangi yandaş şirketleri zengin
ettiniz, madende, petrolde, enerjideki hangi holdingleri basında desteklediniz,
diğer maddede devam edeceğiz.
Usul
tartışmasıyla, madde tartışmasıyla devam edeceğiz arkadaşlar.
Selamlar. (HDP
sıralarından alkışlar)
BAŞKAN –
Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer önergeyi
okutuyorum:
Türkiye Büyük Millet Meclisi
Başkanlığına
Görüşülmekte
olan 705 S. Sayılı Kanun Teklifinin 28 inci maddesine aşağıdaki bendin
eklenmesini arz ve teklif ederiz.
"d)
3/5/1985 tarihli ve 3194 sayılı İmar Kanununun 8 inci maddesinin (d) bendinin
ikinci cümlesi,”
Mustafa Elitaş (Kayseri) ve arkadaşları
MEHMET AKİF
HAMZAÇEBİ (İstanbul) – Sayın Başkan, bu önergeyle ne amaçlanmaktadır efendim?
Komisyon bir bilgi verebilir mi bize? 
BAŞKAN – Sayın
Komisyon, buyurun. 
PLAN VE BÜTÇE
KOMİSYONU BAŞKANI RECAİ BERBER (Manisa) – Sayın Başkan, önergenin gerekçesinde
de belirtildiği gibi, şu anda Kültür ve Turizm Bakanlığı veya diğer
bakanlıkların plan yapma ve onama yetkisi, mevcut hâlde, bulunmaktadır. Oysa,
bu düzenlemeyle bu yetki Çevre ve Şehircilik Bakanlığının görev ve yetkilerine
bırakılmaktadır. Çevre ve Şehircilik Bakanlığının görev ve yetkilerinde çakışma
oluşturmakta, müracaat sahipleri bakanlıklar arasında sıkışmakta veya farklı
uygulamalardan dolayı mağdur olmaktadır. Karışıklığın giderilmesi ve yetki
karmaşasının sonlandırılması için önerilen değişikliğin yapılması uygun
bulunmaktadır.
BAŞKAN –
Teşekkür ediyorum. 
Komisyon
önergeye katılıyor mu?
PLAN VE BÜTÇE
KOMİSYONU BAŞKANI RECAİ BERBER (Manisa) – Takdire bırakıyoruz.
BAŞKAN –
Hükûmet?
BAŞBAKAN
YARDIMCISI NUMAN KURTULMUŞ – Kabul ediyoruz. 
MİHRİMAH BELMA
SATIR (İstanbul) – Gerekçe…
BAŞKAN –
Gerekçeyi okutuyorum:
Gerekçe:
3194 sayılı İmar
Kanununun 4 üncü maddesi uyarınca özel kanunlara tabi alanlar İmar Kanununun
istisnası olup, bu alanlarda ilgili mevzuatı uyarınca Kültür ve Turizm
Bakanlığı'nın veya diğer bakanlıkların plan yapma ve onama yetkisi
bulunmaktadır. Ancak 8 inci maddenin (d) bendinin ikinci cümlesi ile Kanunun
istisnası sayılan özel kanunlar kapsamındaki yerlerin planlama yetkileri Çevre
ve Şehircilik Bakanlığına verilmiştir. Bu durum özel kanunlarla
yetkilendirilmiş olan Bakanlıklar ile Çevre ve Şehircilik Bakanlığının görev ve
yetkilerinde çakışma oluşturmakta, müracaat sahipleri bakanlıklar arasında
sıkışmakta veya farklı uygulamalardan dolayı mağdur olmaktadırlar. Karışıklığın
giderilmesi ve yetki kargaşasının sonlandırılması için önerilen değişikliğin
yapılması uygun görülmektedir.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
Kabul edilen
önerge doğrultusunda maddeyi oylarınıza sunuyorum: Kabul edenler… Kabul
etmeyenler… Kabul edilmiştir. 
Birleşime bir
saat ara veriyorum. 
Kapanma Saati: 19.03
SEKİZİNCİ OTURUM
Açılma Saati: 20.03
BAŞKAN: Başkan Vekili Sadık YAKUT
KÂTİP ÜYELER: Bayram ÖZÇELİK (Burdur), İsmail KAŞDEMİR (Çanakkale)
-----0-----
BAŞKAN
– Sayın milletvekilleri, Türkiye Büyük Millet Meclisinin 84’üncü Birleşiminin
Sekizinci Oturumunu açıyorum.
705 sıra sayılı
Kanun Teklifi’nin görüşmelerine devam edeceğiz.
Komisyon ve
Hükûmet yerinde.
Birleşime yirmi
dakika ara veriyorum.
Kapanma Saati: 20.04
DOKUZUNCU OTURUM
Açılma Saati: 20.48
BAŞKAN: Başkan Vekili Sadık YAKUT
KÂTİP ÜYELER: Bayram ÖZÇELİK (Burdur), İsmail KAŞDEMİR (Çanakkale)
-----0-----
BAŞKAN
– Sayın milletvekilleri, Türkiye Büyük Millet Meclisinin 84’üncü Birleşiminin
Dokuzuncu Oturumunu açıyorum.
705 sıra sayılı
Kanun Teklifi’nin görüşmelerine devam edeceğiz.
Komisyon ve
Hükûmet yerinde.
Sayın milletvekilleri,
yeni madde ihdasına dair iki önerge vardır. 
İç Tüzük’ün
91’inci maddesine göre, yeni bir madde olarak görüşülmesine komisyonun salt
çoğunlukla katıldığı önergeler üzerinde görüşme açılır ve bu maddede belirtilen
sayıda önerge verilebilir. Bu nedenle, önergeyi okutup Komisyona soracağım,
Komisyon önergeye salt çoğunlukla, 21 üyesiyle katılırsa önerge üzerinde yeni
bir madde olarak görüşme açacağım, Komisyonun salt çoğunlukla katılmaması
hâlinde ise önergeyi işlemden kaldıracağım. 
Şimdi ilk
önergeyi okutuyorum…
HASİP KAPLAN
(Şırnak) – Sayın Başkan…
BAŞKAN – Buyurun
Sayın Kaplan.
HASİP KAPLAN
(Şırnak) – Bu bize dağıtılan önergeyle ilgili… Sayın Başkan, İç Tüzük’e göre,
çok açık hüküm var, 87’ye göre yeniden madde ihdası yapılıp görüşülemez. Yani,
böylesi bir teklif daha önce Meclis Başkanlığına verilmediği için, Komisyona da
gelmediği için, Komisyon raporunda da yer almadığı için böylesi bir madde
ihdası, AK PARTİ Grubunun verdiği, 29’uncu maddeyle ilgili madde ihdası
yapılamaz. 
BAŞKAN – Evet,
Sayın Kaplan, usul tartışması açıyorum o zaman. 
Buyurun. 
HASİP KAPLAN
(Şırnak) – Usul tartışması… 
MEHMET DOĞAN
KUBAT (İstanbul) – Lehte efendim.
ALİ RIZA ÖZTÜRK
(Mersin) – Lehte…
HAYDAR AKAR
(Kocaeli) – Aleyhte…
HASİP KAPLAN
(Şırnak) – Aleyhe, tabii ki, söz istiyorum ama Sayın Başkan, bu bir usul
tartışması değil. 
BAŞKAN – Şimdi,
Sayın Kaplan, bu konuda farklı uygulamalar var. 
HASİP KAPLAN
(Şırnak) – Farklı uygulamalar sizin Başkanlığınız, AKP başkan vekillerinin
Başkanlığı döneminde oluyor. Normalde…
BAŞKAN – Doğru,
doğru. 
HASİP KAPLAN
(Şırnak) – Teşekkür ederim, bak ne güzel doğruluyorsunuz. 
BAŞKAN – Ama
geçen yönetimlerde de sayın başkan vekillerinden biri “Ben fikrimi
değiştiriyorum.” dedi, ben henüz değiştirmiş değilim de. Bu konuda zaman zaman
fikir değiştirilebiliyor. 
HASİP KAPLAN
(Şırnak) – Şimdi, yanlış yapıyorsunuz. 
BAŞKAN – Usul
tartışması açıyorum. 
MEHMET DOĞAN
KUBAT (İstanbul) – Lehte… 
ALİ RIZA ÖZTÜRK
(Mersin) – Lehte... 
BAŞKAN – Evet,
lehte Sayın Öztürk. 
HASİP KAPLAN
(Şırnak) – Alehyte…
BAŞKAN – Sayın
Kaplan aleyhte. 
OKTAY VURAL
(İzmir) – Lehte…
BAŞKAN – Doldu
lehte. 
Evet, Sayın
Kubat, buyurun. 
Mehmet Doğan
Kubat, İstanbul Milletvekili lehte söz istemiştir, buyurun. (AK PARTİ
sıralarından alkışlar)
XI.- USUL HAKKINDA
GÖRÜŞMELER
1.- Oturum Başkanı TBMM
Başkan Vekili Sadık Yakut’un, 705 sıra sayılı Kanun Teklifi’ne 28’inci
maddesinden sonra gelmek üzere yeni madde ihdasına ilişkin önergenin işleme
alınması yönündeki tutumunun İç Tüzük hükümlerine uygun olup olmadığı hakkında
MEHMET DOĞAN KUBAT
(İstanbul) – Sayın Başkanım, çok değerli milletvekili arkadaşlarım; açılan usul
görüşmesinde Başkanlığımızın tutumu lehinde görüşlerimi ifade etmek üzere söz
almış bulunuyorum. Bu vesileyle yüce heyetinizi saygılarımla selamlarım. 
Değerli
arkadaşlar, bu konuda Genel Kurulun farklı uygulamaları olduğunu öncelikle
belirtmek isterim çünkü yeni madde ihdaslarında zaman zaman mutabakat olmadan
da madde numarası geçen tekliflerde madde ihdası yapıldığı görülmektedir. 
Şimdi,
görüştüğümüz kanun bir temel kanun ve bu temel kanunun 91’inci maddede nasıl
görüşüleceği, üzerinde nasıl önerge verileceği belirtilmiş ve bizim İç
Tüzük’ümüzün 87’nci maddesinin dördüncü fıkrasında “Görüşülmekte olan tasarı
veya teklife konu kanunun, komisyon metninde bulunmayan, ancak tasarı veya
teklif ile çok yakın ilgisi bulunan bir maddesinin değiştirilmesini isteyen ve
komisyonun salt çoğunlukla katıldığı önergeler üzerinde yeni bir madde olarak
görüşme açılır.” diyor. Şimdi, biz yeni madde ihdasına yönelik bir önerge
verdik ve Sayın Başkanlığımız bunu işleme almak suretiyle görüşmeye açtı,
Komisyona soracak. 
Şimdi, değerli
arkadaşlar, bu madde ihdasını önerdiğimiz 3065 sayılı Katma Değer Vergisi
Kanunu’nun, şu 705 sıra sayılı Kanun Teklifi’nin 3’üncü maddesinde yine başka
bir maddesi düzenlenmektedir. Yani, 87’nci maddenin dördüncü fıkrasında, tasarı
ve teklif ile ilgisi kurulabilecek bir maddeyi biz önermiş durumdayız. Bu
teklifin, 3’üncü maddede yer alan 3065 sayılı Kanun’un hemen peşi sıra
yapılması yani 4’üncü maddede bu ihdasın yapılması gerektiği ileri sürülebilir,
geçmişte buna benzer uygulama… Ama tersi de yapıldı. Yani, İç Tüzük’te bunun
hemen takip eden maddede yapılması gerektiğine dair emredici bir hüküm yok. 
Dolayısıyla, bir
konuda aslolan, eğer yasaklanmamışsa o konuda serbestliktir. Nitekim, bu
teklifin tamamına konu olarak bütünlük bakımından baktığımız zaman, burada yeni
madde olarak ihdas edilmesini önerdiğimiz konu yine o teklifin kapsamı
içerisinde yer alan 3065 sayılı Kanun’la ilgili bir madde ihdasıdır. Dolayısıyla,
Başkanlığın bu önergemizi işleme alması noktasındaki tutumu yerindedir. Ancak,
daha önce de farklı uygulamalar olduğundan ve bu konuda bir Genel Kurul kararı
olmadığından dolayı, 63’üncü maddenin son fıkrası uyarınca, Sayın Başkanımızın,
bundan sonraki uygulamalara esas olmak üzere bu konudaki tutumunu Genel Kurulun
onayına sunmasını da arz ediyor, yüce heyetinizi saygılarımla selamlıyorum. (AK
PARTİ sıralarından alkışlar) 
BAŞKAN – Evet,
teşekkür ediyorum.
MEHMET AKİF
HAMZAÇEBİ (İstanbul) – Sayın Başkan, ben konuşacağım Sayın Ali Rıza Öztürk
yerine.
ALİ RIZA ÖZTÜRK
(Mersin) – Evet.
BAŞKAN – Sayın
Öztürk lehte istemişti, aleyhte söz vereceğim, ondan sonra size söz vereceğim.
MEHMET AKİF
HAMZAÇEBİ (İstanbul) – Pardon, pardon…
BAŞKAN – Evet,
şimdi, aleyhte söz isteyen Hasip Kaplan, Şırnak Milletvekili.
Buyurun Sayın
Kaplan.
HASİP KAPLAN
(Şırnak) – Sayın Başkan, önce tutanakları getirtelim, bir okuyalım. Çok güzel
güzel tecrübeniz, engin deneyiminizle dediniz ki: “Bu yeni madde ihdası
görüşülemez.” Tutanakları getirtelim Sayın Başkan, ne oldu da değiştiniz,
değiştiriverdiniz?
Şimdi, bir, bu
yeni bir madde ihdasıdır, Komisyona gelmemiş.
PLAN VE BÜTÇE
KOMİSYONU BAŞKANI RECAİ BERBER (Manisa) – İlgili kanun var.
HASİP KAPLAN
(Devamla) – “İlgili kanun” deyip bütün kanunları getirip bu torbanın içine mi
koyacaksınız?
PLAN VE BÜTÇE
KOMİSYONU BAŞKANI RECAİ BERBER (Manisa) – 3’üncü madde kanunla ilgili.
HASİP KAPLAN
(Devamla) – O zaman İç Tüzük niçin? Niçin teklifler Meclis Başkanlığına
gidiyor? Niye oradan Plan ve Bütçeye geliyor? Niye oradan Enerji Komisyonuna
gitmiyor? Niye Dışişleri Komisyonuna gitmiyor? Niye uluslararası sözleşmelerin
geçtiği Avrupa Birliği Komisyonundan geçmiyor, Dışişleri Komisyonundan
geçmiyor, Enerji Komisyonundan geçmiyor? “Torba” diye her şeyi buraya
getiriyorsunuz. Niye Komisyon raporunuzda bu yok?
Bakın, dersinizi
iyi çalışmıyorsunuz. Ben, Sayın Reisin yerinde olsam hiçbirinizi milletvekili
adayı yapmam. Böyle şey olur mu? Torba, torba geliyorsunuz, son dakikaya kadar
işinizi yapamıyorsunuz. Yahu, doğru dürüst işinizi yapacaksınız kardeşim.
Bakın, iki tane
önerge vermişsiniz aynı konuda, 28’le ilgili. Dikkat edin, bakın, birisi 28’de,
birisi 29’da, AKP grup başkan vekilinin iki önergesi var. Birisinde -aynısı,
bak, dikkat edin- çizmişler “KDV’den muaf tutulması…” 29’uncu madde ihdası
olarak geliyor. 28’indekini çekmişler geri. E, kardeşim, aynı önerge; 28’i 29
yap. E, size Sayın Başkan Yakut dedi ki: “Bu madde görüşülmez.” Tutanağı var,
getirteceğiz. “Çünkü gelmemiş, Komisyondan geçmemiş, Komisyonun görüşü
alınmamış, raporu yazılmamış, Meclise dağıtılmamış, üstünde görüşülmemiş.”
dedi.
Haydi bu bir
yana, ya bu uluslararası sözleşme… Kardeşim, Anayasa’nın 90’ıncı maddesi var,
varsa vergiyle ilgili bir durum, kanun hükmündedir uluslararası sözleşmeler,
uygularsınız, niye bize iş çıkarıyorsunuz, angarya yapıyorsunuz?
İşin doğrusuna
gelelim. Arkadaşlar, bu boru hatlarının taşımasından, petrolün mal teslim ve
hizmetinden hangi şirketler yararlanıyor, haydi bir çıkın açıklayın bana,
açıklayın bana. TANAP, BTC, Mavi Akım, Kerkük-Yumurtalık da var,
Kerkük-Yumurtalık’tan Zaho’ya kadar olan petrol boru hattını hangi şirkete
verdiniz, onu da açıklayın. Yüzde kaç komisyonla daha ucuza verdiniz, onu da
açıklayın ki milyar dolarlar nasıl bu son dakika önergeleriyle birilerine cukka
oluyor, bunu da millet bilsin. Hani, gecenin bu vaktine geldik, yorulduk diye
bu tür önergeler görüşülemez. 
SÜREYYA SADİ
BİLGİÇ (Isparta) – Sanayi Komisyonundan geçmiş bir madde, orada tartışılmış. 
HASİP KAPLAN
(Devamla) – Arkadaşlar, Komisyonunuzun çoğunluğu geldi…
(Mikrofon
otomatik cihaz tarafından kapatıldı) 
HASİP KAPLAN
(Devamla) - …kadını erkek, erkeği kadın yapamaz ya! Bu kadar da basit, bu
kadar! Anlayın artık. (HPD sıralarından alkışlar) 
SÜREYYA SADİ
BİLGİÇ (Isparta) – Sanayi Komisyonunun metnine bakın Sayın Kaplan. 
HASİP KAPLAN
(Şırnak) – Sayın Başkan, tutanakları getirtin, beyanınız var bu konuda. 
BAŞKAN – Lehte
söz isteyen Akif Hamzaçebi, İstanbul Milletvekili. 
Buyurun Sayın
Hamzaçebi. (CHP sıralarından alkışlar) 
MEHMET AKİF
HAMZAÇEBİ (İstanbul) – Sayın Başkan, değerli milletvekilleri; ben Sayın
Başkanın tutumunun üzerinde söz aldım. 
Şimdi, bu önerge
öncesinde ilk başlangıçtaki duruma geri gidelim. Sayın Başkan bu önergeyi daha
önce okudu. Daha doğrusu “3065 sayılı Katma Değer Vergisi Kanunu’nda değişiklik
öngören bir önerge vardır ancak 3065 sayılı Kanun’la ilgili olarak teklifte yer
alan 3’üncü maddeden sonra görüşülmesi gereken bu önerge o zaman verilmediği
için ben bunu işleme koymuyorum.” dedi Sayın Başkan. 
Sonra,
Zonguldak’la ilgili, Cumhuriyet Halk Partisi Grubunun vermiş olduğu önergeyi
Genel Kurulun bilgisine sundu önergeyi özetleyerek “Bu da yeni bir madde
ihdasıdır diğeri gibi, bu da teklif metninde olmadığı için bunu da işleme
koymuyorum.” dedi. Sonra, yine benzer mahiyette bir önerge daha okudu ve “Onu
da işleme koymuyorum.” dedi. Üçü de bu teklifle ilgili değildi. Sonra, ara
verildi. Arada görüşmeler yapıldı. Biz, Cumhuriyet Halk Partisi olarak
Zonguldak’la ilgili mülkiyet sorununu çözecek düzenlemenin buraya getirilmesi
ve çözülmesi gerektiği yönündeki görüşümüzü, kanaatimizi kendileriyle
paylaştık. Sonuçta denildi ki: “Zonguldak’la ilgili önerge buraya girsin. Bu
çerçevede, Katma Değer Vergisi Kanunu’ndaki değişikliği öngören bu önerge de
buraya girsin.” Genel Kurul açıldı. Bu çerçevede, önergeleri görüşüyoruz. 
Sayın Başkanın
ilk tutumunun ben lehindeyim, “Yeni madde ihdası olduğu için, zamanında da
verilmediği için, ben bunu işleme koymuyorum.” dedi. Lehinde olduğumuz tutum
budur. Sonrasındaki gelişmeyi size aktardım, bu önerge bu çerçevede geldi,
dolayısıyla ben burada Genel Kurulun oyuna sunulacak veya Başkanın
başlangıçtaki ilk tutumunu değiştirecek bir durum görmüyorum. Eğer Halkların
Demokratik Partisi “Ben bu önergeye hiçbir şekilde katılmıyorum.” diyor ise o
zaman ara verelim, yeniden bir daha bir görüşme yapalım. Yoksa, oylamaya
sunulması gereken bir durum bence yoktur.
Teşekkür ederim,
saygılar sunuyorum. (CHP sıralarından alkışlar)
BAŞKAN –
Teşekkür ediyorum.
Şimdi, aleyhte
söz isteyen Oktay Vural…
OKTAY VURAL
(İzmir) – Sarfınazar ediyorum, yeterince vuzuha kavuştu.
BAŞKAN –
Vazgeçiyorsunuz.
Teşekkür
ediyorum.
Sayın
milletvekilleri, yeni madde ihdasına ilişkin önergenin işleme alınmasına
yönelik itiraz üzerine açılan usul görüşmesinde lehte ve aleyhte görüşleri
birlikte dinledik. İç Tüzük'ün 63’üncü maddesindeki usul görüşmesinden sonra
başkanın gerekiyorsa oya başvurabileceğine yönelik hüküm doğrultusunda
Başkanlığın yeni madde ihdası önergesinin işleme alınması yönündeki tutumunu
Genel Kurulun oylarına sunmak istiyorum:
Yeni madde
ihdası önergesinin işlemine devam edilmesini kabul edenler…
HASİP KAPLAN
(Şırnak) – Karar yeter sayısı…
BAŞKAN – Karar
yeter sayısı arayacağım.
Kabul
etmeyenler…
Karar yeter
sayısı yoktur.
Birleşime beş
dakika ara veriyorum.
Kapanma Saati: 21.01
ONUNCU OTURUM
Açılma Saati: 21.08
BAŞKAN: Başkan Vekili Sadık YAKUT
KÂTİP ÜYELER: Bayram ÖZÇELİK (Burdur), İsmail KAŞDEMİR (Çanakkale)
-----0-----
BAŞKAN
– Sayın milletvekilleri, Türkiye Büyük Millet Meclisinin 84’üncü Birleşiminin
Onuncu Oturumunu açıyorum.
705 sıra sayılı
Kanun Teklifi’ne yeni madde ihdasına ilişkin usul görüşmesinin ardından önerge
işleminin sürdürülmesine dair oylamada karar yeter sayısı bulunamamıştı.
Şimdi yeni madde
ihdasına ilişkin önergenin işlemine devam edilmesi hususunu oylarınıza
sunuyorum, karar yeter sayısı arayacağım.
Kabul edenler...
Kabul etmeyenler... Karar yeter sayısı vardır ve kabul edilmiştir.
705 sıra sayılı
Kanun Teklifi’nin görüşmelerine devam edeceğiz.
Komisyon ve
Hükûmet yerinde.
İDRİS BALUKEN
(Bingöl) – Sayın Başkan, söz talebimiz var.
BAŞKAN – Buyurun
Sayın Baluken.
VI.- AÇIKLAMALAR (Devam)
12.- Bingöl Milletvekili
İdris Baluken'in, Yemen’deki operasyonla ilgili Cumhurbaşkanının açıklamalarına
ve bu konuda Hükûmetin Meclise bilgi vermesi gerektiğine ilişkin açıklaması
İDRİS BALUKEN
(Bingöl) – Teşekkür ediyorum.
Sayın Başkan,
değerli milletvekilleri; bugünkü Genel Kurul oturumu sırasında bir siyasi
partinin grup başkan vekili olarak bölgede yaşanan gelişmelerle ilgili
kaygılarımızı ve bu konuda hem partimizin hem Genel Kurulun bir bilgilendirilme
talebini iletmiştim. Şu anda gelen haberlere göre Yemen’deki operasyonla ilgili
İranlı yetkililerden çok büyük bir bölgesel savaşın nedeni olabilecek
değerlendirmeler haber sitelerine düşüyor. Aynı şekilde, Türkiye Cumhurbaşkanı
da, Sayın Erdoğan da buradaki, Yemen’deki operasyona her türlü lojistik desteği
vereceğini açıklayan birtakım beyanatlarda bulunmuş. Dolayısıyla, bir büyük
mezhep savaşını, büyük bir bölgesel savaşı tetikleyebilecek, bu anlamda Türkiye
ile İran’ı karşı karşıya getirebilecek çok ciddi, vahim bir durumla karşı
karşıyayız. 
Bu konuda,
Meclis Genel Kurulunun bilgilendirilmesi talebimizi yineliyoruz. Dışişleri
Bakanlığından bir yetkili, altı saat boyunca, sekiz saat boyunca, Meclis Genel
Kurulundaki siyasi partinin bu yöndeki talebini dikkate alıp, buraya gelip,
gelişmelerle ilgili bizi bilgilendirebilirdi. Eğer böyle bir imkân yoksa,
Hükûmeti temsil eden sayın bakanlar burada, sayın bakanlar çıkıp bu vahim
gelişmelerle ilgili bizi bilgilendirebilirler. Aksi durumda, biz, neredeyse
savaş pozisyonuna geleceğimiz bir durumla ilgili Hükûmetin Meclis iradesini
hiçe saydığı yorumunu yapacağız. 
Dolayısıyla,
talebimizi yineliyoruz, sayın bakanlar, Türkiye ile İran’ı savaş boyutunda karşı
karşıya getirebilecek olan bu gelişmelerle ilgili, acil olarak Genel Kurulu
bilgilendirmelidirler diyoruz. 
Teşekkür
ediyorum.
BAŞKAN –
Teşekkür ediyorum Sayın Baluken.
Evet, Sayın
Bakan, bilgilendirilecek mi veya ne zaman bilgilendirilecek, bilgi verirseniz
seviniriz. 
13.- Çalışma ve Sosyal
Güvenlik Bakanı Faruk Çelik'in, Bingöl Milletvekili İdris Baluken’in yaptığı
açıklamasındaki bazı ifadelerine ilişkin açıklaması
ÇALIŞMA VE
SOSYAL GÜVENLİK BAKANI FARUK ÇELİK (Şanlıurfa) – Çok teşekkür ederim Sayın
Başkan.
Ülkemizin
dışında komşu ve dost ülkelerde meydana gelen bu gelişmelerle ilgili, Değerli
Grup Başkan Vekilinin bu talebini ilgili bakan arkadaşlarımıza iletip, eğer
mümkünse Meclis çalışmaları esnasında bilgilendirme imkânı, değilse, yarın bu
konuyla ilgili -Meclis çalışma takvimini bilemediğim için- en kısa süre
içerisinde bilgilendirmeleriyle ilgili gereğini yapacakları inancı
içerisindeyim. 
Sayın
Cumhurbaşkanımızın değerlendirmesi tamamen kendi takdirleridir. 
Teşekkür ederim.
BAŞKAN –
Teşekkür ediyorum. 
HASİP KAPLAN
(Şırnak) – Savaş kararı alıyor. 
İDRİS BALUKEN
(Bingöl) – Sayın Cumhurbaşkanımız “Müdahil olacağız.” demiş, ne var ki müdahil
oluyor?
HASİP KAPLAN
(Şırnak) – Savaş kararını Meclis verir, burada bir yanlışlık var. 
X.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve
Teklifleri (Devam)
5.- Eskişehir Milletvekili
Salih Koca ve Uşak Milletvekili İsmail Güneş ile 6 Milletvekilinin; Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Teklifi ile
Milli Eğitim Bakanlığının Teşkilat ve Görevleri Hakkında Kanun Hükmünde
Kararnamede Değişiklik Yapılmasına Dair Kanun Tasarısı, Manisa Milletvekili
Özgür Özel’in; Kamu Kurum ve Kuruluşlarının Ürettikleri Mal ve Hizmet
Tarifeleri ile Bazı Kanunlarda Değişiklik Yapılması Hakkında Kanunda Değişiklik
Yapılmasına Dair Kanun Teklifi, Cumhuriyet Halk Partisi Grup Başkanvekili
İstanbul Milletvekili Mehmet Akif Hamzaçebi’nin; Milli Eğitim Bakanlığının
Teşkilat ve Görevleri Hakkında Kanunda Değişiklik Yapılmasına Dair Kanun
Teklifi ile Plan ve Bütçe Komisyonu Raporu (2/2736, 1/1039, 2/2118, 2/2731) (S.
Sayısı: 705) (Devam)
BAŞKAN – Evet,
ilk önergeyi okutuyorum: 
Türkiye Büyük Millet Meclisi
Başkanlığına
Görüşülmekte
olan 705 sıra sayılı Kanun Teklifi’ne aşağıdaki maddenin eklenmesini ve diğer
maddelerin teselsül ettirilmesini arz ve teklif ederiz.
 Mustafa Elitaş Mehmet
Doğan Kubat Recep Özel
 Kayseri İstanbul Isparta
 Yusuf Başer Hakan
Çavuşoğlu Hilmi Bilgin
 Yozgat Bursa Sivas
MADDE 29- 25/10/1984
tarihli ve 3065 sayılı Katma Değer Vergisi Kanununa aşağıdaki geçici madde
eklenmiştir.
"GEÇİCİ
MADDE 34- Bu maddenin yürürlüğe girdiği tarihten önce usulüne uygun olarak
yürürlüğe giren ve 23/6/2000 tarihli ve 4586 sayılı Petrolün Boru Hatları ile Transit
Geçişine Dair Kanun kapsamında bulunan milletlerarası andlaşma hükümleri
çerçevesinde katma değer vergisinden istisna edilmiş olan transit petrol boru
hattı projelerinin inşa ve modernizasyonunu gerçekleştirenlere 1/1/2014
tarihinden itibaren yapılan teslim ve hizmetler katma değer vergisinden
müstesnadır.
Bu kapsamda
yapılan mal teslimleri ve hizmet ifaları nedeniyle yüklenilen vergiler, vergiye
tabi işlemler üzerinden hesaplanan vergiden indirilir. İndirim yoluyla telafi
edilemeyen vergiler, 32 nci madde hükmü uyarınca istisna kapsamında işlem yapan
mükellefin talebi üzerine iade edilir.
Maliye
Bakanlığı, istisna kapsamına girecek teslim ve hizmetleri tanımlamaya, istisna
ve iadeye ilişkin usul ve esasları belirlemeye yetkilidir."
BAŞKAN – Evet,
Sayın Komisyon, önergeye salt çoğunlukla katılıyor musunuz? Salt çoğunluğunuz
var mı?
PLAN VE BÜTÇE
KOMİSYONU BAŞKANI RECAİ BERBER (Manisa) – Sayın Başkan, salt çoğunluğumuz
vardır. Önergeye Komisyon olarak salt çoğunlukla katılıyoruz.
BAŞKAN – Evet,
Komisyon önergeye salt çoğunlukla katılmış olduğundan önerge üzerinde yeni bir
madde olarak görüşme açıyorum.
HASİP KAPLAN
(Şırnak) – Sayın Başkan…
BAŞKAN –
Buyurun.
HASİP KAPLAN
(Şırnak) – Yeni madde ihdasına Komisyon yeni karar verdiği için İç Tüzük 89’a
göre önergelerimiz olacak. Çünkü, yeni bir maddedir. Yeni madde ihdası olduğu
için üzerinde hem konuşma hem önerge hakkımız var. Bu hakkı kullanmak üzere ara
verin yani…
BAŞKAN – Hayır,
konuşma vereceğiz.
HASİP KAPLAN
(Şırnak) – Hayır, konuşma da vereceksiniz, önerge de vereceğiz. Yani, biz
şipşak önerge mi hazırlayalım? Allah aşkına, yapmayın böyle!
BAŞKAN – Önerge
hazırlamak için ara veririm, tamam.
On beş dakika
ara veriyorum.
Kapanma Saati: 21.14
ON BİRİNCİ OTURUM
Açılma Saati: 21.34
BAŞKAN: Başkan Vekili Sadık YAKUT
KÂTİP ÜYELER: Bayram ÖZÇELİK (Burdur), İsmail KAŞDEMİR (Çanakkale)
-----0-----
BAŞKAN
– Sayın milletvekilleri, Türkiye Büyük Millet Meclisinin 84’üncü Birleşiminin
On Birinci Oturumunu açıyorum.
705
sıra sayılı Kanun Teklifi’nin görüşmelerine devam edeceğiz.
Komisyon ve
Hükûmet yerinde. 
Madde üzerinde
söz isteyen? 
HASİP KAPLAN
(Şırnak) – Sayın Başkan, söz istiyoruz tabii ki. 
OKTAY VURAL
(İzmir) – Grup adına Alim Işık konuşacak efendim bizden. 
LEVENT GÖK
(Ankara) – Grup adına Akif Hamzaçebi konuşacak efendim. 
BAŞKAN – Madde
üzerinde, HDP Grubu adına Şırnak Milletvekili Hasip Kaplan, MHP Grubu adına
Kütahya Milletvekili Sayın Alim Işık ve CHP Grubu adına İstanbul Milletvekili
Sayın Mehmet Akif Hamzaçebi konuşacaklardır. 
Buyurun Sayın
Kaplan. 
HDP GRUBU ADINA
HASİP KAPLAN (Şırnak) – Başkan, teşekkür ederim. 
Sayın Başkan,
tutanakları getirttim, Mecliste en tecrübeli hukukçu, İç Tüzük’ü en iyi
bildiğini iddia eden bir Başkan Vekili olarak sizin bu madde ihdasıyla ilgili
sözlerinizi tutanaklardan aynen okuyorum: “İç Tüzük’ün 91’inci maddesine göre
temel kanun olarak görüşülen teklifin geçen birleşimde ikinci bölümünde yer
alan 27’nci maddesi kabul edilmişti.
Sayın
milletvekilleri, yeni madde ihdasına yönelik iki adet değişiklik önergesi
Başkanlığımıza ulaşmıştır. Ancak, Kayseri Milletvekili Mustafa Elitaş ve
arkadaşlarının 3065 sayılı Katma Değer Vergisi Kanunu’na geçici madde
eklenmesine dair bir önergesi vardır. Bu önerge, 3’üncü maddenin
görüşmelerinden sonra verilmesi gerektiği ve işlem sırası geçtiği için işleme
alınamamaktadır.” 
Şimdi, Sayın
Başkan, siz böyle yönetirseniz, işleme almadığınız bir önerge için Komisyon
toplanırsa burada ve Plan ve Bütçe Komisyonunun iktidar partili üyelerinin
-üstelik de 40 milletvekili üyesi var Plan ve Bütçe Komisyonunun- burada
çoğunluğu olmadığı hâlde siz bir usul tartışmasıyla oylatarak bu torba kanuna
iktidar partisi grubunun verdiği önergeyi, yeni madde ihdasını koyuyorsunuz,
ondan sonra da gruplar adına burada söz açıyorsunuz. 
Şimdi, sormazlar
mı: Dışişleri Bakanlığı ne iş yapar? Soruyoruz: Dışişleri Bakanlığı ne işe
yarar arkadaşlar?
ALİ RIZA ÖZTÜRK
(Mersin) – Hiçbir işe yaramaz.
HASİP KAPLAN
(Devamla) – Bu tür sözleşmeleri yapmak için teknik komisyon var mı? Var. 
PLAN VE BÜTÇE
KOMİSYONU BAŞKANI RECAİ BERBER (Manisa) – Bu vergi düzenlemesi.
HASİP KAPLAN
(Devamla) – Sanayi ve Enerji Komisyonu var mı? Var. Enerji Bakanı her gün
televizyonda boy boy gösteriyor kendini. Ne diyor Enerji Bakanı: TANAP, BTC,
ondan önce Mavi Akım, şimdi Kürt petrolü gazı, Irak’ta Kürdistan Bölgesel
Yönetimi’yle yapılan petrol anlaşmaları ve en son Kandil bölgesi petrol arama
ruhsatları, hepsi var. Şimdi, burada son dakika önergesiyle torba kanuna -İç
Tüzük’e göre Meclis Başkanlığına verilmemiş, komisyona havale edilmemiş,
komisyonda görüşülmemiş, bununla ilgili tali komisyonlar dinlenmemiş, ondan
sonra getiriyorsunuz- milyarlarca liralık KDV istisnası getiriyorsunuz. Burada
getirdiğiniz KDV istisnası bu önergeyle genel bir maddedir arkadaşlar, geneldir
bakın. “Petrol boru hatlarıyla transit geçişine dair kanun kapsamında bulunan
milletlerarası antlaşmalar hükümleri gereği” diyorsunuz. Şimdi soruyorum size:
Türkiye Petrolleri Anonim Ortaklığı Irak-Kürdistan Bölgesel Yönetimi’yle
anlaşmalar yaptı. Üç dört tane de iktidara çok yakın, iktidarın yandaş
basınının da sahibi olan -isimlerini saymayacağım burada- patronlar da burada
ortak. Hükûmetin içinde
çok önemli isimler -bir kısmı- direkt endirekt bu şirketlerde ortak. 
Biliyorsunuz, Kerkük-Zaho arasında
bir petrol boru hattı var. Onun taşıması genel olarak belli bir yüzde üzerinden
yapılır, yüzde 8. Fakat bu şirketler, ayrıcalık olsun diye… Kürt gazı, petrolü
Rusya’dan, hatta kardeş Azerbaycan’dan da çok çok daha ucuz veriliyor. Şimdi, o
yüzde 8’de 15 ürün bedeli olarak taşımacılık yapılıyor. Şimdi, bu taşımacılığı
alan, ihaleyi alan firmalar bu taşımacılık işinde KDV’den kurtulduğu zaman
ceplerine -bir önerge, beş dakikada şipşak- ne kadar milyar girer biliyor
musunuz? Bu Meclis birilerine mi çalışacak, birilerine özel yasa mı yapacak? Birilerinin
şirketleri kazansın diye mi bu Meclis çalışacak? Bu Meclisin çalışması bunun
için mi? Ülkenin menfaatleri…
Şimdi, TANAP’ta, BTC’de, Mavi
Akım’da… Ki Mavi Akım da mahkemelik olmuştu, biliyorsunuz. Mavi Akım’dan ne
dumanlar çıktı, biliyorsunuz. Şimdi, TANAP’ta kaç ülke var? Kafkas ülkeleri,
Rusya’yı alın, Azerbaycan’ı alın, Türkiye’den geçiyor -Türkiye bir köprü,
transit geçiş- Kapıkule’ye geliyor, oradan Avrupa’ya geçiyor. Şimdi, bu petrol
boru hattından doğal gaz akarken bunun taşımacılığı var mı arkadaşlar? Tanker
mi taşıyacak? Tankerler taşımayacağına göre bunun taşımacılığının KDV’si nedir?
Türkiye bir geçiş hakkı ücreti alıyor, onu da devlet olarak alıyor. Türkiye
bunları depolama ve göndermede para alıyor, evet, doğru. Peki, şimdi size
sorarım: Eğer bu kadar KDV, petrol hassasiyetiniz varsa şimdi
Türkiye'nin içinde olduğu ateş çemberine bir baksanıza. Ukrayna’da Rusya’yla
bir iç savaş var mı, bir de devletler arası bir savaş var mı? Var. Direkt
Türkiye’yi etkiliyor mu? Etkiliyor. Peki, Suriye’de bir savaş var mı? Var.
Türkiye’yi etkiliyor mu? Etkiliyor. Irak’ta bir iç savaş var mı, IŞİD var mı,
saldırıları var mı? Var. Türkiye’yi etkiliyor mu? Etkiliyor. Yetmedi, şimdi de
Yemen’de bir savaş var. Yemen’deki savaşa Cumhurbaşkanı açıklama yapıyor: “Var
gücümüzle biz buna yardım edeceğiz.” Savaş kararı alınıyor. Savaş kararı
alınırken Meclis baypas ediliyor, Meclise bilgi verilmiyor, Meclis konuşmuyor.
Savaş kararı alınıyor. Obama’yla telefon görüşmesi yapılıyor. Türkiye ile İran
bir savaş durumuyla karşı karşıya geliyor, tehlikede. 
Şimdi, bütün
bunlar bu petrol boru taşıma olayını kökten etkilemeyecek mi? Bir savaş
durumunda bu boru hatlarından, TANAP’tan petrol, doğal gaz akacağını mı
zannediyorsunuz? Şimdi, bunca tehlike varken, Türkiye bir savaşın eşiğindeyken,
dış politikada Şii-Sünni ekseninde, dış politikayı ideolojik akrabalıklar
kodunda götüren bir Hükûmetin yanlışlarıyla Türkiye bir ateş çemberi içinde çok
tehlikeli bir durumdayken bütün bunları bu Mecliste bu saatte konuşamıyoruz ama
birileri KDV vergisinden istisna olsun diye özel torba kanuna önergeler veriyor
iktidar partisi. 
Peki arkadaşlar,
hiç mi vicdanen sorgulamıyorsunuz? Türkiye'nin içinde olduğu ateş çemberindeki
bir kıvılcım Türkiye’yi ne yapar, ne hâle getirir? Suriye’deki, Irak’taki
çalışmanın bilfiil içindedir şu an Türkiye, ister kabul edin ister kabul
etmeyin. Bir de Yemen üzerinden -zaten Suriye’de İran yanlıları çatışma
sürecinin bir parçasıdır- hem Suriye cephesinden hem İran cephesinden bir
tehlike durumuyla karşı karşıya gelmek var. Şimdi bu tehlikeler varken
konuşmuyoruz ama birileri KDV’den yararlansın, kasalarına milyarlar girsin diye
önerge verip hem de İç Tüzük’e aykırı hem de Sayın Sadık Yakut’un son görev
saatinde, son anında, doğru aldığı bir kararı kendisine de yanlış yaptırarak
buradan yolculamaya çalışıyorsunuz. Bu da şık olmadı, kendi Meclis Başkan
Vekilinize karşı bu duruşunuz hiç de hoş olmadı, hiç de yakışık almadı.
Kendisine yanlış yaptırdınız. Hadi sizi üzmesin diye bir usul tartışması açtı,
alıştınız buna. Ama Sayın İdris Baluken önerge üzerinde buna devam edecek. Size
buradan tarihî uyarılarımızı yapmakla yetineceğiz. 
Çekin bu
önergeyi, gelin ciddi konuları konuşalım. (HDP sıralarından alkışlar)
BAŞKAN –
Teşekkür ediyorum. 
Milliyetçi
Hareket Partisi Grubu adına söz isteyen Alim Işık, Kütahya Milletvekili. 
Buyurun Sayın
Işık. (MHP sıralarından alkışlar)
MHP GRUBU ADINA
ALİM IŞIK (Kütahya) – Teşekkür ederim Sayın Başkan. 
Sayın Başkan,
değerli milletvekilleri; görüşmekte olduğumuz 705 sıra sayılı Kanun Teklifi’ne
yeni bir madde olarak eklenen madde üzerinde Milliyetçi Hareket Partisi Grubu
adına söz aldım. Bu vesileyle hepinizi saygıyla selamlıyorum. 
Bu madde Sanayi,
Ticaret, Enerji, Tabii Kaynaklar, Bilgi ve Teknoloji Komisyonunda 18 Mart 2015
tarihinde görüşmeleri tamamlanan ve Elektrik Piyasası Kanunu ile Bazı
Kanunlarda Değişiklik Yapılmasına Dair Kanun Tasarısı içerisinde de yer alan
bir maddedir. Komisyon görüşmeleri sırasında da Milliyetçi Hareket Partisi
olarak bu maddenin yerinde bir düzenleme olduğunu söyledik çünkü 1/1/2014
tarihi itibarıyla yürürlüğe giren TANAP projesiyle ilgili uluslararası
sözleşmede, sözleşmenin 2.2.8’inci maddesinde bu muafiyet dile getirilmiş.
Hatta Sayın Bakana sorduk o zaman, niye 2014 dedik. Geriye yönelik bir düzenleme
doğru olmaz, bunu 2015 veya 2016 diye alalım dediğimizde, o da söz konusu bu
düzenlemenin sadece “TANAP” isimli projeyle ilgili olduğunu ve bu tarihin de o
projeye ait sözleşme tarihi olması nedeniyle, sözleşmede de geçen hüküm
gereğince bu şekilde olması gerektiğini söyledi, Komisyon tutanaklarında
vardır. O nedenle, bu açıklamadan sonra biz rahatladık. 
Yani sadece, bir
uluslararası projenin, daha önceden varılan mutabakat gereğince katma değer
vergisinden istisna tutulması getiriliyor. Bu düzenlemeyle de en azından Maliye
Bakanlığının bu konuya ilişkin -hangi mal ve hizmetler bu kapsamda tutulacak-
istisnai, daraltıcı bir yetki alması da olumlu olarak değerlendirilmeli. Çünkü
her uluslararası boru hatlarıyla ilgili projede söz konusu mal veya hizmetlerle
ilgili daha geniş düzenlemeler de olabilirdi. Onun için, bu hâliyle sadece
TANAP’la ilgili bir düzenleme olması ve 1/1/2014 tarihinden itibaren başlayan
bu projenin geriye yönelik herhangi bir yük getirmeyeceği de yine Sayın Bakan
tarafından Komisyon üyelerine açıklandı. Hatta ben sordum, “Geriye yönelik
hangi mal ve hizmetler yapıldı şimdiye kadar bu projeyle ilgili? Dolayısıyla,
bundan dolayı devletin, hazinenin kaybı nedir, bu konuda bir çalışmanız var
mı?” deyince bu tarihe kadar önemli bir mal ve hizmet üretiminin olmadığı,
dolayısıyla, geriye yönelik olarak başlatılmış olmasının hazineye vergi kaybı
olarak fazla bir yük getirmeyeceği, belki de hiç yük getirmeyeceği şeklinde
açıklaması üzerine rahat şekilde, bu maddeyi çok da fazla tartışmadan geçirdik.

Söz konusu
sözleşmenin 2.2.8’inci maddesinde de yer alan hüküm şöyle: “TANAP Sisteminin
inşası ve tadili ile ilgili TANAP Proje Şirketine sağlanacak tüm mal ve
hizmetlerin teslimi KDV’den muaf tutulur. İşbu Madde 23.1(c)’ye göre KDV
muafiyeti 1 Ocak 2014 tarihi itibarı ile geçerlidir.” denilmektedir.
Dolayısıyla, söz konusu sözleşmede yer alan bu hüküm doğrultusunda uluslararası
bir anlaşma nedeniyle Türkiye'nin ileride herhangi bir tahkim ve benzeri gibi
sıkıntıya düşmemesi açısından bu düzenleme yerinde ancak yerinde olmayan şu:
Tabii, böyle bir gece yarısı önergesiyle sadece bu maddenin o komisyondan
geçmiş kanun tasarısı içerisinden çekilip buraya konması ve iktidar partisinin
sayısal çoğunluğuna güvenerek komisyonun bu şekilde karar alması şık olmamıştır.
Bu, bundan sonra da yol açacak bir uygulamadır. Her ne kadar daha önce yine
aynı şekilde birkaç konu bu uygulamayla Genel Kurul gündemine getirilmiş olsa
da doğru değildir, bunu biz de eleştiriyoruz.
İkinci
eleştirimiz: Orada, o kanun tasarısında önemli bir madde daha vardı.
Yenilenebilir enerji kaynaklarıyla ilgili yatırım yapan yerli imalatçıların
desteklenmesiyle ilgili komisyonun oy birliğiyle katıldığı ve bir an önce
uygulamaya geçmesi için… Hatta benim önerim de aynı yöndeydi “Mümkünse bunu torba
yasalardan birine koyalım, Türkiye’de yenilenebilir enerji kaynaklarına yönelik
yatırımlarda kullanılacak yerli imalatı destekleyen bu düzenlemeyi bir an önce
geçirelim.” dedim. Ben şahsen bu maddenin yerine onun gelmesinin çok daha doğru
ve ülkemizin yararına olacağını düşünüyorum. Bu konuda da mademki bu yol
açıldı, yerli yatırımcıların beklediği, çok önemli gördüğümüz o yerli imalat
desteğini teşvik eden düzenlemenin bu torba yasaya konmasının yerinde olacağını
düşünüyorum. 
Özet olarak: Bu
düzenleme teknik bir düzenlemedir, daha önce varılmış anlaşma gereğince
yapılması gereken bir değişikliktir fakat buna dayanarak kimler ne kazanır, ne
kadar vergiden istisna edilir, tabii, bu vicdani sorumluluk iktidarındır. Eğer
bize Komisyonda bugüne kadar bu projeyle ilgili vergiden istisna tutulacak
önemli bir miktarın olmadığını, ciddi bir çalışmanın olmadığını söyleyen Sayın
Bakan doğru söylediyse bir problem yok. Onun dışında bir düşünce var ve ne Komisyon ne Genel Kurul
bunlardan habersizse de bunu bilenler vebal altındadır. O nedenle, eğer bu
şekilde bir olumsuzluk söz konusu olacaksa onun vicdani sorumluluğunun
Hükûmette olduğunu ifade etmek istiyorum. 
Tekrar önerimi yeniliyorum: Mademki
usule uygun olmayan, gerçekten Genel Kurulun bu torba yasa görüşmelerinde her
gün bir sürpriz yaşattığı bu tür uygulamayı başlattınız, gelin, bu ülkenin
yerli yatırımcılarını destekleyen, rüzgârda, güneşte, biyogazda ve benzeri
biyomas enerjisinde yenilenebilir enerji kaynaklarına yönelik yatırımcıların
önünü açacak ve Komisyondan geçmiş o düzenlemeyi de buraya getirin, hayırlı bir
iş yapmış olalım diyorum. 
Bu düşüncelerle, söz konusu
düzenlemenin çok kötü ya da aleyhinde olduğumuz bir düzenleme olmadığını ancak
teknik bir zorunluluktan dolayı buradan geçirilmesi gerektiğini… Keşke 1/1/2014
tarihinden bu yana Sayın Enerji Bakanı bu konuyu bu Meclisin gündemine normal
usullerle getirseydi, böyle bir yolla bu Genel Kurulun gündemine getirmemiş
olsaydı. Neredeydi, kardeşim, iki yıldır, iki yıla yakın süredir bu imzayı atan
Sayın Enerji Bakanı? Niye daha önceki Enerji Komisyonundan geçen tasarılara
bunu koymadı da son anda aklına geldi? 
Şimdi orada da bazı düzenlemeler var.
Belki önümüzdeki hafta onlar da aynı şekilde, Komisyondan geçen ve itiraz
ettiğimiz bazı düzenlemeler, yani kayıp kaçak elektrikle ilgili düzenlemeler de
aynı usulle bu Genel Kurulun gündemine getirilebilecektir. Bu yolu fazla
zorlamayalım. 
Söz konusu uygulama, usule, İç Tüzük
kurallarına uygun bir uygulama değildir ancak teknik nedenlerle bu zorunluluk
mademki Genel Kurulun gündemine geldi, bu konunun da bir maddeyle
geçirilmesinin yerinde olacağını, Türkiye’nin millî menfaatleri açısından TANAP
gibi bir önemli projenin en azından böyle bir teknik sıkıntıdan dolayı
aksamaması adına Milliyetçi Hareket Partisi Grubu olarak buna destek verdiğimizi
ifade ediyor, hepinize saygılar sunuyorum. (MHP sıralarından alkışlar) 
BAŞKAN –
Teşekkür ediyorum.
Madde üzerinde
Cumhuriyet Halk Partisi Grubu adına söz isteyen Mehmet Akif Hamzaçebi, İstanbul
Milletvekili.
Buyurun. (CHP
sıralarından alkışlar) 
CHP GRUBU ADINA
MEHMET AKİF HAMZAÇEBİ (İstanbul) – Sayın Başkan, değerli milletvekilleri;
görüştüğümüz yeni madde, Katma Değer Vergisi Kanunu’na TANAP petrol boru
hattının inşası nedeniyle üstlenilecek olan katma değer vergilerinin istisna
edilmesini, yüklenicilere iade edilmesini öngören bir düzenlemeyi içeriyor.
Değerli
milletvekilleri, Türkiye'nin boru hattı yapması elbette son derece güzel bir
şey. Türkiye coğrafi konumu, stratejik konumu itibarıyla yükselen enerji
karşısında enerji piyasasında çok daha büyük roller üstlenmesi gereken bir
ülkedir. Türkiye büyük bir ülkedir ancak, maalesef, enerji konusunda yapması
gereken atılımı yapamamıştır.
Petrol boru
hatlarının inşası bugüne kadar Türkiye'nin yabancı olduğu bir konu değildir.
Daha evvel Kerkük-Yumurtalık Petrol Boru Hattı’mız vardı, sonrasında Mavi Akım
Anlaşması’yla bir doğal gaz -petrol değil belki ama- hattı inşa edildi, daha
sonra yine Bakü-Tiflis-Ceyhan Boru Hattı inşa edildi. Bütün bunlar Türkiye'nin
bu konudaki tecrübesini gösteriyor. 
Önceki
uygulamalarda, Mavi Akım ve Bakü-Tiflis-Ceyhan Boru Hattı’na ilişkin
uluslararası sözleşmelerde söz konusu boru hatlarının inşası katma değer
vergisinden istisna edilmiştir. Bu, Türkiye'nin bugüne kadar uyguladığı
politikanın bir gereğidir, maliyeti düşürme amaçlı bir operasyondur ve bütün
uluslararası anlaşmalarda, Türkiye'nin imzaladığı anlaşmalarda bu inşaatlar,
doğal gaz boru hatları, petrol boru hatları katma değer vergisinden istisna
edilmiştir. 
Ancak katma
değer vergisi istisnası hem Mavi Akım’da hem Bakü-Tiflis-Ceyhan’da şu şekilde
düzenlenmiştir: Bu boru hatlarının inşası ve modernizasyonuna yönelik olarak
inşaatın yapımını, modernizasyonunu üstlenen şirketlerin bu işi başka
şirketlere yaptırması durumunda -ki öyledir, mutlaka mal ve hizmet alacaktır,
ya doğrudan alacaktır ya başka şirketlerden alacaktır bunları- bu mal ve
hizmetlerin alımı sırasında bu şirketin, inşaatı üstlenen şirketin katma değer
vergisinden istisna edilmesi sorunu çözmüyor. Çünkü o mal ve hizmeti o şirkete,
TANAP şirketine ya da Bakü-Tiflis-Ceyhan ya da Mavi Akım’ı inşa eden şirkete
teslim eden şirketlerin o mal ve hizmetin iktisabı sırasında yüklendiği katma
değer vergileri kendi üzerinde kalıyor. Dolayısıyla nihai aşamada “Bu mal ve
hizmetin teslimi katma değer vergisinden istisnadır.” demek gerçekte tam bir
istisna getirmek olmuyor. 
Bu tip
istisnalar Katma Değer Vergisi Kanunu’nun 17’nci maddesinde düzenlenir. Ancak
bu amaca uygun yani sistemi, süreci tümüyle katma değer vergisinden arındıracak
bir düzenleme değildir. Bu kısmi istisnadır. Tam istisna düzenlemesiyse
Bakü-Tiflis-Ceyhan ve Mavi Akım’da olduğu gibi doğal gaz boru hattının
inşaatını üstlenen şirkete mal ve hizmet teslim eden şirketler bu mal ve hizmet
teslimleri nedeniyle katma değer vergisi tahsil etmezler ancak bu mal ve
hizmetleri kendileri satın alırken yüklenmiş oldukları, ödedikleri katma değer
vergisini iade alırlar. Bu tam istisnadır. İşte, Bakü-Tiflis-Ceyhan modeli ile
Mavi Akım modeli bu şekildedir. Türkiye'nin önünde böylesi iyi bir tecrübe var.
Devlet bunu bilir, Maliye Bakanlığı Gelir İdaresi bunu gayet iyi bilir ama
gelgelelim Adalet ve Kalkınma Partisi hükûmetlerinin iş yapma biçimi, devlet
geleneklerini tanımadığı için, devleti bilmediği için, Maliye Bakanlığındaki bu
birikimi bilmediği için bunlara uymamışlar. TANAP’la ilgili, boru hattının
inşasıyla ilgili Türkiye ile Azerbaycan arasında bir uluslararası anlaşma
imzalanıyor. Yine bu uluslararası anlaşma çerçevesinde inşaatı üstlenen şirket
ile Türkiye Cumhuriyeti Hükûmeti arasında ev sahibi ülke anlaşması imzalanıyor,
oraya bir madde yazılıyor. Madde şu: “TANAP şirketinin, TANAP boru hattının
inşası nedeniyle sağlanacak olan mal ve hizmetlerin teslimi KDV’den muaf
tutulur.” Böyle bir istisna hükmü olmaz. Bunu yazdığınız zaman kısmi istisna
olur, TANAP’a mal ve hizmet teslim eden şirketler TANAP’tan KDV tahsil etmezler
ama yüklendikleri katma değer vergileri kendi üzerlerinde kalır. Dolayısıyla,
bu istisna pek bir işe yaramaz yani bu inşaatı katma değer vergisinden
arındırmaz. 
Yine,
anlaşmadaki hükme göre “Bu istisna hükmü, vergi muafiyeti hükmü 1 Ocak 2014
tarihi itibarıyla geçerlidir.” Şimdi 2015 yılındayız, mart ayı bitiyor, seçime
doğru gidiyoruz, ta 1 Ocak 2014’e geri giderek, o tarihten geçerli olmak üzere
bir vergi istisnası getiriliyor. Değerli arkadaşlar, böyle bir şey olmaz. Yani
bir anlaşmayı yapıyorsanız devletin birimleri bir araya getirilir, bu
birimlerin tecrübelerinden yararlanılır ve anlaşma hükmü o şekilde yapılır.
Böyle bir şey olmaz; geri dönüyorsunuz, 1 Ocak 2014’e giderek istisna hükmü
düzenliyorsunuz. 
İkincisi,
maddenin yazımı da yanlış. Bakın, maddenin yazımı yanlış. “1/1/2014 tarihinden
itibaren yapılan teslim ve hizmetler katma değer vergisinden müstesnadır.”
Değerli milletvekilleri, Sayın Başkan; Başkanlık Divanının da özellikle
dikkatini çekmek istiyorum, şimdi, bu hüküm böyle yazılmaz. “Bunlar
istisnadır.” dersiniz, dönüp yürürlük maddesine dersiniz ki: “Anılan madde -ki
geçici madde 34- hükümleri, 1/1/2014 tarihinden itibaren geçerli olmak üzere
yayımı tarihinde yürürlüğe girer.” Kanun tekniği bunu gerektirir. Bir hatayı
düzeltelim derken burada dahi usule uymuyorsunuz.
Ben böylesi bir
kanun yapma tekniğini doğru bulmuyorum. Bir buçuk yıl sonra geriye dönüp bir
istisna hükmü getirmeyi ben kendi devlet anlayışımla bağdaştırmıyorum ama şunu
söylüyorum: Petrol boru hatlarının inşası tabii ki katma değer vergisinden
istisna olmalıdır ama böyle bir iş yapma yöntemini hiçbir şekilde doğru
bulmuyorum. Hele bunu bir başka tasarıya koyup sonra “Hadi, sıkıştık, oradan
alalım, buraya koyalım gece yarısı bir önergeyle.”, bütün bunların hiçbirisini
doğru bulmuyorum. 
Evet, sözlerimi
burada bitiriyorum. 
Hepinize
saygılar sunuyorum. (CHP sıralarından alkışlar)
BAŞKAN –
Teşekkür ediyorum.
Madde üzerinde
şahsı adına söz isteyen Ekrem Çelebi, Ağrı Milletvekili.
Buyurun Sayın
Çelebi. (AK PARTİ sıralarından alkışlar) 
EKREM ÇELEBİ
(Ağrı) – Teşekkür ediyorum Sayın Başkanım. 
Sayın Başkanım,
değerli milletvekilleri; madde üzerinde şahsım adına söz almış bulunmaktayım.
Bu vesileyle yüce heyetinizi saygıyla selamlıyorum.
Trans Anadolu
Doğalgaz Boru Hattı Projesi: Yapılan tahminlere göre 2035 yılına kadar dünya
enerji tüketiminin yaklaşık yüzde 41 oranında artması beklenmektedir. Enerjiye
olan talepteki büyük artışın önemli bir kısmının ülkemizin de içinde bulunduğu
bölgeden karşılanması öngörülmektedir. 
Türkiye’yi
çevreleyen Orta Asya, Orta Doğu ve Rusya Federasyonu dünyanın hâlihazırdaki
petrol rezervlerinin yüzde 53’üne, doğal gaz rezervlerinin ise yüzde 71’ine
sahiptir. Dünya petrolünün yaklaşık olarak yüzde 53’ünün ve dünya doğal gazının
yaklaşık olarak yüzde 70’inin boru hatları vasıtasıyla taşınması, boru hatları
ve dar su yollarının güvenliğinin sağlanması, küresel enerji arz güvenliği
açısından önemli bir hâle gelmiştir. 
Güçlü ve
sürdürülebilir ekonomisi, barışı hedefleyen dış politikası ve istikrarlı
yönetim anlayışının yanı sıra bulunduğu coğrafya itibarıyla zengin doğal gaz ve
petrol rezervlerine komşu olan Türkiye, kaynak ülkeleriyle tüketici piyasaları
arasında güvenli bir köprü vazifesi görmeye devam edecektir. Türkiye dünya
enerji ticaretinin kesişme noktasında yer almaktadır. Türkiye konumunu ve
vizyonunu petrol ve doğal gaz kaynaklarına sahip bölge ülkelerinden enerji
ihtiyacı olan Batı ülkelerine uluslararası boru hattı projelerini
gerçekleştirme yönünde kullanmaktadır. Jeopolitik açıdan çok önemli bir bölgede
bulunan ülkemiz doğu, batı, kuzey, güney enerji koridorlarını hızla hayata
geçirmektedir. Türkiye, kendi enerji talebini karşılamak için projeler geliştirirken,
Avrupa’nın artan talebini karşılamak için de Türkiye üzerinden Avrupa
istikametli çeşitli projeleri uygulamaya koymaktadır.
Değerli
milletvekilleri, Türkiye’nin 2002’den bu yana yaşadığı değişim ve dönüşüm,
bölgenin enerji kaynaklarının ülkemize ve Avrupa’ya sevkinin de bir anlamda
önünü açmıştır. Kardeş ülke Azerbaycan ile Bakü-Tiflis-Ceyhan ham petrol boru
hattı ve Bakü-Tiflis-Erzurum doğal gaz boru hattı bu dönemde başarıyla hayata
geçirilmiştir. Bu projeler ile doğu-batı enerjinin bağlantısının kurulmasına
ilişkin ilk adımlar atılmıştır. İş birliğine ve siyasi iradenin oluşturulmasına
büyük önem veren Türkiye, Azerbaycan ile birlikte Trans Anadolu Doğal Gaz Boru
Hattı yani TANAP projesini geliştirerek Hazar gazının Avrupa’ya
ulaştırılabilmesi için önemli bir adım atmıştır. TANAP projesi Türkiye ve
Avrupa’nın güzergâh ve kaynak ülke çeşitliliği yoluyla doğal gaz arz
güvenliklerini artırmalarına katkı sağlayacaktır.
Değerli
milletvekilleri, güney gaz koridorunun ana omurgasını oluşturacak olan TANAP projesi
ile Şahdeniz gazının Türkiye ve Avrupa’ya arz edilmesi ve devamında,
Azerbaycan’daki diğer sahalarda üretilecek gazlar ile diğer Hazar menşeli
gazların yine Türkiye ve Avrupa’ya ulaştırılması amaçlanmaktadır.
Haziran 2012’de
TANAP projesinin hükûmetler arası anlaşması ve ev sahibi hükûmet anlaşması
imzalanarak Azerbaycan ve Türkiye’nin projeye yönelik siyasi desteği ortaya
konulmuş, ayrıca projenin hukuki ve ticari altyapısı kararlaştırılmıştır. Mayıs
2014’te imzalanan anlaşmalar ile TANAP projesinin ilk aşama gaz kaynağı olan
Şahdeniz sahasında Türkiye Petrolleri Anonim Şirketinin hissesi yüzde 9’dan
yüzde 19’a çıkarılmış ve TPAO, sahanın, BP’den sonraki ikinci büyük ortağı
olmuştur. Ayrıca BOTAŞ’ın TANAP projesindeki hissesi yüzde 20’den yüzde 30’a çıkarılmıştır.
TANAP Boru Hattı Sistemi ile ilk etapta taşınması öngörülen yıllık 16 milyar
metreküplük Şahdeniz Faz-II doğal gazının 6 milyar metreküplük bölümü ulusal
şebekeye bağlanarak Türkiye’de kullanılacak, 10 milyar metreküplük bölümüyse
Avrupa’ya iletilecektir.
Değerli
milletvekilleri, TANAP’ta taşıma kapasitesinin kademeli olarak önce 22 milyar
metreküp ve ardından da 31 milyar metreküpe çıkarılması hedeflenmektedir.
Yaklaşık 1.900 kilometre uzunluğunda olacak TANAP sisteminin temel atma töreni,
Sayın Cumhurbaşkanımızın yanı sıra Azerbaycan ve Gürcistan cumhurbaşkanlarının
da teşrifleriyle 17 Mart 2015 tarihinde atılmıştır. Boru hattından 2018 yılı
sonunda Türkiye’ye ve 2020 yılı içerisinde de Avrupa’ya gaz arzı başlatılmasını
planlamaktayız. Yaklaşık maliyetinin 10 milyar dolar olması öngörülen TANAP
projesi, ülkemizin genel ekonomisine oluşturacağı yeni iş ve istihdam
imkânlarıyla da önemli katkılar sağlayacaktır. 
Ben bu projenin
hayırlı olmasını diliyorum. Yüce Meclise saygılarımı sunuyorum. (AK PARTİ
sıralarından alkışlar)
BAŞKAN –
Teşekkür ediyorum.
Başka söz talebi
yok. Soru yok.
Madde üzerinde
bir adet önerge vardır, okutuyorum:
TBMM Başkanlığına
29. Madde ihdası
İçtüzük ve Anayasaya aykırı olduğundan çıkartılmasını arz ve talep ederiz.
 Hasip Kaplan İdris
Baluken Erol Dora
 Şırnak Bingöl Mardin
 İbrahim
Binici Nursel Aydoğan
 Şanlıurfa Diyarbakır
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU BAŞKANI RECAİ BERBER (Manisa) – Katılmıyoruz.
BAŞKAN – Hükûmet
katılıyor mu?
ÇALIŞMA VE
SOSYAL GÜVENLİK BAKANI FARUK ÇELİK (Şanlıurfa) – Katılamıyoruz.
BAŞKAN – Önerge
üzerinde söz isteyen İdris Baluken, Bingöl Milletvekili.
Buyurun Sayın
Baluken.
İDRİS BALUKEN
(Bingöl) – Teşekkür ediyorum.
Sayın Başkan,
değerli milletvekilleri; hepinizi saygıyla selamlıyorum.
Aslında sadece
bu maddenin Anayasa’ya ve İç Tüzük’e aykırı olduğunu söylemişiz ama bu kanun
hazırlama tekniğinin tamamı Anayasa’ya aykırılık teşkil eden maddelerle dolu ve
maalesef AKP bunu bir alışkanlık hâline getirdi. Yani gecenin bu saatinde
ciddiyetsiz olarak hazırlanmış, birbiriyle alakası olmayan konuların
doldurulduğu bir torbayı görüşüyoruz. Bu ülkenin gündeminde ne kadar büyük
sorunlar var, deminden beri ifade etmeye çalıştığımız, yanı başımıza gelen
tehlike çanları var ama bu saatte bu torba kanunun petrol şirketlerine
sağlayacağı rantı görüşüyor bu Meclis. Gerçekten halktan bu kadar kopuk,
ülkeden bu kadar kopuk, gündemden bu kadar kopuk bir Meclis pratiği ülke adına,
halkımız adına eminim ki herkes tarafından büyük bir hicapla takip ediliyordur.
Burada, düşünün ki gündüz saatlerinde de, Genel Kurul ilk açıldığı zaman da ben
ülkemizin, halkımızın başına büyük felaketler getiren bir tehlikeyi işaret
etmiştim. Türkiye, fiilî olarak yürüttüğü dış politikalarla hızla bir savaşın
eşiğine doğru getiriliyor ve bu konuda Meclis, herhangi bir bilgilendirme
gündemi bile işletemiyor. Yani aradan neredeyse dokuz on saat geçti, Sayın
Bakandan da bilgi talep ettik, Türkiye Dışişleri Bakanlığı açıklama yapıyor,
Cumhurbaşkanı açıklama yapıyor “Yemen’deki savaşa müdahiliz, her türlü
lojistiği sağlayacağız.” diyorlar ama biz, bu Yemen’deki çatışmayla Türkiye’nin
hangi ilgisi var, ne alakası var, niye böyle bir müdahillik durumu var, bununla
ilgili bilgilendirme istiyoruz. Bu önemli konuda, bu savaş durumunu getirecek
konuda bile Meclis iradesini hiçe sayan bir anlayışla karşı karşıyayız. Demek
ki sizin bakış açınıza göre yandaş olan bazı şirketlerin cebine rant sağlamak,
ülkenin savaş tehlikesinden daha önemli bir konu. Yani eğer sekiz dokuz saat
boyunca bu konuyu konuşup savaşla ilgili, savaş tehlikesiyle ilgili bir
bilgilendirme yapmıyorsanız bizim buradan çıkardığımız anlam budur. 
Özellikle, Orta
Doğu ve Suriye politikasında Türkiye’yi getirdiğiniz durum ortada. Kendi
elinizle büyüttüğünüz, kendi elinizle desteklediğiniz Selefi grupların Orta
Doğu halklarının başına nasıl bela olduğunu, Orta Doğu halklarına nasıl
katliamlar yaptığını en iyi sizler biliyorsunuz. Böyle bir macera hattı
üzerinden şimdi de Yemen’deki Mısır ve Suudi Arabistan öncülüğünde başlatılan
bir çatışmanın, bir savaşın tarafı olma durumuyla karşı karşıyayız. Orada,
mezhep üzerinden bir çatışma uzun süredir var ve giderek daha çok tetiklenen ve
bölgenin tamamını yangına çeviren bir tehlike söz konusu. Ama bu konuda
Türkiye’nin pozisyonu, Türkiye’nin dış politikası nasıl şekillenmiş, hangi
tartışmalar yürütülmüş, hangi tartışmalardan sonra bu pozisyonlar alınmış,
bunların hiçbir tanesiyle ilgili bir bilgi sahibi değiliz. 
Özellikle,
tabii, ben AKP’nin mevcut durumuna şaşırmıyorum yani siz suni eksenli bir dış
politika üzerinden bu ülkeyi felaketlere sürüklemeyi neredeyse bir alışkanlık
hâline getirdiniz ama muhalefet partilerinde de aynı suskunluk var. Ne
Cumhuriyet Halk Partisinden ne Milliyetçi Hareket Partisinden bu konuyla ilgili
tek bir cümle duymadık. Siz, AKP’nin ülkeyi savaşın eşiğine getiren
politikalarına bu suskunlukla âdeta destek veriyorsunuz, bunu kabul etmemiz
mümkün değil. Yani, bu konu bir tek HDP’nin konusu mu? HDP genel görüşme
istiyor, onun için önerge veriyor, Genel Kurulda bilgilendirme istiyor,
“Dışişleri Bakanı niye Meclise gelip bilgilendirme yapmıyor?” diyor, Hükûmetin
Bakanı gayriciddi birkaç cümleyle konuyu geçiştiriyor ama ne CHP’den ne MHP’den
bu konuyla ilgili bir tek cümle duymuş değiliz. Burada iktidar partisi yanlış
yapıyorsa, muhalefet olarak Meclisin gerçek gündemini, ülkemizin önüne gelen
gerçek savaş tehlikesini bertaraf etmek muhalefetin görevi olmalı diye
düşünüyoruz. Ben, özellikle bu saatte, bu önerge üzerinde bu şekilde konuşmayı
da büyük bir talihsizlik olarak değerlendiriyorum. Umarım, büyük tehlikelere
atılmadan Meclisin ve halkın gerçek gündemiyle bu Mecliste oturur, gerçek
sorunlarımızı konuşuruz diyorum. 
Genel Kurulu
saygıyla selamlıyorum. (HDP sıralarından alkışlar) 
BAŞKAN – Teşekkür
ediyorum. 
OKTAY VURAL
(İzmir) – Sayın Başkan…
BAŞKAN – Buyurun
Sayın Vural. 
OKTAY VURAL
(İzmir) – Hatip “Böyle bir konuda risk var, işte bununla ilgili bu maddeleri
görüşüyoruz. İşte savaş tehlikesiyle ilgili gelişmeler var, Milliyetçi Hareket
Partisi bunlarla ilgili bir şey söylemiyor.” demek suretiyle Milliyetçi Hareket
Partisinin bu konudaki bakış açısını yanlış aksettirmiştir. Müsaadenizle iki
dakika…
BAŞKAN – Buyurun
Sayın Vural. 
Sataşma
nedeniyle iki dakika söz veriyorum. 
IX.- SATAŞMALARA İLİŞKİN
KONUŞMALAR (Devam)
3.- İzmir Milletvekili Oktay
Vural'ın, Bingöl Milletvekili İdris Baluken’in 705 sıra sayılı Kanun Teklifi’ne
28’inci maddesinden sonra gelmek üzere ihdas edilen maddeyle ilgili önerge
üzerinde yaptığı konuşması sırasında Milliyetçi Hareket Partisine sataşması
nedeniyle konuşması
OKTAY VURAL
(İzmir) – Sayın Başkan, biz Milliyetçi Hareket Partisi olarak Adalet ve
Kalkınma Partisinin dış politikasını da, iç politikasını da çok yanlış
buluyoruz. Bırakın dış politikada battığı batağı, terör örgütleriyle müzakere
eden bir iktidar var, terör örgütlerinin coğrafyamızda hâkimiyet kurmasını
meşrulaştıracak adımlar atıyor. İşte “Eşme ruhu” denilen şey de aynen bu. Kendi
vatan toprağımızı alıp bir başka yere getirenler, kendi meşruiyetleri açısından
bunu “Eşme ruhu” olarak müspet karşılıyor ve Türkiye Cumhuriyeti devleti dış
politikası ve içerideki politika da dâhil olmak üzere, terör örgütlerinin
yönlendirmesiyle şekillendiriliyor. 
Musul’da
konsolosumuz dâhil, vatandaşlarımızı terör örgütü geliyor, rehin alıyor.
Toprağımız orada, koruyamıyoruz. İmralı’da terör örgütüyle müzakere ediliyor ve
Türkiye Cumhuriyeti’nin Anayasa’sı, vatanı, milleti terör örgütleriyle
müzakerenin bir parçası hâline getiriliyor. Milliyetçi Hareket Partisi olarak
terörü bir araç olarak gören, insanları öldüren hiçbir girişimi kesinlikle
meşru görmüyoruz ve bu yönüyle bakıldığında Adalet ve Kalkınma Partisinin bu
dış politikasının, özellikle Orta Doğu’daki dış politikasının Türkiye’nin
yumuşak gücünü bu medeniyet havzasında kullanmak yerine, maalesef, kaba gücü
kullanmak suretiyle, bu coğrafyada etnik kimliklere ve mezheplere dayalı yeni
fay hatları oluşturan Büyük Ortadoğu Projesi ekseninde şekillendirmesini
aslında çatışmacı bir yaklaşımın eseri olarak görüyoruz. Biz orada bir barış
istiyoruz. Barışın unsuru da etnik ve mezheplere dayalı, birbiriyle çatışan
değil; beraber, birlikte bu medeniyet havzasında barışı oluşturacak bir
girişimdir.
Adalet ve
Kalkınma Partisinin bu politikasının ecdadımızın ve medeniyetimizin bu coğrafyada
oluşturduğu o barış ikliminden Türkiye’yi uzaklaştırdığını ve giderek kaba
gücün, silahlı gücün tarafı hâline getirdiğinden dolayı da eleştirilerimizi
yapıyoruz. 
Teşekkür
ediyorum. (MHP sıralarından alkışlar)
BAŞKAN – Evet,
teşekkür ediyorum. 
X.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve
Teklifleri (Devam)
5.- Eskişehir Milletvekili
Salih Koca ve Uşak Milletvekili İsmail Güneş ile 6 Milletvekilinin; Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Teklifi ile
Milli Eğitim Bakanlığının Teşkilat ve Görevleri Hakkında Kanun Hükmünde
Kararnamede Değişiklik Yapılmasına Dair Kanun Tasarısı, Manisa Milletvekili
Özgür Özel’in; Kamu Kurum ve Kuruluşlarının Ürettikleri Mal ve Hizmet Tarifeleri
ile Bazı Kanunlarda Değişiklik Yapılması Hakkında Kanunda Değişiklik
Yapılmasına Dair Kanun Teklifi, Cumhuriyet Halk Partisi Grup Başkanvekili
İstanbul Milletvekili Mehmet Akif Hamzaçebi’nin; Milli Eğitim Bakanlığının
Teşkilat ve Görevleri Hakkında Kanunda Değişiklik Yapılmasına Dair Kanun
Teklifi ile Plan ve Bütçe Komisyonu Raporu (2/2736, 1/1039, 2/2118, 2/2731) (S.
Sayısı: 705) (Devam)
BAŞKAN –
Önergeyi oylarınıza sunuyorum…
İDRİS BALUKEN
(Bingöl) – Karar yeter sayısı…
BAŞKAN – Karar
yeter sayısı arayacağım. 
Kabul edenler…
Kabul etmeyenler… Karar yeter sayısı yoktur. 
Birleşime beş
dakika ara veriyorum. 
Kapanma Saati: 22.16
ON İKİNCİ OTURUM
Açılma Saati: 22.24
BAŞKAN: Başkan Vekili Sadık YAKUT
KÂTİP ÜYELER: Bayram ÖZÇELİK (Burdur), İsmail KAŞDEMİR (Çanakkale)
-----0-----
BAŞKAN
– Sayın milletvekilleri, Türkiye Büyük Millet Meclisinin 84’üncü Birleşiminin
On İkinci Oturumunu açıyorum.
705 sıra sayılı
Kanun Teklifi’ne yeni madde 29 olarak ihdası öngörülen madde üzerinde verilen
Bingöl Milletvekili İdris Baluken ve arkadaşlarının önergesinin oylanmasında
karar yeter sayısı bulunamamıştı. Şimdi önergeyi yeniden oylarınıza sunacağım
ve karar yeter sayısı arayacağım.
Kabul edenler…
Kabul etmeyenler… Karar yeter sayısı vardır, önerge kabul edilmemiştir.
705 sıra sayılı
Kanun Teklifi’nin görüşmelerine devam edeceğiz.
Komisyon ve
Hükûmet yerinde.
Yeni madde
ihdasına dair önergeyi oylarınıza sunuyorum: Kabul edenler… Kabul etmeyenler…
Kabul edilmiştir.
Böylece yeni
madde ihdası kabul edilmiştir. 
İkinci yeni
madde ihdasına dair önergeyi…
PLAN VE BÜTÇE
KOMİSYONU BAŞKANI RECAİ BERBER (Manisa) – Sayın Başkan, maddeyle ilgili bir
açıklama yapacağım. 
BAŞKAN – Buyurun
Sayın Başkan. 
PLAN VE BÜTÇE
KOMİSYONU BAŞKANI RECAİ BERBER (Manisa) – Sayın Başkan, maddenin daha açık
olması için “sadece katma değer vergisinden” ifadesi kullanılıyor ancak bu
uluslararası sözleşmenin 2.2.8’inci maddesinde “tüm mal ve hizmetlerin teslimi”
ifadesi var. Burada da “tüm mal ve hizmetlerin teslimi katma değer vergisinden
istisna edilmiştir.” şeklinde olmasında fayda görüyoruz. 
BAŞKAN –
Tutanaklara geçmiştir efendim, madde oylandı. 
İkinci yeni
madde ihdasına dair önergeyi…
HASİP KAPLAN
(Şırnak) – Sayın Başkan, öyle şey olur mu?
OKTAY VURAL
(İzmir) – “Madde oylandı.” dedi zaten. 
HASİP KAPLAN
(Şırnak) – Oylandı, bitti. 
BAŞKAN – Sayın
Kaplan, tutanaklara geçti, “Yeni madde oylandı.” dedim.
SÜREYYA SADİ
BİLGİÇ (Isparta) – “Madde oylandı, hiçbir şey yapılamaz.” dedi. 
HASİP KAPLAN
(Şırnak) – Bitti. 
BAŞKAN – Dedim
ama. E, tutanakları isteyeyim.
HASİP KAPLAN
(Şırnak) – Şimdi Sayın Komisyon Başkanının söylediği tüm mal ve hizmetlerin
teslimi. 
BAŞKAN – Farklı
şey söylemiyoruz Sayın Kaplan. Farklı şeyi söylemiyoruz, aynı şeyi söylüyoruz. 
HASİP KAPLAN
(Şırnak) – Olmaz ki efendim, bu olduğu şekliyle kabul edilmiş. 
BAŞKAN – Aynı
şeyleri söylüyoruz. 
SÜREYYA SADİ
BİLGİÇ (Isparta) – “Olduğu şekliyle kabul edildi:” diyor zaten. Sen geç kaldın
konuşmak için. 
HASİP KAPLAN
(Şırnak) – Hayır efendim, Bütçe Komisyonu Başkanı…
BAŞKAN –
Efendim, Komisyon Başkanı bir açıklama yaptı ve ben tutanaklara geçtiğini
söyledim. 
HASİP KAPLAN
(Şırnak) – Madde ihdasının dışında, KDV dışında, katma değer vergisi dışında
böyle bir ekleme yapmıştır. Bu yeni bir eklemedir. Bu olmaz, bu tartışılmadı. 
OKTAY VURAL
(İzmir) – Ekleme yok ya. 
SÜREYYA SADİ
BİLGİÇ (Isparta) – “Yapılmadı.” diyor zaten. 
BAŞKAN – “Madde
metnine yansıtılacak.” diye bir şey söylemedim Sayın Kaplan. 
Evet, ikinci
yeni madde ihdasına dair önergeyi okutuyorum…
OKTAY VURAL
(İzmir) – “Redaksiyon verilsin.” demedi Başkan yani. 
PLAN VE BÜTÇE
KOMİSYONU BAŞKANI RECAİ BERBER (Manisa) – Ekleme yok. 
HASİP KAPLAN
(Şırnak) – Sayın Başkan, Allah aşkına yani. Ya doğru dürüst önerge yapsınlar
yani yoksa… Hani ustalık döneminizdi Sayın Başkan?
BAŞKAN – Sayın
Kaplan, sizin söylediğinizle benim söylediğimin arasındaki farkı izah eder
misiniz bana?
HASİP KAPLAN
(Şırnak) – Niye karıştırıyor ortalığı Komisyon Başkanı?
BAŞKAN – Ben
“Tutanaklara geçti, madde daha önce oylandı.” dedim. Aynı şeyleri söylüyoruz,
farklı değil ki söylediğimiz şeyler. 
HASİP KAPLAN
(Şırnak) – Yani, sonradan söyledikleri geçersizdir, değil mi Sayın Başkanım?
Tutanaklara geçsin. 
OKTAY VURAL
(İzmir) – Redaksiyon kabul edilmedi ki ya. 
BAŞKAN –
Tutanaklara geçti efendim. 
Türkiye Büyük Millet Meclisi Başkanlığına
Görüşülmekte
olan 705 Sıra Sayılı Eskişehir Milletvekili Salih Koca ve Uşak Milletvekili
İsmail Güneş ile 6 Milletvekilinin; Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi ile Milli Eğitim Bakanlığının Teşkilat
ve Görevleri Hakkında Kanun Hükmünde Kararnamede Değişiklik Yapılmasına Dair
Kanun Tasarısı, Manisa Milletvekili Özgür Özel'in; Kamu Kurum ve Kuruluşlarının
Ürettikleri Mal ve Hizmet Tarifeleri ile Bazı Kanunlarda Değişiklik Yapılması
Hakkında Kanunda Değişiklik Yapılmasına Dair Kanun Teklifi, Cumhuriyet Halk
Partisi Grup Başkanvekili İstanbul Milletvekili Mehmet Akif Hamzaçebi'nin;
Milli Eğitim Bakanlığının Teşkilat ve Görevleri Hakkında Kanunda Değişiklik
Yapılmasına Dair Kanun Teklifine aşağıdaki maddenin eklenmesini arz ve teklif
ederiz.
 Mehmet Akif Hamzaçebi Oktay
Vural Mihrimah Belma Satır
 İstanbul İzmir İstanbul
 Ali İhsan Köktürk Mehmet
Haberal Ali Rıza Öztürk
 Zonguldak Zonguldak Mersin
 Umut Oran Sedef
Küçük Aytuğ Atıcı
 İstanbul İstanbul Mersin
 Ayşe Eser Danışoğlu İdris
Baluken Ercan Candan
 İstanbul Bingöl Zonguldak
 Özcan Ulupınar
 Zonguldak
"MADDE 30-
5/6/1986 tarihli ve 3303 sayılı Taşkömürü Havzasındaki Taşınmaz Malların
İktisabına Dair Kanunun ek 1 inci maddesinin birinci fıkrası aşağıdaki şekilde
değiştirilmiş ve maddeye bu fıkradan sonra gelmek üzere aşağıdaki fıkralar
eklenmiştir. 
"Bu Kanun
kapsamında kalan ve bu maddeyi ihdas eden 11/11/1999 tarihli ve 4479 sayılı
Kanunun yürürlüğe girdiği tarih olan 14/11/1999 tarihinden önce yapılan
tapulama ve kadastro çalışmaları sonucunda hükmen de olsa tapuda Hazine adına
tescil edilen taşınmaz mallar ile tescil harici bırakılan Devletin hüküm ve
tasarrufu altındaki yerler; 14/11/1999 tarihindeki zilyetleri veya fiili
kullanıcıları tespit edilmek ve aynı tarih itibariyle varsa üzerindeki
muhdesatın kime veya kimlere ait olduğu ve kim veya kimler tarafından ne
zamandan beri kullanıldığı kadastro tutanağının beyanlar hanesinde gösterilmek
suretiyle, 21/6/1987 tarihli ve 3402 sayılı Kadastro Kanununun 11 inci
maddesinde belirtilen askı ilanı hariç diğer ilanlar yapılmaksızın öncelikle
fiili durumlarına uygun olarak ifraz ve/veya tevhit edilmek suretiyle
kadastroları yapılarak tapuda Hazine adına tescil edilir ve kadastro
tutanağının beyanlar hanesindeki bilgiler tapu kütüğünün beyanlar hanesine de
aynen aktarılır: Tapu kütüğünün beyanlar hanesinde taşınmazın
zilyedi/kullanıcısı ve/veya üzerindeki muhdesatın sahibi olarak gösterilen
kişiler veya bunların kanuni ya da akdi halefleri, bu madde kapsamında hak
sahibi sayılır.”
"Bu
kapsamda yapılacak kadastro çalışmaları ikinci kadastro sayılmaz.
Bu madde
kapsamında kalan taşınmaz mallar ile tescil harici yerler, daha öncesinde
tapuda Hazine adına tescil edilmiş olup olmadığına veya tescil harici bırakılıp
bırakılmadığına bakılmaksızın Maliye Bakanlığının talebi üzerine, Tapu ve
Kadastro Genel Müdürlüğünce fiili kullanım durumları dikkate alınmak suretiyle
ifraz ve/veya tevhit de edilebilir.
Bu madde
kapsamında kalan taşınmaz mallar ile tescil harici yerlerin kadastro
çalışmaları ile diğer iş ve işlemler 3402 sayılı Kanunun ek 4 üncü maddesi
hükümlerine göre yürütülür.
Bu maddeye göre
tapuda Hazine adına tescil edilen taşınmaz mallardan hak sahiplerine devrinde
sakınca bulunmayanlar, kadastro işlemlerinin kesinleştiği tarihten itibaren beş
yıl içinde il defterdarlığına veya taşınmazın bulunduğu ilçe mal müdürlüğüne
müracaat etmeleri halinde hak sahiplerine, 3402 sayılı Kanunun 14 üncü
maddesinde belirtilen miktarları aşmamak kaydıyla 2/7/1964 tarihli ve 492
sayılı Harçlar Kanununun 63 üncü maddesine göre hesaplanacak harca esas değeri
üzerinden devredilir.
Bu taşınmaz
mallardan fiili durumuna uygun olarak ifraz ve/veya tevhit edilerek müstakil
parsel olarak devredilmesi mümkün olmayanlar paylı olarak, üzerinde çok katlı
bina bulunan taşınmazlar ise kat irtifakı/mülkiyeti tesisi suretiyle, bunun
mümkün olmaması hâlinde ise paylı olarak hak sahiplerine devredilebilir.
Hak
sahiplerinin, daha önce bu taşınmaz mallar hakkında 24/2/1984 tarihli ve 2981
sayılı Kanun hükümlerine uygun olarak arsa bedelinin tamamını ödeyerek; tapu
tahsis belgesi almış olan kişiler veya tapu tahsis belgesi almak için yetkili
idaresine müracaat eden ancak işlemleri henüz sonuçlandıramamış olan kişiler
olması halinde, bu taşınmaz malların tapu tahsis veya müracaat belgelerinde
belirtilen miktar kadar olan kısmı 2981 sayılı Kanun hükümlerine göre, bu
miktardan fazla olan kısmı ise 492 sayılı Kanunun 63 üncü maddesine göre
hesaplanacak harca esas değeri üzerinden devredilir. Devredilen taşınmaz
malların tapu tahsis veya müracaat belgelerinde belirtilen ve arsa bedeli
tamamen ödenen kısımları için hak sahiplerinden kadastro harcı dışında bir
bedel alınmaz. Bu taşınmaz mallar için hak sahipleri tarafından kısmen ödenen
arsa bedelleri ise, devir işleminin yapılacağı tarihe kadar kanuni faizi
uygulanarak güncellenir ve devir bedelinden düşülür. Arsa bedelini hiç ödemeyen
hak sahipleri hakkında ise bu maddeye göre harca esas değer üzerinden devir
işlemi yapılır." 
BAŞKAN – Sayın
Komisyon, önergeye salt çoğunlukla katılıyor musunuz? 
PLAN VE BÜTÇE
KOMİSYONU BAŞKANI RECAİ BERBER (Manisa) – Sayın Başkan, salt çoğunluğumuz
vardır, önergeye salt çoğunlukla katılıyoruz. 
BAŞKAN –
Komisyon önergeye salt çoğunlukla katılmış olduğundan önerge üzerinde yeni bir
madde olarak görüşme açıyorum. 
Madde üzerinde
Cumhuriyet Halk Partisi Grubu adına söz isteyen Akif Hamzaçebi, İstanbul
Milletvekili. 
ALİ İHSAN
KÖKTÜRK (Zonguldak) – Şahıs adına… 
BAŞKAN – Buyurun
Sayın Hamzaçebi. 
CHP GRUBU ADINA
MEHMET AKİF HAMZAÇEBİ (İstanbul) – Teşekkür ederim Sayın Başkan. 
Sayın Başkan,
değerli milletvekilleri; 2981 sayılı İmar Affı Kanunu 1984 yılında yürürlüğe
girmiştir. Yürürlüğe girdiği tarihten bu yana otuz bir yıl geçmiş olmasına
rağmen, hâlâ tapu tahsis belgesi başvurusu yapmış olan vatandaşlarımız ya tapu
tahsis belgesini almış ama tapusunu alamamış ya da tapu tahsis belgesini dahi
alamamış olup o tarihten bu yana müracaatının sonucunu beklemektedir.
Hatırlanacaktır, geçen hafta 2981 sayılı Kanun’un yürürlükte kalma süresini
uzatan önergeyi burada hep birlikte kabul ettik. 2981 sayılı Kanun, daha evvel
kabul edilen Kentsel Dönüşüm Yasası uyarınca 31 Mayıs 2015 tarihinde
yürürlükten kalkıyordu. Bu sürenin uzatılması yönünde Cumhuriyet Halk Partisi
olarak öneri yaptık. Önerimiz tüm siyasi partiler tarafından kabul gördü,
Hükûmet de katıldı ve süre üç yıl daha uzadı. Bu, şüphesiz tapu tahsis belgesi
sahibi olan vatandaşlarımıza ya da tapu tahsis belgesi başvurusu yapmış olan
vatandaşlarımıza büyük bir kolaylıktır.
Şimdi, sıra Zonguldak’a
geldi, Zonguldak’taki mülkiyet sorunlarını çözecek olan bir önergeyi
görüşüyoruz. Görüştüğümüz önerge Çalışma ve Sosyal İşler Komisyonunda kabul
edilmiş olan bir önergedir. Bu önergenin Çalışma ve Sosyal İşler Komisyonunda
gündeme getirilmesi Cumhuriyet Halk Partisi tarafından olmuştur. Ben bizzat
Komisyona gitmek suretiyle Zonguldak’taki vatandaşımızın mülkiyet sorununu
çözecek, onun tapu sahibi olmasını sağlayacak bu öneriyi orada yaptım, Sayın
Bakanımız Faruk Çelik oradaydı, bu önerime uygun görüşle baktı, siyasi partiler
buna olumlu yaklaştılar ve hep birlikte bu öneriyi –bazı konularda Cumhuriyet
Halk Partisinin farklı görüşü olmakla birlikte- orada kabul ettik.
Şimdi, o yasa
tasarının yasalaşması belki bu dönem mümkün olmayacağı için, orada kabul
edilmiş olan maddeyi görüştüğümüz bu torba yasaya monte etmek suretiyle burada
yasalaştıralım önerisini yaptık. Bu önerimiz de hem Hükûmet tarafından hem tüm
siyasi parti grupları tarafından kabul gördü ve şimdi hep birlikte imzalayıp
verdiğimiz bu önergeyi görüşüyoruz.
Önerge iki
bölümden oluşuyor: Birincisi, Zonguldak’ta tapu tahsis belgesi sorununu
çözüyor. Zonguldak’ta tam 19.700 vatandaşımız tapu tahsis belgesi sahibidir.
Bir o kadar da tapu tahsis belgesi almak için zamanında başvuru yaptığı hâlde
tapu tahsis belgesi dahi alamamış olan vatandaşımız vardır. Yani yaklaşık 40
bin civarında vatandaşımız 1984 yılında çıkmış olan İmar Affı Kanunu uyarınca
tapu tahsis belgesi başvurusu yaptığı hâlde o günden bugüne kadar tapularını
alamamışlardır.
Şimdi, bu
önergeyle bu vatandaşlarımızın tapuya kavuşması sağlanmaktır. Önerge şunu
getiriyor: Bu vatandaşlarımız –hatırlanacaktır- İmar Affı Kanunu uyarınca 400
metrekareye kadar olan kısım için hak sahibidir ve bunun için o zaman, o
tarihte 2 bin Türk lirası bir bedel ödemişlerdir. O 2 bin Türk lirası bedel
ödemiş olan vatandaşlarımız ister elinde tapu tahsis belgesi olsun isterse
olmasın, yeter ki başvurusunu yapmış olsun -yani o 2 bin Türk lirasını ödemek
zaten başvuruyu yapmış olmak demektir- bu 400 metrekarelik arsayı başka hiçbir
bedel ödemeden alacaktır. Bu çok önemli bir adımdır. Ama vatandaşımızın
kullandığı arazi, arsa 400 metrekarenin üzerinde olabilir; bazıları 400’ün
altındadır, bazıları da belki az da olsa 400’ün üzerinde olabilir, 500
metrekare olabilir, 600 olabilir, daha fazla olabilir, her neyse; 400
metrekareyi aşan kısmı da bu vatandaşlarımız harca esas değer yani bir
taşınmazın alım satımında tapuda gösterilen bedel neyse o değer üzerinden bir
bedel ödemek suretiyle satın alabilecektir. Zonguldaklı vatandaşlarımızı, tapu
tahsis belgesi başvurusu yapmış olan, ister elinde belge olsun ister olmasın
buradan Cumhuriyet Halk Partisi Grubu adına sevgi ve saygıyla selamlıyorum,
kendilerine hayırlı olsun diyorum.
Önergenin
getirdiği ikinci konu şudur: Zonguldak Türkiye taş kömürü havzasıdır. Taş
kömürü, Zonguldak deyince aklımıza gelen taş kömürüdür. Zonguldak’ın taş kömürü
havzası olması nedeniyle orada ta Osmanlı İmparatorluğu’ndan bu yana özel
mülkiyet yasaklanmıştır, yasalarla yasaklanmıştır. O yasak uzun yıllar boyunca
devam etmiştir. 1986 yılında 3303 sayılı Zonguldak Taşkömürü Havzası Kanunu
çıkmıştır, oradaki bu mülkiyet sorunlarını çözmek üzere bir kanun çıkmıştır.
Daha sonra, 1999 yılında 4479 sayılı Kanun’la buradaki vatandaşlarımıza yani “Havzayifahmiye”
olarak isimlendirdiğimiz bu alandaki vatandaşlarımıza kullandıkları,
oturdukları evin, binanın tapusunu vermek amacıyla bir kanun çıkarılmıştır. O
kanun harca esas değer üzerinden bu taşınmazların devrini öngördüğü için ve
harca esas değer de o tarihte son derece yüksek olduğu için maalesef bu kanun
işlememiş, amacına ulaşamamıştır. O tarihten bu yana 4479 sayılı Kanun uyarınca
vatandaşlarımız tapu alamamıştır. Çok iyi niyetle çıkarılmış olan bir kanundur,
ancak demek ki vatandaşın bütçesine uymamıştır; vatandaşın bütçesine, cebine,
günlük hayata uymayan bir kanun başarılı değildir.
Şimdi, önerge
buna yönelik bir düzenleme de getiriyor. Burada da yine harca esas değer
üzerinden devir öngörülüyor. 
Biz, 1999
yılındaki tecrübeden hareketle, o tarihte harca esas değerin yüksek olmuş
olması nedeniyle vatandaşların tapu alamadığı gerçeğinden hareketle, bu değerin
düşürülmesini Komisyonda teklif ettik. Nasıl 2/B yasasında çeşitli kanun
değişiklikleriyle değerin düşürülmesi yoluna gidilmiş ise, gelin, burada da
Havzayifahmiye’de de bu harca esas değeri düşürelim dedik. Harca esas değerin
yüzde 50’sini, yüzde 40’ını esas alalım ya da başka bir oranını alalım, ama
yeter ki Zonguldak’taki vatandaşımızın bütçesine uygun bir kanun yapalım, ama
işin bu kısmı, maalesef, kabul görmedi. Dolayısıyla, Havzayifahmiye’yle ilgili
düzenleme, inşallah bu şekliyle vatandaşın sorununu çözer, çözmesini elbette
arzu ediyoruz, çözemeyebilir de ama çözeceği vatandaşlarımız da şüphesiz ki
vardır; belki 1999 yılından bugüne kadar o harca esas değerlerde belediyeler
birtakım yumuşamalara gitmiş olabilir, bu mümkündür, ancak orada değerin biraz
yüksek kaldığı kanaatindeyiz, bu değerin düşürülmesi gerektiğini düşünüyoruz.
Değerli
milletvekilleri, bu önerge hayırlı olsun. Bu önergeyle, özellikle tapu tahsis
belgesi sahibi vatandaşlarımızın ya da tapu tahsis belgesi başvurusu yapmış
olan vatandaşlarımızın tapularını alması için, Cumhuriyet Halk Partisi olarak
büyük çaba sarf ettik, bu çabanın sonucunu görmekten son derece mutluyum.
Zonguldaklılara
hayırlı olsun diyorum ve Genel Kurulu saygıyla selamlıyorum. (CHP sıralarından
alkışlar)
BAŞKAN –
Teşekkür ediyorum.
Milliyetçi
Hareket Partisi Grubu adına söz isteyen Oktay Vural, İzmir Milletvekili. (MHP
sıralarından alkışlar)
Buyurun Sayın
Vural. 
MHP GRUBU ADINA
OKTAY VURAL (İzmir) – Evet, teşekkür ederim Sayın Başkan.
Aslında, bugün
burada bir önergeyle eklenmek istenen madde Türkiye’nin çok önemli bir
sorununun bir parçası. Bugün, çok önemli olan mülkiyet hakkı 2/B’ler olsun,
orman arazileri olsun, gecekondu bölgeleri olsun, tapu tahsis bölgeleri olsun
ya da kentsel dönüşüm adı altında maalesef vatandaşın üzerinde yaşadığı yer,
alan, mülkiyet, şu ya da bu sebeple devletle bir ihtilaf hâlinde. O bakımdan,
aslında bizim hep beraber, birlikte çözmemiz gereken husus… Burada yaşayan
vatandaşların mülkiyet hakkını koruyacak şekilde çok kapsamlı düzenlemelere
ihtiyaç olduğu gayet açık ve net. Ceylanpınar’da da bu sorun var, Zonguldak’ta
da bu sorun var, Sultanbeyli’de vardı -işte, bu sorunu çözmek için adımlar
atıldı- ama bugün kentsel dönüşüm adı altında bile insanların sahip olduğu
mülklerin nasıl değerlendirileceği konusunda çok ciddi problemlerle karşı
karşıyayız. Daha geçen gün mahalle birliklerinin grupları ziyaretinden sonra,
Afet Kanunu’nda yapılan bir değişikliğin tapu tahsis belgeleri gibi bir
uygulama gerçekleşmediği için ötelenmesi istenmişti ve bütün gruplar mutabakata
vardı ve bunu öteleyecek bir maddeyi de geçirdik.
Bu mülkiyet
sorununu çözmek lazım. Vatandaşın özgürlüğüyle de çok önemli. Zonguldak da
tapusuz bir şehir. Yani, Havzyifahmiye’den başlayan, maden havzasında kalan
toprakların yüzde 80’i gerçekten mülkiyet sorunuyla karşı karşıya. Bu yönüyle
bakıldığında, tapu tahsis belgeleri verildi ama geçersiz olma riskiyle karşı
karşıyayız. 1999 yılında bu konuda kanun çıkardık, zilyetlik durumuna göre hak
sahiplerine tescil edilmesine ilişkin ama bu sorun hâlen devam ediyor. Bu sorun
devam edince ekonomik yapıyı da Zonguldak’ta değiştiremiyorsunuz, şehirleşme ve
kentleşme açısından da sağlıklı bir karar alamıyorsunuz. Bu bakımdan, bu
sorunun çözümü önemlidir. Bu konuda Milliyetçi Hareket Partisi İl Başkanlığı da
birçok defalar bu raporları getirmiştir. Bu konuda belediye seçimleri sırasında
da “Bu mülkiyet sorununu çözmek gerekiyor kentleşmeyi sağlayabilmek için;
ekonomik yapının düzeltilmesi için de bu mülkiyet sorunun çözülmesi gerekir.”
diye söylenmişti. Dolayısıyla, bugün geldiğimiz bu nokta da gerçekten önemli
bir adım. Tabii, bunun uygulamasını görmek lazım. Harca esas değer üzerinden
satılması öngörülüyor ama umarım bu uygulamayla ilgili olarak hiç olmazsa bu
doğdukları yeri –başka şeyleri de yok onların, villaları yok, başka şeyleri de
yok- hiç olmazsa bu kişilerin bu yaşadıkları yeri, açıkçası, sahiplenmesini
sağlayacak, harca esas değer olmakla birlikte uzun dönemli taksitlerle almasını
temin edebilecek ve bu konuda da kamu bankalarının devreye girmesi suretiyle
vatandaşa, alım gücü olmayan vatandaşlara da imkân tanıyarak faizsiz kredilerle
almasını temin etmek suretiyle, bu şekilde sosyoekonomik açıdan da önemli bir
sorunu gideririz. 
Tabii,
Zonguldak’ı yaşatmak için taş kömürünü işlemek gerekiyor, o havzayı işlemek
gerekiyor; o bakımdan, önemli ölçüde bir emekli kentine dönüşmüş Zonguldak’ın,
aynı zamanda bir üretim yeri hâline dönüştürecek politikalara ihtiyacı var. Bu
mesele Zonguldak’ın sorununu tapu açısından çözebilir ama Zonguldak’taki
kaynakların verimli bir şekilde kullanılmasını sağlayacak daha mevzi kalkınma
programlarına, sosyal projelere, ekonomik projelere ihtiyaç vardır çünkü
Zonguldak kömür olmadan yaşamaz, yaşayamaz. Bu bakımdan, yapılması gereken:
Mülkiyet sorununu çözdüğümüz gibi bu maden havzalarındaki, açıkçası,
işletmelerle ilgili sorunları çözmek. Bu kömürün çıkartılmasını, işletilmesini
sağlayabilecek bir mekanizmayı kurabilmek lazım. Bu bakımdan, bu mülkiyet
sorunuyla ilgili çözüm son derece önemli olmakla birlikte Zonguldaklılar iş
istiyor, aş istiyor, çocuklarının, açıkçası, bu havzadan geçinmesini istiyor.
Bu yönüyle bakıldığında, bu havzayla ilgili daha kapsamlı, açıkçası, bu
havzanın ekonomik kaynaklarını geliştirecek ve Zonguldak’ta yaşayanları orada
yaşatacak, doyuracak şekilde bir planlamayla kalkındırılmasını sağlayacak daha
kapsamlı, özel kalkınma programlarına ve projelerine ihtiyaç olduğunu düşünüyorum.
Bu bakımdan, bu getirilen husus Zonguldak’ın meselesini tam manasıyla
çözebilecek bir husus değildir. Zonguldak’a bütün olarak bakmak gerekir.
Oradaki maden havzasının işletilmesini sağlayacak mekanizmalarla, orada
yaşayanların ya da burada kömür havzasında yaşayan işçilerin güvenliğini
sağlayacak politikalarla çok kapsamlı bir şekilde ele alınabilecek özel bir
Zonguldak kanunu çıkması gerekir çünkü kömüre bağlı bunlar, bu bakımdan böyle
kapsamlı bir şekilde düşünmek lazım. 
Mülkiyet
sorununun çözülmesi çok önemli bir adım olacaktır. İnşallah uygulamada başka
problemler olmaz. Milliyetçi Hareket Partisi olarak, bunun uygulanmasında
herhangi bir problem ortaya çıktığı zaman bu sorunu çözmek konusunda da
grubumuzun her türlü adımı atmaya ve bu konuda Türkiye’yi yönetenlere hem katkı
sunmaya hem destek vermeye hazır olduğunu ifade etmek istiyorum. 
Bu düzenlemenin,
gecenin bu vaktinde, hayırlı bir düzenleme olmasını, orada, Zonguldak’ta
yaşayan insanların geleceğe umutla bakmasını… Çocukların ailelerinin mülkiyet
sorununu çözmüş olan ve buna katkı sağlayan böyle bir girişimin hayırlı
sonuçlar getireceğini düşünüyorum. Buna destek veren bütün milletvekillerinin
de bu ecirden faydalanacağını, Zonguldaklılara bu hakkını teslim etme gibi bir
iradenin arkasında olduğumuz için de bunu memnuniyetle karşıladığımı ifade
ediyor, hepinize saygılarımı arz ediyorum. (MHP sıralarından alkışlar) 
BAŞKAN –
Teşekkür ediyorum. 
Şimdi Halkların
Demokratik Partisi Grubu adına söz isteyen Hasip Kaplan, Şırnak Milletvekili. 
Buyurun Sayın
Kaplan. (HDP sıralarından alkışlar) 
HDP GRUBU ADINA
HASİP KAPLAN (Şırnak) – Sayın Başkan, değerli milletvekilleri; Halkların
Demokratik Partisi Grubu adına hepinizi saygıyla selamlıyorum. 
Evet, demek ki
Mecliste bazen dört parti grubu birleşerek yurttaşın hayrına olan, çıkarlarını
gözeten yasaları yapabilirmiş fakat çok az örnek maalesef bu. Grup Başkan
Vekilimiz Sayın İdris Baluken ve diğer parti grup başkan vekilleri bir araya
geldiğinde bir hukukçu olarak da bana sordukları zaman şöyle düşündüm ilkin:
Taş kömürü havzasının hazineye tescili yapılıyor. Hazineye tescil edilen
araziler, bakın, dikkat edin, hazineye tescil edilen araziler iktisap
edilemiyor. Zilyetlik de, istersen elli yıl orayı kullan, orada dur. Bir de ta
Osmanlı dönemine giden birtakım yasalar, mevzuatlar falan filan eklenince
tezkereyisamiye’den gele gele bugüne kadar 21’inci yüzyıla geldik. 19’uncu
yüzyıldan, bir yüzyıl geçmiş aradan, 20’nci yüzyıl, 21’inci yüzyıla geldik.
Düşünün, evleri orada, bahçeleri orada, tarlaları orada ve o taş kömürü farklı
şirketlere kiralanabiliyor, taşeron işçiler gelebiliyor, binlerce işçi orada
bir yaşam alanı sürdürüyor ve onca üretim ilişkisi içinde düşük ücret ve sosyal
güvencesi olmadan yaşayan bu insanların barındıkları evleri dahi kendi adlarına
tapulanamıyor. 
Yani, bugün
sadece Hükûmetin Antalya’da… Antalya milletvekilleri burada, hepsi susuyor,
niye susuyor, anlamıyorum. Göcek Koyu’nu 1 milyon liraya…
ALİ SERİNDAĞ
(Gaziantep) – Orası Muğla’da.
HASİP KAPLAN
(Devamla) – Muğla’da mı?
GÖKCEN ÖZDOĞAN
ENÇ (Antalya) – Göcek Koyu Antalya’da değil.
HASİP KAPLAN
(Devamla) – Muğla’da mı?
GÖKCEN ÖZDOĞAN
ENÇ (Antalya) – Bizde değil, Antalya’da değil. 
HASİP KAPLAN
(Devamla) - Şimdi, 1 milyon liraya yirmi dokuz yıllığına kiraya verildi. Ormanlar, kıyılar
kırk dokuz yıllığına çok rahatlıkla kiraya verilebiliyor. Yap-işlet-devret
modeliyle devletin hazinesi, ormanı, limanları, köprüleri çok rahatlıkla
özelleştirilebiliyor. Devletin bütün mal varlığı sermayeye, parası olanlara çok
rahat verilebiliyor. Ama Zonguldak’ta 19.300 yurttaşımız barındıkları evin
tapusu için kıyameti koparıyor ve senelerdir uğraşıyor. Gelinen nokta, 2 bin
kişiye tapu tahsis belgesi -Sayın Hamzaçebi açıkladı- ve 60-65 kişiye de tapu
verilmiş. Bu Meclis, kardeşim, bu kadar yurttaşının bunca senedir kapı kapı
dolaştığı, her gün bakanına anlattığı, her gün hükûmetine anlattığı, her seçim
döneminde gündeme gelen bu konuyu niye bu kadar zaman öteledi, getirdi bu
noktaya? 
Devletin hazinesini, ormanını
-Antalya’da, Muğla’da, Marmaris’te, Bodrum’da- kıyılarını, hepsini ucuz ucuz
insanlara veriyorsunuz ve gidip 5 katlı, 6 katlı oteller dikiyorlar, hem de 100
metre kıyı şeridine. Sonra Reisicumhur tekneyle geziyor, önlerinden geçiyor,
sinirleniyor, diyor ki: “Niye bu beton binaları kıyı şeridine yapıyorsunuz?”
Ama Zonguldaklı işçi, emekçi yaşadığı o topraklarda elli yıl, belki yüz yıl
-babadan bu yana- bir evde, bir tapu sahibi olamıyor. Bu ne adaletsizlik! Bu
adil bölüşümdeki adaletsizlik var ya… Emekçiden yana, çalışandan yana,
yoksuldan yana bu Meclis ne zaman güçlü kararlar alacak? Bizim bütün
umudumuz ona yöneldi, biliyor musunuz? Bu Meclis bugüne kadar hep patronlara
çalıştı, hep şirketlere çalıştı, hep sermayeye çalıştı. İşte, arada bir
vicdanlar azıcık tıngırdıyor, 4 parti grubu bir araya gelebiliyor. 
Şimdi, ben,
Zonguldak’taki kardeşlerimizin sorununun benzerini 2002 seçimlerinde İstanbul
2’nci bölgeden milletvekili adayıyken Okmeydanı’nda yaşamıştım. Okmeydanı’nda
bana anlattılar, dediler: “Elli yıldır, altmış yıldır bu apartman dairelerinde
kalıyoruz. Biz depremde geldik buraya ama tapularımız yok.” Tapusu yok, iştirak
hisse var, müşterek hâlinde mülkiyet var, kadastro giremiyor. Kadastro giriyor,
“Hazinedir.” diyor, hazine karşısına çıkıyor veya “Ormandır.” diyor, bu sefer
2/B’ye yöneliyor. Yani, vatandaşın barındığı evine bir çözüm bulmakta bu Meclis
çalışamıyor. Çalışsaydı bu bugüne gelmezdi arkadaşlar, bugüne gelmezdi. 
Bakın, buna
örnek… Şu an Türkiye’de herkes kendi iline şöyle bir göz gezdirsin, benzer
birçok örnek var.
ABDULKERİM GÖK
(Şanlıurfa) – Ceylânpınar… Ceylânpınar…
HASİP KAPLAN
(Devamla) – Ceylânpınar’da da inşallah Zonguldak modeli bir çözüm bulacağız.
Zonguldak modeli… 
ABDULKERİM GÖK
(Şanlıurfa) – Ondan önce getirmiştik.
HASİP KAPLAN
(Devamla) – Çözümü size öğreteceğiz. Böyle seçim dönemine denk getirip böyle
belediyelerinize falan peşkeş çekecek önergeler getirmeyin önümüze. Vallahi,
sizi teşhir de ederiz, rezil rüsva da ederiz. Getirin doğru dürüst, doğru
kararlar getirin, sonuna kadar destek oluruz. Ceylânpınar için bir önerge
getirdiler, biliyor musunuz, bu Zonguldak önergesini konuştuğumuzda?
Ceylânpınar’daki bu tapu, tahsis, dağıtım işleri için yetkiyi kime veriyorlar,
biliyor musunuz? Belediyeye. Devletin kadastrosu, hazinesi, millî emlaki
dururken belediyesine verecek, belediyesi de seçim öncesi bunu seçim
propagandası yapacak, “Gel.” diyecek, istediğine verecek, istemediğine
vermeyecek. Buna takoz koyduk. Böyle kimseye peşkeş çektirtmeyiz ha! Böyle
siyasi çıkarlara alet ettirmeyiz ha! Bilesiniz, Halkların Demokratik Partisi
adaletin yanındadır, hakkın yanındadır ama böyle köylü kurnazlığının da, böyle
küçük kurnazlıkların da karşısındadır. Hiç yemeyiz, yutmayız, ona dikkat
ederiz.
İDRİS BALUKEN
(Bingöl) – Ama sorun çözülsün diyoruz. 
HASİP KAPLAN
(Devamla) – Ama biz çözülsün diye, çözmek için gereğini yapacağız. Çözülsün ve
çözmek için, çözülmesi için...
Şimdi, burada
Zonguldaklı kardeşlerimizin bu sorununu çözerken akçeli işlerde bence biraz
daha lehe davranılması gerekirdi. O harç konusu ve diğer konularda biraz daha
pratik bir yolun bulunması gerekirdi. Biz bu tür konularda çağırıyoruz, maliye
bürokrasisi karşımıza çıkıyor. Vatandaş gidip tapusunu alacaksa illa cebinden
para çıkacak, para çıkmadan evinin tapusunu alamıyor, illa bir para yatıracak.
Ceylânpınar’da da istiyorlar, Zonguldak’ta da istiyorlar. Ya, kırk senedir,
elli senedir babasından, dedesinden kalan evde yaşıyorsa, şunu parasız, harçsız
hurçsuz “Al kardeşim, doğrudur, senin evindir, senin olsun...” Bir de bunun
üstüne haraç huruç almasanız olmaz mı? İnşallah, onları da zamanla yaparız,
buna da geliriz. 
Biz Halkların
Demokratik Partisi olarak vatandaşın lehine olacak her konuda yapıcı,
demokratik muhalefetimizi sürdüreceğiz. Zonguldaklı kardeşlerimiz bilsin ki
kömür neyse Zonguldak’ta, Şırnak’ta da odur. Biz sizin dertlerinizi çok iyi
biliriz. Halkların Demokratik Partisi işçinin, emekçinin, maden işçisinin
sorunlarını en iyi bilen, en iyi takip eden, yerinde olan bir partidir. Biz bu
konularda sizlerin çok daha fazlasını hak ettiğinizi düşünüyoruz. İnşallah, bu
uzlaşma kültürünü genişletiriz. 
Saygılar
sunuyorum. (HDP sıralarından alkışlar)
BAŞKAN –
Teşekkür ediyorum. 
Şahsı adına söz
isteyen Ali İhsan Köktürk, Zonguldak Milletvekili. 
Buyurun Sayın
Köktürk. (CHP sıralarından alkışlar)
ALİ İHSAN
KÖKTÜRK (Zonguldak) – Sayın Başkan, değerli milletvekilleri; öncelikle sizleri
saygı ve sevgiyle selamlıyorum.
Bu akşam
gerçekten Zonguldak’ın iki temel sorunu konusunda kısmen de olsa -çünkü bir
bölümüyle ilgili sorunu çözüyor ama diğer bölümüyle ilgili sorun devam edecek
gibi görünüyor- çözüm getiren bir önergenin Meclis gündemine gelmesinden büyük
onur ve mutluluk duyduğumu ifade etmek istiyorum. 
Hepimizin
bildiği gibi, taş kömürü Zonguldak’ta 1829 yılında bulunmuş, 1848 yılında ise
üretime başlanmış. Taş kömürü üretimine başlanmasından sonra Zonguldak, başta
Trabzon, Rize gibi doğu Karadeniz illeri olmak üzere, Türkiye'nin dört bir
tarafından göç almış, insanlar aşını, ekmeğini kazanmak için Zonguldak’a
gelmişler, yerin yüzlerce metre altında Devreklisiyle, Çaycumalısıyla,
Ereğlilisiyle, Alaplılısıyla taş kömürü çıkararak ülke ağır sanayisini yıllarca
omuzlarında taşımışlar ve ülke ağır sanayisini omuzlarında taşırken 5 bine
yakın madenci şehidi vererek büyük bedeller ödemişler, büyük acılar yaşamışlar.

Ülke için bu
kadar önemli görevler üstlenen, bu kadar büyük acılar yaşayan Zonguldak,
maalesef, yaptığı katkıların karşılığı olarak bir başka sorunla karşılaşmış.
Çünkü taş kömürü çok önemli olduğu için -az önce Sayın Grup Başkan Vekilimizin
de ifade ettiği gibi- Osmanlı döneminden başlayarak taş kömürü havzasında yerin
üzerindeki mülkiyetin edinilmesi konusunda sınırlamalar getirilmiş. 1910
yılında Başbakanlık tezkeresiyle, tezkereyisamiyeyle taş kömürü havzasındaki
taşınmazların zilyetleri, sahipleri adına tescili konusunda sınırlayan bir
düzenleme maalesef gündeme koyulmuş. Hepimiz biliyoruz ki 1926 tarihinde çıkan
Medeni Kanun’un 639’uncu maddesi kazandırıcı zaman aşımıyla iktisabı
düzenliyor, şu anki hâliyle 713’üncü madde. Bu maddeye göre, Türkiye'nin herhangi
bir yerinde yirmi yıl süreyle nizasız, fasılasız malik sıfatıyla bir taşınmazı
zilyet eden kişi bu taşınmazın maliki oluyor. Hâl böyleyken Anayasa’nın 10’uncu
maddesi de yok sayılarak sırf 1910 yılında çıkarılan tezkereyisamiye nedeniyle
Zonguldak’ta yirmi yılı aşkın bir süre nizasız, fasılasız malik sıfatıyla bu
taşınmazlara zilyet edenler Medeni Kanun’un 639’uncu maddesindeki haklarından
yararlanamamış. Yani, Türkiye'nin her tarafında bu taşınmazlar malikleri adına
tescil edilmiş ancak Zonguldak’taki vatandaşlar yerin yüzlerce metre altında
bir taraftan çalışırken diğer taraftan yerin üstündeki almaları gereken
tapularını alamamışlar ve Zonguldak bir tapusuz kente dönüşmüş. Daha sonra,
1984 yılında –az önce yine Grup Başkan Vekilimin söylediği- İmar Affı Yasası
çıkmış ancak İmar Affı Yasası’nda da yapılan müracaatlara rağmen, tapu tahsis
belgesi alanlar veya tapu tahsis belgesi için müracaat etmiş olanlar -yaklaşık
toplam 40 bin kişi- maalesef yine tapularını alamamış.
Zonguldak’la
ilgili 3303 sayılı Yasa çıkartılarak bu sorunların kısmen çözümü için bir adım
atılmış, taş kömürü havzasındaki taşınmazların da zilyetlikle iktisap edileceği
öngörülmüş ancak bu konuda da yasanın uygulanmasında çıkan, işte gerek yargı
kararlarındaki farklılıklar gerekse zilyetlik edinmenin başlangıç
tarihlerindeki farklılıklar nedeniyle vatandaş yine tapularını alamamış. Şimdi,
bu yasayla Zonguldak’taki 1984 yılında İmar Affı Yasası’ndan kaynaklanan
sorunlar hakikaten çözülüyor. Ben bu sorunların çözümünde özel bir çaba içerisine
giren, başta Grup Başkan Vekilimiz Sayın Akif Hamzaçebi olmak üzere tüm siyasi
partilerimizin grup başkan vekillerine ve milletvekillerine, sadece Cumhuriyet
Halk Partisinin Zonguldak milletvekilleri olarak Mehmet Haberal ve Ali İhsan
Köktürk adına değil, tüm Zonguldak milletvekilleri adına teşekkür etmeyi bir
borç biliyorum ve Özcan Ulupınar’a, Ercan Candan’a, Köksal Toptan’a, az önce
hocamı söyledim, başta Grup Başkan Vekilimiz Akif Hamzaçebi’ye ve tüm gruplara
teşekkür ediyorum.
Ama, diğer
taraftan bir mağduriyetimiz de var. Bakın, az önce söyledim. Şu anki Medeni
Kanun’un 713’üncü maddesine göre yirmi yıl süreyle bir taşınmazı nizasız,
fasılasız malik sıfatıyla zilyet edenler Türkiye'nin diğer taraflarındalarsa
eğer kadastro çalışmaları sırasında bu taşınmazlar adlarına tescil ediliyor
ancak bu çıkartılan düzenlemeyle maalesef Harçlar Kanunu’nun 63’üncü maddesine
göre harca esas bedel üzerinden Zonguldaklılara devrediyoruz. Yani
Zonguldaklılar bedelsiz
adlarına tescil edilmeleri gereken taşınmazları Harçlar Kanunu’nun 63’üncü
maddesine göre harca esas bedelini ödeyerek ancak alabilecekler. Bu, hakikaten
hem Medeni Kanun’un 713’üncü maddesine aykırı hem Anayasa’nın 10’uncu
maddesindeki eşitlik ilkesine aykırı. 
(Mikrofon otomatik cihaz tarafından
kapatıldı)
ALİ İHSAN KÖKTÜRK (Devamla) – Ben,
belki bu döneme yetişmez ama burada bir dahaki dönemde görev alacak
arkadaşlarımıza, bir dahaki Parlamento döneminde bunun giderilmesi ve
düzeltilmesi arzu ve isteğimi ileterek hepinize iyi akşamlar diliyorum,
teşekkür ediyorum. (CHP ve AK PARTİ sıralarından alkışlar) 
BAŞKAN – Teşekkür ediyorum. 
Şahsı adına söz isteyen Özcan
Ulupınar, Zonguldak Milletvekili.
Buyurun Sayın Ulupınar. (AK PARTİ
sıralarından alkışlar) 
ÖZCAN ULUPINAR (Zonguldak) – Sayın
Başkanım, değerli milletvekilleri; ben de hepinizi saygıyla selamlıyorum. 
Bugün öğlen saatlerinde grup önerisi
üzerinde yaptığım konuşmada bu konudan bahsetmiştim. Bu saatlerde de bunun
burada gündeme alınmış olması ve biraz sonra inşallah yasalaşacak olması, beni
ve bütün Zonguldaklı hemşehrilerimizi çok sevindirmiştir. Ben, emeği geçen
herkese çok teşekkür ediyorum. İki yıldır üzerinde durduğumuz bir konu. Sayın
Bakanımızla Komisyon Başkanımızla, Başbakanımızla, grup başkan vekillerimizle
görüştüğümüz bir konu. 
Zonguldak, 80 ilden göç almış bir
şehir, maden şehri. Hepinizin akrabaları var Zonguldak’ta. Bizim bütün
akrabalarımız, babamız, dedemiz, amcalarımız maden ocaklarında çalıştı.
Bazıları şehit oldu, bazıları maden hastalıklarıyla mücadele etmekte. 5 bine
yakın maden şehidi Zonguldak’ımızda. Allah rahmet eylesin, mekânları cennet
olsun. Bugün 2 kardeşimiz yine madende yaralandı, kaza geçirdi; inşallah,
onlara da Rabb’imden şifalar diliyorum. 
Değerli milletvekilleri, bu önerge,
dört partinin bir araya gelerek ortaklaşa vermiş olduğu bir önerge. Tüm
partilerimize teşekkür ediyorum. Çalışma Komisyonu Başkanımıza teşekkür
ediyorum, Çalışma Komisyonumuzda önergeye imza atan Komisyon Üyesi
İsmail Tamer Vekilimize, Türkan Dağoğlu Vekilimize teşekkür ediyorum. Komisyon
Başkanımız Sayın Ünüvar’a teşekkür ediyorum. Yine, Plan Bütçede Komisyon
Başkanıma teşekkür ediyorum. Bu, önümüzdeki hafta İş Sağlığı Güvenliği
Kanunu’nda gelecekti. Gelmeme ihtimali olabilir düşüncesiyle Sayın Bakanımız
–sağ olsun- oradan bunun alınmasını uygun gördüler grup başkan vekillerimizle
beraber, bu torba yasaya dâhil edildi. Ne olur ne olmaz, beş altı gün sonra
Meclis kapanacak yeni döneme kalabilirdi ama şimdi, hayata geçirilecek.
40 bin
vatandaşımız istifade edecek. Tahsis belgeleri tapuya dönüştürülecek, tahsis
belgelerini zamanında almış taksitlerini ödeyememiş olan vatandaşlarımızın da
–yaklaşık 20 bin kişi civarında- harca esas değer üzerinden tapu alması
sağlanacak.
Altı kömür,
bundan dolayı birçok yerde tasman oluşmakta, evlerde çatlamalar oluşmakta. Ama
sayın hatibin de söylediği gibi, 1,2 milyar ton kömür Zonguldak’ta. Ülkemizin
de 80 milyon ton kömüre ihtiyacı var. İnşallah, bu kömürün tamamı yurdumuzdan,
ülkemizden, yerli kaynaklardan karşılanır ve Zonguldak’ta da işçi sayısı –bizim
çocukluğumuzda 50 binlerdeydi, şimdi 10 binlere düştü- tekrar artar. Zonguldak
da bundan dolayı bir katma değer oluşturur diye düşünüyorum, istihdam yaratılır
diye düşünüyorum.
Sadece kömüre
bağlı değil, biz Zonguldak’ın kalkınması için Filyos Projesi’ni de, inşallah,
hayata geçiriyoruz. Bu, yüz yıllık bir problemdi, Filyos da elli yıldır
konuşulan, hayata geçirilemeyen bir devasa projeydi. Onun da ihalesini mart
ayında gerçekleştirdik. İnşallah, çok yakın bir zamanda orada 150 bin nüfuslu
bir şehir kurulacak, 15 bin insanımıza orada iş imkânı sağlanacak. 
Ben, tekrar,
bütün milletvekillerimize teşekkür ediyorum. Zonguldak çok sevinçli. İnşallah,
tüm memleketimize hayırlı olsun, Zonguldak’ımıza hayırlı olsun. Önümüzdeki
haftadan sonra hepimiz sahada, seçim bölgelerimizde çalışmalara katılacağız. Bu
müjdeyi, ben, bu akşam Zonguldaklı hemşehrilerimize veriyorum. 
Tekrar,
Başbakanımıza, Bakanımıza, Hükûmetimize, bütün partilerin grup başkan
vekillerine, milletvekillerimize yürekten teşekkür ediyorum. Hayırlı uğurlu
olsun diyorum.
Genel Kurulu
saygıyla selamlıyorum. (Alkışlar)
BAŞKAN – Evet,
yeni madde ihdasına dair önergeyi oylarınıza sunuyorum: Kabul edenler… Kabul
etmeyenler… Kabul edilmiştir.
Sayın Tunç, söz
talebiniz var, buyurun.
VI.- AÇIKLAMALAR (Devam)
14.- Bartın Milletvekili
Yılmaz Tunç'un, 705 sıra sayılı Kanun Teklifi’ne eklenen yeni maddeyle
Bartın’daki mülkiyet sorunlarına çözüm sağlanacağına ve emeği geçen herkese
teşekkür ettiğine ilişkin açıklaması
YILMAZ TUNÇ
(Bartın) – Sayın Başkanım, çok teşekkür ediyorum.
Taşkömürü
Havzasındaki Taşınmaz Malların İktisabına Dair Kanun’da yapılan değişiklik
Zonguldak’ın yanı sıra Bartın ilini de ilgilendirmektedir. Havzayifahmiye
sınırları içerisinde kalan taşınmazlardaki mülkiyet sorununu çözen ve biraz
önce Genel Kurul tarafından da kabul edilen önemli bir değişiklik. Bu
değişiklik Zonguldak’ın yanı sıra Bartın’daki mülkiyet sorunlarının çözümünü de
sağlayacaktır. 
Bu olumlu
değişiklik nedeniyle seçim bölgem Bartın adına emeği geçen herkese
teşekkürlerimi sunuyorum.
BAŞKAN –
Teşekkür ediyorum.
Sayın Halaman,
buyurun.
15.- Adana Milletvekili Ali
Halaman'ın, Adana ilinin Kozan ilçesindeki mülkiyet sorunları için de bir
düzenleme yapılması gerektiğine ilişkin açıklaması
ALİ HALAMAN
(Adana) – Sayın Başkanım, teşekkür ediyorum.
Şimdi, Sayın
Başkanım, ben, bu Zonguldak’la ilgili kömür havzasından dolayı verildiği için
memnuniyetimi bildiriyorum ama aynı tür, bizim Adana’nın Kozan ilçesi var. En
az 15-20 köyde “Abdülhamit’in tapusu” diyerek yüz senedir çiftçilik yapan,
tarımla uğraşan insanlar ecrimisil ödeyerek de çiftçilik yapıyor. Bunlara bir
türlü tapu verilmiyor. Dolayısıyla bu 2/B yasasından dolayı da komisyonlar
kurdular, çok yüksek fiyatla tespit ettiler, yine olmuyor. 
Bu Zonguldak
işini emsal göstererek iktidar partisi yeni bir ihdas kanunu yapıp o bölgenin
insanlarının da kanunen haklarının verilmesini talep ediyorum.
Teşekkür
ediyorum.
BAŞKAN –
Teşekkür ediyorum Sayın Halaman.
Hem Hükûmet hem
iktidar partisi ve hem de diğer parti grup başkan vekilleri dinlediler efendim;
bir araya gelip meseleyi çözerler zannediyorum.
X.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve
Teklifleri (Devam)
5.- Eskişehir Milletvekili
Salih Koca ve Uşak Milletvekili İsmail Güneş ile 6 Milletvekilinin; Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Teklifi ile
Milli Eğitim Bakanlığının Teşkilat ve Görevleri Hakkında Kanun Hükmünde
Kararnamede Değişiklik Yapılmasına Dair Kanun Tasarısı, Manisa Milletvekili
Özgür Özel’in; Kamu Kurum ve Kuruluşlarının Ürettikleri Mal ve Hizmet
Tarifeleri ile Bazı Kanunlarda Değişiklik Yapılması Hakkında Kanunda Değişiklik
Yapılmasına Dair Kanun Teklifi, Cumhuriyet Halk Partisi Grup Başkanvekili
İstanbul Milletvekili Mehmet Akif Hamzaçebi’nin; Milli Eğitim Bakanlığının
Teşkilat ve Görevleri Hakkında Kanunda Değişiklik Yapılmasına Dair Kanun
Teklifi ile Plan ve Bütçe Komisyonu Raporu (2/2736, 1/1039, 2/2118, 2/2731) (S.
Sayısı: 705) (Devam)
BAŞKAN – Evet,
şimdi, geçici madde 1’de iki adet önerge vardır, okutuyorum:
Türkiye Büyük Millet Meclisi
Başkanlığına
Görüşülmekte
olan 705 sıra sayılı yasa teklifinin GEÇİCİ MADDE 1- maddesinde geçen
“fer’iler” ibaresinin “fer’i borçlar” şeklinde değiştirilmesini arz ve teklif
ederiz.
 İdris Baluken Erol
Dora Nursel Aydoğan
 Bingöl Mardin Diyarbakır
 Hasip Kaplan Adil
Zozani
 Şırnak Hakkâri

Türkiye Büyük Millet Meclisi
Başkanlığına
Görüşülmekte
olan 705 sıra sayılı Bazı Kanun Ve Kanun Hükmünde Kararnamelerde Değişiklik
Yapılması Hakkında Kanun Teklifi ile, Eskişehir Milletvekili Salih Koca ve Uşak
Milletvekili İsmail Güneş ile 6 Milletvekilinin; Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Teklifi ile Milli Eğitim
Bakanlığının Teşkilat ve Görevleri Hakkında Kanun Hükmünde Kararnamede
Değişiklik Yapılmasına Dair Kanun Tasarısı, Manisa Milletvekili Özgür Özel'in;
Kamu Kurum ve Kuruluşlarının Ürettikleri Mal ve Hizmet Tarifeleri ile Bazı
Kanunlarda Değişiklik Yapılması Hakkında Kanunda Değişiklik Yapılmasına Dair
Kanun Teklifi, Cumhuriyet Halk Partisi Grup Başkanvekili İstanbul Milletvekili
Mehmet Akif Hamzaçebi'nin; Milli Eğitim Bakanlığının Teşkilat ve Görevleri
Hakkında Kanunda Değişiklik Yapılmasına Dair Kanun Teklifi ile Plan ve Bütçe
Komisyonu Raporunun Geçici 1. maddesinin aşağıdaki şekilde değiştirilmesini arz
ve teklif ederiz.
 Rahmi Aşkın Türeli Müslim
Sarı Vahap Seçer
 İzmir İstanbul Mersin
 Aytuğ Atıcı Ali
Serindağ Mehmet Akif Hamzaçebi
 Mersin Gaziantep İstanbul
 Haydar Akar İzzet
Çetin Mehmet Hilal Kaplan
 Kocaeli Ankara Kocaeli
"GEÇİCİ
MADDE 1- 10/7/2004 tarihli ve 5216 sayılı Büyükşehir Belediyesi Kanununun
Geçici 3 üncü maddesi ile 3/7/2005 tarihli ve 5393 sayılı Belediye Kanununun
Geçici 5 inci maddesi kapsamında vadesi 31/12/2004 ve öncesine ait uzlaşma
kapsamına girmiş borçlar için 31/12/2004 tarihinden itibaren takip amaçlı
olarak hesaplarda tutulan gecikme zammı gibi her türlü fer'iler, Uzlaşma
Kararlarının Resmi Gazetede yayımlanmasıyla birlikte, alacak olarak addedilmez
ve takip edildikleri hesaplardan çıkarılır. 5216 sayılı Kanunun Geçici 3 üncü
maddesi ile 5393 sayılı Kanunun Geçici 5 inci maddesi ve bu maddenin
uygulanmasında ortaya çıkabilecek tereddütleri gidermeye ve gerekli
düzenlemeleri yapmaya Hazine Müsteşarlığının bağlı olduğu Bakan yetkilidir.”
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ CAHİT BAĞCI (Çorum) – Katılmıyoruz Başkanım.
BAŞKAN – Hükûmet
katılıyor mu? 
ÇALIŞMA VE
SOSYAL GÜVENLİK BAKANI FARUK ÇELİK (Şanlıurfa) – Katılamıyoruz efendim.
RAHMİ AŞKIN
TÜRELİ (İzmir) – Gerekçe…
BAŞKAN –
Gerekçeyi okutuyorum:
Gerekçe:
Söz konusu
önerge ile madde üzerinde redaksiyon yapılması amaçlanmaktadır.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum: 
Türkiye Büyük Millet Meclisi
Başkanlığına
Görüşülmekte
olan 705 sıra sayılı yasa teklifinin GEÇİCİ MADDE 1- maddesinde geçen
“fer’iler” ibaresinin “fer’i borçlar” şeklinde değiştirilmesini arz ve teklif
ederiz. 
 İdris
Baluken (Bingöl) ve arkadaşları
BAŞKAN – Komisyon
önergeye katılıyor mu?
PLAN VE BÜTÇE
KOMİSYONU SÖZCÜSÜ CAHİT BAĞCI (Çorum) – Katılmıyoruz Başkanım.
BAŞKAN – Hükûmet
katılıyor mu?
ÇALIŞMA VE
SOSYAL GÜVENLİK BAKANI FARUK ÇELİK (Şanlıurfa) – Katılamıyoruz efendim. 
BAŞKAN – Önerge
üzerinde söz isteyen Erol Dora, Mardin Milletvekili. 
Buyurun Sayın
Dora. (HDP sıralarından alkışlar) 
EROL DORA
(Mardin) – Sayın Başkan, değerli milletvekilleri; 705 sıra sayılı torba yasa
üzerinde geçici 1’inci madde nedeniyle söz almış bulunuyorum. Genel Kurulu
saygıyla selamlıyorum. 
Bu kanun
teklifiyle Kamu İhale Kanunu’nda öngörülen değişiklikle TRT’nin Anadolu
Ajansından yapacağı her türlü program, haber, yapım ve yayınlarla ilgili mal ve
hizmet alımlarının Kamu İhale Kanunu’ndan istisna tutulması getirilmektedir. Daha
açık bir ifadeyle, kamuya ait bir kurumun satın alım işlemleri Kamu İhale
Kanunu’nun dışına çıkarılmakta, böylece kurum kamu denetiminden
çıkarılmaktadır. 
Değerli
milletvekilleri, bu maddeyle iki şey yapılmaktadır. Birincisi, Anadolu
Ajansının zararlarının hülleyle TRT’ye ödetilmesi sağlanmak istenmektedir.
Bildiğimiz gibi, geçtiğimiz yıl 28 milyon lira gelir sağlayan Anadolu Ajansı
105 milyon lira zarar etmiştir. Bu rakamlardan da anlaşılacağı üzere,
yurttaşlarımızın vergileriyle oluşan TRT bütçesi Anadolu Ajansının niteliksiz
yönetim anlayışının yol açtığı zararları kapatmak için kullanılmak
istenmektedir. 
Değerli
milletvekilleri, AKP Hükûmetinin TRT’nin satın alma işlemlerini kamu ihale
mevzuatı dışına çıkarmak istemesinin başka bir nedeni ise 2015 genel seçimleri
öncesinde bazı program yapımları aracılığıyla kimi kişi ve kurumların haksız
kazanç sağlamalarının önünü yasal olarak açma isteğidir. 
Dış yapımlar
aracılığıyla bazı yandaş şirket ve kişilere nasıl kaynak aktarılabileceğine
defalarca şahit olduk. TRT yetkililerinin yine bu tür bir iltimas
gerçekleştirmesi bu maddenin kabulüyle daha da mümkün hâle gelecektir. 
Değerli
milletvekilleri, öte yandan, Anayasa’ya göre “Kamu tüzel kişiliği olarak
kurulan TRT ile kamu tüzel kişilerinden yardım gören haber ajanslarının
özerkliği ve yayınlarının tarafsızlığı esastır.” hükmü yer almaktadır. Yine TRT
Kanunu’nda, kurumun kuruluşunda ve yayınlarında tarafsızlık ilkesinin sürekli
gözetilmesi ve tüzel kişiliğinin tarafsız olması esası getirilmiştir. Buna karşın,
bütün kamuoyu bilmektedir ki keyfî uygulamalar neticesinde, TRT âdeta Hükûmetin
yayın organı hâline getirilmiştir.
Sayın Başkan,
değerli milletvekilleri; keyfî bir şekilde yönetilen ve muhalefeti yok sayan
TRT’den şimdi de Anadolu Ajansına kaynak aktarılmakta ve Anadolu Ajansının da
seçim sürecinde iktidarın propagandasını yapması, seçim propagandalarına
ilişkin yayınlarını muhalefet partileri aleyhinde olacak biçimde adaletsiz,
istismarcı uygulamaları için zemin oluşturmaktadır.
TRT Genel
Müdürlüğü Hükûmetin bir çeşit propaganda ve manipülasyon bürosu gibi
çalışmaktadır. Bu yönü itibarıyla Basın Yayın ve Enformasyon Genel Müdürlüğü
iktidar lehine işleyen asimetrik propagandanın koordinasyon merkezi hâline
getirilmiştir.
Değerli
milletvekilleri, iktidarın basın yayın alanındaki bu tür girişimleri Türkiye’de
basın ve yayının güdümlü hâle geldiğinin resmidir. Bu durum Türkiye’de basın ve
ifade kısıtlılığının resmidir. TRT’nin yayınlarındaki tarafgirlik
gizlenemeyecek boyutlardadır. RTÜK ise bu konudaki şikâyetleri yalnızca
geçiştirmektedir. Bugün objektif gözle bakan bir kişi ya da kurum, bir kamu
kuruluşu olan TRT’nin tarafsız olduğunu iddia dahi edebilecek durumda değildir.
2954 sayılı Türkiye Radyo ve Televizyon Kanunu’nun 5’inci maddesinin ilgili
fıkrası aynen şöyledir: “Kamuoyunun sağlıklı ve serbestçe oluşabilmesi için
kamuoyunu ilgilendirecek konularda yeterli yayın yapmak, tek yönlü, taraf tutan
yayın yapmamak ve bir siyasi partinin, grubun, çıkar çevresinin, inanç veya
düşüncenin menfaatlerine alet olmamak…” Geldiğimiz noktada, tam da bunun
tersini yapan bir kurumla karşı karşıyayız. Yasa TRT’ye halkın televizyonu
olmak görevini vermişken, günümüzde TRT Hükûmetin televizyonu hâline gelmiştir.
Sayın Başkan,
değerli milletvekilleri; şunu yüksek sesle ifade etmek istiyorum ki demokrasi
şartların eşit kılınmasıdır. Şartları eşit kılınmayan bir yerde yapılacak
hiçbir faaliyetten halkın iradesini yansıtan bir sonuç da elde etmek mümkün
değildir.
Bu duygu ve
düşüncelerle tekrar Genel Kurulu saygıyla selamlıyorum. (HDP sıralarından
alkışlar)
BAŞKAN –
Teşekkür ediyorum.
İDRİS BALUKEN
(Bingöl) – Karar yeter sayısı…
BAŞKAN –
Önergeyi oylarınıza sunacağım ve karar yeter sayısı arayacağım.
Kabul edenler…
Kabul etmeyenler…
Kâtip üyeler
arasındaki anlaşmazlık nedeniyle elektronik cihazla oylama yapacağız. 
Bir dakika süre
veriyorum. 
(Elektronik
cihazla oylama yapıldı)
BAŞKAN – Sayın
milletvekilleri, karar yeter sayısı vardır, önerge kabul edilmemiştir.
Geçici madde 1’i
oylarınıza sunuyorum: Kabul edenler… Kabul etmeyenler… Kabul edilmiştir.
29’uncu madde
üzerinde üç adet önerge vardır, okutuyorum:
Türkiye Büyük Millet Meclisi
Başkanlığına
Görüşülmekte
olan 705 sıra sayılı yasa teklifinin 29’uncu maddesinde geçen ”kanunun”
ibaresinin “yasanın” olarak değiştirilmesini arz ve teklif ederiz.
 İdris Baluken Nursel
Aydoğan Hasip Kaplan
 Bingöl Diyarbakır Şırnak
 Adil
Zozani Erol Dora
 Hakkâri
 Mardin
Türkiye Büyük Millet Meclisi
Başkanlığına
Görüşülmekte
olan 705 Sıra Sayılı kanun Teklifinin 29 uncu maddesinin (a) fıkrasında yer
alan “1.7.2015” ibaresinin “1.1.2018” olarak değiştirilmesini arz ve teklif
ederiz.
 Erkan
Akçay Necati Özensoy Faruk Bal
 Manisa Bursa Konya
 Lütfü
Türkkan Ahmet Duran Bulut
 Kocaeli Balıkesir
Türkiye Büyük Millet Meclisi
Başkanlığına
Görüşülmekte olan
705 sıra sayılı Bazı Kanun Ve Kanun Hükmünde Kararnamelerde Değişiklik
Yapılması Hakkında Kanun Teklifi ile, Eskişehir Milletvekili Salih Koca ve Uşak
Milletvekili İsmail Güneş ile 6 Milletvekilinin; Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Teklifi ile Milli Eğitim
Bakanlığının Teşkilat ve Görevleri Hakkında Kanun Hükmünde Kararnamede
Değişiklik Yapılmasına Dair Kanun Tasarısı, Manisa Milletvekili Özgür Özel'in;
Kamu Kurum ve Kuruluşlarının Ürettikleri Mal ve Hizmet Tarifeleri ile Bazı
Kanunlarda Değişiklik Yapılması Hakkında Kanunda Değişiklik Yapılmasına Dair
Kanun Teklifi, Cumhuriyet Halk Partisi Grup Başkan vekili İstanbul Milletvekili
Mehmet Akif Hamzaçebi'nin; Milli Eğitim Bakanlığının Teşkilat ve Görevleri Hakkında
Kanunda Değişiklik Yapılmasına Dair Kanun Teklifi ile Plan ve Bütçe Komisyonu
Raporunun 29. maddesinin aşağıdaki şekilde değiştirilmesini arz ve teklif
ederiz.
 Rahmi Aşkın Türeli Müslim
Sarı Vahap Seçer
 İzmir İstanbul Mersin
 Mehmet Hilal Kaplan Ali
Serindağ İzzet Çetin
 Kocaeli Gaziantep Ankara
 Haydar Akar Aytuğ
Atıcı
 Kocaeli Mersin
Madde 29- Bu
Kanunun;
a) 9 uncu
maddesi ile 5520 sayılı Kanunun 10 uncu maddesinin birinci fıkrasına eklenen
(ı) bendi 1/7/2015 tarihinde,
b) 21 inci
maddesi ile 28 inci maddesinin (a) ve (b) bentleri 15/5/2015 tarihinde,
c) Geçici 1 inci
maddesi 1/1/2005 tarihinden geçerli olmak üzere yayımı tarihinde,
d) Diğer
maddeleri kanunun yayımı tarihinde, 
yürürlüğe girer.
BAŞKAN –
Komisyon önergeye katılıyor mu?
PLAN VE BÜTÇE KOMİSYONU
SÖZCÜSÜ CAHİT BAĞCI (Çorum) – Katılmıyoruz Başkanım.
BAŞKAN – Hükûmet
katılıyor mu? 
ÇALIŞMA VE
SOSYAL GÜVENLİK BAKANI FARUK ÇELİK (Şanlıurfa) – Katılamıyoruz efendim.
BAŞKAN – Önerge
üzerinde söz isteyen Vahap Seçer, Mersin Milletvekili.
Buyurun Sayın
Seçer. (CHP sıralarından alkışlar)
VAHAP SEÇER
(Mersin) – Sayın Başkan, değerli arkadaşlar; hepinizi saygıyla selamlıyorum.
Gündemde
Yemen’de meydana gelen iç karışıklıkla ilgili bazı değerlendirmeler oldu.
Tabii, biz Cumhuriyet Halk Partisi olarak Hükûmetin, yakın tarihte Orta Doğu’da
meydana gelen olaylardan, özellikle Mısır’da, Suriye’de o iç karışıklık sonucu
ortaya çıkan çatışmalardan, Müslüman’ın Müslüman’ı kırdığı çatışmalardan bir
ders çıkartması gerektiğini düşünüyoruz. Bugün aynı olayları Yemen’de yaşıyoruz
ve buraya bir müdahale söz konusu, Suudi Arabistan’ın, Mısır’ın başını çektiği
bir müdahale söz konusu. 
Olayın
doğruluğuna ya da yanlışlığına girmeyeceğim ama Mısır’da ve Suriye’de yapılan
hataların burada da yapılmaması gerektiğini düşünüyorum. Sayın Cumhurbaşkanının
bu konudaki olayların oluşmasının hemen ardından, belki de bekleyip,
gelişmeleri görüp, bazı değerlendirmeler yapıp, bu konuda bazı şeyler söylemesi
gerekiyordu; İran ve terörist grupların Yemen’den çekilmesini, Türkiye’nin lojistik
destek verebileceğini söylüyor. Umut ediyorum, Mısır’da yaptığımız hatayı,
Suriye’de yaptığımız hatayı bu Yemen olayında, Türkiye Hükûmeti olarak bu süreç
içerisinde yapmazsınız. 
Şimdi, değerli
arkadaşlarım, bir torba tasarı nihayetleniyor, kaç gündür bunu tartışıyoruz.
Burada, gerçekten, özellikle öğretmenleri ilgilendiren çok önemli bir düzenleme
oldu. Yeterli bulmadık, önergelerle desteklemek istedik daha fazla atama
yapalım diye ama bu mümkün olmadı. Hiç olmazsa bu evlatlarımızın atamalarını, 47
bin ihdas ettiğimiz kadrodaki 35 bin atamayı nisana kadar yapalım, hiç olmazsa
bu taleplerini yerine getirelim, buradan Hükûmeti uyarıyorum. 
Bir düzenlemede
TRT’nin hizmet alımlarında Kamu İhale Kanunu istisnası getirdiğimiz Anadolu
Ajansı konusu var. Buna şiddetle karşıyız, bunun yanlış olduğunu bir kez daha
buradan belirtmek istiyorum. 
Sermaye piyasası
araçlarını olumsuz etkileyecek beyanatların cezai müeyyidesine ilişkin bir
düzenleme yaptık, oraya bir ibare koyduk ve ceza koşulunu menfaat sağlamayla burada
koşullandırdık. Bu da son derece yanlış bir düzenleme oldu. Bir kez daha bu
teklif görüşmeleri sona ererken belirtmek istiyorum. 
Diğer taraftan,
çeyiz yardımı, konut edindirme yardımı ve doğum yardımları. Bunların da ağır
aksak ve uygulamada sıkıntı yaratacak birtakım yanlışlıklarla dolu olduğuna
dair sizleri uyarmak istedik ama bu konuda da herhangi bir değişiklik
yapmadınız. 
Şimdi, bugün
-Sayın Çalışma Bakanı da burada- beni bir yurttaş aradı. Tabii, Sayın Başbakan
Türkiye’nin önemli sorunlarında birtakım beyanatlar verirken insanları da
beklenti içerisine sokmamalı. Biliyorsunuz, taşeronluk sistemi aslında
hepimizin eleştirdiği bir konu ama bu konu hükûmetleriniz döneminde Türkiye’nin
başına bela oldu ama sizin hükûmetleriniz döneminde de çözüm bulmadı. İşte, 7
Haziranda seçime gidiyoruz. Tabii, 7 Haziran seçimlerinden sonra nasıl bir
tablo oluşacak Parlamentoda bilemiyorum ama sizin hükûmetleriniz süresi boyunca
bu sorun çözülmedi. Sayın Çelik de Soma faciasından sonra, taşeronluk sistemine
ilişkin, bunun bir köle düzeni olduğunu ve bunun kökünün kazınacağını
söylemişti. Ama o günden bugüne bir değişiklik olmadı. 
Önceki gün,
Sayın Davutoğlu TÜRK-İŞ ziyaretinde kıdem tazminatı konusunda bazı
değerlendirmeler yapıyor ve hemen ilave ediyor, diyor ki: “Taşeron sorununu
kalıcı olarak çözmek için adımları atacağız.” Bakın, bir beklenti yaratıldı.
Bugün, bir vatandaş da bana bunu soruyor “Acaba seçim öncesi böyle bir
düzenleme mi var, böyle bir çalışma mı var? Sayın Başbakan böyle bir beyanatı
boşu boşuna vermez.” diyor. Ben isterdim ki bu düzenleme içerisinde, bu torba
teklif içerisinde, işte, böyle, 1 milyon 700 bin taşeron çalışanı ilgilendiren,
Sayın Bakanın deyimiyle “kölelik düzeni”ni ortadan kaldırıcı bazı düzenlemeler
yapılmış olsaydı diyor, hepinize saygılar sunuyorum. (CHP sıralarından
alkışlar) 
BAŞKAN –
Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük Millet Meclisi
Başkanlığına
Görüşülmekte olan
705 Sıra Sayılı kanun Teklifinin 29 uncu maddesinin (a) fıkrasında yer alan
“1.7.2015” ibaresinin “1.1.2018” olarak değiştirilmesini arz ve teklif ederiz.
Erkan Akçay (Manisa) ve arkadaşları
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ CAHİT BAĞCI (Çorum) – Katılmıyoruz Başkanım.
BAŞKAN – Hükûmet
katılıyor mu? 
ÇALIŞMA VE
SOSYAL GÜVENLİK BAKANI FARUK ÇELİK (Şanlıurfa) – Katılamıyoruz efendim.
BAŞKAN – Önerge
üzerinde söz isteyen Erkan Akçay, Manisa Milletvekili.
Buyurun Sayın Akçay.

ERKAN AKÇAY
(Manisa) – Sayın Başkan, değerli milletvekilleri; 29’uncu maddede verdiğimiz
önerge üzerine söz aldım. Hepinizi saygıyla selamlıyorum.
705 sıra sayılı
torba kanun teklifinin görüşmelerinin sonuna gelmiş bulunuyoruz. Biz Milliyetçi
Hareket Partisi olarak bu torba kanun görüşmelerinde de yine ilkeli, sorumlu,
sorun çözen ve çözüm üreten politikamızı, anlayışımızı yürütmeye gayret ettik
ve olumlu düzenlemelerin, maddelerin daha da olumlu olması için gayret
gösterdik, olumsuz bulduklarımızın da ya olumlu hâle gelmesi veya kaldırılması
için gayret gösterdik. 
Bütün torba
kanunların karakteri, yine bu 705 sıra sayılı torbada da var. Öğretmen
atamalarına evet dedik, daha fazla, bütün, atanamayan, atama bekleyen
öğretmenlerin talebinin karşılanmasını istedik. Sosyal politikaya yönelik çeyiz
yardımı, konut yardımı ve doğum yardımları gibi hususları hem destekledik hem
olumlu bazı öneriler de getirdik fakat bazı düzenlemeler var ki bunları
gerçekten desteklemek, katılmak mümkün değil. Bu konuda ciddi uyarılarımızı da
yaptık. Hatta, birinci bölüm üzerine yaptığım konuşmada da bu torba kanunların,
genellikle bu tür kanuni düzenlemelerle iktidarın âdeta bir istisna ve
muafiyetler iktidarı hâline geldiğini, her kanuni düzenlemede, pek çok temel
kanunda istisna ve muafiyetler getirerek temel kanunların özünü yozlaştırdığını
ifade ettik ki bu torba kanunda da maalesef buna ilişkin düzenlemeler var,
kapitülasyon diyebileceğimiz maddeler var, Anadolu Ajansının zararını TRT’ye
yüklemek var. Ve bir de yine bu 29’uncu maddenin (a) fıkrasındaki önergemizle
ilgili ve bu torbanın 9’uncu maddesinde düzenlenen çok önemli bir düzenleme
var. Aslında perde gerisinde gerçekten yolsuzluğa zemin hazırlayacak, âdeta
bana göre bir seçim rüşveti şeklinde düzenlenmiş çok kritik bir düzenlemedir bu
9’uncu maddedeki düzenleme ve maalesef, bu 9’uncu maddeyle Kurumlar Vergisi
Kanunu’na getirilen istisnanın Meclisimiz tarafından yeterince tartışıldığı,
değerlendirildiği kanaatinde değilim, yine burada da bu uyarılarımı yapmak
istiyorum. 
Bu 9’uncu
maddenin özü kısaca şu değerli arkadaşlar: Nakdî olarak sermaye artıran veya
kurulacak şirketlere nakdî sermaye artışları üzerinden hesaplanacak faizlerin
kurumlar vergisi matrahından indirilmesine imkân veriliyor. Kabaca bir hesapla,
tahminen yaptığımızda, yeni kurulacak şirketler veya sermaye artıracak
şirketler yaklaşık, eğer bunun 50 milyar lira olduğunu bir yıl içerisinde örnek
alacak, hesap edecek olursak, sermaye artışı yaparlarsa 50 milyar lira
tutarında, bunun bir yılda yüzde 10-12 civarında faizi olacağını düşünürsek,
yaklaşık 6 milyar faiz gideri indirim konusu yapılacaktır, bunun da kurumlar
vergisine etkisi en az 1 milyar liradır yani 1 katrilyon liradır. Bu çok genel
bir hesap ama Maliye Bakanlığı her zamanki gibi düzenleyici etki analizini
Meclise getirmedi, hangi hakla, hangi gerekçeyle bu 1 milyar liradan vazgeçiyor
bir milletvekilinin kanun teklifiyle? Bu kanun teklifini imzalayan milletvekili
arkadaşımızın hangi düzenlemelerin ne getirdiğinden haberi var mı veya sizler
onaylarken bunun hesabını, muhasebesini yapıyor musunuz? Bu çok yüksek bir
maliyettir. 2014 yılı kurumlar vergisi tahsilatı 32 milyar lirayı buluyor yani
32 milyar lirada 1 milyar liradan -tahmini bir hesapla- vazgeçilmiş oluyor.
Neden vazgeçiliyor, bunun mutlaka izahının yapılması gerekir. Gelsin Maliye
Bakanı bunun izahını yapsın. Hangi ihtiyaçtan doğdu? Ülkeye, üretime, yatırıma,
istihdama bu düzenlemenin ne faydası var? 3-5 kişiye rant çıkar ve bunun
karşılığında da bir seçim rüşveti alınacaktır. Bunu böyle bilesiniz. Bu,
önümüzdeki günlerde ve aylarda tartışılacak ve Adalet ve Kalkınma Partisinin
başını ağrıtacak düzenlemelerden biridir. Bizden söylemesi. 
Hepinizi
saygıyla selamlıyorum. 
BAŞKAN –
Teşekkür ediyorum. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer önergeyi
okutuyorum: 
Türkiye Büyük Millet Meclisi
Başkanlığına
Görüşülmekte
olan 705 sıra sayılı yasa teklifinin 29’uncu maddesinde geçen “kanunun”
ibaresinin “yasanın” olarak değiştirilmesini arz ve teklif ederiz.
İdris Baluken (Bingöl) ve arkadaşları 
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ CAHİT BAĞCI (Çorum) – Katılamıyoruz Başkanım. 
BAŞKAN – Hükûmet
katılıyor mu?
ÇALIŞMA VE
SOSYAL GÜVENLİK BAKANI FARUK ÇELİK (Şanlıurfa) – Katılamıyoruz efendim. 
BAŞKAN – Önerge
üzerinde söz isteyen Nursel Aydoğan, Diyarbakır Milletvekili. 
Buyurun Sayın
Aydoğan. 
NURSEL AYDOĞAN
(Diyarbakır) – Sayın Başkan, değerli milletvekilleri; ben de hepinizi saygıyla
selamlıyorum. 
Bu torba kanunda
bizim için önemli olan iki şey var. Bunlardan bir tanesi çeyiz yardımı, diğeri
de çocuk yardımıyla ilgili. 
Değerli
arkadaşlar, hepiniz biliyorsunuz, Sayın Cumhurbaşkanı, Cumhurbaşkanı olmadan
önce de, Başbakanken yaptığı hemen hemen bütün konuşmalarda biz kadınlara en az
üç çocuk yapmamızı tavsiye ediyordu. Hatta bazen tavsiye ederken daha ileriye
de gidip talimat verir gibi bazı değerlendirmeler yapıyordu. Şimdi, tabii ki
Sayın Cumhurbaşkanı Başbakan olduğu dönemde de bu değerlendirmeleri yaparken,
bu ülkede genç nüfusun azaldığını, Türkiye’nin genç bir nüfusa sahip olması
gerektiğini, Türkiye’nin ancak kendisini ileriye genç bir nüfusla
taşıyabileceğini söylüyordu. 
Şimdi, gerçekten
Türkiye’de genç nüfus yok mu? Ben baktığımda, Türkiye’nin aslında çok genç bir
nüfusu olduğunu görüyorum. Özellikle, görev yaptığım, milletvekilliği yaptığım
bölgede yani Diyarbakır’da çocuk sayısına baktığımda, en az çocuk sayısının 5
olduğunu görüyorum, ortalama 7-8, bazı ailelerde 11-12 tane çocuk olduğunu
görüyorum. Şimdi, durum böyleyken neden ısrarla en az 3 çocuk yapılması
meselesine gelince, biz bunu şöyle değerlendiriyoruz: Türkiye’de artan bir
nüfus var ancak artan bu nüfus ülkenin doğusunda. Yani, Kürtlerde bir nüfus
artışı var, Türklerde, Türkiye’nin batısında bir nüfus azalması var. Bundan
yirmi beş otuz yıl sonrayı değerlendirdiğimizde, Türkiye’de Kürt nüfusunun
ileri derecede artacağını, bunun karşısında da Türk nüfusunun azalacağını
istatistiki veriler bize gösteriyor. İşte, aslında, Sayın Cumhurbaşkanının ısrarla
“3 çocuk yapın.” demesinin ardında bu dengeyi kurmak var. Yani, artan Kürt
nüfusunun karşısında Türk nüfusunu dengeleme niyeti var. 
İBRAHİM KORKMAZ
(Düzce) – Bizim Kürtler de bundan sonra yapmasınlar!
NURSEL AYDOĞAN
(Devamla) - Şimdi, bu, böyle palyatif tedbirlerle…
İBRAHİM KORKMAZ
(Düzce) – Bizim Kürtlere “Yapmayın.” mı diyoruz?
NURSEL AYDOĞAN
(Devamla) - Bir dakika… Bir dakika…
Şimdi, palyatif
tedbirlerle bu önlenebilir mi? Önlenemez. Niye önlenemez? Bu ülkenin batısı
kapitalist moderniteyle tanışmış.
ALİ ŞAHİN
(Gaziantep) – Siz kendi partinize yapmamayı tavsiye edin.
NURSEL AYDOĞAN
(Devamla) - Bu ülkenin batısındaki insanlar, evet, liberalizmle tanışmış ve
çocuk yapmıyorlar. Bu ülkenin doğusu da hâlen kapitalizmle tanışmamış,
kapitalist modernitenin etkisi altında değil, çocuk yapmaya devam ediyorlar.
ALİ ŞAHİN
(Gaziantep) – O dönemler geçti.
RECEP ÖZEL
(Isparta) – Senin kaç çocuğun var?
NURSEL AYDOĞAN
(Devamla) - Dolayısıyla, bu tedbirlerle, böyle şeylerle yani yok çeyiz parası
vererek, insanları evliliğe teşvik ederek, işte, çocuk yardımını 600 milyon
liraya çıkararak bunu engellemek mümkün değil. Nasıl yapacağız? Elimizde tabii
ki formüllerimiz var. 
Biz hepimiz bu
ülkede yaşıyoruz, hepimiz Türkiye Cumhuriyeti vatandaşıyız. Sayın Cumhurbaşkanı
da bu ülkede yaşayan herkesi Türkiye Cumhuriyeti vatandaşı olarak görecek, Kürt
nüfusunun artışından rahatsızlık duymayacak. Herkes Türkiye Cumhuriyeti
vatandaşı olarak kendini hissettiği müddetçe; bu ülkeye, bu devlete aidiyet
hissettiği sürece de böyle, gençlerimizin önüne gerçekle de hayatla da yaşamla
da alakası olmayan kanunlar çıkartmayacağız diyorum.
Hepinizi tekrar
selamlıyorum. 
BAŞKAN –
Teşekkür ediyorum.
İBRAHİM KORKMAZ
(Düzce) – Sizin kaç çocuğunuz var?
NURSEL AYDOĞAN
(Diyarbakır) – 1 tane var. Ben Bursalıyım ve Türküm.
RECEP ÖZEL
(Isparta) – Hadi?
NURSEL AYDOĞAN
(Diyarbakır) – Evet.
RECEP ÖZEL
(Isparta) – Demek sen de kapitalist oldun.
BAŞKAN -
Önergeyi oylarınıza sunuyorum. Kabul edenler… Kabul etmeyenler… Önerge kabul
edilmemiştir.
Maddeyi oylarınıza
sunuyorum: Kabul edenler… Kabul etmeyenler… Madde kabul edilmiştir.
30’uncu madde
üzerinde iki adet önerge vardır, okutuyorum:
Türkiye Büyük Millet Meclisi
Başkanlığına
Görüşülmekte
olan 705 sıra sayılı Bazı Kanun Ve Kanun Hükmünde Kararnamelerde Değişiklik
Yapılması Hakkında Kanun Teklifi ile, Eskişehir Milletvekili Salih Koca ve Uşak
Milletvekili İsmail Güneş ile 6 Milletvekilinin; Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Teklifi ile Milli Eğitim
Bakanlığının Teşkilat ve Görevleri Hakkında Kanun Hükmünde Kararnamede
Değişiklik Yapılmasına Dair Kanun Tasarısı, Manisa Milletvekili Özgür Özel'in;
Kamu Kurum ve Kuruluşlarının Ürettikleri Mal ve Hizmet Tarifeleri ile Bazı
Kanunlarda Değişiklik Yapılması Hakkında Kanunda Değişiklik Yapılmasına Dair
Kanun Teklifi, Cumhuriyet Halk Partisi Grup Başkanvekili İstanbul Milletvekili
Mehmet Akif Hamzaçebi'nin; Milli Eğitim Bakanlığının Teşkilat ve Görevleri
Hakkında Kanunda Değişiklik Yapılmasına Dair Kanun Teklifi ile Plan ve Bütçe
Komisyonu Raporunun 30. maddesinin aşağıdaki şekilde değiştirilmesini arz ve
teklif ederiz. 
 Rahmi Aşkın Türeli Müslim
Sarı Vahap Seçer
 İzmir İstanbul Mersin
 Mehmet Hilal Kaplan Ali
Serindağ İzzet Çetin
 Kocaeli Gaziantep Ankara
 Mehmet
Akif Hamzaçebi
 İstanbul
MADDE
30- Bu kanun hükümlerini Anayasa'ya uygun şekilde Bakanlar Kurulu yürütür.
Türkiye Büyük Millet Meclisi
Başkanlığına
Görüşülmekte
olan 705 sıra sayılı yasa teklifinin 30'uncu maddesinde geçen
"yürütür" ibaresinin "tarafından yürütülür" şeklinde
değiştirilmesini arz ve teklif ederiz. 
 İdris Baluken Nursel
Aydoğan Hasip Kaplan
 Bingöl Diyarbakır Şırnak
 Erol Dora Adil
Zozani Nazmi Gür
 Mardin Hakkâri Van
BAŞKAN
– Komisyon önergeye katılıyor mu? 
PLAN VE BÜTÇE
KOMİSYONU SÖZCÜSÜ CAHİT BAĞCI (Çorum)- Katılamıyoruz Başkanım. 
BAŞKAN – Hükûmet
katılıyor mu? 
ÇALIŞMA VE
SOSYAL GÜVENLİK BAKANI FARUK ÇELİK (Şanlıurfa)- Katılamıyoruz efendim. 
BAŞKAN – Önerge
üzerinde söz isteyen Nazmi Gür, Van Milletvekili. 
Buyurun Sayın
Gür. 
NAZMİ GÜR (Van) –
Sayın Başkan, değerli arkadaşlar; Genel Kurulu sevgiyle, saygıyla selamlıyorum.

Tabii, torba
yasalar bitmiyor. Torba yasaların biri gidip biri geliyor ama bir türlü mevcut
Hükûmet torba yasa yapma tekniğinden vazgeçmiş değil. Aslında hem hukuk
devletine hem hukukun üstünlüğü ilkesine hem de Meclisin manevi şahsiyetine bir
hakaret gibi algılamak gerekir çünkü iktidarın ihtiyaç duyduğu ne varsa bu
torbanın içine koyuyorsunuz, getiriyorsunuz, çoğunlukla kendiniz de
şaşırıyorsunuz ne getireceğine ne götüreceğine ama nihayetinde bu torba
kanunlar çıkıyor. 
Tabii, bu torba
kanunların uygulamada da ciddi sorunlar yarattığını elbette ki sizler çok daha
iyi bilirsiniz. Uygulayıcılar, bu kanunu uygulayıcılar yani bürokrasi, bir
taraftan mahkemeler, bir taraftan idarenin kendisi ciddi sorunlarla, ciddi kafa
karışıklığıyla karşı karşıya. Onun için, bu Meclisin artık bu gelenekten
vazgeçmesi gerekiyor. Umarım -ki öyledir- birkaç gün sonra bu Meclis kapanacak,
yeni bir Meclis 8 Hazirandan sonra oluşacak, bu gelenekten hızla vazgeçerler ve
artık dört başı mamur ve gerçekten halkımızın, halklarımızın ihtiyaç duyduğu
yasaları çıkarırlar. Böyle her seçim öncesi, Hükûmetin ihtiyaç duyduğu ve deyim
yerindeyse, çuval çuval oy götürecek yasaları torba torba getirip önümüze koyması
gerçekten hiç de hoş değil. Bu vıcık vıcık popülizm kokan yaklaşımlar belki
kısa vadede sizlere oy getirebilir, sizleri bir kez daha belki iktidara
taşıyabilir ama bu ülkenin geleceğini karartma konusunda da ciddi sorunlar
yaratır. Hukuk devleti ilkesini, hukukun üstünlüğü ilkesini son derece
aşındıran bir yaklaşım. Biz bunu eleştiriyoruz gerçekten, artık bu yasa yapma
tekniğinden vazgeçmek gerekir.
Elbette ki
toplumda sorunlarına çözüm bekleyen ve bu sorunların çözüm yeri olarak Meclisi
gören çok sayıda kesim var. Örneğin öğretmenler. 30 bin öğretmen daha atanacak
ama öte yandan atamayı bekleyen 100 binlerce öğretmen var.
Yine,
Türkiye'nin her yerine deyim yerindeyse “gecekondu üniversiteler” kurdunuz. Bu
gecekondu üniversitelerden -akademik düzeyi- mezun olanların elbette ki
niteliğini sorgulamıyorum ama bir şey var: Bu sefer de diplomalı işsizler
ordusu yarattınız. Neredeyse, bu üniversitelerden mezun olanların tamamına
yakını -Türkiye'nin birkaç iyi üniversitesini hariç tutmak üzere söylüyorum-
gelecek kaygısıyla karşı karşıyalar. Dolayısıyla mezun ettiğiniz ya da
ettirdiğiniz bu gençler diploması elde iş bekliyor ve fakat bununla ilgili en
ufak bir yaklaşım söz konusu değil. 
Bir taraftan
suni büyüme rakamlarından söz ediliyor, öte yandan, yüzde 10’un üzerine çıkan
bir işsizlik söz konusu bu ülkede. Bu ülkenin işsizlerine gerçekten istihdam
yaratacak, sorunlarına çözüm getirecek ve onları rahatlatacak önlemlerin
alınmasından ısrarla kaçınıyorsunuz.
Yine, bu ülkenin
gerçek sahipleri olan emekçilerin, o mübarek elleriyle bu ülkenin gerçek katma
değerini sağlayan, gerçek değerlerini yaratan insanların sorunlarını çözmede de
son derece ketum davranıyorsunuz. Biraz önce Sayın Hasip Kaplan’ın dile
getirdiği gibi, sermayenin ve sermayedarların çıkarları söz konusu olunca da bu
Mecliste neredeyse AKP Grubu tam kadro görev alıyor, yer alıyor ve büyük bir
istekle bu taleplerinin yerine getirilmesi için çaba gösteriyor.
Tabii, halkımız
bunu görüyor ve gerçekten bu iktidarın halktan ne kadar uzaklaştığı, sermayeye
ne kadar yakınlaştığının bir göstergesi. Elbette ki burada biz sermaye
konusunda bir düşmanlık yapmak istemiyoruz, böyle bir durum söz konusu değil
ama toplumun belirli kesimlerini dikkate almadan, toplumun farklı sınıf ve
katmanlarının önerilerine, düşüncelerine ve taleplerine dikkat etmeden, sırf
popülist yaklaşımlarla kimi küçük kırıntılarla onları susturmak ama öte yandan,
büyük sermayedarların milyarlarına milyar katacak yasaları buralardan hızla
çıkarmak da adil değildir.
Genel Kurulu
saygıyla selamlıyorum.
BAŞKAN –
Teşekkür ediyorum.
İDRİS BALUKEN
(Bingöl) – Karar yeter sayısı…
BAŞKAN -
Önergeyi oylarınıza sunuyorum, karar yeter sayısı arayacağım: Kabul edenler...
Kabul etmeyenler... Karar yeter sayısı vardır, önerge kabul edilmemiştir.
Diğer önergeyi okutuyorum:

Türkiye Büyük Millet Meclisi
Başkanlığına
Görüşülmekte
olan 705 sıra sayılı Bazı Kanun Ve Kanun Hükmünde Kararnamelerde Değişiklik
Yapılması Hakkında Kanun Teklifi ile, Eskişehir Milletvekili Salih Koca ve Uşak
Milletvekili İsmail Güneş ile 6 Milletvekilinin; Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Teklifi ile Milli Eğitim
Bakanlığının Teşkilat ve Görevleri Hakkında Kanun Hükmünde Kararnamede
Değişiklik Yapılmasına Dair Kanun Tasarısı, Manisa Milletvekili Özgür Özel'in;
Kamu Kurum ve Kuruluşlarının Ürettikleri Mal ve Hizmet Tarifeleri ile Bazı
Kanunlarda Değişiklik Yapılması Hakkında Kanunda Değişiklik Yapılmasına Dair
Kanun Teklifi, Cumhuriyet Halk Partisi Grup Başkanvekili İstanbul Milletvekili
Mehmet Akif Hamzaçebi'nin; Milli Eğitim Bakanlığının Teşkilat ve Görevleri
Hakkında Kanunda Değişiklik Yapılmasına Dair Kanun Teklifi ile Plan ve Bütçe
Komisyonu Raporunun 30. Maddesinin aşağıdaki şekilde değiştirilmesini arz ve
teklif ederiz.
Rahmi Aşkın Türeli (İzmir) ve
arkadaşları
MADDE 30- Bu
kanun hükümlerini Anayasa'ya uygun şekilde Bakanlar Kurulu yürütür.
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ CAHİT BAĞCI (Çorum) – Katılmıyoruz Başkanım.
BAŞKAN – Hükûmet
katılıyor mu?
ÇALIŞMA VE
SOSYAL GÜVENLİK BAKANI FARUK ÇELİK (Şanlıurfa) – Katılamıyoruz efendim.
BAŞKAN – Önerge
üzerinde söz isteyen Akif Hamzaçebi, İstanbul Milletvekili.
Buyurun. (CHP
sıralarından alkışlar)
MEHMET AKİF
HAMZAÇEBİ (İstanbul) – Sayın Başkan, değerli milletvekilleri; teklifin son
maddesi üzerinde Cumhuriyet Halk Partisi Grubunun, bu teklifle ilgili
görüşlerini çok kısa cümlelerle sizlere ifade etmeye çalışacağım.
Teklif Plan ve
Bütçe Komisyonuna geldiğinde, demokrasimiz açısından son derece sakıncalı, son
derece tehlikeli olarak ifade edebileceğimiz bir düzenlemeyi içeriyordu, o da
seçime doğru giden bir süreçte, özel radyo ve televizyonların yayınlarının
tarafsızlığı konusunda Yüksek Seçim Kuruluna verilmiş olan önlem alma
yetkisinin, Yüksek Seçim Kurulundan alınarak RTÜK’e devredilmesini içeren bir
düzenlemeden kaynaklanıyordu, böyle bir hüküm vardı. Bu hüküm Plan ve Bütçe
Komisyonunda çıkarıldı, çok doğru bir iş yapıldı orada. Aksi takdirde özel
radyo ve televizyonlar seçim sürecinde tarafsızlık ilkesinden ayrılırsa, taraf
tutarlarsa, siyasi partilere eşitlik ilkesi çerçevesinde davranmazlarsa, bu,
seçim üzerinde çok büyük bir gölgenin oluşmasına yol açacaktı. Bu düzenlemeye
Plan ve Bütçe Komisyonundaki arkadaşlarımız itiraz ettiler, bizler, grup başkan
vekilleri olarak burada görüştük ve sonuçta iktidar partisi bu düzenlemeyi
tekliften çıkardı. Bu olumlu bir düzenleme, yani bunun çıkması olumlu bir adım
oldu. 
Bunun yanında
teklifte sakıncalı gördüğümüz birkaç düzenleme daha var. Birisi, TRT’nin
Anadolu Ajansından yapacağı mal ve hizmet alımlarını Kamu İhale Kanunu dışına
çıkarmak suretiyle, TRT kaynaklarının âdeta Anadolu Ajansına aktarılmasını
amaçlayan bir madde, bunu son derece sakıncalı buluyoruz, olumsuz buluyoruz.
Bir diğer
olumsuz bulduğumuz düzenleme, teklifin 16’ncı maddesinde yer alan, Sermaye
Piyasası Kanunu’nun piyasa dolandırıcılığı maddesini, piyasaya amaç dışı,
objektif olmayan şekillerde müdahaleyi kolaylaştıran bir düzenleme. Yani bir
kimse, yatırımcıların kararlarını etkilemek amacıyla yalan yanlış haber
yayarsa, rapor yayınlarsa, bunları başkalarıyla paylaşırsa ve sermaye piyasası
araçlarının bu suretle değerinde, arz ve talebinde oynamalara neden olursa buna
yönelik olarak kanunda var olan müeyyideyi menfaat sağlama şartına bağlı kılan
düzenleme. Bu, tespiti son derece zor olan bir şeydir. Örnek olarak Bank
Asya’yı vermiştim. Bir başka banka olabilir, halka açık bir başka şirket
olabilir. Bir kişi, bir siyasi veya piyasa oyuncusu bir halka açık şirketle
ilgili olarak “Bu şirket batıyor.” şeklinde bir değerlendirmede bulunur ise, bu
değerlendirmeyle yatırımcıların kararlarını etkilerse, bundan dolayı eğer bir
menfaat sağlamamış ise ceza almayacak. Bu çok olumsuz bir düzenlemedir. Bunu
olumsuz buluyoruz.
Tasarıda olumlu
bulduğumuz düzenlemeler öğretmen atamalarıdır. 47 bin kadro ihdas edildi. Biz
150 bin kadro ihdasına yönelik önerge verdik. Hem öğretmen açığı hem atama
bekleyen öğretmenlerin sayısı dikkate alındığında 47 bin kadronun son derece
yetersiz olduğunu ifade ettik. 150 bin kadro ihdasını önerdik ancak bu
önergemiz kabul edilmedi. Öyle de olsa 47 bin kadronun ihdas edilmiş olmasını
elbette olumlu buluyoruz ama bir yanda nisanda atama bekleyen öğretmenlerimiz,
öte tarafta temmuzda atama bekleyen öğretmenlerimizi dikkate aldığımızda bu 47
bin sayısının ne kadar yetersiz olduğu ortaya çıkar. Ayrıca, Millî Eğitim
Bakanı bununla ilgili olarak 35 bin kadroya atama yapılacağını söyledi. 47
binin de daha aşağı çekilmiş olmasını doğru bulmadık.
Doğum yardımını
olumlu buluyoruz. Çeyiz hesabı, konut yardımı, tasarrufu artırmaya yönelik bu
düzenlemeleri olumlu buluyoruz. Ancak, şartlarının ağır olduğunu ifade ettik,
miktarın yetersiz olduğunu ifade ettik, bunların artırılması gerektiğini
söyledik.
İvedi yargılama
usulünde yapılan değişiklik yeterince açıklanmamıştır. Oradaki karanlık
noktalar, tereddütler giderilmiş değildir.
Değerli
milletvekilleri, tasarının olumsuz düzenlemelerini olumlu bulduğumuz
düzenlemelerin önüne koymayacağız. Olumlu bulduğumuz düzenlemeler nedeniyle bu
teklife Cumhuriyet Halk Partisi Grubu olarak “evet” oyu vereceğiz. Ancak,
saydığım olumsuz düzenlemelerle ilgili itirazlarımız ve eleştirilerimiz devam
edecektir.
Hepinize
saygılar sunuyorum. (CHP sıralarından alkışlar)
BAŞKAN –
Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
Sayın
milletvekilleri, böylece ikinci bölümde yer alan maddelerin oylamaları
tamamlanmıştır.
Şimdi, teklifin
tümünün oylamasından önce, İç Tüzük’ün 86’ncı maddesi gereğince oyunun rengini
belli etmek üzere aleyhte söz isteyen İdris Baluken, Bingöl Milletvekili.
Buyurun Sayın
Baluken. 
İDRİS BALUKEN
(Bingöl) – Teşekkür ediyoruz.
Sayın Başkan,
değerli milletvekilleri; hepinizi saygıyla selamlıyoruz.
Maalesef,
birazdan yine bu ülkenin gerçek sorunlarını çözmeyen ve özensizce hazırlanmış
bir torba kanunu oylayacağız. 
Aslında
hepinizin şapkayı önüne koyup bir düşünmesi gerekiyor. İktidara geldiğinizde
özellikle 3Y’yle mücadele edeceğinizi söylemiştiniz. Şimdi, sadece bu torba
kanun için değil, on üç yıllık bir pratikten sonra -belki de önümüzdeki dönemde
bu sıralarda oturan pek çok milletvekili burada olmayacak- bu 3Y’yle ilgili
hangi noktadasınız, bunu bütün iktidar partisi milletvekillerinin düşünmesi
gerektiği kanaatindeyiz. 
Yani, herhâlde
bu ülkedeki yoksulluğu çözdüğünüzü düşünmüyorsunuzdur. Bu ülkede milyonlarca
insan açlık sınırının altında yaşıyor, milyonlarca insan yoksulluk sınırının
altında yaşıyor; gelir dağılımı adaletsizliği almış başını gidiyor; en zengin
kesim ile en yoksul kesim arasındaki gelir dağılımı, maalesef, döneminizde
“uçurum” denecek seviyelere ulaştı ve bunlara karşı sizin ortaya koyduğunuz
etkin politikalardan söz edemiyoruz. İşsizlik, hakeza. Yani, bu ülkede 3Y’den
biri olan “yoksullukla mücadele” anlamında tam anlamıyla sınıfta kaldınız. Ve
bu dört yıllık pratik içerisinde de Meclisi bu şekilde torba kanunlarla
çalıştırarak, gerçek sorunlara değecek, ciddi, özenli hazırlanmış, muhalefetle
ortaklaşmış kanunlar getirmeyerek maalesef bu konudaki tutumunuzu aynen
sürdürdünüz. 
Diğer Y’yi
biliyorsunuz. Yolsuzlukla ilgili detaylı konuşmaya gerek var mı? Zaten Hükûmet
yetkilileriniz, belediye başkanlarınız konuştuğu zaman yolsuzlukla ilgili hangi
aşamada olduğunuzu kendiniz görüyorsunuz. Burada dört sayın bakanın yolsuzlukla
ilgili nasıl Yüce Divana gitmekten kurtarıldığına bütün ülkemiz tanıklık etti.
Dolayısıyla, yolsuzlukla ilgili karnenizi biz sizin vicdani muhasebenize
bırakıyoruz. 
Yine, üçüncü Y
olarak “Çözeceğiz.” dediğiniz yasaklarla ilgili de birazdan bu Meclisin
gündemine getireceğiniz iç güvenlik paketi her şeyi anlatıyor zaten. Polise vur
yetkisi veren, valilere gözaltı yetkisi getiren, yargının bağımsız bir erk
olarak ortadan kalkmasını sağlayan bir düzenlemeyle siz, maalesef, bu ülkedeki
yasakları artıran bir Hükûmet olarak tarihe geçeceksiniz. 
Demokrasi ve
özgürlükler konusunda halkımızın sizden büyük beklentileri vardı. Siz, aslında,
Cumhuriyet Döneminin ezilen bir kesimini temsil etme iddiasıyla halka gittiniz
ve o kesimin temsiliyetiyle aslında iktidara geldiniz. Cumhuriyet Döneminde
ezilen Kürtler, sol sosyalist kesimler, Aleviler ve muhafazakâr İslamcı
kesimlerden “Siyasal İslam çizgisini temsil ediyoruz.” diye oy istediniz; “Bu
ülkedeki bütün ezilenler için demokrasi ve özgürlükleri genişleteceğiz,
yasakları kaldıracağız, 3Y’yi ortadan kaldıracağız.” dediniz ama maalesef bugün
ülkeyi getirmiş olduğunuz tablo son derece vahim. 
Dediğim gibi,
keşke bu Meclis döneminde, bu yasama dönemini kapatırken burada birkaç olumlu
şey söyleyebilseydik ama hedefi kendiniz koymuştunuz, 3Y’yle ilgili
tanımlamaları kendiniz söylemiştiniz. Eminim ki her biriniz yastığa başını
koyarken bir vicdani muhasebe yapıyorsunuz. Bu bütün dönemle ilgili yapacağınız
vicdani muhasebenin de biz son derece önemli olduğunu düşünüyoruz. Bu ülkede
saraylarla, lüks makam arabalarıyla, sarayı donatan lüks eşyalarla ne
demokrasinin geleceğini ne yoksulluğun biteceğini ne de yolsuzlukların
önleneceğini aslında en iyi siz biliyorsunuz. Bunu bilmenize rağmen, bugüne
kadar maalesef burada vicdanından kopan sesle gelip bunlara karşı bir itiraz
yükseltmediniz. Bu görüştüğümüz torba yasada da bu çerçeveyle yine hareket
ettiniz. Bazı olumlu düzenlemeler tabii ki var içerisinde. Özellikle, 47 bin
öğretmen atamasıyla ilgili düzenleme yetersiz olmasına rağmen yine de olumlu
bir düzenleme olarak tarafımızdan değerlendirildi. Ama biz, bu ülkenin
kaynaklarının 350 bin işsiz öğretmenin atamasına yeteceğini, yine gözü burada
olan ziraat mühendislerinin, su ürünleri mühendislerinin, 100 binlerce
üniversite mezununun sorunlarını çözeceğine inanıyoruz. Sizde bu ciddiyet
olmadığı için biz palyatif çözümlerle yetinmek zorunda kalıyoruz diyorum.
Genel Kurulu
saygıyla selamlıyorum.
BAŞKAN –
Teşekkür ediyorum.
Buyurun Sayın
Hamzaçebi.
MEHMET AKİF
HAMZAÇEBİ (İstanbul) – Sayın Başkan, biraz önce kürsüde teklifin olumlu
bulduğum düzenlemelerini sayarken bir tanesini zaman yetersizliği nedeniyle
ifade etme imkânı bulamadım. O da biraz önce kabul ettiğimiz Zonguldak’taki
tapu tahsis belgesi sorunlarını ve havzayifahmiyedeki mülkiyet sorunlarını
çözmeyi amaçlayan düzenlemeydi. Teklifin bu düzenlemesini de Cumhuriyet Halk
Partisi Grubunun önerisi olması nedeniyle olumlu bulmuş olduğumuzu ifade etmek
istiyorum.
Teşekkür ederim.
BAŞKAN –
Teşekkür ederim.
Sayın Vural,
buyurun.
OKTAY VURAL
(İzmir) – Teşekkür ederim Sayın Başkan.
Milliyetçi
Hareket Partisi olarak hem komisyonlarda hem burada bu kanun tasarısıyla ilgili
önergelerimizle katkı sunmaya ve bu kanun tasarısında vatandaşımızın aleyhine
olan konuların da açıkçası çıkartılmasına yönelik önerilerimizi yaptık.
Şüphesiz, bu kanunda özellikle TRT’den Anadolu Ajansına kaynak aktarılması gibi
bir garabetin olması doğru olmamıştır. Ayrıca, Sermaye Piyasası gibi güven
verici kurumlar üzerinde kötülemeleri meşrulaştıracak bir girişim gerçekten son
derece tehlikeli sonuçlar
doğurabilecektir. 
Diğer taraftan, öğretmen ataması,
aynı zamanda Zonguldak’ta mülkiyet sorununun çözülmesine yönelik atamalar,
bunlarla ilgili tasarrufu artıracak birtakım adımlar ve bunlarla ilgili olumlu
şeyler vardır. 
İnşallah, bu kanunun hayırlı sonuçlar
getirmesini diliyorum. Komisyonda görev yapan milletvekili arkadaşlarımıza ve
önergelerde konuşma yapan milletvekili arkadaşlarımızın yaptığı katkılara da
huzurlarınızda teşekkür ediyorum.
BAŞKAN – Teşekkür ediyorum.
Teklifin tümü açık oylamaya tabidir.
Açık oylamanın elektronik oylama
cihazıyla yapılmasını oylarınıza sunuyorum: Kabul edenler… Kabul etmeyenler…
Kabul edilmiştir.
İki dakika süre veriyorum.
(Elektronik cihazla oylama yapıldı)
BAŞKAN – Sayın
milletvekilleri, 705 sıra sayılı Kanun Teklifi açık oylama sonucu:
“Kullanılan oy
sayısı : 242
Kabul :
241
Ret :
1(X)
 Kâtip Üye  Kâtip
Üye
 İsmail Kaşdemir Dilek
Yüksel
 Çanakkale Tokat”
Böylece, teklif
kabul edilmiş ve kanunlaşmıştır. 
Birleşime on beş
dakika ara veriyorum.
Kapanma Saati: 00.07
ON ÜÇÜNCÜ OTURUM
Açılma Saati: 00.45
BAŞKAN: Başkan Vekili Sadık YAKUT
KÂTİP ÜYELER: Bayram ÖZÇELİK (Burdur), İsmail KAŞDEMİR (Çanakkale)
-----0-----
BAŞKAN
– Sayın milletvekilleri, Türkiye Büyük Millet Meclisinin 84’üncü Birleşiminin
On Üçüncü Oturumunu açıyorum.
6’ncı sırada yer
alan, Polis Vazife ve Salahiyet Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı ile İstanbul
Milletvekili Mahmut Tanal'ın; Nüfus Hizmetleri Kanununda Değişiklik Yapılmasına
Dair Kanun Teklifi, İstanbul Milletvekili Bülent Turan'ın; Nüfus Hizmetleri
Kanununda Değişiklik Yapılması Hakkında Kanun Teklifi, Çanakkale Milletvekili
İsmail Kaşdemir'in; Kimlik Bildirme Kanununda Değişiklik Yapılmasına Dair Kanun
Teklifi, İstanbul Milletvekili Mustafa Sezgin Tanrıkulu ve Kocaeli Milletvekili
Mehmet Hilal Kaplan'ın; 2559 Sayılı Polis Vazife ve Salahiyet Kanununda
Değişiklik Yapılmasına İlişkin Kanun Teklifi, Adana Milletvekili Osman Faruk
Loğoğlu'nun; Emniyet Teşkilatı Kanununda Değişiklik Yapılması Hakkında Kanun
Teklifi, Mersin Milletvekili Ertuğrul Kürkcü'nün; Polis Vazife ve Salahiyet
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu'nun; 5490 Sayılı ve 25/4/2006 Tarihli
Nüfus Hizmetleri Kanununda Değişiklik Yapılması Hakkında Kanun Teklifi ile
Avrupa Birliği Uyum Komisyonu ve İçişleri Komisyonu Raporlarının görüşmelerine
kaldığımız yerden devam edeceğiz.
B) Komisyonlara Geri Çekilen
Tasarılar/Teklifler
1.- Polis Vazife ve
Salahiyet Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı ile İstanbul Milletvekili Mahmut Tanal'ın;
Nüfus Hizmetleri Kanununda Değişiklik Yapılmasına Dair Kanun Teklifi, İstanbul
Milletvekili Bülent Turan'ın; Nüfus Hizmetleri Kanununda Değişiklik Yapılması
Hakkında Kanun Teklifi, Çanakkale Milletvekili İsmail Kaşdemir'in; Kimlik
Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları (1/995,
2/422, 2/514, 2/909, 2/1518, 2/1579, 2/1632, 2/2443, 2/2469) (S. Sayısı: 684 ve
684’e 1’inci Ek) (x)(xx)
BAŞKAN –
Komisyon ve Hükûmet? Yerinde.
Sayın
milletvekilleri, bildiğiniz üzere, 12 Mart 2015 tarihli 75’inci Birleşimde İç
Tüzük’ün 91’inci maddesine göre temel kanun olarak görüşülen 684 sıra sayılı
Kanun Tasarısı’nın üçüncü bölümünde yer alan 67’nci madde kabul edilmişti. Aynı
birleşimde kanun tasarısının 68 (dâhil) ila 130’uncu (dâhil) maddeleri İç
Tüzük’ün 88’inci maddesi uyarınca Hükûmetin talebi üzerine İçişleri Komisyonuna
geri verilmişti. İçişleri Komisyonunun Raporu sıra sayısı 684’e 1’inci Ek
olarak 24/3/2015 tarihinde Başkanlıkça bastırılıp dağıtılmıştır. 
Komisyon
raporuna göre 684 sıra sayılı Kanun Tasarısı’nın geri çekilen 68 (dâhil) ila
130’uncu (dâhil) maddeleri metinden çıkarılmıştır. Üçüncü bölümde yer alan
diğer maddeler Komisyon tarafından tasarı metninden çıkarıldığından üçüncü
bölümde başka madde kalmamıştır.
MEHMET AKİF
HAMZAÇEBİ (İstanbul) – Sayın Başkan…
HASİP KAPLAN
(Şırnak) – Sayın Başkan…
OKTAY VURAL
(İzmir) – Sayın Başkan, hayır, hayır, bir dakika efendim… Siz işin esasına girdiniz,
siz raporu görüşüyorsunuz. Bu raporu bu şekilde ifade edemezsiniz ki. Önce
684’e 1’inci Ek’le ilgili itirazımız var. Siz “Çıkarılmıştır.” deyip doğrudan
doğruya bu raporun gereğini ifade ediyorsunuz. 
BAŞKAN –
Dinleyeceğiz Sayın Vural, söz vereceğiz.
OKTAY VURAL
(İzmir) – Efendim, dinlemek değil, siz “Çıkarılmıştır.” diyorsunuz. Hayır,
çıkarılmadı efendim. Zaten meselenin özü de bu, tartışıyoruz.
MEHMET AKİF
HAMZAÇEBİ (İstanbul) – Sayın Başkan…
BAŞKAN – O
zaman, buyurun Sayın Hamzaçebi.
MEHMET AKİF
HAMZAÇEBİ (İstanbul) – Sayın Başkan, kamuoyunda “iç güvenlik yasa teklifi”
olarak adlandırılan, Cumhuriyet Halk Partisi olarak “polis devleti kurmaya
yönelik bir yasa teklifi” olarak isimlendirdiğimiz bu teklifin 1 ila 67’nci
maddeleri Türkiye Büyük Millet Meclisi Genel Kurulunda görüşüldükten sonra
Hükûmetin vermiş olduğu bir önergeyle 68 ila 130’uncu maddeleri Komisyonda bir
kez daha görüşülmek üzere Komisyona geri çekilmiştir. Komisyonda yapılan
görüşmeler sonucunda 684 sıra sayılı Rapor’a ek olarak düzenlenen bu sıra
sayısıyla Komisyon görüşmeleri ve Komisyonun varmış olduğu sonuç Genel Kurulun
bilgisine sunulmuştur. Ancak yürütülen süreç “684’e 1’inci Ek” olarak
isimlendirilen bu sıra sayısının bugün burada görüşülmesine izin vermemektedir.
Bunun burada görüşülecek olması, bunda ısrar edilecek olması Anayasa ve İç
Tüzük’e aykırıdır. 
Aykırılıklar
şunlardır: Adalet ve Kalkınma Partisi Grubuna mensup milletvekillerinin her
madde üzerinde maddenin metinden çıkarılmasına yönelik olarak Genel Kurulda
verdiği iddia edilen önergeler -bu ifade sıra sayısında yer almaktadır- Genel
Kurulun bilgisine sunulmamıştır. Böyle önergelerin verilip verilmediğini biz
Cumhuriyet Halk Partisi Grubu olarak bilmiyoruz. Biz yasa teklifinin
başlangıcından itibaren bütün maddelerle ilgili önergelerimizi Divana verdik
ama Adalet ve Kalkınma Partisi Grubunun 68’inci maddeden sonraki maddelerin,
130’uncu maddeye kadar olan maddelerin teklif metninden çıkarılmasına yönelik
önergelerini bilmiyoruz, bunu ben rapordan öğreniyorum. Bu önergelerin
varlığını bu maddeler Komisyona geri çekildikten sonra oradaki görüşmeler
sırasında öğrendik. Dolayısıyla, Genel Kurulun bilgisine sunulmamış olan bu
önergeler sanki Genel Kurulda verilmiş gibi sayılarak Komisyonun düzenlediği
rapor, orada yapılan işlemler Anayasa’ya ve İç Tüzük’e aykırıdır. Bunu kabul
etmiyoruz Sayın Başkan. Birinci söyleyeceğim konu budur.
İkinci
söyleyeceğim konu şu: Komisyon Başkanı İç Tüzük’ü çiğnemiştir. Bu maddeler
Komisyona geri çekildi. Komisyondaki görüşmeleri sınırlandırmıştır. O
önergelerde imzası olan bütün milletvekilleri orada görüş ifade etme hakkına
sahiptir, sadece bir kişiye konuşma hakkı verme yönünde bir eğilime girmiştir.
Bunun dışında, Komisyon üyelerinin orada önerge vermesine izin vermemiştir.
82’nci madde buna izin veriyor. 82’nci maddenin buna izin vermediği kanaatinde
değilim. 82’nci madde şunu der: “Önerge sahipleri komisyon toplantılarına
katıldıkları takdirde beş dakikayı geçmemek üzere konuşabilirler.” Bütün önerge
sahipleri konuşabilir. Komisyon Başkanının bu konuda konuşmaları sınırlandırma
yetkisi bulunmamaktadır. Maddenin birinci fıkrasında da: “Bir kanunun bir
maddesi hakkında birçok önerge verilmiş ve madde değişiklik önergeleriyle
birlikte komisyona geri alınmışsa, komisyon önergeleri görüştükten sonra eski
metni kabul edebilir veya yeni bir metin hazırlayabilir.” Bakın, “eski metni
kabul edebilir” bu kısmında sorun yok. “Veya yeni metin kabul edebilir.” Yeni metni nasıl kabul edecektir?
Diyelim ki bu maddelerin çıkarılması dışında yeni bir metin benimsiyor
Komisyon, herhâlde Komisyonun oyuna sunulacak olan bir metin olacaktır, bir
önerge olacaktır. Yani Komisyon üyeleri Komisyonun yeni bir metin
hazırlayabilmesi için önerge verme hakkına sahiptir. 82’nci madde bu şekilde
yorumlanmalıdır. Aksi takdirde milletvekilinin önerge verme, yasa yapma
yönündeki öneri yapma hakkı elinden alınmış olur. Komisyon Başkanı tek taraflı
bir iradeyle İç Tüzük’ü çiğnemiştir. Bu nedenle bu raporun görüşülmesi mümkün
değildir Sayın Başkan.
Teşekkür ederim.
OKTAY VURAL (İzmir)- Sayın Başkan…
BAŞKAN – Buyurun Sayın Vural.
OKTAY VURAL (İzmir) – Teşekkür
ederim.
Sayın Başkan, Komisyon, bir kere,
daha önce hazırladığı rapora sahip çıkamamıştır. Dolayısıyla bu yönüyle,
Komisyonun kabul etmiş olduğu bir rapor varken bu rapora sahip çıkmaması,
doğrusu Komisyon Başkanının bu iradesini ortaya koymaması son derece yanlıştır.
Biliyorsunuz, burada, bir komisyon raporuna ilişkin bir hususla ilgili bir
değişikliğe katılmak için salt çoğunluğu gerekmektedir. Dolayısıyla bu yönüyle
bakıldığında bununla ilgili bir değişiklikle ilgili Komisyonun muhakkak bunu
araması gerekiyordu. 
Diğer taraftan “Komisyon önergeleri
görüşür.” diyor. Komisyonun görüşmesi demek ne demektir? Komisyon üyelerinin bu
önergeler üzerinde konuşma yapması demektir, değil mi? Konuşma hakkı verildi
mi?
MEHMET ERDOĞAN (Muğla) – 1 kişiye. 
OKTAY VURAL (İzmir) – 1 kişiye. Bunu
nasıl kısıtlıyorsunuz? 
MEHMET ERDOĞAN (Muğla) – Beş
dakikayla kısıtlı.
OKTAY VURAL (İzmir) – Beş dakikayla
nasıl kısıtlıyorsunuz? Hangi hakla kısıtlıyorsunuz? “Komisyon görüşür.” diyor.
Önerge sahiplerinin yaptığı görüşmenin dışında Komisyonun görüşmesine imkân
sağlamış değilsiniz. Bu yönüyle bakıldığında, 67’nci maddeden sonra çektiğinize
göre, 67’nci madde üçüncü bölümdür ve üçüncü bölümle ilgili tüm önergelerin
bölümün başında verilmiş olması gerekir. Oysa Adalet ve Kalkınma Partisinin
üçüncü bölümle ilgili, en azından üçüncü bölümle ilgili değişiklik önergesi ve
talebi bize dağıtılmış değildir, yok ortada böyle bir şey. E, olmayan bir
önerge olduğuna göre siz Komisyonda, 67’den sonra hiç olmazsa dördüncü bölüme
kadar olanı hangi önergeyle değiştirdiniz? Genel Kuruldan çıkan bir önerge
olmadığına göre, olmayan bir önergeyle nasıl bunu madde metninden
çıkartıyorsunuz? Ve bu yönüyle bakıldığında bu hülle… 
Açıkçası
vatandaşa eziyet sizin için öncelik, vatandaşa hizmet sizin önceliğiniz değil. 
Bizim, bu
eksende, Komisyonun bu şekilde çalışmış olması, her şeyden önce bu Komisyon
raporunun lafzına ve ruhuna aykırı. 
Bir de, Sayın
Başkan, biliyorsunuz kırk sekiz saat geçmeden bu görüşülemez, kırk sekiz saat
geçmeden. Bu durumda bununla ilgili sürenin, ne zaman bunun dağıtıldığı ve kırk
sekiz saat geçip geçmediği hususunun Başkanlık tarafından Genel Kurula
belirtilmesi lazım. Eğer kırk sekiz saat geçmeden bu rapor görüşülemiyorsa o
zaman bu raporun ayrı olarak görüşülmesi gerekiyor. Bu bir ayrı rapordur. Şu
anda Komisyon apayrı bir rapor getirmiştir, birinci raporun dışında yeni bir
rapor tevdi etmiştir. Bu durumda Komisyonun tevdi ettiği bu raporun ve -neyse-
ilgili maddelerin görüşülmesine devam edilmesi gerekiyor.
O bakımdan,
sizin burada “Bunlar çıkartılmıştır. Dolayısıyla görüşülemez.” şeklindeki bir
yaklaşımınız kabul edilemez. Bu raporun görüşülmesi gerekiyor. Kırk sekiz
saatten önce gündeme alınamayacağına göre bu durumda bu raporun gündeme alınıp
görüşülebilmesi için de bir iradenin olması gerekir, bir Genel Kurul iradesi
olması gerekir. Genel Kurul 684’ü görüşmek üzere karar almıştır. Bu durumda
Komisyon Genel Kurulun görüşmek istediği 684’ün dışında yeni bir metin
sunduğuna göre bu yeni metnin Danışma Kurulu aracılığıyla görüşülmesini temin
etmek üzere gündemin ilgili yerine getirilmesi gerekiyor. Bu getirilmeden
görüşülmez. Nasıl kırk sekiz saati beklediyseniz kırk sekiz saat geçtikten
sonra da gündemin ilgili yerini alabilmesi için Genel Kurul iradesi var çünkü
neden? Bu Genel Kurul iradesine sunulmuş bir rapordur. Genel Kurul iradesine
sunulmuş bir raporu tekrar Genel Kurulun görüşmesini temin edebilmek için Genel
Kurulun bu raporu görüşme iradesinin ortaya çıkması lazım. Böyle bir Danışma
Kurulu kararı yok. Adalet ve Kalkınma Partisi kırk sekiz saat geçmeden bunun
gündeme alınması için bir öneri yapacağını söyledi ama uygulamayla bu zaten
kırk sekiz saati geçeceği için “Getirmeyelim.” dediler. 
O bakımdan, bu
raporla ilgili Genel Kurulun bunu görüşmeyle ilgili iradesi olmadığına göre bu
raporu şu anda görüşmemiz mümkün değildir. Görüşmeye müsait bir irade söz
konusu değildir. Çünkü Türkiye Büyük Millet Meclisi 684’le, ilgili kanunlarla
ilgili temel kanun olma iradesini ortaya koymuş ve maddeleri de belirtmiştir:
“Ben bu maddeleri görüşeceğim.” E “Bu maddeleri görüşeceğim.” deyip maddeleri
çıkardıktan sonra bu yeni raporun yeni bir Genel Kurul kararı olmadan gündeme
alınıp görüşülmesi mümkün değildir. 
Teşekkür ederim.
BAŞKAN –
Teşekkür ediyorum.
Buyurun Sayın
Kaplan.
HASİP KAPLAN
(Şırnak) – Teşekkür ederim Sayın Başkan.
Sayın Başkan, bu
usulsüzlüklerle ilgili olarak Meclis Başkanlığına bir dilekçe verdim, üstelik
ağır bir iddiayla verdim; “usulsüzlük” değil, bir de “sahtecilik” dedim. 
Şimdi, bu
durumda benim verdiğim metin önümde ve sizin imzanızla bana gönderdiğiniz
yazıda diyorsunuz ki Sayın Başkan: “Hükûmetin 68-130’uncu maddelerin geri
çekilmesine ilişkin önergesi okundu, ondan önce 23.05’te AK PARTİ önergeleri
vardı, MHP’nin de 23.36 ile 23.39 arasında verilmiş önergeleri vardı.” 
Sayın Başkan,
ben bununla yetinmedim, Halkların Demokratik Partisi Grubu adına 9 Şubatta
vermiş olduğum 132 tane önergem vardı, ayrıca parti grubumun 132 tane önergesi
vardı ve bu önergeler verildiği zaman hepsi önceden verilmiş ve açıkça
Anayasa’ya, İç Tüzük’e aykırı olan bütün maddelerin çıkarılması yönündeydi. AK
PARTİ’nin verdiği 30 Ocak tarihli önergeleri var, 132 tane. AK PARTİ’nin bu
önergelerinin hiçbirinde maddelerin çıkarılması yoktu ve bu maddelerin
çıkarılmasının olmadığı önergeler Genel Kurula da dağıtılmamıştır. 
Sonra, Hükûmet
bu maddelerin İç Tüzük 88’e göre çekilmesini istedikten sonra, Sayın Akşener,
Meclis Başkan Vekili yönetiyordu ve o günün bütün kayıtlarını çıkardık Sayın
Başkan, çıkardığımız kayıtları da sizlere verdik. Sayın Başkan, size bir saat
on dakikalık, o önergelerin veriliş esnasındaki Başkanlık Divanının bütün
görüntülerini verdim. Dikkat edin Sayın Başkan, 684’le ilgili görüşmelerin
başlangıcından Hükûmetin geri çekme önergesine ve kapanışına kadar bir saat on
beş dakika boyunca Genel Kurul konuşmalarını verdim. 
(Şırnak
Milletvekili Hasip Kaplan’ın dizüstü bilgisayardan Genel Kurul görüntülerini
izletmesi)
HASİP KAPLAN
(Şırnak) – Şimdi, bu, bizim itirazlarımız en sonunda, bizim itirazlarımız Sayın
Başkan. Bu görüntüleri size verdim, bu görüntüler Meclis Genel Kurulunda. 
Şimdi, burada
özellikle de belirttik, şunu belirttik Sayın Başkan: Bizim önergelerin dışında
Meclis Genel Kuruluna ne AK PARTİ’nin ne MHP’nin ne de CHP’nin o esnada
Başkanlık Divanına gelip hiçbir önerge vermediğini, bu önergelerin işleme
konmadığını, bu önergelerin dağıtılmadığını, tutanaklarda da bunun yer
almadığını söyledik. 
Şimdi, işleme
alınmamış, dağıtılmamış, tutanaklara geçmemiş, önergeler sonradan Meclis
Başkanlık yazısıyla, bir tutanakla Komisyona gönderiliyor. Arkadaşlarımız
açıkladılar, Sayın Hamzaçebi açıkladı.
MEHMET AKİF
HAMZAÇEBİ (İstanbul) – Yalnız biz verdik yani, yanlış… Dil sürçmesi var orada,
anlayamadım. 
OKTAY VURAL
(İzmir) – Biz de verdik. 
HASİP KAPLAN
(Şırnak) – Sayın Hamzaçebi, çıkarılma yönündeki önergeleri konuşuyorum ben.
Çıkarılma yönünde bir tek bizim önergemiz var, Halkların Demokratik Partisinin.

MEHMET AKİF
HAMZAÇEBİ (İstanbul) – Ha, pardon. 
OKTAY VURAL
(İzmir) – Bizim de var. 
HASİP KAPLAN
(Şırnak) – MHP’nin ise saat 23.33 yani önerge verilip Hükûmet önergesiyle
çekilme kararı okunduktan sonra, 88’den sonra. Bu da dağıtılmamış, bizlere
dağıtılmadı. 
Şimdi, hem AK
PARTİ’nin hem MHP’nin son önergeleri maddelerin metinden çıkarılması yönünde;
bizimkiyse Anayasa’ya aykırılık nedeniyle çıkarılması yönünde. 
Şimdi, bu,
işleme alınmamış önergeleri Komisyon İç Tüzük’e aykırı olarak işleme aldı.
Hükûmetin başkaca bir önergesi olmadı Komisyonda. Olmadığı hâlde, size Meclis
canlı tutanaklarının yayınını vermemize rağmen AK PARTİ’nin 23:05’te… Yani
önergenin okunduğu saat 23:17. 23:17 ile 23:05 arasında tam on iki dakika var.
On iki dakikada, bu arada çok rahatlıkla bu önergelerin hem çoğaltılması hem dağıtılması
mümkündü. Bu iş hem yapılmamış ve korsanvari bir şekilde, usule aykırı bir
sahtelik gerçekleştirilmiştir. 
Aynı şekilde,
tutanakta 23:17’de Hükûmetin önergesi işlem gördükten sonra, MHP’nin 23:33’te,
23:36’da, 23:39’da verdiği önergeler var, yani önerge okunduktan sonra verilen
önergeler. Bu da işleme konmamış. Şimdi, bu iki önerge konmadığı hâlde,
Komisyonda bu önergeler usulüne uygun verilmiş gibi işlem görmüştür ve bizim
önergelerimiz, Anayasa’ya aykırılık, zamanında verilen önergelerimiz maalesef
reddedilmiş, üstelik -arkadaşlarımızın da açıkladığı gibi- 68 ve 130’uncu
maddeler Hükûmette görüşülmek üzere geri çekilmiştir, maddeleri çıkarmak üzere
değil Sayın Başkan. Bu birinci yanı.
İkinci yanı: Bu
önergeler görüşülemezdi çünkü AK PARTİ’li İçişleri Komisyonu üyelerinin yeni
bir önerge verme hakkı yok, İç Tüzük 88’e göre o an Mecliste bulunan önergeler
üzerinden görüşme yapılır. Bu konuda tereddüt yok, çok net. Ne deniyor? “Tasarı
veya teklifin belli bir veya birkaç maddesi geri istenmişse, o madde veya
maddeler hakkındaki önergeler esas komisyona verilir.”
Şimdi,
verilmemiş önergelere verilmiş gibi işlem yapılıyorsa, bu Meclisin çatısı
altında sahtecilik yapılıyorsa bu, siyaseten, ahlaken ve hukuken hem suçtur hem
etik değildir hem yanıltıcıdır, hem Komisyonu hem Parlamentoyu yanıltan bir
durum var. Bu çok ağır bir durumdur, bu ağır durumu görmezlikten gelmek ve AK
PARTİ’li üyelerin oylarıyla Komisyonda bu önergeleri kabul ettirmek tamamen İç
Tüzük’e aykırı bir hukuksuzluk. 
Sadece bu
önergeler üzerinde değil, yine, İç Tüzük’ün amir hükümleri uyarınca Komisyon
çalışması olmamıştır. Komisyonda zaman zaman bunun sert tartışmaları oldu,
Komisyona gelen milletvekillerine söz verilmedi Sayın Başkan, söz verilmedi,
“Komisyon üyesi değilsin, önerge sahibi değilsin.” denildi. Biz bu önergelerin
geçersizliğini ileri sürdük ama bu önergelerin geçersizliği konusunda da
Komisyon İç Tüzük’e aykırı olarak bir karar verdi. 
Sonra, gerçekten
onca tartışmanın üstünde, şu gördüğümüz 684 sıra sayılı Tasarı, şu da ek. Şimdi,
bu eke baktığımız zaman bir sayfalık bir Komisyon raporu var. Hiçbir şeyin
görüşüldüğü belli değil, bu önergelerin nasıl görüşüldüğü, kimin konuştuğu,
neyi konuştuğu, ne yapıldığı, hangi amaca hizmet ettiği belli değil. Bunu ha
PTT kanalıyla göndermiş Genel Kurula Komisyon, bunu ha birisinin eline teslim
etmiş, göndermiş Genel Kurula, bir farkı yok.
Genel Kurula İç
Tüzük’ün 19’uncu maddesine göre Danışma Kuruluyla yasalar iner Sayın Başkan.
Danışma Kurulu kararı olmadan yasalara göre bu ya dört parti grubunun ortak
kararıyla iner ya da bir parti grubu İç Tüzük 19’a göre Danışma Kurulu önerisi
olarak getirir. Bunun da görüşme günü belirlenir, bunun da görüşmeleri yapılır,
kabul edilir veya edilmez. Yani ortada bir Genel Kurul kararı yok.
BAŞKAN – Evet,
teşekkür ediyorum.
HASİP KAPLAN
(Şırnak) – Şimdi, hem etik değil hem hukuki değil hem İç Tüzük’e aykırı… 
MUHYETTİN AKSAK
(Erzurum) – Başkanım, aynı şeyleri söyleyip duruyor, yeter artık ya! 
BAŞKAN – Lütfen
sayın milletvekilleri…
HASİP KAPLAN
(Şırnak) – …hem de İç Tüzük 19’a göre Genel Kurul kararı yok.
İDRİS BALUKEN
(Bingöl) – Ne aynı şeyi söylüyor, ne yeteri, dinle, dinlemiyorsanız gidin.
BAŞKAN – Evet,
teşekkür ediyorum Sayın Kaplan.
HASİP KAPLAN
(Şırnak) – Dinleyeceksiniz; bu paket faşizm paketidir, faşizme karşı direnmek
insanlık onurudur!
İDRİS BALUKEN
(Bingöl) – Bu itirazlarla ilgili…
HASİP KAPLAN
(Şırnak) – Sıkılan çıksın! Faşizme karşı direnmek en önemli, onurlu insanlık
görevidir!
İDRİS BALUKEN
(Bingöl) – Dinlemiyorsan kalk git oradan ya!
S. NEVZAT
KORKMAZ (Isparta) – Beş defa dinledin de ne anladın! Yazık be! “Aynı şeyleri
söyledin…” Ne anladın? Bakıyorsun sadece.
BAŞKAN – Lütfen
sayın milletvekilleri…
HASİP KAPLAN
(Şırnak) – Sayın Başkan, buna Genel Kurul kararı yok. Böyle bir kâğıt parçası
gibi gönderilmiş, buna ek olmaz, ek olmaz buna, görüşülemez bu, bu kadar açık.
BAŞKAN – Evet,
Sayın Kaplan, teşekkür ediyorum.
Sayın Aydın,
buyurun.
AHMET AYDIN
(Adıyaman) – Teşekkür ediyorum Sayın Başkanım.
Şu anda
görüşülmekte olan tasarıda tamamen İç Tüzük’e uygun olarak işlemler
yapılmıştır. Öncelikle…
ALİ HAYDAR ÖNER
(Isparta) – Allah Allah, bir defa geldin mi? İç Tüzük’e uygun mudur gördün mü?
Allah Allah, uğramadın bir defa bile.
AHMET AYDIN
(Adıyaman) – İzah edeceğim arkadaşlar, biz dinledik.
Öncelikle şunu
ifade edeyim ki İç Tüzük’ün 88’inci maddesine göre usule uygun olarak Hükûmet
tarafından bir kısım maddeler Komisyona çekilmiştir ve Komisyona çekilmeden
önce bütün siyasi parti grupları tarafından verilen önergelerle birlikte bunlar
Komisyona çekilmiştir. Dolayısıyla, Genel Kurulda verilen önergeler maddelerle
birlikte Komisyona çekilmek zorunda. Ve önergeler, süresinde Meclis Başkanlık
Divanına Genel Kurul aşamasında verilmiştir; üzerinde kayıt tarihleri açıktır,
nettir, şeffaftır. Komisyonda yeni verilen herhangi bir önerge yoktur.
Dolayısıyla, bu kaydı ihtirazlarını da haksız bulduğumu ifade etmek istiyorum
çünkü Meclis kayıtları çok açıktır. 
İkincisi: Kırk
sekiz saatle ilgili herhangi bir problem yoktur. Zira, İç Tüzük’ün 52’nci
maddesi “Genel Kurula sevk edilen bir komisyon raporu veya herhangi bir metin,
aksine karar alınmadıkça dağıtımı tarihinden itibaren kırksekiz saat geçmeden
görüşülemez.” diyor; doğrudur. Peki, Komisyon raporu ne zaman dağıtılıp
yayınlanmış? Komisyon raporu 24/3/2015 Salı günü saat 20.53’te dağıtılmış ve
aynı günkü gelen kâğıtlarda da Komisyon raporu yayınlanmıştır. Dolayısıyla,
kırk sekiz saatle ilgili en ufak bir tereddüt yok, 52’nci madde de usule uygun
olarak işletilmiş ve kırk sekiz saati de aşmış durumdayız. 
Yine bir başka
husus, önerge üzerinde önerge sahipleri adına bir kişinin konuşacağı 87’nci
maddede açıktır. 
ALİ SERİNDAĞ
(Gaziantep) – Okuyun, biz de öğrenelim. 
HASİP KAPLAN
(Şırnak) – Nerede yazıyor? Nerede önergede bir kişi konuşabilir? 
AHMET AYDIN
(Adıyaman) – Çok açık bir şekilde önerge sahibi tarafından beş dakika…
ALİ SERİNDAĞ
(Gaziantep) – “Sahipleri” diyor.
AHMET AYDIN
(Adıyaman) – “Sahibi” diyor. 
ALİ SERİNDAĞ
(Gaziantep) – Sahipleri, sahipleri…
AHMET AYDIN
(Adıyaman) – “Sahibi” diyor, açın, bakın arkadaşlar. 
ALİ SERİNDAĞ
(Gaziantep) – 82… 82…
MEHMET AKİF
HAMZAÇEBİ (İstanbul) – 88’i oku. 
AHMET AYDIN
(Adıyaman) – 87’nci madde değişiklik önergelerini çok açık bir şekilde ifade
etmiş ve burada da “…önerge, sahibi tarafından beş dakikayı geçmemek üzere açıklanabilir.”
diyor. Dolayısıyla, önerge sahiplerinden bir tanesi beş dakikayı geçmemek üzere
komisyonda konuşabilir. Kaldı ki komisyon gündemine hâkimdir, komisyon konuşma
sürelerini, başka türlü bir şekilde sayıları da yeri geldiğinde sınırlayabilir.
Yine aynı şekilde, ama burada tamamen İç Tüzük uygulanmış, 87’nci maddeye göre
her önergede bir kişi beş dakikayı geçmemek üzere konuşturulmuştur. 
Bir başka husus,
Komisyonda geri çekilen önergeler üzerinde İç Tüzük 82’nci maddenin birinci ve
ikinci fıkraları uygulanmıştır. Bu 82’nci maddesi İç Tüzük’ün “Bir kanunun bir
maddesi hakkında birçok önerge verilmiş ve madde değişiklik önergeleriyle
birlikte komisyona geri alınmışsa, komisyon önergeleri görüştükten sonra eski
metni kabul edebilir veya yeni bir metin hazırlayabilir.” diyor. İkinci
fıkrası: “Önerge sahipleri komisyon toplantılarına katıldıkları takdirde beş
dakikayı geçmemek üzere konuşabilirler.” 
ALİ SERİNDAĞ
(Gaziantep) – Bir yorumlar mısınız, bunu yorumlar mısınız?
AHMET AYDIN
(Adıyaman) – Şimdi, değerli arkadaşlar, yine, aynı şekilde, Komisyonda bu konu
usul tartışması olarak gündeme gelmiş, Komisyonun mütemmim cüzü hâlinde olan
1’inci Ek’teki bu raporuna da baktığımızda çok açık bir şekilde bu ifade
edilmiştir. Komisyonumuz, usul tartışmaları sonucunda yaptığı oylamayla geri
çekilen maddelerin görüşülmesinde yöntem olarak İç Tüzük’ün 82’nci maddesi
hükmü kapsamında, geri çekilen maddeler üzerinde sadece Genel Kurulda verilmiş
olan önergelerin görüşülmesi ve bu görüşmeler kapsamında işleme alınan önergelerin
sahiplerine beşer dakika söz verilmesi, sonrasında ilgili önergelerin oylanması
şeklinde bir yöntem belirlemiş. Dolayısıyla, bütün bu usul tartışmaları da
Komisyonun gündemine gelmiş, bu usul tartışmalarını Komisyon orada yapmış
olduğu oylamayla neticeye bağlamış ve yöntemi de belirlemiştir. 
Yine,
Komisyonumuzda yapılan görüşmeler neticesinde, geri verilen maddelerin metinden
çıkarılmasına ilişkin olarak her madde üzerinde verilmiş olan aynı mahiyetteki
önergelerin kabulüyle “684 sıra sayılı Kanun Tasarısı’nın 68 -dâhil- ila
130’uncu -dâhil- maddeleri metinden çıkarılmıştır.” diye Komisyon bunu rapora
bağlamıştır. Dolayısıyla, şu anda her grubun vermiş olduğu önergeler, madde
metninden çıkarılma önergeleri, her 3 siyasi parti grubu adına verilen aynı
mahiyetteki bu değişiklik önergeleri kabul edilerek bu maddeler metinden
çıkarılmıştır. 
Şu hâlde, bütün
bu maddeler metinden çıkarıldığına göre, burada bizim müzakere edeceğimiz
ortada herhangi yeni bir metin, madde kalmamıştır. Dolayısıyla, tamamen İç Tüzük’e,
Anayasa’ya uygun olarak tasarıya kaldığı yerden devam edilmesi gerekir diyorum.

Teşekkür
ediyorum. 
BAŞKAN –
Teşekkür ediyorum. 
HASİP KAPLAN
(Şırnak) – Sayın Başkan… 
BAŞKAN – Bir
saniye, Sayın Hamzaçebi sisteme girmiş. 
Buyurun Sayın
Hamzaçebi. 
MEHMET AKİF
HAMZAÇEBİ (İstanbul) – Sayın Başkan, Sayın Ahmet Aydın’ın İç Tüzük’e dayanarak
vermiş olduğu bilgiler yanlıştır. Kendi ağzıyla da bu yanlışı ifade etmek
zorunda kaldı en sonunda. 
Şimdi, Sayın
Aydın diyor ki: “İç Tüzük’ün 87’nci maddesine göre değişiklik önergeleri
üzerinde önerge sahibi konuşur çünkü 87’nci maddenin ilgili fıkrası önerge
üzerinde Genel Kurulda önerge sahibinin konuşacağını söyler, önerge
sahiplerinden söz etmez.” Bu, genel kural ama Genel Kurulda görüşülmekteyken
komisyona geri çekilen bir tasarının, teklifin veya belirli maddelerinin nasıl
görüşüleceği, buna ilişkin önergelerin nasıl görüşüleceği 82’nci maddede ayrıca
düzenlenmiş durumda. O maddenin ikinci fıkrası aynen şu şekilde: “Önerge
sahipleri komisyon toplantılarına katıldıkları takdirde beş dakikayı geçmemek
üzere konuşabilirler.” 
87’nci madde
önerge sahibinden söz ederken 82’nci madde önerge sahiplerinden söz ediyor.
Birisi, 87’nci madde, Genel Kuruldaki önergenin konuşma usulünü düzenliyor,
diğeri yani önerge sahiplerinden söz eden 82’nci madde ise komisyondaki
önergenin görüşülme usulünü düzenliyor.
Hepimiz
biliyoruz ki ve İç Tüzük öyle düzenlemiştir ki komisyondaki görüşmeler Genel
Kurul görüşmelerine göre çok daha uzun zaman alır, bir konu etraflı bir şekilde
komisyonda tartışılır. Dolayısıyla, İç Tüzük’ü koyan irade, önerge
sahiplerinin, o önergeye imza atan herkesin komisyonda görüş ifade etmesini
benimsemiştir çünkü problemli bir durum var. Genel Kuruldan bir madde veya
maddeler komisyona geri çekildiğine göre, bunun komisyonda etraflı bir şekilde
görüşülme ihtiyacı var ki İç Tüzük “Önerge sahiplerinin konuşma hakkı var.”
demiştir. Aydın’ın açıklaması, İç Tüzük’ü tarif etmiştir yani İç Tüzük’ü
yanıltıcı bir şekilde Genel Kurula bildirme, tanıtma amaçlıdır. 
Bu rapor
görüşülemez Sayın Başkan.
BAŞKAN –
Teşekkür ediyorum.
Sayın Vural…
OKTAY VURAL
(İzmir) – Efendim, çok teşekkür ederim; Sayın Ahmet Aydın bizim tezimizi
güçlendirdi, doğrusu, kendisine teşekkür ederim çünkü “Bu rapor kırk sekiz saat
geçmeden görüşülemez.” dedi. Kırk sekiz saat geçti. Dolayısıyla, bunun bir yeni
rapor olduğu, kırk sekiz saat geçtikten sonra gündemde ancak sıraya
alınabileceği, bunun ön sıraya getirilmesi için de Genel Kurul iradesinin
olması gerektiğini bu şekilde itiraf etmiş oldu. 
AHMET AYDIN
(Adıyaman) – “Bu raporun mütemmim cüzü.” dedim.
OKTAY VURAL
(İzmir) – Bu, yeni bir Komisyon raporu, yeni bir irade olduğuna göre,
Komisyonun bu raporunu Genel Kurulun görüşmesiyle ilgili bir irade oluşmadığına
göre bunun görüşülmeyeceğini de bu şekilde ifade etmiş oldu, doğrusu kendisine
teşekkür ediyorum.
ENGİN ALTAY
(Sinop) – Grup önerisiyle getirmeleri lazım, başka türlü olmaz bu.
AHMET AYDIN
(Adıyaman) – Sayın Başkanım… Sayın Başkanım…
BAŞKAN – Sayın
Kaplan…
HASİP KAPLAN
(Şırnak) – Sayın Başkan, burada hakikaten Sayın Aydın’a ben de teşekkür etmek
istiyorum çünkü İç Tüzük 19’uncu maddeye göre Danışma Kuruluyla gelmeyen bir
rapordan bahsetti, yeni verilen bir rapordan bahsetti. Doğru, bu
görüşülmemiştir, Genel Kurul kararı yoktur, bunun için zaten bu görüşme
açılamaz ama önergelerle ilgili olarak yanıldığı bir nokta vardır ki AK PARTİ
ile MHP’nin önergeleri, Hükûmetin tezkeresinden, tasarıdan geri çekilme
önergesinden sonra verildiği ve işleme konmadığı için geçerli önergeler değil
Sayın Başkan. Bunu siz ısrarla…
İDRİS ŞAHİN
(Çankırı) – Önergenin üzerinde saati yazıyor Hasip Bey ya, saatini göre göre
hâlâ ısrar ediyorsunuz.
HASİP KAPLAN
(Şırnak) – Siz saat maatten bahsediyorsunuz, ben size ısrarla canlı yayını
gösteriyorum, 23.17 tezkerenin okunma dakikası. 23.17 Sayın Başkan, 23.17.
İDRİS ŞAHİN
(Çankırı) – Önergenin üstünde saati yazıyor, onu hâlâ kabul edemiyorsun.
HASİP KAPLAN
(Şırnak) – Burada canlı kaydı var, bir saat on beş dakika. Meclis Başkanlığında
var bu kayıt Sayın Başkan. Siz kendi kayıtlarınıza itibar etmiyor musunuz?
Şimdi, burada çok açık, bu önergeler işleme konmadı. Bu önergeler, Hükûmetin
tasarıdan çekilme önergesi okunduktan sonra olduğu için, usule uygun işlem
görmediği için İç Tüzük 87’ye göre geçerli önergeler değil, Komisyonda da bu
önergelere dayalı olarak maddelerin çekilme işlemi yapılmıştır, bunlar da
butlanla maluldür, geçersizdir. Bu iki noktadan dolayı şu an 684 sıra sayılı
Tasarı’nın görüşülmesi mümkün değil, bu iki aksaklığın giderilmesi lazım.
BAŞKAN –
Teşekkür ediyorum.
ENGİN ALTAY
(Sinop) – Grup önerisi getirmeleri lazım.
BAŞKAN – Sayın
Aydın…
AHMET AYDIN
(Adıyaman) – Teşekkür ediyorum Sayın Başkanım. 
Öncelikle şunu
ifade edeyim ki Meclisimizde önergelerin görüşülme usulü gerek İç Tüzük’ümüzde
gerekse de bugüne kadarki Meclis teamüllerinde çok açık ve nettir. Bir önergeye
50 tane milletvekili de imza atabilir. 50 arkadaşın imza atmış olduğu bir
önergede ancak önerge sahipleri adına bir kişi konuşturulur, çok açık ve
nettir, hiç kimse kusura bakmasın. Kaldı ki bu önergelerle birlikte geri
çekilen maddelere ilişkin olarak önerge sahiplerine zaten Komisyon tarafından
bilgi verilmiş, onlar Komisyona davet edilmiş ve bu manada da önerge sahibi
orada her önergede bir arkadaş beş dakikayı geçmemek üzere konuşturulmuş. Olağan
akış bu, Meclisin teamülleri bu. Onun da ötesinde, İç Tüzük bunu çok açık bir
şekilde, değişiklik önergelerini 87’nci maddesinde belirlemiş. 
İkincisi, ben az
önceki konuşmamda da dedim, “Bu ayrı bir rapor değil.” dedim. Bu, mevcut
komisyon raporunun mütemmim cüzüdür, bu bir ek rapordur. Adı üstünde zaten,
onun tamamlayıcısı konumunda, yeni bir rapor değil. 
OKTAY VURAL
(İzmir) – O zaman kırk sekiz saat niye bekliyorsunuz?
AHMET AYDIN
(Adıyaman) – Velev ki öyle olsa dahi kırk sekiz saat geçmiş.
HASİP KAPLAN
(Şırnak) – Niye kırk sekiz saat bekliyorsunuz?
AHMET AYDIN
(Adıyaman) – Kırk sekiz saatle ilgili zaten bir tereddüt yok.
OKTAY VURAL
(İzmir) – Kırk sekiz saat gündeme almak içindir. 
AHMET AYDIN
(Adıyaman) – Zaten herhangi bir tereddüt yok kırk sekiz saatle ilgili, olsa da
olmasa da. 
HASİP KAPLAN
(Şırnak) – Hepsinin raporu aynı rapor, fark etmiyor. 
AHMET AYDIN
(Adıyaman) – Benim ifade etmek istediğim budur. Dolayısıyla, ilgili tasarı da
kaldığı yerden, 684 sıra sayılı Kanun Tasarısı’nın kaldığı yerden görüşmelerine
devam edilmesi lazım. Buna mâni hiçbir durum yoktur. 
Teşekkür
ediyorum. 
BAŞKAN – Evet,
Sayın Komisyon Başkanı, 684’e 1’inci Ek Komisyon Raporu’yla ilgili olarak öne
sürülen iddialarla ilgili açıklamalarınızı alabilir miyiz? 
Buyurun, sizi
dinliyoruz. 
İÇİŞLERİ
KOMİSYONU BAŞKANI MEHMET ERSOY (Sinop) – Teşekkür ediyorum Sayın Başkanım. 
Sayın Başkan,
sayın milletvekilleri; hepimizin bildiği gibi, o akşam verilen Hükûmet önergesi
üzerine, 88’inci maddeye göre, Sayın Meclis Başkanı 68 dâhil, 130’uncu maddeye
kadar dâhil olan maddelerin önergeleriyle birlikte Komisyonumuza iade
edildiğini ilan etmiştir. Daha sonra, cuma günü bir dizi pusulasına bağlı
olarak, hangi maddede hangi siyasi partinin, hangi grubun, hangi önergelerinin
olduğu bir dizi pusulasına bağlanarak adet olarak ayrıştırılmış bir şekilde
Komisyonumuza teslim edilmiştir. Şimdi, bu bağlamda, Komisyonumuzun, verilen
önergelerin usulüne uygun olarak verilip verilmediği, kayda alınıp alınmadığı,
işleme alınıp alınmadığıyla ilgili bir araştırma yapacak hâli yoktur.
OKTAY VURAL
(İzmir) – Demek üzerinde yok efendim.
İÇİŞLERİ
KOMİSYONU BAŞKANI MEHMET ERSOY (Sinop) – Bir saniye…
OKTAY VURAL
(İzmir) – Önerge geldiği zaman saat atılır, tarih atılır; demek yok, önergede
olmadığını itiraf ediyor.
İÇİŞLERİ
KOMİSYONU BAŞKANI MEHMET ERSOY (Sinop) – Sayın Vural, ben sizi sabırla
dinledim, dikkatlice dinledim ve her birinin notlarını aldım. Komisyonuma da
aynı itirazlar yapıldığı için, Komisyonun böyle bir görevinin olmadığını
söylemeye çalışıyorum, üzerinde kayıt yok demiyorum. Hem Milliyetçi Hareket
Partisinin hem Adalet ve Kalkınma Partisinin önergelerini hangi dakikada
Başkanlığa teslim ettikleri -bütün önergelerin üzerine kaydı düşülmüş zaten-
var. 
OKTAY VURAL
(İzmir) – Var olanı senin…
İÇİŞLERİ KOMİSYONU
BAŞKANI MEHMET ERSOY (Sinop) – Bu önergeler Komisyonumuza geldikten sonra
Komisyonumuz, doğal olarak, öncelik sırasına göre önce Anayasa’ya aykırılık
önergesini, daha sonra veriliş sırasına göre metinden çıkarılma önergelerini
görüşmeye almıştır. Anayasa’ya aykırılık önergeleri görüşülmüş ve bu önergeler
reddedildikten sonra aynı mahiyetteki her üç siyasi partinin de -bazı, birkaç
madde hariç, o ayrıntılara girmiyorum- maddelerin metinden çıkarılmasına
ilişkin önergeleri görüşülmüş ve bu maddeler metinden çıkarılmıştır. Şimdi,
burada itiraz edilen husus “Biz az konuştuk.” ise… Ben, İç Tüzük maddeleri
açısından falan bir şey söylemiyorum, onlarla ilgili Sayın Ahmet Aydın’ın
yaptığı açıklamalara katılıyorum ve aynı şeyleri ben de tekrar edebilirim ancak
şunu merak ediyorum: Her üç siyasi parti de bu maddelerin metinden
çıkarılmasına ilişkin önerge vermiş, gerekçenin okunması ya da bir konuşmacının
konuşması Komisyonumuzu ikna etmiş ve bu üç siyasi partinin istekleri
doğrultusunda bu maddeler metinden çıkarılmışsa, daha çok konuşmacıya söz
verdiğimizde bu konuşmacılar Komisyonda neye ikna edeceklerdi? Maddenin
metinden çıkarılmamasına mı ikna etmeye çalışacaklardı?
Bu itibarla,
görüşmelerin özünde asla ve asla bir eksiklik olmamıştır. Kaldı ki, Meclis
teamülleri gereğince eğer Komisyon ya da üyeler katılıyorsa ya da
milletvekilleri, siyasi partiler bu konuda bir ittifak yapmışsa konuşma bile
yapılmaz. 3 siyasi parti de birlikte metinden çıkarma önergeleri vermiş.
HASİP KAPLAN
(Şırnak) – Aynı gerekçede değil Sayın Başkan.
S. NEVZAT
KORKMAZ (Isparta) – Varsa, konuşma talebi varsa?
İÇİŞLERİ
KOMİSYONU BAŞKANI MEHMET ERSOY (Sinop) – Efendim, her önerge sahibine…
MEHMET AKİF
HAMZAÇEBİ (İstanbul) – Efendim, tamamı çıkarılsın diye bir önerge yok.
HASİP KAPLAN
(Şırnak) – Aynı gerekçe değil.
BÜLENT TURAN
(İstanbul) – Sayın Başkan, niye bağırıyorlar?
HASİP KAPLAN
(Şırnak) – Bizimkini niye reddettiniz?
İÇİŞLERİ
KOMİSYONU BAŞKANI MEHMET ERSOY (Sinop) – Efendim, hep beraber bağırışınca çok
da…
HASİP KAPLAN
(Şırnak) – Bizimkini niye reddettiniz Sayın Başkan?
İÇİŞLERİ
KOMİSYONU BAŞKANI MEHMET ERSOY (Sinop) – Sayın Kaplan, hep beraber bağırışınca
daha iyi anlaşamıyoruz.
HASİP KAPLAN
(Şırnak) – Benim önergelerimi niye reddettiniz o zaman?
İÇİŞLERİ
KOMİSYONU BAŞKANI MEHMET ERSOY (Sinop) – Lütfen dinleyiniz.
OKTAY VURAL
(İzmir) – Size nesi… Dilediğince konuşur.
BÜLENT TURAN
(İstanbul) – Kaplan’ı anlayamıyoruz bağırmasından.
HASİP KAPLAN
(Şırnak) – Ama öyle yanlış bilgi veriyorsunuz.
İÇİŞLERİ
KOMİSYONU BAŞKANI MEHMET ERSOY (Sinop) – Hayır, yanlış bilgi vermiyorum.
OKTAY VURAL
(İzmir) – Sen kendi komisyon raporuna sahip çıkmadın bir kere. 
HASİP KAPLAN
(Şırnak) – Yanlış bilgi veriyorsunuz.
İÇİŞLERİ
KOMİSYONU BAŞKANI MEHMET ERSOY (Sinop) – Kaldı ki…
HASİP KAPLAN
(Şırnak) – Oylamada reddetmediniz mi önergemizi?
İÇİŞLERİ
KOMİSYONU BAŞKANI MEHMET ERSOY (Sinop) – Efendim, ben, bağırmaya alışık
değilim, karşılıklı bağırarak…
HASİP KAPLAN
(Şırnak) – Yalan söylemeye mi alışıksın Başkan?
İÇİŞLERİ
KOMİSYONU BAŞKANI MEHMET ERSOY (Sinop) – Hayır, estağfurullah, lütfen…
HASİP KAPLAN
(Şırnak) – Yalan söyleme!
İÇİŞLERİ
KOMİSYONU BAŞKANI MEHMET ERSOY (Sinop) – Lütfen, saygısızlık etmeyin.
HASİP KAPLAN
(Şırnak) – Benim önergelerimi reddetmediniz mi?
İÇİŞLERİ
KOMİSYONU BAŞKANI MEHMET ERSOY (Sinop) – Ettik.
HASİP KAPLAN
(Şırnak) – Peki, niye “Üç önerge kabul edildi.” diyorsunuz?
İÇİŞLERİ
KOMİSYONU BAŞKANI MEHMET ERSOY (Sinop) – Efendim, sizin…
BÜLENT TURAN
(İstanbul) – Sayın Başkan, müdahale eder misiniz?
HASİP KAPLAN
(Şırnak) – Benim önergeleri reddetmediniz mi?
BAŞKAN – Sayın
Kaplan, lütfen…
OKTAY VURAL
(İzmir) – Katıldığın önergeleri niye reddettin?
HASİP KAPLAN
(Şırnak) – HDP’nin önergeleri reddedilmedi mi?
İÇİŞLERİ
KOMİSYONU BAŞKANI MEHMET ERSOY (Sinop) – Sayın Kaplan…
HASİP KAPLAN
(Şırnak) – Allah Allah, HDP’nin önergeleri reddedilmedi mi?
İÇİŞLERİ
KOMİSYONU BAŞKANI MEHMET ERSOY (Sinop) – Sayın Kaplan…
İDRİS ŞAHİN
(Çankırı) – Yahu senin önergenden bahsetmiyor ki, seninki Anayasa’ya aykırılık
önergesiydi.
HASİP KAPLAN
(Şırnak) – Niye, doğru konuşsun.
İDRİS ŞAHİN
(Çankırı) – Seninkinden bahsetmiyor, 3 partiden bahsediyor, 3 partininki
çıkartılma yönünde.
İÇİŞLERİ
KOMİSYONU BAŞKANI MEHMET ERSOY (Sinop) – Sayın Kaplan, işte birbirimizi
dinleyemediğimiz için gereksiz yere bağırıyorsunuz.
HASİP KAPLAN
(Şırnak) – Hayır ama yalan söylediğiniz için… 
İDRİS ŞAHİN
(Çankırı) – Seninki Anayasa’ya aykırılıktı zaten.
İÇİŞLERİ
KOMİSYONU BAŞKANI MEHMET ERSOY (Sinop) – Üç önerge sizin önergeniz değil,
lütfen…
HASİP KAPLAN
(Şırnak) – Yalan söylüyorsunuz.
İÇİŞLERİ
KOMİSYONU BAŞKANI MEHMET ERSOY (Sinop) – Üç önerge sizin önergeniz değil ki;
Milliyetçi Hareket Partisi, Cumhuriyet Halk Partisi, Adalet ve Kalkınma
Partisinin önergeleri.
HASİP KAPLAN
(Şırnak) – Onu reddettiniz, reddettiniz.
İÇİŞLERİ
KOMİSYONU BAŞKANI MEHMET ERSOY (Sinop) – Sizinkileri reddettik tabii ki.
HASİP KAPLAN
(Şırnak) – Sonra AK PARTİ ile MHP’ninkini kabul ettiniz. 
İÇİŞLERİ
KOMİSYONU BAŞKANI MEHMET ERSOY (Sinop) – Hayır.
OKTAY VURAL
(İzmir) – HDP’yi konuşturdunuz, bizi konuşturmadınız.
BÜLENT TURAN
(İstanbul) – Sayın Başkan, duyamıyoruz.
İDRİS ŞAHİN
(Çankırı) – “3” diyor, “3 parti” diyor yahu, sen anlamıyorsun.
İÇİŞLERİ
KOMİSYONU BAŞKANI MEHMET ERSOY (Sinop) – Yahu, sizinkini reddettik, Anayasa’ya
aykırılıkları Komisyon reddetti. “Sırasıyla görüşüldü.” diyorum. Önce
Anayasa’ya aykırılık, sonra metinden çıkarılma önergeleri.
HASİP KAPLAN
(Şırnak) – Hayır, siz de “çıkarma” dediniz.
İÇİŞLERİ
KOMİSYONU BAŞKANI MEHMET ERSOY (Sinop) – 3 partinin metinden çıkarma önergesi.
3 parti: Adalet ve Kalkınma Partisi, Cumhuriyet Halk Partisi, Milliyetçi
Hareket Partisi, siz değilsiniz ki. 3 parti, bu 3 parti. Verdikleri önergeler
metinden çıkarılınca da başka milletvekillerine söz verecek bir metin zaten
ortada kalmadı. Neyi görüşecektik ki? 3 siyasi parti de o maddenin metinden
çıkarılmasını önermiş, oylamışız, kabul edilmiş. Kabul edildi, metin kalmadı
ortada. 
S. NEVZAT
KORKMAZ (Isparta) – Sayın Başkan, önce karar verip sonra mı konuşturuyorsunuz? 
İÇİŞLERİ
KOMİSYONU BAŞKANI MEHMET ERSOY (Sinop) – Haliyle, hiçbir milletvekiline söz
verme şeyimiz kalmadı. Dolayısıyla, öncelik, önerge…
S. NEVZAT
KORKMAZ (Isparta) – Sizin yaptığınız kifayeti müzakere midir ya! 10 tane vekil
konuşur, sonra cevap verirsiniz. 
İÇİŞLERİ
KOMİSYONU BAŞKANI MEHMET ERSOY (Sinop) – Hayır, önergeleri görüşeceğiz,
oylayacağız. Önergeleri görüştük, oyladık. 
BAŞKAN – Sayın
Korkmaz… 
İÇİŞLERİ
KOMİSYONU BAŞKANI MEHMET ERSOY (Sinop) – Oylayınca metin kalmadığına göre hangi
madde üzerinde kime söz verecektik? 
Saygılar
sunuyorum. 
BAŞKAN –
Teşekkür ediyorum. 
S. NEVZAT
KORKMAZ (Isparta) – Bir kere, önergelerin yeterince görüşülmediği iddiası var
zaten. 
BAŞKAN - Sayın
Hamzaçebi, yine kısa bir açıklama lütfen. 
MEHMET AKİF
HAMZAÇEBİ (İstanbul) – Sayın Başkan, şimdi, Sayın Komisyon Başkanı yanıltıcı
bilgi veriyor sanki Cumhuriyet Halk Partisi bütün maddelerle ilgili çıkarma
önergesi vermiş gibi. 
İÇİŞLERİ
KOMİSYONU BAŞKANI MEHMET ERSOY (Sinop) – Hayır… 
MEHMET AKİF
HAMZAÇEBİ (İstanbul) - Raporunuzda var, yazmışsınız. Cumhuriyet Halk Partisinin
104, 107 ve 128’inci maddelerle ilgili değişiklik önergesi var. 
İDRİS ŞAHİN
(Çankırı) – “Birkaç maddede” dedi ya! 
MEHMET AKİF
HAMZAÇEBİ (İstanbul) - Bu değişiklik önergelerini siz görüştünüz mü? 
HASİP KAPLAN
(Şırnak) – Bu raporda yazmıyor hiçbiri. 
MEHMET AKİF
HAMZAÇEBİ (İstanbul) - Bakın, değişiklik önergesi var yani şöyle bir yoruma
katılmıyorum: Efendim, zaten çıkarılma önergesi vermiştiniz, biz de çıkardık,
konuşsanız ne olacaktı? Böyle bir şey olabilir mi? 
Sayın Başkan, bu
olmadı. Bu tam polis devleti yasa tasarısına uygun bir yaklaşım oldu. 
S. NEVZAT
KORKMAZ (Isparta) – Kifayeti müzakere vermiş yani. 
MEHMET AKİF
HAMZAÇEBİ (İstanbul) - Sayın Ahmet Aydın bir şey söyledi: “Bu ek rapor diğer
raporun mütemmim cüzüdür yani ayrılmaz parçasıdır, esas olan diğer rapordur.” O
zaman, şunu önereceğim: Esas olan diğer rapor ise bu maddelerin Komisyon
tarafından çıkarılmasından sonra ortada yeni bir metin vardır, bu maddelerin
çıkarılmış olduğu yeni bir metin vardır. Bu durumda, 82’nci maddenin (3)’üncü
fıkrasına göre, bu yeni metinle ilgili olarak ancak Komisyon salt çoğunluğuyla
bir oylama isteyip ve bu oylamada bu talep kabul edilirse önergeler reddedilmiş
sayılacaktır; aksi takdirde, önerge sahiplerinin konuşma hakları vardır. 
BAŞKAN –
Teşekkür ediyorum. 
Sayın Vural,
buyurun. 
OKTAY VURAL
(İzmir) - Sayın Başkan, tabii, bizim de 68, 69, 70, 71, 72’de değişiklik
önergelerimiz var. Dinleseydiniz, belki fikrinizi değiştirirdiniz. Niye birer
kişiyi konuşturdun? Niye konuşturdun? Yani efendim “Çıkarılma önergesi vardı da
kabul ettik.” Değişiklik önergesi de vardı. Niye konuşturmadın önerge
sahiplerinin tamamını?
Sayın Başkan,
açıkçası, meselenin özü budur. 52’nci madde: “Genel Kurula sevk edilen bir
komisyon raporu veya herhangi bir metin…”, bu metin, “…aksine karar alınmadıkça
dağıtımı tarihinden itibaren kırk sekiz saat geçmeden görüşülemez…”, Ahmet
Aydın Bey kabul ediyor, doğru, “…Bu süre geçmeden gündeme alınması, gündemdeki
kanun tasarı ve teklifleri ile komisyonlardan gelen diğer işlerden birine
öncelik verilerek bu kısmın ilk sırasına geçirilmesi, Hükümet veya esas
komisyon tarafından gerekçeli olarak Genel Kuruldan istenebilir. Bu takdirde,
Genel Kurul, işaret oyuyla karar verir.” Yok böyle bir karar. Açık şerh, açık
bir hüküm, açık bir hüküm. Bunun, bu maddenin, bu metnin görüşülmesiyle ilgili,
ön sıraya alınmasıyla ilgili bir Genel Kurul kararı yok. Olmadan neyi
görüşüyoruz? İşin özü bu.
Yani şu anda
bakmamız gereken husus budur, Sayın Akif Hamzaçebi’nin ifade ettiği, 82’nci
maddeyle ilgili yapılması gereken husus, zannederim bu konuda açıkçası bu
raporun görüşülmesiyle ilgili Genel Kurul iradesi oluştuktan sonra
konuşabileceğimiz bir konudur.
BAŞKAN –
Teşekkür ediyorum.
Sayın Kaplan,
buyurun.
HASİP KAPLAN
(Şırnak) – Gerçekten, şu Komisyon Raporu Komisyonda yaşananları bile doğru
dürüst kayda almamış. Demin, Sayın Komisyon Başkanı önergeleri konuşurken
3’ünün de çıkarma olduğunu ve kabul edildiğini söyledi. Bizimkiler Anayasa'ya
aykırılık önergeleriydi, İç Tüzük'e aykırıydı ve bu nedenle önce okutuldu ve
her seferinde bizim önergeler reddedildikten sonra AK PARTİ’yle MHP'nin
önergeleri çıkarmaydı, CHP'nin kısmen…
İÇİŞLERİ
KOMİSYONU BAŞKANI MEHMET ERSOY (Sinop) – Hayır.
HASİP KAPLAN
(Şırnak) – Hepsi değil, hayır, kısmen.
İDRİS ŞAHİN
(Çankırı) – Sadece 3 tanesi.
OKTAY VURAL
(İzmir) – Bizim de 5 tane.
İDRİS BALUKEN
(Bingöl) – Takip etmemişsiniz Başkan.
HASİP KAPLAN
(Şırnak) – Sayın Başkan, takip etmediniz, bakın, size maddeleri saydılar.
İDRİS BALUKEN
(Bingöl) – Şartlanmışsınız, takip etmemişsiniz.
İDRİS ŞAHİN
(Çankırı) – Hem raporda var hem de Başkan söyledi onu Hasip Bey.
HASİP KAPLAN
(Şırnak) – Şimdi, böyle bir durum söz konusu.
Şimdi, ben
burada şunu iddia ediyorum: Sayın Başkan, burada AK PARTİ’yle MHP'nin
önergeleri İç Tüzük 88’e göre çekildiği için yani çekilme Hükûmet tarafından
yapıldığı için alınamaz.
OKTAY VURAL
(İzmir) – Doğru aslında, doğru.
HASİP KAPLAN
(Şırnak) – Şimdi, bakın, şurada çok net bir şey var. 
(Şırnak
Milletvekili Hasip Kaplan’ın dizüstü bilgisayardan Genel Kurul görüntülerini
izletmesi)
HASİP KAPLAN
(Şırnak) – Bunu inkâr mı edeceğiz? İşte önerge, okunuşu ve saati, belli. Yani
kâtibin okuduğu önerge. Allah’tan korkun ya, Allah’tan korkun! Bu kadar
insanın, bu kadar kameranın önünde bu kadar sahte işlem yapılmaz, sahte önerge
verilmez, böyle bir sahtecilik yapılmaz. (AK PARTİ sıralarından gürültüler)
Allah’tan korkun ya, Allah’tan korkun ya!
BAŞKAN –
Teşekkür ediyorum Sayın Kaplan.
HASİP KAPLAN
(Şırnak) – Yeter ya, yeter ya; vallahi billahi nefret ettirdiniz bizi bu
Meclise gelmekten, nefret ettirdiniz!
BAŞKAN – Sayın
Kaplan, lütfen… 
Açıklama
yapacağım.
OKTAY VURAL
(İzmir) – Sayın Başkan…
BAŞKAN –
Buyurun.
OKTAY VURAL
(İzmir) – Bu çekilme iradesi oluştuktan sonra tabii, biz bölümler itibarıyla
önerge veriyoruz, bölüm başlangıcında. Fakat Komisyonda bu konuda konuşma ve
görüşme yapabilmek amacıyla çekilme iradesi okununca alelacele
hazırlayabileceğimiz önerge sadece metinden çıkartılma önergesiydi ve o irade
oluştuktan sonra bunları gönderdik. Evet, ben burada “Hazırlayın.” dedim
arkadaşlarıma, Mehmet Erdoğan ve Nevzat Korkmaz Bey, bu irade açıklandıktan
sonra neden yaptık bunu? Çünkü önergeleriyle birlikte Komisyona gideceği için
siz daha bölümler başlayınca önergeleri aldığınız için biz değişiklik
önergelerimizi vermemiştik ama Adalet ve Kalkınma Partisi Grubu bu konuda
Hükûmetin, üstelik tarafsız olması gereken bir Hükûmetin taraflı bir şekilde bu
seçimleri bile etkileyebilecek bir yasa konusunda alelacele hiçbir gruba
vermeden bizim önerge sunma hakkımızı ve Komisyonda görüşme hakkımızı bile
gasbedecek şekilde olduğu için okunduktan sonra alelacele elle yazdığım ve
boşlukları doldurduğum şeyi verdim. Bunun için verdik. Böyle bir korsan olur
mu?
BAŞKAN –
Teşekkür ederim.
MEHMET AKİF
HAMZAÇEBİ (İstanbul) – Sayın Başkan…
BAŞKAN – Bir
saniye, Sayın Aydın girdi sisteme, sonra size vereyim.
OKTAY VURAL
(İzmir) – Tarafsız Bakan çekecek, parti gruplarına söz… Siz tarafsız
Bakansınız, nasıl bilgi vermezsiniz? Benim Komisyonda görüşülecek önerge
hakkımı gasbediyorsunuz. Bu oldubitti gecekondu tarzı. O bakımdan, okunduktan sonra
verdim, okunduktan sonra verdiğime okunmadan önce verilmiş gibi işlem yapılmış
olması da bir garabettir. 
HASİP KAPLAN
(Şırnak) – O da Komisyonun ve üyelerinin ayıbıdır ayrıca. 
İDRİS ŞAHİN
(Çankırı) – Aynen Komisyonda itiraz ettik AK PARTİ Grubu olarak. 
HASİP KAPLAN
(Şırnak) – Hepinizin ayıbıdır. 
BAŞKAN – Evet,
teşekkür ediyorum Sayın Vural.
Sayın Aydın,
buyurun. 
AHMET AYDIN
(Adıyaman) – Teşekkür ediyorum Sayın Başkanım.
Değerli
arkadaşlar, İç Tüzük’ümüzün 88’inci maddesi açık, metnin veya maddenin geri
istenmesini çok açık bir şekilde düzenlemiş. “Esas komisyon veya Hükûmet
-Hükûmet adına herhangi bir bakan, kim olursa olsun- tasarı veya teklifin
tümünün, belli veya birkaç maddesinin, komisyona geri verilmesini, bir defaya
mahsus olmak üzere isteyebilir.” 
Usul tamamen İç
Tüzük’e uygun olarak yapılmış. Daha sonra, Komisyon, İç Tüzük’e uygun ve Meclis
teamüllerine uygun, gündemine de hâkim bir şekilde olayı incelemiş, tek tek
maddeler metinden çıkartılmak suretiyle metinden düşürülmüştür. Dolayısıyla,
geri çekilen maddelerin metinden çıkarılması hâlinde ortada yeni bir metin
kalmamış, çünkü bütün maddeler metinden düşürülmüştür, çıkarılmıştır;
uygulanacak, oylanacak 82/3’e göre, bahsettikleri gibi ortada yeni bir metin
yoktur. Dolayısıyla, bu 82/3’ün uygulama alanı da kalmamıştır. Geçmiş
teamüllere baktığımızda da buna dair en ufak bir uygulama yoktur. Dolayısıyla,
hem Komisyonun uyguladığı hem şu an Meclis Başkanlık Divanının yürütmeye
çalıştığı gibi, bundan sonraki süreçte ortada oylanacak bir metin de olmadığına
göre, 684 sıra sayılı Tasarı’nın kalan maddeleri üzerinde görüşmelerin devam
edilmesi lazım diyorum.
Teşekkür
ediyorum.
BAŞKAN – Evet,
teşekkür ediyorum.
Sayın Hamzaçebi,
buyurun. 
MEHMET AKİF
HAMZAÇEBİ (İstanbul) – Sayın Başkan, şimdi, bir şey yavaş yavaş ortaya çıktı. 
Sayın Hasip
Kaplan başlangıçta bir cümle kurmuştu, ben onun Cumhuriyet Halk Partisine
yönelik kısmını bir dil sürçmesi olarak anlamıştım, öyle olmasını arzu ederim,
ama ortaya şu çıktı: Demek ki Hükûmetin 68 ila 130’uncu maddeleri Komisyona
geri çekme yönündeki iradesi Genel Kurulda ortaya çıktıktan sonra birtakım
önergeler verilmiş, bu açık. Adalet ve Kalkınma Partisi Grubunun da bu şekilde
önerge verdiği ortaya çıkıyor. Ancak, bizim, Cumhuriyet Halk Partisinin 132
maddeyle ilgili 132 önergesi de bu teklife ilişkin görüşmeler başlamadan önce
Divana verilmiştir. Bunun geliş saatine, geliş tarihine bakın, bunu
göreceksiniz. Böyle olduğu hâlde Adalet ve Kalkınma Partisi Grubunun
önergelerini esas alarak Komisyonda çıkarma yönünde bir işlem tesis edilmesi,
çok açık bir şekilde İç Tüzük’e aykırıdır. Burada işlem görecek olan önerge,
Genel Kurulda verilmiş olan, geri çekme iradesinin ortaya çıkmasından önce
Divana teslim edilmiş olan önergelerdir. 
Ben ara verilip
bu önergelerin ayıklanmasının tespit edilmesini ve ona göre yola devam etmemizi
öneriyorum.
BAŞKAN –
Teşekkür ediyorum.
İÇİŞLERİ
KOMİSYONU BAŞKANI MEHMET ERSOY (Sinop) – Sayın Başkanım, kısa bir açıklama
yapabilir miyim?
BAŞKAN –
Vereceğim.
HASİP KAPLAN
(Şırnak) – Sayın Başkan…
BAŞKAN - Buyurun
Sayın Kaplan, kısa lütfen.
HASİP KAPLAN
(Şırnak) – Sayın Başkan, öncelikle şunu ifade edeyim: Ben konuşmalarımın hep
başında Cumhuriyet Halk Partisinin sonradan önerge verdiğini söylemedim.
İDRİS ŞAHİN
(Çankırı) – Aynen öyle.
HASİP KAPLAN
(Şırnak) – AK PARTİ ile MHP’nin sonradan verilip işleme konmayan önergelerden
bahsettim, bir.
MEHMET AKİF
HAMZAÇEBİ (İstanbul) – “Bir tek biz verdik, diğerleri sonra verdi.” gibi bir
şey söylediniz.
HASİP KAPLAN
(Şırnak) – Yok, hayır. AK PARTİ’nin 23.05, MHP’nin de 23.36 olarak -önergelerin
verildiği saati- söyledim.
MEHMET AKİF
HAMZAÇEBİ (İstanbul) – Ben yanlış anlamışım.
AHMET AYDIN
(Adıyaman) – Divanda bellidir o ya, kayıt tarihi vardır hepsinin.
HASİP KAPLAN
(Şırnak) – CHP’nin önergeleri ise hepsi çıkarma değil. İşin garip tarafı, bir
tek, geçerli olan iki önerge vardır; CHP’nin -zamanında verilen- bir de HDP’nin
verdiği önergeler var. Bu iki geçerli önergeler reddedilmiş; korsan bir
şekilde, usule aykırı, İç Tüzük’e aykırı, saatinde verilmeyen, işlem görmeyen
önergeler Komisyonda görüşülmüş, kabul edilmiş.
MEHMET AKİF
HAMZAÇEBİ (İstanbul) – Böyle bir şey olabilir mi ya!
HASİP KAPLAN
(Şırnak) – Korsan bir şekilde geliyorlar ve 63 madde çıkarılmış, “Yeni bir şey
yok, mütemmim cüzü.” diyor. Çuval boşalmış, çuval boşalmış. Sayın Başkan -684
çuvalı- muhalefet direnişi karşısında 67’nci maddede pes etmişlerdi, 63 maddeyi
geri çekmenin yollarına düşmüşlerdi.
BAŞKAN –
Teşekkür ediyorum Sayın Kaplan.
HASİP KAPLAN
(Şırnak) – Bu boş rapor, mütemmim cüzü değil, yeni bir rapordur. İç Tüzük 52’ye
göre Genel Kurula Danışma Kuruluyla gelmesi lazım. Görüşmelere son verilmesi
lazım şu anda.
BAŞKAN – Evet,
son söz… 
Sayın Vural,
buyurun.
OKTAY VURAL
(İzmir) – Sayın Başkan, biraz önce söylediğim konu aynı zamanda Komisyon raporunda
da var. 
Bakın, dikkat
edin, 67’den sonra üçüncü bölümün bitimine kadar olan 68, 69, 70, 71, 72’nci
maddelerle ilgili değişiklik önergemiz var. Bunu neden verdik? Bölüm
görüşmelerinin başında veriyoruz ki gruplara dağıtılsın, dağıtım işlemi yapılsın
diye; bunu da zaten Başkanlık bizden istiyor. Ondan sonraki bölümlerle ilgili
hususlar… Burada Komisyona geri çekilme iradesinden sonra verdik,
yetiştiremediğimiz için; vardı fakat alelacele olduğu için veremedik. Burada
68’den 72’ye kadar olan değişiklik önergeleri vermiş olmamız bizim, aslında,
madde metninden çıkarılmayla ilgili irademiz olduğundan değil, Komisyonda söz
hakkı verilmeyeceğine ilişkin bir endişe; bu çerçevede, Genel Kuruldan
Komisyona bu önergeleri alelacele göndermek amacıyla verdik.
BAŞKAN – Evet,
teşekkür ediyorum Sayın Vural.
Sayın Başkan,
buyurun.
İÇİŞLERİ
KOMİSYONU BAŞKANI MEHMET ERSOY (Sinop) – Sayın Başkanım, Sayın Hamzaçebi’nin
işaret ettiği hususa bir açıklık getirmek istedim. Tekrar ediyorum:
Komisyonumuzda önergeler, bir, Anayasa’ya aykırılık, arkasından madde metninden
çıkarılma önergeleri sırasıyla görüşülmüştür. Bunlar da siyasi parti
gruplarının veriliş sırasına göre işleme alınmış ve hâliyle Cumhuriyet Halk
Partisinin önergeleri esas alınarak işlem yürütülmüştür. Elbette, değişiklik
önergesi varsa o geriye kalmıştır ama metinden çıkarılma önergelerinin
tamamında Cumhuriyet Halk Partisinin önergeleri esas alınarak işlem
yapılmıştır. 
BAŞKAN –
Teşekkür ederim.
MEHMET AKİF
HAMZAÇEBİ (İstanbul) – Yani, birleştirme işlemi yapmadınız mı? 
BAŞKAN - Şimdi,
sayın milletvekilleri…
OKTAY VURAL
(İzmir) – Sayın Başkan, o zaman ben bir şey istirham ediyorum: Benim burada
verdiğim önerge sizin “Geri verilmiştir.” iradesinden sonra mı olmuş, olmamış
mı? Bu önergenin işleme alınma saati ve geri verilmeyle ilgili iradeyle ilgili
bana bu bilgiyi verin. Dolayısıyla, ben bu şeyi istiyorum.
BAŞKAN –
Vereceğiz o bilgiyi efendim. 
HASİP KAPLAN
(Şırnak) – CHP’nin önergelerini değil, AK PARTİ’nin önergelerini oyladılar,
kabul ettiler. Bir de oradan kendilerine meşruiyet kazandırmak istiyorlar. 
MEHMET AKİF
HAMZAÇEBİ (İstanbul) – Sayın Başkan, şimdi Komisyon Başkanı “Komisyonda
Cumhuriyet Halk Partililerin vermiş olduğu çıkarma önergelerini esas alarak
işlem yaptık.” dedi. Bir soru sormak istiyorum. Diğer çıkarma önergeleriyle
birleştirmeden mi işlem yaptınız? 
İÇİŞLERİ
KOMİSYONU BAŞKANI MEHMET ERSOY (Sinop) – İşte, onu söylüyorum efendim. 
MEHMET AKİF
HAMZAÇEBİ (İstanbul) – Ama onu söylemediniz yani sanki “Cumhuriyet Halk Partisi
istedi, biz de çıkardık, şimdi niye itiraz ediyorsunuz?” anlamında
söylüyorsunuz. 
İÇİŞLERİ
KOMİSYONU BAŞKANI MEHMET ERSOY (Sinop) – Geliş sırasına göre, üç siyasi
partimizin önergelerinden en önce Cumhuriyet Halk Partisinin önergeleri
verilmiş olduğu için, ilk önce Cumhuriyet Halk Partisinin önergeleri işleme
alınmış, diğer siyasi partilerin aynı mahiyetteki önergelerinin imza
sahiplerinin isimleri okunmuştur. Doğal olarak…
MEHMET AKİF
HAMZAÇEBİ (İstanbul) – Ama bunu belirtmediniz demin, bakın. 
İÇİŞLERİ
KOMİSYONU BAŞKANI MEHMET ERSOY (Sinop) – Peki, şimdi belirtmiş oldum efendim.
Özür diliyorum eğer bir eksiklik yaptıysam. 
IV.- OTURUM BAŞKANLARININ
KONUŞMALARI (Devam)
3.- Oturum Başkanı TBMM
Başkan Vekili Sadık Yakut'un, 684 ve 684’e 1’inci Ek sıra sayılı Kanun
Tasarısı’nın görüşmelerine kaldığı yerden devam edilmesinin İç Tüzük
hükümlerine uygun olduğuna ilişkin konuşması
BAŞKAN – Evet,
sayın milletvekilleri, 684’e 1’inci Ek Komisyon Raporu’yla ilgili ileri sürülen
iddialar ve Komisyon Başkanının açıklamaları ile Başkanlığın işlemlerini
birlikte değerlendirerek birleşimi yöneten Başkan olarak tutumumu belirtmek
istiyorum. 
Komisyonda İç
Tüzük hükümlerine aykırı görüşmelerin yapıldığı iddiası: 684’e 1’inci Ek
Komisyon Raporu’ndan Komisyonca geri çekilen maddeler üzerinde İç Tüzük’ün
82’nci maddesi kapsamında sadece Genel Kurulda verilmiş olan önergelerin
görüşülmesi, önerge sahiplerine 5’er dakika söz verilmesi ve önergelerin
oylanması şeklinde bir yöntem benimsendiği; açılan usul tartışması sonrasında
yapılan oylama sonucunda da görüşmelere bu yöntemle devam edilmesinin kabul
edildiği anlaşılmaktadır. 
ALİ HAYDAR ÖNER
(Isparta) – 5’er dakika verilmedi Sayın Başkan.
BAŞKAN –
Bilindiği üzere, komisyonlarda kanun tasarı ve tekliflerinin görüşülme
yöntemine ilişkin olarak İç Tüzük’te ayrıntılı düzenlemeler bulunmamaktadır.
Uygulamada, İç Tüzük’te açık hüküm bulunmayan hâllerde komisyonlarca görüşme
şekil ve yöntemlerinin belirlenebildiği, Genel Kurulun işleyişine ilişkin
hükümlere kıyasen uygulanabildiği görülmektedir. 
İçişleri Komisyonunda
684 sıra sayılı Kanun Tasarısı’nın geri çekilen maddelerinin görüşülmesine
ilişkin olarak İç Tüzük’ün 82’nci maddesi çerçevesinde bir yöntem benimsendiği
ve açılan usul tartışması sonucunda görüşmelere bu yöntemle devam edilmesinin
Komisyonca kabul edildiği anlaşılmaktadır. 
AK PARTİ
milletvekillerince verilen metinden çıkarma önergeleri 12/3/2015 tarihinde saat
23.05’te verilmiştir. Bu önergeler ve diğer metinden çıkarma önergeleri ile
değişiklik önergeleri de Komisyona verilmiştir. Milliyetçi Hareket Partisi
Grubuna mensup milletvekillerince verilen önergelerin de birleşimi yöneten
Başkanca tasarının geri verildiğinin ifade edilmesinden önce verildiği
anlaşılmaktadır.
ALİ HAYDAR ÖNER
(Isparta) – Hayır, sonra verildi efendim.
BAŞKAN – Bir
saniye, açıklamalar bitsin efendim.
ALİ SERİNDAĞ
(Gaziantep) – Ama gerçeğe aykırı beyanlar bunlar.
BAŞKAN – İç
Tüzük’ün 82’nci maddesinin üçüncü ve dördüncü fıkraları hükümlerinin
uygulanmasına yönelik talep, İç Tüzük’ün 82’nci maddesinin üçüncü ve dördüncü
fıkralarına göre “Komisyon, kabul ettiği metnin önergelerden önce ve açık oyla
oylanmasını üye tamsayısının salt çoğunluğuyla isterse, Genel Kurulda,
önergelerden önce komisyon metni oylanır. Bu metin kabul edilirse, önergeler
reddedilmiş ve madde kabul edilmiş sayılır. Açık oylamadan önce, önerge
sahiplerinin beşer dakikayı geçmemek üzere konuşma hakları vardır.” Bu fıkra
hükümleri geri çekilen maddelerin metinden çıkarılması hâlinde uygulanma imkânı
bulunmamaktadır. Kaldı ki Komisyonda geri çekilen maddelerin Genel Kurulda üç
siyasi parti grubu adına verilen aynı mahiyetteki değişiklik önergelerinin
kabulüyle metinden çıkarıldığı görülmektedir. 
ALİ SERİNDAĞ
(Gaziantep) – Hepsi değil.
BAŞKAN – Sadece
metinden çıkarılma önergesi Anayasa’ya aykırılık gerekçesine dayanması
nedeniyle bir siyasi parti grubunca verilen değişiklik önergesinin Komisyonda
reddedildiği anlaşılmaktadır.
Öte yandan,
madde gerekçesinden de anlaşılacağı üzere, İç Tüzük’ün 82’nci maddesinde
benimsenen usul, Genel Kurul çalışmalarının rasyonel ve verimli kılmasını
amaçlamakta olup izlenecek usulün bu amacı göz önünde bulundurması
gerekmektedir. Geçmiş uygulamalar itibarıyla da geri çekilen maddelerin
metinden çıkarılması hâlinde söz konusu fıkraların uygulandığına ilişkin bir
örnek bulunmamaktadır. Geri alma sonrasında Komisyonun karara bağladığı geri
alınan maddeler kapsamında Komisyonun kabul ettiği madde ve maddeler, bir başka
deyişle bir metin bulunmadığından İç Tüzük’ün 82’nci maddesinin Genel Kurulla
ilgili hükümlerinin uygulama imkânından söz edilemeyecektir. Tasarının Genel Kurul görüşmelerine,
temel kanuna ilişkin İç Tüzük’ün 91’inci maddesindeki hükümler çerçevesinde
devam edilecektir.
Kırk sekiz saat geçmeden gündeme
alındığı itirazı: 684’e 1’inci Ek sıra sayılı Komisyon Raporu 24/3/2015 Salı
günü saat 20.53’te dağıtılmış ve aynı günkü gelen kağıtlarda yayımlanmıştır.
Türkiye Büyük Millet Meclisinde, uygulamasında, komisyon raporları
dağıtıldıkları saate bakılmaksızın dağıtıldıkları günden itibaren üçüncü günde
Türkiye Büyük Milet Meclisinde gündeme alınırlar. Örneğin, pazartesi günü
dağıtılan bir rapor çarşamba günü gündeme alınırken salı günü dağıtılan bir
rapor perşembe gününün gündemine alınır. 684’e 1’inci Ek sıra sayılı işin
gündeme alınmasında da aynı yöntem uygulanmıştır.
Komisyon raporu üzerinden ayrı bir
görüşme açılması talebi: İç Tüzük’ün 42’nci maddesine göre, komisyonlar, karara
bağladıkları işler için birer rapor düzenlerler ve komisyon raporu bastırılıp
milletvekillerine dağıtılır. Geçmiş uygulamalar itibarıyla da temel kanun
olarak görüşülürken İç Tüzük 88’inci maddesine göre geri çekilen ve rapor
düzenlenen bir örnek bulunmaktadır. Türkiye Büyük Millet Meclisi Genel
Kurulunun 24/3/2011 tarihli 82’nci Birleşiminde temel kanun olarak görüşülen
696 sıra sayılı Kanun Tasarısı’nın 71’inci maddesinin İç Tüzük’ün 88’inci
maddesine göre komisyona geri çekilmesinin ardından sunulan raporun ek sıra
sayısı olarak bastırıldığı, dağıtıldığı ve aynı gündem maddesine eklendiği
görülmektedir. 
Bu itibarla, temel kanun olarak
görüşülen 684 sıra sayılı Kanun Tasarısı’nın görüşmelerine kalınan yerden devam
edilmesinin uygun olduğunu değerlendirmekteyiz.
Şimdi, efendim, usul tartışması
açacağım ve onar dakika süre vereceğim.
OKTAY VURAL (İzmir) – Şimdi, Sayın
Başkan, bir dakika…
BAŞKAN – Buyurun.
OKTAY VURAL (İzmir) – Şimdi, siz
önceden hazırlanmış bir metni… Bu konuda uyguladığınız usulle ilgili olarak
itirazlar uygulamanızla oluşur. Siz, bununla ilgili, “Efendim, işte, 82’ye göre
buna gerek yoktur.” diyerek hepsini bir araya getirmek suretiyle, bir usul
belirlemeden önce, uygulamadan önce bir usul tartışması açamazsınız. Sizin
yaptığınız, şu anda açacağınız usul tartışması, yaptığınız uygulama, bu raporun
kırk sekiz saat geçtikten sonra Genel Kurul iradesi olmaksızın gündeme
alınmasıyla ilgili usul tartışmasıdır. Bunun dışında yapacağınız bir başka
uygulama ayrı bir usul tartışmasını gerektirir. Bu bakımdan, sizin önceden,
bütün hepsini kavrayarak “Ya, bunların hepsini ifade edeyim de herkese vereyim,
bununla ilgili topyekûn bir karar alayım.” Olmaz, böyle bir şey olmaz. 
AHMET AYDIN
(Adıyaman) – Sayın Başkan, bütün iddialar dile getirildi zaten!
OKTAY VURAL
(İzmir) - Size şu anda itirazımız, Genel Kurulun iradesi olmaksızın bu Komisyon
raporunu görüşmeniz konusudur. Bununla ilgili siz “Bölümlerle ilgili bunlar
olacaktır.” diyemezsiniz ki. Bununla ilgili bir uygulama yapılmadan önce
-mutasavver bir şekilde yapıp- usulle ilgili bir adım atmadan usul tartışmasını
açmak usule aykırı bir kere. Onun için adım adım gidilecek. Öncelikli olarak bu
raporun alınmaması konusu ve bununla ilgili bakıldığında, eğer varsa temel
kanunla ilgili hususlar bir başka usul tartışmasının konusudur. O bakımdan, bu
uygulama başlamadan önce sizin açıkçası bu raporu gündeme alarak görüşmenizle
ilgili usul tartışması açılmasını istiyorum.
BAŞKAN –
Efendim, yaptığım açıklamada bütün iddiaları değerlendirdim.
OKTAY VURAL
(İzmir) – Hayır efendim, açıklamaya usul tartışması olmaz!
İDRİS ŞAHİN
(Çankırı) - Sayın Başkan, işlem iradesini ortaya koydunuz, daha bunun üzerine
konuşmanın bir anlamı yok ki, “Devam edeceğiz.” dediniz!
HASİP KAPLAN
(Şırnak) – Öyle şey olmaz Sayın Başkan!
OKTAY VURAL
(İzmir) – Efendim, açıklamaya usul tartışması olmaz, usul tartışması sizin
uygulamanıza olur! Böyle bir şey olur mu ya?
HASİP KAPLAN
(Şırnak) – Sizin tutumunuza karşı zaten Sayın Başkan, tutumunuz aleyhinde.
AHMET AYDIN
(Adıyaman) – Sayın Başkanım…
BAŞKAN – Buyurun
Sayın Aydın, dinliyorum.
AHMET AYDIN
(Adıyaman) – Öncelikle şunu ifade edeyim ki: Bakın, herhâlde en az bir saate
yakın bir süre oldu belki de. Bütün iddialar gündeme getirildi ve bütün bu
iddialarla ilgili yerlerinden her grup başkan vekili defalarca söz aldı,
Komisyon Başkanı aynı şekilde birtakım beyanlarda bulundu, 2-3 defa söz aldı,
Başkanlık Divanı tutumunu belirledi. Burada usul tartışmasındaki murat çok
açık, nettir. Aslında usul tartışmasına dahi gerek kalmayacak şekilde
açıklamalar yapıldı.
OKTAY VURAL
(İzmir) – Efendim, usul uygulanmadan tartışılmaz. Böyle bir şey olur mu ya?
AHMET
AYDIN (Adıyaman) – Ama, şunu ifade edeyim ki: Usule ilişkin olarak siz beyan
ettiniz. Sizin bu usulünüze ilişkin ancak, zaten bütün bu iddialarla birlikte
bir tartışma açılabilir. Bunların parça parça...
OKTAY
VURAL (İzmir) – Yok, hayır. 
AHMET
AYDIN (Adıyaman) – Yok, “şunun için ayrı”, yok “bunun için ayrı” denmesine
gerek yok. Dolayısıyla, tek bir seferde bunun ifade edilmesi lazım. 
BAŞKAN
– Evet, teşekkür ediyorum Sayın Aydın.
MEHMET
AKİF HAMZAÇEBİ (İstanbul) – Sayın Başkan...
BAŞKAN
– Vereceğim Sayın Hamzaçebi.
OKTAY
VURAL (İzmir) – 63’üncü madde gayet açık ve net. 
MEHMET
AKİF HAMZAÇEBİ (İstanbul) – Sayın Başkan...
OKTAY
VURAL (İzmir) – Şimdi siz bir usul tartışması açın, bütün bugüne kadar yapılmış
usulle ilgili hususları karara bağlayın. Böyle olmaz.
AHMET
AYDIN (Adıyaman) – İddiaların hepsi şimdi konuşuldu ama, hepsi şu anda dile
getirildi bütün bu iddiaların.
BAŞKAN
- Buyurun Sayın Hamzaçebi.
MEHMET
AKİF HAMZAÇEBİ (İstanbul) – Sayın Başkan, değerli milletvekilleri; şu çok açık
bir şekilde ortaya çıktı: Bir kısım önergeler, Hükümetin tasarının 68 ila
130’uncu maddelerini Komisyona geri çekme iradesini Genel Kurulun bilgisine
sunmasından sonra verilmiştir ve Komisyon Başkanı yapmış olduğu açıklamada bu
eksikliği telafi etmek amacıyla “Cumhuriyet Halk Partisinin önergelerini biz
esas alarak Komisyonda çıkardık.” şeklinde bir beyanda bulunmuştur. 
MUSTAFA
ELİTAŞ (Kayseri) – Geliş sırasına göre.
MEHMET
AKİF HAMZAÇEBİ (İstanbul) – Daha sonra benim itirazım üzerine bunu düzeltti,
diğer önerge sahiplerinin de isimlerini okumak suretiyle “Hepsini işleme koydum.”
dedi. Ama bu, şunu ortadan kaldırmıyor: Maddelerin Komisyona geri çekilmesi
yönündeki irade ortaya çıktıktan sonra verilen önerge gerçeği vardır. Bu
önergelerin Komisyonda görüşülmesi mümkün değildir. Mademki Komisyon Başkanı
Cumhuriyet Halk Partisinin önergelerini esas alarak “Ben Komisyondaki işlemi
başlattım.” diyor, o hâlde Komisyonda Cumhuriyet Halk Partisinin bazı
maddelerin değiştirilmesi yönündeki önergelerini esas alarak da işlemi
başlatmak zorundaydınız Sayın Başkan. 
Dolayısıyla,
burada çok açık bir usulsüzlük vardır, İç Tüzük’e aykırılık vardır. Bu rapor
görüşülemez Sayın Başkan. 
BAŞKAN
– Teşekkür ediyorum.
Sayın
Kaplan, buyurun.
HASİP KAPLAN
(Şırnak) – Sayın Başkan, çok ciddi bir ithamda bulunuyorum. Size, Başkanlık
Divanına, canlı, Hükûmet tezkeresinin okunduğu anı, bir saat on beş dakikalık
görüntüyü gönderdim. Ben buradan iddia ediyorum: İç Tüzük 88’e göre, maddelerin
geri çekilmesiyle ilgili AK PARTİ ile MHP’nin önergeleri, tezkere, Hükûmet
önergesi okunduktan sonra geldi ve işleme konmadı, dağıtılmadı. 
İDRİS ŞAHİN
(Çankırı) – AK PARTİ’ninki önce verildi. Hâlâ ısrarla, üstünde tarih ve saat
yazmasına rağmen inkâr ediyorsun ya.
HASİP KAPLAN
(Şırnak) – Bir sahtecilik olayı var burada. Bu sahtecilik olayını
atlayamazsınız. Bu önergeler geçersiz. Sayın Başkan, geçersiz önergede…
BAŞKAN – Sayın
Kaplan, bir saniye…
Genel Kurulun
ilgili tutanaklarının incelenmesinden mezkûr talebin…
HASİP KAPLAN
(Şırnak) – Hangi tutanak? Sayın Başkan, kurşun kalemle üstünde bir saat işareti
var.
BAŞKAN – Bir saniye…
…mezkûr talebin
saat 23.18’de okutulduğu, belirtilen maddelerin geri verildiğinin oturumu
yöneten başkan vekili tarafından 23.41’de ifade edildiği anlaşılmaktadır.
OKTAY VURAL
(İzmir) – 23.18’de verilmiş önerge.
BAŞKAN – Ayrıca,
yapılan inceleme sonucunda…
HASİP KAPLAN
(Şırnak) – Sayın Başkan, Hükûmetin önergesi okunduktan sonra işlem biter,
önergeler işleme girmez. 
OKTAY VURAL
(İzmir) – 23.18’de okunuyor, ben 23.33’de, 39’da vermişim. 23.18’de hepsi
verilir. 
BAŞKAN – Evet,
Sayın Kaplan, teşekkür ediyorum.
Usul tartışması
açıyorum efendim biraz önceki söylediğim gerekçelerle.
MEHMET DOĞAN
KUBAT (İstanbul) – Lehte…
OKTAY VURAL
(İzmir) – Aleyhte…
MEHMET AKİF
HAMZAÇEBİ (İstanbul) – Aleyhte…
HASİP KAPLAN
(Şırnak) – Sayın Başkan, sözümüzü tamamlamadık.
BAŞKAN – Bir
saatten bu tarafa konuşuyoruz Sayın Kaplan, zaten bir saati de geçti efendim.
OKTAY VURAL
(İzmir) – Sayın Başkan, hangi konuda?
BAŞKAN – Benim
izah ettiğim konuda efendim. Her dört konuda efendim, dört konuda da açıyorum.
OKTAY VURAL
(İzmir) – Sayın Başkan, hayır, olmaz, böyle usul tartışması açamazsınız. Siz
bir uygulama yapmadan açamazsınız. 
BAŞKAN – Devam
edelim efendim.
Lehte ve aleyhte
söz isteyenler…
MEHMET DOĞAN
KUBAT (İstanbul) – Lehte…
MEHMET AKİF
HAMZAÇEBİ (İstanbul) – Aleyhte…
OKTAY VURAL
(İzmir) – Aleyhte…
İDRİS BALUKEN
(Bingöl) – Sayın Başkan…
BAŞKAN – Aleyhte
Sayın Hamzaçebi, Sayın Vural aleyhte, siz de artık Sayın Baluken lehte…
İDRİS BALUKEN
(Bingöl) – Sayın Kaplan’ı yazın.
BAŞKAN – Evet,
lehte söz isteyen Sayın Mehmet Doğan Kubat, İstanbul Milletvekili. 
Buyurun. (AK
PARTİ sıralarından alkışlar)
XI.- USUL HAKKINDA
GÖRÜŞMELER (Devam)
2.- Oturum Başkanı TBMM
Başkan Vekili Sadık Yakut’un, 684 ve 684’e 1’inci Ek sıra sayılı Kanun
Tasarısı’nın görüşmelerine devam edilmesi yönündeki tutumunun Anayasa ve İç
Tüzük hükümlerine uygun olup olmadığı hakkında
MEHMET DOĞAN
KUBAT (İstanbul) – Sayın Başkanım, çok değerli arkadaşlarım; açılan usul
görüşmesinde, Başkanlığın 684 sıra sayılı Kanun Tasarısı’nın görüşmelerine
kaldığı yerden devam etmesi noktasındaki tutumunun lehinde görüşlerimi ifade
etmek üzere söz almış bulunuyorum. Bu vesileyle yüce heyetinizi saygılarımla
selamlarım.
Değerli
arkadaşlar, bir saate yakındır grup başkan vekillerimiz ve milletvekili
arkadaşlarımız bu 684’e 1 inci Ek Rapor’la ilgili itirazlarını etraflıca dile
getirdiler. Sayın Başkan da topluca Başkanlık makamına yöneltilen bu itirazlara
yönelik olarak tutumunu biraz önce ifade etti. 
Bu itirazlardan
birincisi, Komisyonda yapılan görüşmelerin İç Tüzük’e aykırı olduğu iddiasıydı
ve Başkanlık makamı bu konuda kendisinin yapacağı bir işlem bulunmadığını
söyledi.
Değerli
arkadaşlar, Komisyona, 88’inci maddeye göre, Hükûmet tarafından geri çekme
önergesi verildikten sonra iade edilen bu tasarı üzerinde Komisyon İç Tüzük’ün
–belki de ilk defa uygulaması oldu bunun- 82’nci maddesinin birinci ve ikinci
fıkrasında belirtilen usule göre bir görüşme yaparak yine İç Tüzük’ün 42’nci
maddesine göre ek raporu hazırlayıp sundu. Bu raporun üzerine bakıldığı zaman
“684’e 1 inci Ek Rapor”, dikkat ederseniz “Ek 1” yazıyor. Eğer bu müstakil bir
rapor olsaydı o elinizdeki kırmızı gündemde bugünkü sıra 684’se onu alması
gerekirdi ama 684 yani ana rapora ek olarak… Ki bütçede de bunu yaptık
biliyorsunuz ek raporlar düzenlenir, ait olduğu, ilgili olduğu, bağlantılı
olduğu ana rapora gider ve onun üzerinden birleştirme suretiyle işlem görür.
Nitekim, burada da bu rapor ana raporla aynı sıra sayısına ek olduğu
belirtilmek suretiyle geldi ve şu anda biz bu raporun görüşmelerini bu
rapordaki kararı esas alarak metinden çıkarıldığı için maddeler ana raporun
yürütme ve yürürlük, kalan maddeleri üzerinden görüşmelere devam edeceğiz.
Değerli
arkadaşlar, İç Tüzük’ün Komisyonda çiğnendiği iddialarına yönelik olarak:
Komisyonda yapılan görüşmelerin usul ve esasları detaylı olarak burada yer
almamıştır. Burada, İç Tüzük’ün yine 26’ncı maddesinde, “Komisyon kendi gündemine hâkimdir.”
ilkesi gereğince ve bütün Komisyonda çalışan arkadaşlarımızın da bunu gayet iyi
bildiği üzere, Komisyon, bu Başkanlık makamı tarafından 88’e göre kendisine
iade edilen rapor, geri çekilen maddeler ve onların üzerindeki o ana kadar
Başkanlık Divanına ulaşmış olan önergelerle birlikte bunları Komisyona iade
etti. O günü hatırlayın, son konuşmacının son iki dakikası kaldığı zaman, AK PARTİ
Grubu olarak geri çekme önergelerimizi, 68 ile 130 arasındaki çekme
önergelerimizi Recep Özel arkadaşımız Başkanlık Divanına vermiştir. Görüntü
kayıtlarında da var bunlar. Sonra Hükûmet tarafından, Sayın İçişleri Bakanı
tarafından verilen bir önergeyle 88’e göre o maddeler geri istenmiştir fakat bu
esnada siyasi parti gruplarının başkan vekilleri, muhalefetin grup başkan
vekilleri yapılan bu işlemle ilgili itirazlarını dile getirmişlerdir ve bu
esnada on-on beş dakikalık bir zaman geçmiştir ancak bu esnada Başkan “Rapor,
maddeler Komisyona iade edilmiştir yahut geri verilmiştir.” şeklinde bir
bağlayıcı irade beyanı ortaya koymadığı için bu sürede…
ALİ SERİNDAĞ (Gaziantep) – Koydu,
koydu. 
MEHMET DOĞAN KUBAT (Devamla) – Yok.
ALİ SERİNDAĞ (Gaziantep) – Tutanakta
var o. Bak, Doğan Bey, ayıp oluyor, tutanakta var.
MEHMET DOĞAN KUBAT (Devamla) –
Lütfen, rica ederim. Yani bunu gelip burada biraz sonra anlatırsınız. Ben o gün
hatırladığımı söylüyorum. 
ALİ SERİNDAĞ (Gaziantep) –
“Anlatırsınız” ne demek? Tutanağı gösterelim o zaman.
MEHMET DOĞAN KUBAT (Devamla) – Bu
esnada bu görüşmeler yapılırken…
ALİ SERİNDAĞ (Gaziantep) – Hayır,
hayır. Var, tutanakta var.
MEHMET DOĞAN KUBAT (Devamla) –
…Milliyetçi Hareket Partisi Grubu daha önce vermiş olduğu değişiklik önergelerini
ve bir kısım yeni önergeleri çıkarma şeklinde değiştirdi. 
OKTAY VURAL (İzmir) – Hayır, hayır,
hayır. Yok öyle bir şey.
MEHMET DOĞAN KUBAT (Devamla) –
Yapabilir, gayet doğal ve İç Tüzük’e de aykırı değil bana göre.
OKTAY VURAL (İzmir) – O da doğru değil.
MEHMET DOĞAN KUBAT (Devamla) –
Başkanım, bunların üzerinde… Bakın, biraz önce kanun görüştük, herhangi bir
madde, işte buraya Başkanlık Divanı 24 Mart 2015, saat 21.29’da alınmış,
HDP’nin önergesi; bir başka, CHP’ninki yine 23 Mart 2015, saat 22.06’da. Yani
Başkanlık Divanı önüne gelen her önergeye tarih ve saati atar. Yani bunu kurşun
kalemle atacak… Noterden kâtip getirip tasdik ettirecek hâlimiz yok ki.
Burası, Türkiye Büyük Millet Meclisi arkadaşlar. Yani Başkanlık Divanına
verilen bu önergelerde, efendim, gerçekten insanların zihninde soru işaretleri
uyandıracak şekilde Başkanlık Divanı bir işlem yapmış gibi bir algı uyandırmak
da gerçekten şık değil en azından onu söyleyeyim.
Dolayısıyla,
burada, Sayın Başkanın -Meral Hanım yönetiyordu- “Komisyona iade edilmiştir.”
beyanına kadar verilen önergelerin hukuki açıdan herhangi bir problemi yoktur,
onlar geçerlidir çünkü aslolan Başkanın iade iradesidir. Bu, zabıtlara
bakıldığı zaman da çok rahat görülebilir. 
Diğer yandan,
değerli arkadaşlar, 82’nci maddenin bir ve ikinci fıkraları –biraz önce de
belirttim, bu ilk defa uygulanan bir fıkradır tespit edebildiğim kadarıyla-
burada, önergeler üzerinde nasıl bir görüşme usulü izleneceğini belirtmiş.
Burada, önerge sahiplerine, ki “önerge sahibi” derken orada 4 tane siyasi
partinin grubu tarafından verilen önerge var.
ALİ SERİNDAĞ
(Gaziantep) – “Sahibi” demiyor, “sahiplerine” diyor.
MEHMET DOĞAN
KUBAT (Devamla) – “Önerge sahipleri” dediği zaman, o önergede 70 kişi varsa
onların hepsini konuşturmak değildir. Meclisin açıldığı günden beri uygulanan
87’nci maddede, nasıl biz 5’ten fazla imza var önerge sahipleri adına birimiz
çıkar konuşuruz, bu usul kıyasen komisyonlarda da zaten uygulanmak
mecburiyetinde. Komisyon Başkanlığı da önergede imzası olanlardan birinci imza
sahiplerine -sanıyorum- yazılı olarak davette bulunmak suretiyle Komisyona
davet etmiş ve bütün arkadaşlarımız oraya katılmış, imzası olanlara söz vermiş.
İmzası olmayan elbette konuşamaz çünkü 82’nci maddenin bir ve ikinci fıkraları
bunu amirdir. 
Komisyon yaptığı
bu görüşmeler neticesinde bütün usul tartışmalarını ve diğer iddiaları
inceleyerek bu çıkarma… Çünkü önergeler geliş sırasına göre işleme alınacak,
aykırılık sırasına göre işlem görecek. Bizim bu Mecliste yaptığımızın, Genel
Kurulda yaptığımızın aynısını yapıyorlar. Nitekim Komisyon Başkanımız da HDP
tarafından verilen Anayasa’ya aykırılık önergelerinin ayrı olarak
katılmadıklarından dolayı reddettiklerini ancak diğer aynı mahiyetteki üç grup
tarafından verilen çıkarma önergelerinin aynı mahiyette işlem gördüğünü ve
bunların Komisyon tarafından kabul edilerek bu maddelerin tamamının tasarıdan,
tekliften çıkartıldığını rapora bağlamış. Dolayısıyla bizim şu anda Genel
Kurulda görüşeceğimiz hukuki anlamda tasarı veya teklif veya madde olarak kabul
edebileceğimiz bir madde, metin kalmamıştır. Dolayısıyla 82’nci maddenin üçüncü
ve dördüncü fıkralarının -biraz önce bunun uygulanması, Genel Kurulda görüşme
açılması talep edilmişti- burada uygulanma olanağı hukuken yoktur çünkü
görüşülecek bir metin yoktur. Daha önce de bir örnek uygulama, Sayın Başkanımız
biraz önce belirttiler, burada Komisyon çıkarma kararı verdikten sonra takip
eden maddeden sırasıyla, eğer arada madde çıkarılmışsa ondan sonraki maddeden
bu teselsül ettirilmek suretiyle yüce Genel Kurulda görüşülmüş ve işlem, kanun
nihayete bağlanmıştır.
Dolayısıyla
değerli arkadaşlar, kırk sekiz saat konusunda da Ahmet Aydın Başkanımızın
zabıtlara geçen konuşmasına aynen katılıyorum. Perşembe günü gruplara da şifahi
olarak bilgi vermişimdir. Saat 21.00’de -ama 20.53’te dağıtılmış resmen, onu da
gördük- 52’nci maddeye göre dağıtımdan itibaren kırk sekiz saat bugün
itibarıyla 20.53’te dolmuştur. Dolayısıyla eğer saat hesabı yapacaksak, bu
açıdan da görüşmelere mâni bir hâl olmadığından kalan maddeler üzerinden
tasarının görüşmelerine İç Tüzük ve Anayasa hükümleri karşısında herhangi bir
mâni hâl olmadığından dolayı Başkanımızın tutumu yerindedir diyorum, yüce
heyetinizi saygılarımla selamlıyorum. (AK PARTİ sıralarından alkışlar)
BAŞKAN –
Teşekkür ediyorum.
Aleyhte söz
isteyen Mehmet Akif Hamzaçebi, İstanbul Milletvekili.
Buyurun Sayın
Hamzaçebi. (CHP sıralarından alkışlar)
MEHMET AKİF
HAMZAÇEBİ (İstanbul) – Sayın Başkan, değerli milletvekilleri; usul tartışması
açılmadan önceki bölümde uzun uzun konuya ilişkin görüşlerimizi ifade etmiştim,
onları çok kısa bir şekilde özetlemek istiyorum.
Önergeler:
Önergelerle ilgili konuşma hakkı olanlar kimlerdir? İktidar partisinin bu
konudaki yorumuna kesinlikle katılmıyorum. Onlar İç Tüzük’ün 87’nci maddesini
esas alıyorlar. İç Tüzük’ün 87’nci maddesi önergelerin Genel Kurulda görüşülme
usulünü düzenler. Eğer İç Tüzük’te farklı bir hüküm yok ise elbette bu,
komisyon aşamasında da tabii ki uygulanabilir. 87’nci madde der ki: Önergelerle
ilgili olarak önerge sahibi konuşabilir yani bir kişi konuşabilir bu kürsüde.
Birden çok kişi imza edebilir ancak bir kişinin konuşma hakkı vardır çünkü
Genel Kurulda herkesin çok uzun konuşma hakkına sahip olması yasama sürecinin
gecikmesine yol açacaktır. Ancak İç Tüzük koyucu herhangi bir tasarı veya
teklifin tümünün veya bir kısım maddelerinin komisyona geri alınması hâlindeki
görüşme usulünde önerge sahiplerinin konuşmasına ilişkin farklı bir yöntem
benimsemiştir. Madde 82, burada der ki: “Komisyona bir tasarı veya teklif veya
onun belirli maddeleri geri çekildiğinde, önerge sahipleri komisyon
toplantılarına katıldıkları takdirde beş dakikayı geçmemek üzere
konuşabilirler.” Bunu çok zaman tartıştık, bir İç Tüzük hükmünün lafzı açık ise
başka bir şey aranmaz. 87’nci madde önerge sahibinden söz ediyor, 82’nci madde
önerge sahiplerinden. Komisyon görüşmelerinde de görüşmelerin Genel Kurula
kıyasla daha uzun olduğu gayet açıktır, İç Tüzük’ün ruhu budur. Komisyon
görüşmeleri Genel Kurul gibi değildir, teknik çalışma yapılır orada, dolayısıyla
görüşmelere katılanlar olabildiğince geniş ölçüde görüşlerini ifade ederler.
82’nci maddenin bu hükmü de bu şekildedir. Dolayısıyla, komisyonda konuşma
hakkının kısıtlanması yönündeki tutum İç Tüzük’e çok açık aykırıdır, çok açık.
Değerli
milletvekilleri, biz neyi konuşuyoruz? Yani neyle ilgili bu tartışma çıkıyor?
Polis devleti yasa teklifinin görüşmeleri nedeniyle bütün bu tartışmalar
meydana geliyor. Konu bir başka yasa tasarısı veya teklifi olsaydı herhâlde bu
tartışmaları yapmayacaktık. Burada, doğrudan insanımızın, bireyin
özgürlüklerine müdahale eden, birey karşısında devleti çok daha güçlü bir hâle
getiren, onun özel hayatına, özgürlüklerine müdahale eden bir devlet tanımı
getirmiş olduğu için bu tartışmalar çıkıyor. Biz böyle bir teklife karşıyız. 
BÜLENT TURAN
(İstanbul) – Yani usul değil, esas sorun.
MEHMET AKİF
HAMZAÇEBİ (Devamla) – Hayır, “esas sorun” derken, siz polis devleti yasa
teklifini İç Tüzük’ü, Anayasa’yı çiğneyerek yasalaştırmak istiyorsunuz, biz de
buna izin vermek istemiyoruz; siz çoğunluk yüzünüzle demokrasinin bütün
kurallarını çiğneyerek bu yasa teklifini geçirmek istiyorsunuz, biz de size
demokrasiyi, Anayasa’yı, İç Tüzük kurallarını hatırlatıyoruz. Sorun buradan
çıkıyor. Şimdi, bütün…
BÜLENT TURAN
(İstanbul) – Hani demokrasi kurallar rejimiydi?
MEHMET AKİF
HAMZAÇEBİ (Devamla) – Dinlersen, sayın arkadaşım, belki yararlanacağın bir
şeyler söyleyebilirim burada. 
HAKAN ÇAVUŞOĞLU
(Bursa) – Zor ama…
MEHMET AKİF
HAMZAÇEBİ (Devamla) – Tabii, yararlanıp yararlanmamak sizin elinizde. 
Bu teklif neyi
getiriyor? Çok kısaca özetleyelim: Polis devleti kurmayı amaçlıyor. Bu
çerçevede neler yapıyor? Toplantı ve gösteri yürüyüşlerini kısıtlıyor. Yani
molotofkokteyliyle etrafı yakmak, yıkmak, kamu malına zarar vermek, bütün
bunlara karşı alınacak önlemlere Cumhuriyet Halk Partisi destek veriyor, bunu
ifade ettik. Bu konudaki ihtiyaç neyse getirin, bunları yasalaştıralım ama tek
yanlı bir iradeyle “Biz hak hukuk tanımayız, her türlü toplantı ve gösteri
yürüyüşünü yasa dışı ilan edecek şekilde bir yetkiyi buraya koyarız.” derseniz
bu olmaz değerli arkadaşlar. 
Toplantı ve
Gösteri Yürüyüşleri Kanunu’yla ilgili size bir önerimiz var. Bakın, madem
Avrupa Birliğinden örnekler arıyorsunuz, AİHM kararları ve Avrupa İnsan Hakları
Sözleşmesi’nden hareketle size bir öneri yapıyorum: Gelin, ana kural olarak
2911 sayılı Toplantı ve Gösteri Yürüyüşleri Kanunu’na şunu koyalım: “Her türlü
barışçıl toplantı ve gösteri yürüyüşü serbesttir.” 
İDRİS ŞAHİN
(Çankırı) – Madde 3’te aynen var. 
MEHMET AKİF
HAMZAÇEBİ (Devamla) – Ya da bunu tersinden ifade edelim: “Şiddet içermeyen,
şiddeti teşvik etmeyen bütün toplantı ve gösteri yürüyüşleri serbesttir.”
BÜLENT TURAN
(İstanbul) – Aynen böyle.
MEHMET AKİF
HAMZAÇEBİ (Devamla) – Böyle bir şey yok, hayır, böyle bir şey yok. 
İDRİS ŞAHİN
(Çankırı) – Var efendim, var. 3’üncü madde aynen böyle.
MEHMET AKİF
HAMZAÇEBİ (Devamla) – Bakın, AİHM kararları şöyle der: “Bir toplantı izne bağlı
olmuş olsa dahi, o izin alınmadan yapılmış olursa veya o izinde belirtilen
güzergâh dışına bile çıkılmış olsa, şiddet içermiyor ise, barışçıl bir amaca
hizmet ediyor ise bu toplantıya müdahale edemezsiniz.” Gayet açık. Nerede,
sizin böyle bir ruhunuz var mı? Böyle bir ruhunuz yok.
BÜLENT TURAN
(İstanbul) – Var, var, Sayın Başkan var.
MEHMET AKİF
HAMZAÇEBİ (Devamla) – Ne yapıyorsunuz başka burada: Polise, Anayasa’yı bir
kenara atarak, arama yetkisi veriyorsunuz. Yani polis bir arabayı çevirip
oradaki karı kocayı çıkarıp “Çıkarın üzerinizdeki elbiseleri.” diyebilir. Bu
yetkiyi veriyorsunuz. 
BÜLENT TURAN
(İstanbul) – Yok Sayın Başkan, öyle bir şey demiyoruz.
MEHMET AKİF
HAMZAÇEBİ (Devamla) – Evet, veriyorsunuz bu yetkiyi. 
İDRİS ŞAHİN
(Çankırı) – Öyle bir şey yok, yok öyle bir şey.
MEHMET AKİF
HAMZAÇEBİ (Devamla) – Bu polise bu yetki veriliyor, “Kafam kızdı, atın şunu
içeri.” yetkisini veriyorsunuz 24 saate kadar, toplu gösterilerde 48 saate
kadar yetki veriyorsunuz.
Rahmetli Berkin
Elvan’ın sapanının izini sürüyorsunuz. Bu sapanı bulunduran kişi bir mitingde
cebine sapan koydu gitti, başka hiçbir şey yapmıyor.
BÜLENT TURAN
(İstanbul) – Öyle değil Sayın Başkan.
MEHMET AKİF
HAMZAÇEBİ (Devamla) – Bu kişi iki buçuk yıldan dört buçuk yıla kadar hapis
cezasıyla cezalandırılacak. Rahmetli, o küçücük, 15 yaşında, 16 kiloda hayatını
kaybeden Berkin Elvan’ın izini sürüyorsunuz.
BÜLENT TURAN
(İstanbul) – Başkaları ölmesin diye bunu yapıyoruz Sayın Başkanım, başkaları
ölmesin istiyoruz.
MEHMET AKİF
HAMZAÇEBİ (Devamla) – Değerli milletvekilleri, savcının, hâkimin yetkisini
valiye veriyorsunuz, kaymakama veriyorsunuz, yargı sürecine müdahale
ediyorsunuz. Sizler hukukçusunuz, bu mümkün müdür? Ama “Olur.” diyorsunuz
BÜLENT TURAN
(İstanbul) – Tartışalım, öyle değil ama.
MEHMET AKİF
HAMZAÇEBİ (Devamla) – Öyle, öyle. Biraz açın, Anayasa’ya bakın Avrupa
Birliğinden örnekler bulacağınız yerde.
BÜLENT TURAN
(İstanbul) – Beraber inceleyim.
MEHMET AKİF
HAMZAÇEBİ (Devamla) – “Sözlü emirle polis herkesi arayabilir, tutuklayabilir,
gözaltına alabilir.” diyorsunuz. Anayasa’da sözlü emir var mı? Anayasa’da
“gecikmesinde sakınca bulunan hâller” der, siz “acil hâller” diyorsunuz, ikisi
farklı şeyler, bunların hepsi farklı. 
Değerli
milletvekilleri, anayasalar ne için vardır? Anayasalar bireyin hak ve
özgürlüklerini korumak için vardır; anayasalar birey karşısında devleti daha
güçlü hâle getirmek, devleti korumak için değildir, vatandaşı devlete karşı
korumak için vardır, anayasacılık budur. Sizin dediğiniz anayasacılık 20’nci
yüzyılın başlarında kaldı, 19’uncu yüzyılda kaldı, o zaman devlet kutsanıyordu.
Elbette devlet bizim devletimizdir ama devlet artık kendisi için değil, birey
için vardır, vatandaş için vardır. Her türlü siyasal güç, bütün siyasal
sistemler, bütün devletler vatandaşın mutluluğu için vardır, bunun için
oluşturulur. 
Devletin
oluşturulmasının temelindeki “toplum sözleşmesi” kavramı bireyin rızasına
dayanır. Bireyler, insanlar bir araya gelirler, daha mutlu bir şekilde, daha
barışçıl bir şekilde savaştan, karmaşadan uzak bir şekilde yaşamak için toplumu
oluştururlar. Bunun temelinde bireyin rızası vardır; rıza, siyasal meşruiyetin
kaynağıdır, siz bu rızayı yok ediyorsunuz. Devlet-birey ilişkisi, güç-itaat
ilişkisi değildir, bu eskidendi arkadaşlar, artık rıza var, meşruiyet buna
dayanır. “Tek başına çoğunluğumuz var, Parlamentodaki çoğunluk, bizim meşru
olmamızı, bizim burada çıkardığımız yasaların meşru olmasını sağlamaya yeter.”
diyemezsiniz. Bu meşruiyet kavramı eskidi, eskidendi bu. Artık doğru işler
yapanlar, adil işler yapanlar meşrudur. İstediğiniz kadar buraya çoğunlukla
gelin, herhangi bir parti, kim olursa olsun, çoğunlukla geldi diye meşru
değildir, yetmez. İlk adım tamamlanmıştır, ondan sonra kurallarınızı adalet
üzerine koyarsanız meşru olursunuz. 
Şimdi,
getirdiğiniz yasa teklifi, polis devleti yasa teklifi bütün bunları yok eden,
bireyin özgürlüklerini yok eden, onun rızasını yok eden, meşruiyet kavramını
altüst eden bir düzenlemedir bu, bunu kabul etmiyoruz. Başkanın buna ilişkin
tutumu da yanlıştır, Başkanın tutumuna katılmıyorum.
İyi sabahlar
diliyorum. (CHP sıralarından alkışlar)
BAŞKAN –
Teşekkür ediyorum.
Birleşime beş
dakika ara veriyorum.
Kapanma Saati: 02.21
ON DÖRDÜNCÜ
OTURUM
Açılma Saati:
02.25
BAŞKAN: Başkan
Vekili Sadık YAKUT
KÂTİP ÜYELER:
Bayram ÖZÇELİK (Burdur), İsmail KAŞDEMİR (Çanakkale)
-----0-----
BAŞKAN – Sayın milletvekilleri,
Türkiye Büyük Millet Meclisinin 84’üncü Birleşiminin On Dördüncü Oturumunu
açıyorum.
684 ve 684’e 1 Ek sıra sayılı
Kanun Tasarısı’nın görüşmelerine devam edeceğiz. 
Komisyon ve Hükûmet yerinde. 
Şimdi lehte söz isteyen Oktay
Vural, İzmir Milletvekili. 
Buyurun Sayın Vural. (MHP sıralarından
alkışlar) 
OKTAY VURAL (İzmir) – Teşekkür
ederim Sayın Başkan. 
Aslında, bu lehte söz alma konusu
olunca düşündüm, gerçekten lehinizde konuşacağım çünkü yaptıklarınız
yapacaklarınızın teminatıdır, dün ne yapmışsanız aynısını yapıyorsunuz. Dolayısıyla,
uygulamanızda farklı bir şey yok. Bu tasarının muhtevası, hukuksuzluğu
meşrulaştırmaktır, keyfîliği getirmektir, hukukun üstünlüğünü değil, üstünlerin
hukukunu oluşturmaktır ve meşrulaştırmaktır, tasarının özü budur. Bu öze uygun
olarak da Meclisi yönetenler, yine aynı şekilde burada milletin hukukunu yok
saymışlardır, hukuksuzluğu usul edinmişlerdir, hukuksuzluğu usul edindikleri
için bu tasarının görüşmelerinde ne konuşma hakkımızı kullanmamıza izin
vermişlerdir ne gürültü, kavganın önlenmesini sağlamışlardır ne gerekçesi
okunmamış önergenin oylanmasını engelleyebilmişlerdir ne bizim toplantı ya da
karar yeter sayımızı uygulamamışlardır; zaten usulsüz. Hangi hukuku
yapıyorsunuz siz? Yani, bu hukuksuzluk zaten Meclisi yöneten iradenin
uygulamalarının devamıdır, bunun dışında bir farklı uygulama görmedim. 
Burada tarafsız bir İçişleri
Bakanı var, değil mi? Tarafsız, tarafsız bir İçişleri Bakanı. Niye? Seçimler
var. Seçimlere giden tarafsız bir… Yani, tarafsız ne demek? Şu partilerle
ilgili, seçime girenlerle ilgili tavrını birisinden yana koymayan bir irade.
Şimdi bu irade buraya geliyor, muhalefetin bu konuda itiraz ettiği bir kanunda
oturuyor, haber vermeden -Adalet ve Kalkınma Partisi Grubunun haberi var, ona
haber vererek- geri çekme önergesi veriyor ve tarafsız Bakan. Kimi
kandırıyorsunuz ya? 
Tarafsızlık önemli bir şeydir ya.
Şu hukuk var ya, milletin hukuku, bu hukuk, bu milletin hukuku, bunu içinize
sindireceksiniz; içinize sindiremezseniz hukuku üstün kılamazsınız. Doğru ya da
yanlış, yanlışsa değiştirirsiniz ama milletin egemenliği böyle üstün kılınır.
Siz milletin egemenliğinin hukukunu, Anayasa’nın emrettiği tarafsızlık
hükümlerine aykırılığı burada oturarak zaten yok etmişsiniz. Kime, nasıl
güveneceğiz? Nereden tarafsız oluyorsunuz siz? Nasıl tarafsızsınız? Tarafsız
Adalet, İçişleri, Ulaştırma Bakanı; neresi tarafsız? Tercihinizi koymuşsunuz.
Üstelik bu yasa seçim öncesi getirilmek suretiyle, seçmeni korkutup sindirmek,
bu şekilde toplumsal muhalefetin etkinliğini azaltmak için bir araç olarak
kullanılıyor. Böylesine muhalefetin esastan karşı çıktığı bir yasada bile
burada tavrını ortaya koyan birisi tarafsız olamaz. 
Sayın Cumhurbaşkanı pazarcı
esnafıyla dün konuşmuş “Tartı adil olmalı, yalanla olmaz.” diyor. Peki, bu
kürsüden tarafsızlık üzerine yemin edilmedi mi? Peki, 400 milletvekilini kime
istiyorsun? Kimin aday olup olmayacağına niye karar veriyorsun? Pazarcı
esnafına yaptığın tavsiyeyi önce kendin tut. Esnaf da demiştir: “Ya, iyi, öyle
diyorsun da, senin kantarının mizanı da yok yani, kendine 400 istiyorsun.” Bu
nasıl bir adil tartı, bu nasıl bir tarafsızlık?
Sayın Başkan, siz… Şimdi, İç
Tüzük 63… Girmeyeceğim ayrıntılara. Baştan aşağı hukuksuzluk, baştan aşağı
zulüm. Bunu açık yüreklilikle söylüyorum. Burada benim hukuktan kaynaklanan hakkımı
gasbedenler benim kul hakkımı yemişlerdir. Millet nezdinde, milletin iradesini
ifade etmeyle ilgili hakkımı gasbetmişlerdir. Kim olursa olsun bunu affetmemiz
mümkün değildir. 
Bu çerçevede usul tartışmasının
esası 63’üncü madde “Görüşmeye yer olup olmaması, Başkanı gündeme veya çalışma
usullerine uymaya davet.” Çalışma usulüyle ilgili uygulama olmadan usul
tartışması açılmaz. Siz hepsini bir torbaya koyuyorsunuz –torba, alıştık ya-
“Hadi, konuşun canım...” “Bu konuyu konuştuk.” diyeceksiniz. Yani bu bile… Ne
konuşsak boş, gerçekten boş, hiçbir anlamı yok arkadaşlar. Vicdan olmayınca,
hukuk üstün olmayınca gerçekten boş konuşma, inanın ki boş. Ne oluyor? On
dakikanızı alacağım, iki dakikanızı alacağım, ne olacak? Bir gün olsun, şu
vicdansızlığa karşı, şu hukuksuzluğa karşı “Ya, yanlış oldu.” 
Meclis Başkanlığına ilettik ya,
delilleriyle ortaya koyduk. Divan toplandı, koskoca Divan. Anayasa, Divan,
Divan! Ne yaptı? “Reddediyorum.” dedi. Ben delilleriyle ortaya koymuşum,
tutanaklar da istenmemiş, çoğunluk iradesiyle reddediyor. Bunun neresi hukuki?
Allah’ınızı severseniz, bir milletin hukukunu, uygulamayı, hukuk devletinin…
Hukuk devleti budur, hukukun üstünlüğü budur ve bu konuda Sayın Başkanın kalkıp
hepsini… Ben gündemde bu raporun görüşülmeyeceğini söylüyorum, Sayın Başkan
bölümlerin olmayacağını… Ya, daha dur, oraya gelmedik daha. Ne biliyorsun?
Bununla ilgili uygulama çıkmadı daha, nasıl böyle bir irade beyanı
oluşturursunuz, vicdanınıza sığar mı bu ya, ne gereği var buna? Ne gereği var
Sayın Başkan, ne gereği var? Yani, siz diyorsunuz ki ben leb demeden leblebiyi
anlarım, koyayım böyle, salla, yap. Ne oldu? “Vallahi, bravo, çok güzel bir iş
yaptık, şöyle bir göz atarsınız.” Ne olacak? Burada bu kadar, elinizdeki güçle,
bizim hakkımızı, hukukumuzu gasbetmeye yönelik… Biz sadece şu İç Tüzük’te yer
alan hukuku savunduk, başka bir şey yapmadık ya. Bunu da sonuna kadar
savunurum. “Hodri meydan!” da derim. Hukuka aykırı bir işlem yapılıyor. Bir tek
bu var gücümüz. Biz hukuka inanırız, zorbalığa değil; biz hakka inanırız,
hakkın üstün olmasına inanırız, üstünlerin haklı olduğuna değil, çoğunluğun
haklı olduğuna değil, haklı çoğunluğa inanırız, hakkı savunana inanırız. Bizim
için hak önemlidir. Dişi deveyi erkek deve yapan çoğunluk iradesidir ama olmaz,
olmaz. 
Bütün bunlarla ilgili her şeyi
Sayın Başkanın buraya bir usul tartışmasıyla koyması, burada huzurlarınızda
tarafsız Bakan oturuyor, Komisyon var, getirdiği rapora karşı yeni rapor
hazırlıyor, söz hakkını kesiyor, bizim söz hakkımızı kesmek için üçte 2 çoğunluk
bulunduruyor konuşmasınlar diye, HDP’yi konuşturuyor, HDP burada işgalde,
gürültüde duyulmuyor, idare amiri hiçbir şey yapmıyor. Oylama… “Yoklama istiyor
musunuz?” diye soruyor, “İstiyoruz.” diyoruz, “salla”, “gerek yok” diyor. Ne
oldu? Bu milletin hukukunu ayaklar altına aldıktan sonra bu Parlamento kendi
damarını, milletle, kesiyor arkadaşlar, inanın ki kesiyor, inanın kesiyor. Bu
hukuksuzluk burada olursa vatandaş hangi hukuka inanacak? “Ben de tanımıyorum
seni ya, ben de senin hukukunu tanımıyorum.” diyor, sen benim hukukuma riayet
etmiyorsun. Bu yasa da aynı şekilde. “Tipini beğenmedim, ne bu el kol hareketi?
Böyle yaptın. Şunu bir kırk sekiz saat alın içeri. Alın bakalım, önleme
yakalaması.” İstihbari dinlemeler… “Ağır ceza mahkemesi üyesini, birisini tayin
edin, dinleyin bunları canım, bir bakalım ne konuşuyorlar acaba?” Hukukun
garantisi yok. Gücün acımasızca insanları bastıracağı despot bir yönetim
anlayışı. Bugün Parlamento kendi hukukunu yok sayıyorsa, milletin hukukunu yok
saymak için yasa çıkartıyorsa, milletin egemenliği, milletin iradesi değil
arkadaşlar; birilerinin isteği, talebi var, samimiyetle söylüyorum. “Olur, ben
itiraz ederim İç Tüzük hükümlerine göre, yarım saat, bilmem ne...” 
(Mikrofon otomatik cihaz
tarafından kapatıldı) 
OKTAY VURAL (Devamla) – Evet,
uygulama olduktan sonra oldu. E, bu da benim hakkım ya, benim hakkım ama bu
hakkımı gasbetmek için daha İç Tüzük’le ilgili uygulama yapılmadan siz yeni bir
İç Tüzük ihdas ediyorsunuz. Hepsini bir araya getiriyor, yeni İç Tüzük ihdas
ediyor, “Ben bunu böyle uygulayacağım.” diyor. Bu bir keyfî yönetim. Anlatsan
ne olur? Görmeyen gözlere, duymayan kulaklara ne diyeceğiz? Ama gözler ve
kulaklar şehadet edecek arkadaşlar, inanın ki şehadet edecek. Biz inanan
insanlarız. Bunları bunun için söylüyorum. Cenab-ı Hak da bize hiç kimseye
haksızlık yaptırmasın diye hep dua ediyorum ama maalesef hep haksızlık
yaptınız. Bunlara inanıyor musunuz? Şu anda bizi sadece istihbarat dinlemiyor,
saray dinlemiyor, kirâm-ün-kâtibîn melekleri de yazıyor bunları,
söylediklerimi, hamdolsun söylüyorum ve bu haksızlık gözlerinize ve
kulaklarınıza şehadet olsun. Sayın Başkan, sizlerin bizim hukukumuzu gasbeden,
bu hukuka aykırı uygulamalarla bana verilen bu hakkı kullanmamı engellemek
yoluyla sizin de gözlerinize ve kulaklarınıza şehadet olsun. Sayın Bakan, siz
de tarafsız bir Bakan olarak geldiniz ama tarafsız değilsiniz. 
BAŞKAN – Evet, teşekkür ediyorum
Sayın Vural. 
OKTAY VURAL (Devamla) –
Dolayısıyla, bu konuda size hukukun gerektirdiği şekilde hareket etmediğinizden
dolayı gözleriniz ve kulaklarınız şehadet etsin diye söylüyorum. Gören gözler
varsa, duyan kulaklar varsa ibret alın diye söylüyorum.
Teşekkür ederim. (MHP
sıralarından alkışlar)
İDRİS BALUKEN (Bingöl) – Sayın
Başkan, sayın konuşmacı…
BAŞKAN – Evet, aleyhte söz
isteyen, Hasip Kaplan.
Buyurun.
İDRİS BALUKEN (Bingöl) – Bir
saniye… Bir dinleyin önce. Grup Başkan Vekili olarak söz istiyoruz, “Sayın
Hasip Kaplan, buyurun.” diyorsunuz.
BAŞKAN – Sayın Baluken, o şekilde
konuşma hakkınız yok. Bir usul tartışması açmışız, sırasıyla lehte ve aleyhte
söz veriyoruz.
İDRİS BALUKEN (Bingöl) – Sataşma
var partimize. 
BAŞKAN – Ne diye sataşma var
efendim?
İDRİS BALUKEN (Bingöl) –
Başkanlık Divanıyla ilgili eleştirileri yaparken “Halkların Demokratik
Partisini konuşturup, onlarla ilgili hukuku gözetip MHP’yle ilgili hukuku
gözetmediniz.” diye partimize doğrudan sataştı, gerçeğe aykırı beyanda bulundu.
BAŞKAN – “Eylem yapıldığında
seslenmediniz.” denildi, ben o şekilde biliyorum. Tutanakları isteyeyim efendim
Sayın Kaplan konuşana kadar, ondan sonra…
İDRİS BALUKEN (Bingöl) –
Tutanakları isteyecek bir şey yok. “Halkların Demokratik Partisini
konuşturdunuz, MHP’yi konuşturmadınız.” dedi. Öyle bir durum yok, öyle bir
cümle kullandı.
BAŞKAN – Bu cümlede sataşma
nerede efendim?
İDRİS BALUKEN (Bingöl) – Sayın
Oktay Vural burada.
OKTAY VURAL (İzmir) – Evet, evet,
kullandım çünkü üçte 2 çoğunlukla bize katıldınız, konuşturmadınız, HDP’yi
konuşturdunuz. Gayet açık, bunu söyledim.
BAŞKAN – Tamam, doğru, Sayın
Baluken, bu cümlede sataşma nerede? 
İDRİS BALUKEN (Bingöl) – Hayır
ya, öyle şey mi olur?
BAŞKAN – Sizin konuşturulmanızın
söylenmesi sataşma mıdır, onu soruyorum yani. 
İDRİS BALUKEN (Bingöl) – Sataşma,
grubumuza açık sataşma var.
BAŞKAN – “Konuşuyoruz” ne demek
sataşma? Burada asıl olan konuşmadır, partilerin konuşturulmasıdır gerçekten.
İDRİS BALUKEN (Bingöl) – Nasıl?
BAŞKAN – Burada asıl olan
partilerin konuşturulmasıdır. 
İDRİS BALUKEN (Bingöl) – Hayır,
öyle bir durum olmadığı için, söz hakkımız gasbedildi, Genel Kurula yanlış
bilgi verdi, HDP’nin de sanki Başkanlık Divanı tarafından kayrılan bir parti
şeklinde sunumu oldu.
OKTAY VURAL (İzmir) – Öyle oldu.
İDRİS BALUKEN (Bingöl) –
Dolayısıyla, sataşmadan dolayı…
BAŞKAN – Sayın Baluken, iki
dakika söz veriyorum. Ortada sataşma söz konusu değil. 
İDRİS BALUKEN (Bingöl) –
Lütfediyorsunuz yani söz verirken!
BAŞKAN - Buyurun.
IX.- SATAŞMALARA İLİŞKİN KONUŞMALAR (Devam)
4.- Bingöl Milletvekili İdris Baluken'in, İzmir Milletvekili Oktay
Vural’ın usul görüşmesiyle ilgili konuşması sırasında HDP Grubuna sataşması
nedeniyle konuşması
İDRİS BALUKEN (Bingöl) – Hepinizi
saygıyla selamlıyorum. 
Bu İç Tüzük eğer bir işe
yaramıyorsa, burayı keyfinize göre yönetecekseniz hiç oturmayalım.
OKTAY VURAL (İzmir) – Zaten öyle.
İDRİS BALUKEN (Devamla) – Açık
bir şekilde grubumuza sataşma yapılıyor, HDP’nin konuşmalarına engel
olunmadığı, MHP’nin konuşmalarına engel olunduğu şeklinde bir algı yaratılıyor;
bunu ifade ediyoruz, bunu bir sataşma gerekçesi bile saymıyorsunuz. Yani,
buraya girmeden önce bir çorba içtik, bir helalleştik sizinle ama hakikaten
tahammüllerimizi zorluyorsunuz yani. Böyle bir şey olabilir mi?
Bu yasa tasarısı görüşülürken
bütün siyasi partilere karşı İç Tüzük ve Anayasa rafa kaldırılmıştır. Bu yasa
tasarısının tümü üzerinde Halkların Demokratik Partisi konuşamamıştır, bölümü
üzerine konuşamamıştır, soru-cevap üzerinde söz hakkını kullanamamıştır; karar
yeter sayısı istemiş, dikkate alınmamıştır, diğer muhalefet partilerinin
yoklama talepleri dikkate alınmamıştır. Tüm bu usulsüzlükleri tespit edip
çarşaf çarşaf dilekçeyi Başkanlık Divanına gönderdiğimizde Başkanlık Divanı,
AKP’nin grup başkan vekilinin talimatı doğrultusunda hukuku tamamen rafa
kaldırmıştır. 
Dolayısıyla, burada, bu güvenlik
yasa tasarısının görüşmeleri sırasında hukuk tamamen ortadan kaldırılmıştır.
Bizim bir çekincemiz yok, size hayırlı uğurlu olsun. Bu güvenlik yasa tasarısı
sizi götürecek, sizin ayağınıza dolanacak. Özel güvenlik mahkemeleri için aynı
şeyi söyledik, duymazlıktan geldiniz, nasıl köşe bucak saklandığınızı en iyi
siz biliyorsunuz. Yüksekova’da 3 genç, polis kurşunuyla katledildiğinde o
dönemin İçişleri Bakanını aradığımızda “Benim polisim yanlış yapmaz.” demişti.
Üç gün sonra çocuğunu polis aradığı zaman “Paralelciler bana kumpas kurdu,
İçişleri Bakanı olarak benim haberim olmadı.” dedi. Aynı şeyle
karşılaşacaksınız, çok geç kalınmaz bu.
(Mikrofon otomatik cihaz
tarafından kapatıldı)
İDRİS BALUKEN (Devamla) – Polis
ve polise verdiğiniz yetki, valiye verdiğiniz yetki, erkler arasında ortadan
kaldırmış olduğunuz bu hukuksuzluk gelip en başta sizi vuracak ve inanın ki
bundan büyük bir pişmanlık duyacaksınız.
OKTAY VURAL (İzmir) – Sayın
Başkan, ben şunu söyledim: Maddelere katılmayla ilgili üçte 2 çoğunluk olunca,
bizim önergelerimize katıldılar, katılınınca bizim söz hakkımız olmadı ama
HDP’nin önergeleriyle ilgili böyle bir irade kullanmadılar ve onlar konuştular.
Dolayısıyla, Komisyon Başkanı ve AKP, HDP’nin konuşmasını istedi önergelerde;
bu açık.
XI.- USUL HAKKINDA GÖRÜŞMELER (Devam)
2.- Oturum Başkanı TBMM Başkan Vekili Sadık Yakut’un, 684 ve 684’e
1’inci Ek sıra sayılı Kanun Tasarısı’nın görüşmelerine devam edilmesi yönündeki
tutumunun Anayasa ve İç Tüzük hükümlerine uygun olup olmadığı hakkında (Devam)
BAŞKAN – Aleyhte söz isteyen
Hasip Kaplan, Şırnak Milletvekili.
Buyurun Sayın Kaplan.
HASİP KAPLAN (Şırnak) – Sayın
Başkan, gecenin bu vaktinde…
LEVENT GÖK (Ankara) – Sabahın,
Sayın Kaplan.
HASİP KAPLAN (Devamla) – Sabaha
doğru… Hep zaten bu paketleri böyle geçirirsiniz, alışkanlığınızdır, biliyoruz.
Ama buradan hem iktidara hem iki muhalefet partisine bir şey söyleyeceğim:
Bakın, bu önergeyi, 9 Şubatta, güvenlik paketi Meclise verilir verilmez Meclis
Başkanlığına verdim. 
Bakın, dikkat edin. Burada “Sayın
Hasip Kaplan’ın 684 sıra sayılı Tasarı’yla ilgili 1-132’nci maddelerine ilişkin
önergelerini teslim aldım. 9 Şubat 2015, saat 16.10” Yasama uzmanı, adı, soyadı
ve imzası. 
Arkadaşlar, önerge böyle teslim
edilir, böyle. Bu işi öğrenin, herkes bilsin. Bunu, sizin ustalık döneminiz,
siz öğrenememişsiniz. Sizin teslim ettiğiniz önergeleri de böyle getirin. 
Bakın, şimdi… 
RECEP ÖZEL (Isparta)- Tek imzalı
önergelerde öyle de, önerge öyle teslim edilmez. 
HASİP KAPLAN (Devamla) – Tek
imzayla da olsa 5 imzayla da verdiğimiz 132 önerge var ve Komisyona da 126 tane
önergemiz gitmiştir. 
Bakın, şimdi, buradan yola
çıkarak şunu çok açık söylüyorum: Ben buradan polemik yapmayacağım. Sayın
Vural’a da çok açık söylüyorum. Bu tür bir önergeyi Anayasa’ya, İç Tüzük’e
aykırı diye siz de verseydiniz konuşurdunuz. Bu kadar basit. Halkların
Demokratik Partisi bunu görmüştür, bu paketteki oyunu sezmiştir… 
ALİ RIZA ÖZTÜRK (Mersin)- Biz
görmedik mi? 
HASİP KAPLAN (Devamla) - …ve
başından beri önergelerini vermiştir ve sürecin içinde, paketin başından sonuna
kadar Mecliste en direngen, en etkili muhalefeti hem göstermiş, hem Meclis
Başkanlığını, Divanını, İç Tüzük 13’e göre harekete geçirmiş, Komisyonda
şikâyetlerini sürdürmüş, onunla da kalmamış. 
ENSAR ÖĞÜT (Ardahan) – Slogan
attı, slogan!
HASİP KAPLAN (Devamla) -
Angaryadan Avrupa İnsan Hakları Mahkemesine bu çalışma tarzını vermiş, Anayasa
Mahkemesine de bu Tüzük’teki yasa dışılıklar karşısında başvuru yapmıştır. 
İDRİS ŞAHİN (Çankırı) – Hangi
maddeyle ilgili? 
HASİP KAPLAN (Devamla) – Bakın,
biz, burada çalışırken böyle sayfalarca itirazlar verdik, tek tek belgeledik.
Ana muhalefet Anayasa Mahkemesine giderken bunlardan yararlanır. Şu gördüğünüz
itirazların hepsi İç Tüzük ihlalleriyle ilgilidir, bakın. Ve biz bunların
hepsini yaparken Meclis tarihinin en karanlık, milletin iradesini tamamen yok
sayan, hukukun değil, İç Tüzük'ün değil, Anayasa'nın değil, kaba gücün hâkim
olduğu; AK PARTİ’li Meclis başkan vekillerinin İç Tüzük'e ve Anayasa'ya göre
değil, tamamen patronun “Bu paket çıkacak.” emirlerine göre yirmi dört saat
çalışma yöntemi koyduğu 17 Şubattan 12 Marta kadar cumhuriyet tarihinin en
büyük muhalefet direnişine sahne olmuştur burası.
Çünkü bu faşizm paketi karşısında direnmek insanlık onuru için direnmekti.
Şunu söyleyeyim: Eğer bu Mecliste
AKP’li Meclis başkan vekilleri şu Divanda oturdukları zaman İç Tüzük ve hukuk
uygulansaydı, milletin iradesine saygı olsaydı, iktidar milletvekillerinin
muhalefet milletvekillerinden 7 tanesini yaraladığı zaman birisi hakkında bir
uyarı cezası verirdi, en azından kendi yetkisini kullanırdı, en azından özür
dilemeye davet ederdi. Şu merdivenlerden, 15 mermer basamaktan ana muhalefet
partisinden bir milletvekili atıldı, kemikleri kırıldı, bununla ilgili bu
Meclis kürsüsünde Başkanlık Divanı çıkıp iki söz etmedi. (AK PARTİ sıralarından
“Yalancı.” sesleri) Hakaret edildi, küfredildi, kadınlara şiddet uygulandı,
bunların hepsi görmezlikten gelindi. Çünkü iktidar milletvekilleri bunu yapma
hakkına sahipti, sayın başkan vekilleri de… Sayın Yakut, maalesef, son gününüz,
size övgü dizecek durumda değilim ama sizin ve Ayşe Nur Bahçekapılı’nın yönetim
döneminde Meclis, Meclis tarihinin en kötü sınavını vermiş ve itibarsızlaşma
konusunda, demokrasiye güven konusunda son derece tehlikeli bir aşamaya
girmiştir.
Tabii ki, size nasıl anlatayım?
Bir paket getirdiniz, 132 maddeydi. Biz size dedik ki: “Direneceğiz, siz bu
paketleri çıkaramayacaksınız.” Ve 67’nci maddeye gelindiğinde, 12 Martta yani
tam şöyle ortasına, pes ettiniz, şu şekilde ikiye böldünüz. Hükûmet, tarafsız
Bakan bir önerge verdi, 67’de pes etmişti, 63 maddesini geri istedi. İşte,
bütün mesele burada arkadaşlar. Burada 63 maddeyi, 132 maddeyi bu muhalefet
direnişi, HDP’nin etkili muhalefeti, diğer muhalefetin de muhalefetiyle
çıkaramayacağını anlayınca geri çekti ama geri çekerken bir şeyi görmedi
iktidar partisi, bu geri çekme konusunda fark etmediği bir şey vardı; evet,
önergeleri kapatmıştı, 30 Ocakta önergeleriniz vardı tek imzalı, bu 30 Ocaktaki
önergelerin hepsi tırışkadandı biliyor musun? Sırf, önergeleri muhalefet
kapmasın, bağımsız milletvekilleri kullanmasın diye vermiştiniz, sonra…
RECEP ÖZEL (Isparta) – Tırışkadan
olur mu ya?
HASİP KAPLAN (Devamla) – Aynen,
tırışkadandı. O tırışkadan önergeleri sonradan Hükûmet önerge verip çektikten
sonra siz yeni uyandınız ve farkına yeni vardınız. Bu maddelerin çıkarılması
için önerge verilmesi gerekir, yeni ayıktınız, aklınız başınıza yeni geldi ve
siz son dakikada üstüne kurşun kalemle yazılmış, Hükûmet önergesi okunduktan
sonra siz ve MHP… Burada Sayın Oktay Vural, Allah’ınıza, dininize, imanınıza
doğru söyleyin, burada okunduktan sonra o önergeler verilmedi mi ikisi?
OKTAY VURAL (İzmir) – Verildi,
ben onu verdim.
HASİP KAPLAN (Devamla) – İşleme
konulmadı, dağıtılmadı.
RECEP ÖZEL (Isparta) – Onlar öyle
vermiş de biz öyle vermedik. 
HASİP KAPLAN (Devamla) – İkinizin
de önergeleri öyleydi.
RECEP ÖZEL (Isparta) – Ya, sen
kendin söyledin, “23.05’te verdiniz.” dedin ya.
HASİP KAPLAN (Devamla) - CHP’nin
önergeleri ise karmaydı. 
OSMAN AŞKIN BAK (İstanbul) –
Kameralara bakmadın mı, Recep oturuyordu orada? Recep 23.05’te oradaydı,
24/04’te.
HASİP KAPLAN (Devamla) – Bakın,
hukuksuzluk her tarafınızdan akıyor, her tarafınızda bu pakette usulsüzlük var.
Bu pakette bu çalışma tarzında bu Mecliste zulüm uyguladınız. 
Bakın, bu paketin içinde faşizmin
bütün maddeleri olduğu için son sözümüzü de söyleyeceğiz, ancak bizim
yaptığımız itirazlar sahtecilik içeriyor arkadaşlar, sahtecilik, sahtecilik!
Evrakta sahtecilik! 
Ben, size, bunun canlı kanıtı
olarak, bir saat on beş dakika Meclis kürsüsündeki konuşmaların hepsini Meclis
Başkanına verdim. Şimdi, Meclis Başkanına verdiğim bu görüşmelerin bütün
tutanakları burada, bir saat on beş dakika, hepsi var Başkanlık Divanının. Bu
Başkanlık Divanına sizin önerge verdiğiniz, o saatlerde, gözükmüyor, önergeler
kapandıktan sonra MHP’yle beraber verildi; Meclis Başkanlığı sizin önergeleri
Komisyona gönderdi, Komisyon da yasalara aykırı olarak bu önergeleri İçişleri
Komisyonu üyelerine oylattı, orada milletvekillerinin konuşma haklarını
gasbetti. Önerge sahiplerinin önergeler üzerinde elbette ki beş dakika konuşma
hakkı var, usule aykırı olarak AK PARTİ’nin ve MHP’nin önergeleri İç Tüzük 88’e
göre işleme konulmaması gerekirken konuldu ve bu rapor geçersizdir. Bu rapor İç
Tüzük 52’ye aykırıdır. Bu rapor Danışma Kurulundan geçmemiştir. Bu rapor boştur
boş, boş! Arkadaşlar, siz yediniz 63 maddeyi, bunun içinde hiçbir madde yok,
boş, boş! Bu boş raporu mütemmim cüzü olarak getiriyorsunuz. Siz boşaldınız,
frenleriniz, zemberekleriniz boşaldı, feleğinizi şaşırdınız, böyle muhalefet görmediniz.

Bakın, size söyleyeyim: Bu rapor
Danışma Kurulundan geçer, Genel Kurulda oylanır, ondan sonra görüşülür. Eğer
Başkan Vekili Sayın Sadık Yakut, son dakikalarınızda siz bu usulsüzlüğü
yaparsanız -ki Meclis tarihinde ilktir- Allah var, affetmeyiz, hakkımızı helal
etmeyiz size. 
ENGİN ALTAY (Sinop) – Yapmaz,
yapmaz!
BAŞKAN – Evet, teşekkür ediyorum.
OKTAY VURAL (İzmir) – Sayın
Başkan…
BAŞKAN – Buyurun Sayın Vural. 
OKTAY VURAL (İzmir) – Ben, bizim
bu önergelerimizi vermeyle ilgili, zaten Meclis Başkanlığının tespiti var. Saat
11.18’de Hükûmet önergesi okunuyor. Bizim verdiğimiz önergelerin 11.30, 11.33
ve 11.39’da yani Hükûmetin önergesi okunduktan sonra verildiğini Meclis
Başkanlığı tespit etmiş. Dolayısıyla, 88’inci maddede “İsteyebilir, görüşülmeksizin
yerine getirilir, verilen bütün önergeler esas komisyona verilir...” Yani, bu
irade ortaya çıkıncaya kadarki verilmiş önergeler Komisyona gider.
RECEP ÖZEL (Isparta) – 11.43’te
çıktı o irade efendim.
OKTAY VURAL (İzmir) – Anlıyoruz
ki benim 11.30’da verdiğim önerge, iradeden sonra verilmiş bir önergedir.
Komisyon bunları görüşmüştür. Bu bile usule aykırıdır.
HASİP KAPLAN (Şırnak) –
Görüşemezsiniz ki, bırakın.
BAŞKAN – Evet, teşekkür ediyorum.
Sayın Hamzaçebi, buyurun.
MEHMET AKİF HAMZAÇEBİ (İstanbul) –
Teşekkür ederim Sayın Başkan.
Sayın Hasip Kaplan konuşmasının
başlangıcında Cumhuriyet Halk Partisini de dâhil ederek üç partiye bir yol
gösterdi, dedi ki: “Bakın, size örnek olsun, önergeler böyle verilir.” diye
kendi önergelerinin bir tutanakla Meclis Başkanlığına verildiğini ifade etti.
Sayın Kaplan konuşmasının diğer bölümlerinde de gayet açık bir şekilde ifade
etti. Cumhuriyet Halk Partisi bu yasa tasarıyla ilgili olarak, 132 maddeyle
ilgili önergesini, toplam 132 adet önergeyi yasa tasarısının görüşmelerinden
önce Başkanlık Divanına teslim etmiştir ve bizim 132 önergemizin Komisyona
çekilen maddeleriyle ilgili olanları da Komisyona intikal ettirilmiş ve orada
arkadaşlarımız, daha doğrusu birer kişi bu önergeler üzerinde görüş ifade
etmişlerdir. Bizim önergelerimizin verilmesinde herhangi bir eksiklik yoktur
Sayın Başkan.
Teşekkür ederim.
BAŞKAN – Evet, teşekkür ederim.
Sayın milletvekilleri, 684…
HASİP KAPLAN (Şırnak) – Sayın
Başkan, kayda geçmesi için… Cumhuriyet Halk Partisi başından önergelerini verdi.
(AK PARTİ sıralarından “Yeter!” sesleri)
İDRİS BALUKEN (Bingöl) – Ya ne
yeteri? Oturuyorsan otur, oturmuyorsan çık! “Yeter!” diyor ya. Milletvekili
konuşmayacak mı burada?
HASİP KAPLAN (Şırnak) – Lütfen
milletin iradesine saygılı ol. Olmak istemeyen çıksın gitsin, çay içsin, kahve
içsin. (AK PARTİ sıralarından gürültüler)
BAŞKAN – Sayın Kaplan,
dinliyoruz, lütfen…
MUHYETTİN AKSAK (Erzurum) – Sen
kimsin ki “Çık, git!” diyorsun! Otur yerine! Burada hiç kimseye “Çık, git!”
diyemezsin!
İDRİS BALUKEN (Bingöl) – Sana mı
soracağız?
HASİP KAPLAN (Şırnak) – Hadi be!
Sinirlerinizi bozacağız bu paket çıkana kadar.
BAŞKAN – Sayın Kaplan…
HASİP KAPLAN (Şırnak) – Bu paket
çıkana kadar bir taraflarınız şişecek yani kusura bakmayın. Bu faşizm paketi
karşısında milletin iradesine saygılı olun.
BAŞKAN – Sayın Kaplan, lütfen…
HASİP KAPLAN (Şırnak) – Sayın
Başkan, CHP başından vermiştir, biz de başından vermişiz. Benim tekli 132,
grubumun 132 beş imzalı önergesi var. AK PARTİ ile MHP’nin önergeleri sonradan
verilse bile işleme konamaz 88’e göre; biz bunu anlatıyoruz Sayın Başkan. Son
gün göreviniz…
BAŞKAN – Evet, teşekkür ediyorum.
HASİP KAPLAN (Şırnak) – Yani,
hukukçusunuz, bu işi çok iyi biliyorsunuz. Meclis tarihinde bir ilktir. Bu
şekilde sinirleri gerdirmeye hakkınız yok. Bırakın yarına, Danışma Kurulu…
BAŞKAN – İki saatten bu tarafa bu
konuyu konuşuyoruz Sayın Kaplan.
HASİP KAPLAN (Şırnak) – Sayın
Başkan, ama Danışma Kuruluna bırakın, yarın gelir, öbür gün gelir yani.
BAŞKAN - Söz verdim yani, tam iki
saat oldu, daha nasıl şey yapabilirim?
Evet, sayın milletvekilleri, 684
sıra sayılı Kanun Tasarısı’nın görüşmelerine kalınan yerden devam edilmesinin
uygun olduğu şeklindeki tutumumu oylarınıza sunuyorum: Kabul edenler… Kabul
etmeyenler… Kabul edilmiştir.
X.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
B) Komisyonlara Geri Çekilen Tasarılar/Teklifler (Devam)
1.- Polis Vazife ve Salahiyet Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı ile İstanbul Milletvekili
Mahmut Tanal'ın; Nüfus Hizmetleri Kanununda Değişiklik Yapılmasına Dair Kanun
Teklifi, İstanbul Milletvekili Bülent Turan'ın; Nüfus Hizmetleri Kanununda
Değişiklik Yapılması Hakkında Kanun Teklifi, Çanakkale Milletvekili İsmail
Kaşdemir'in; Kimlik Bildirme Kanununda Değişiklik Yapılmasına Dair Kanun Teklifi,
İstanbul Milletvekili Mustafa Sezgin Tanrıkulu ve Kocaeli Milletvekili Mehmet
Hilal Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları (1/995,
2/422, 2/514, 2/909, 2/1518, 2/1579, 2/1632, 2/2443, 2/2469) (S. Sayısı: 684 ve
684’e 1’inci Ek) (Devam)
BAŞKAN - 67’nci maddeden sonra
gelmek üzere yeni madde ihdasına dair iki adet önerge vardır, okutuyorum…
OKTAY VURAL (İzmir) - Çok uygun
oldu, hakikaten, vallahi(!) Çok meşru, bravo(!)
HASİP KAPLAN (Şırnak) - Jübileniz
iyi olmadı Sayın Başkanım, jübileniz çok kötü oldu.
BAŞKAN – Evet, sayın
milletvekilleri, yeni madde ihdasına dair iki adet önerge vardır. 
İç Tüzük’ün 91’inci maddesine
göre yeni bir madde olarak görüşülmesine komisyonun salt çoğunlukla katıldığı
önerge üzerinde görüşme açılır ve bu maddede belirtilen sayıda önerge
verilebilir. Bu nedenle, önergeyi okutup Komisyona soracağım. Komisyon önergeye
salt çoğunlukla, 14 üyesiyle katılırsa önerge üzerinde yeni bir madde olarak
görüşme açacağım, komisyonun salt çoğunlukla katılmaması hâlinde ise önergeyi
işlemden kaldıracağım.
Şimdi, ilk önergeyi okutuyorum:
Türkiye Büyük Millet Meclisi Başkanlığına
Görüşülmekte olan 684 Sıra Sayılı
Polis Vazife ve Salahiyet Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı ile İstanbul
Milletvekili Mahmut Tanal'ın; Nüfus Hizmetleri Kanununda Değişiklik Yapılmasına
Dair Kanun Teklifi, İstanbul Milletvekili Bülent Turan'ın; Nüfus Hizmetleri
Kanununda Değişiklik Yapılması Hakkında Kanun Teklifi, Çanakkale Milletvekili
İsmail Kaşdemir'in; Kimlik Bildirme Kanununda Değişiklik Yapılmasına Dair Kanun
Teklifi, İstanbul Milletvekili Mustafa Sezgin Tanrıkulu ve Kocaeli Milletvekili
Mehmet Hilal Kaplan'ın; 2559 Sayılı Polis Vazife ve Salahiyet Kanununda
Değişiklik Yapılmasına İlişkin Kanun Teklifi, Adana Milletvekili Osman Faruk
Loğoğlu'nun; Emniyet Teşkilatı Kanununda Değişiklik Yapılması Hakkında Kanun
Teklifi, Mersin Milletvekili Ertuğrul Kürkcü'nün; Polis Vazife ve Salahiyet
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporu’nun 67.
Maddesinden sonra aşağıdaki maddenin eklenmesi ve madde numaralarının buna göre
teselsül ettirilmesini arz ve teklif ederiz. 
 Mehmet Akif Hamzaçebi Levent
Gök İhsan Özkes
 İstanbul  Ankara İstanbul
 Ali Serindağ Aytun
Çıray Ali Haydar Öner
 Gaziantep İzmir Isparta
“MADDE 68- 10/6/1949 tarihli ve
5442 sayılı İl İdaresi Kanununa aşağıdaki ek madde eklenmiştir. 
‘EK MADDE 1- Nüfus kayıtlarına
yetkisiz olarak erişilmesini, kayıtların kanuna aykırı olarak açıklanmasını ve
paylaşılmasını engellemek amacıyla Bakanlık her ilde gerekli tedbirleri alır.’”
BAŞKAN – Sayın Komisyon, önergeye
salt çoğunlukla katılıyor musunuz? 
İÇİŞLERİ KOMİSYONU BAŞKANI MEHMET
ERSOY (Sinop) – Sayın Başkanım, izninizle Komisyon üyelerimizi komisyon
sıralarına davet ediyorum. 
Sayın Başkanım, salt çoğunluğumuz
yoktur, katılamıyoruz. 
BAŞKAN – Komisyon önergeye salt
çoğunlukla katılmamış olduğundan önergeyi işlemden kaldırıyorum. 
Diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte olan 684 Sıra Sayılı
Polis Vazife ve Salahiyet Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı ile İstanbul
Milletvekili Mahmut Tanal'ın; Nüfus Hizmetleri Kanununda Değişiklik Yapılmasına
Dair Kanun Teklifi, İstanbul Milletvekili Bülent Turan'ın; Nüfus Hizmetleri
Kanununda Değişiklik Yapılması Hakkında Kanun Teklifi, Çanakkale Milletvekili
İsmail Kaşdemir'in; Kimlik Bildirme Kanununda Değişiklik Yapılmasına Dair Kanun
Teklifi, İstanbul Milletvekili Mustafa Sezgin Tanrıkulu ve Kocaeli Milletvekili
Mehmet Hilal Kaplan'ın; 2559 Sayılı Polis Vazife ve Salahiyet Kanununda
Değişiklik Yapılmasına İlişkin Kanun Teklifi, Adana Milletvekili Osman Faruk
Loğoğlu'nun; Emniyet Teşkilatı Kanununda Değişiklik Yapılması Hakkında Kanun
Teklifi, Mersin Milletvekili Ertuğrul Kürkcü'nün; Polis Vazife ve Salahiyet
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları'nın (1/995,
2/422, 2/514, 2/909, 2/1518, 2/1579, 2/1632, 2/2443, 2/2469) "4/1/1961
tarihli ve 211 sayılı Türk Silahlı Kuvvetleri İç Hizmet Kanununun 34 üncü
maddesinin (d) fıkrasına aşağıdaki cümle eklenmiştir.
"Ancak, Jandarma Genel
Komutanlığı ve Sahil Güvenlik Komutanlığı mensuplarının kıyafetine ilişkin
hususlar, Genelkurmay Başkanlığının görüşü alınarak Millî Savunma Bakanlığı ve
İçişleri Bakanlığı tarafından müştereken çıkarılacak yönetmelikle
düzenlenir." şeklindeki 67. maddesinden sonra gelmek üzere aşağıdaki
maddenin ihdas edilmesini ve diğer maddelerin buna göre teselsül ettirilmesini
arz ve teklif ederiz.
 Mehmet Erdoğan Seyfettin
Yılmaz S. Nevzat Korkmaz
 Muğla Adana Isparta
 Ali Öz Alim
Işık
 Mersin Kütahya
MADDE 68- İç Hizmet Kanununun
34'ncü maddesine göre belirlenen kıyafetleri temin etmek için Mülki görev yapan
Jandarma ve Sahil Güvenlik personeline her yıl Bakanlar Kurulu tarafından
belirlenen miktarda kıyafet ödeneği verilir.
BAŞKAN – Sayın Komisyon önergeye
salt çoğunlukla katılıyor musunuz?
İÇİŞLERİ KOMİSYONU BAŞKANI MEHMET
ERSOY (Sinop) – İçişleri Komisyonunun sayın üyelerini madde ihdası için
komisyon sıralarına davet ediyorum efendim.
Sayın Başkanım, salt çoğunluğumuz
yoktur, katılamıyoruz.
BAŞKAN – Komisyon önergeye salt çoğunlukla katılmamış
olduğundan önergeyi işlemden kaldırıyorum.
Sayın milletvekilleri, Osmaniye Milletvekili Hasan
Hüseyin Türkoğlu ve arkadaşlarınca verilmiş bulunan üçüncü bölümde, sırasıyla
69, 70, 71 ve 72’nci maddelerden sonra gelmek üzere yeni madde eklenmesine
yönelik dört adet önerge bulunmaktadır. 
Biraz önce de yeni madde ihdasına dair iki önergenin
işlemi yapılmıştır. Malumunuz, Komisyona geri alınan 69 ila 130’uncu maddeler
İçişleri Komisyonunca metinden çıkarıldığı ve bölüm üzerinde iki yeni madde
ihdası önergesi işlemi gerçekleştirildiği için yeni madde ihdasına yönelik bu
dört önergenin işleme alınma şansı bulunmamaktadır.
Ayrıca, içerik olarak Nüfus Hizmetleri Kanunu’nda
değişiklik öngören söz konusu önergeler, Komisyon metninde bulunmayan sair
kanunda değişiklik öngördüğünden de işleme alınması mümkün bulunmamaktadır. İç
Tüzük’ün 87’nci maddesinin üçüncü fıkrasına göre, görüşülmekte olan tasarı ve
teklifin konusu olmayan sair kanunlarda ek ve değişiklik getiren yeni bir kanun
teklifi niteliğindeki değişiklik önergeleri de işleme konulamamaktadır.
Yeni madde ihdasına ilişkin verilmiş önergeler,
değişiklik öngörülen kanunla ilgili maddelerin komisyon metninden çıkarılması
nedeniyle söz konusu hüküm uyarınca işleme konulmamıştır.
Böylece üçüncü bölüm üzerindeki görüşmeler
tamamlanmıştır. 
Dördüncü bölümün 73 ila 102’nci maddelerinden oluşması
ve bu maddelerin metinden çıkarılması nedeniyle şimdi beşinci bölümün
görüşmelerine başlayacağız.
Yalnız, dördüncü bölümde, Osmaniye Milletvekili Hasan
Hüseyin Türkoğlu ve arkadaşlarınca verilmiş bulunan, 73’üncü maddeden sonra
gelmek üzere yeni madde eklenmesine yönelik bir önerge, İzmir Milletvekili
Oktay Vural ve arkadaşlarınca verilen 75’inci maddenin değiştirilmesine yönelik
bir önerge bulunmaktadır. 
Komisyonda geri alınan 69 ila 130’uncu maddeleri
İçişleri Komisyonu metninden çıkarıldığı ve dördüncü bölümde herhangi bir madde
kalmadığı ve bölüm üzerinde bir görüşme yapılmadığı için bu önergelerin işleme
alınma şansı bulunmamaktadır.
OKTAY VURAL (İzmir) – Sayın Başkan, önce bölüm
üzerinde görüşme yapılması lazım ki bunu sizin okuyabilmeniz lazım.
BAŞKAN – Görüşme yapılmıyor ki onu okuyorum zaten.
OKTAY VURAL (İzmir) – Görüşme yapılması lazım işte.
BAŞKAN – Çıkartılmış efendim.
OKTAY VURAL (İzmir) – Zaten, bu maddeyle ilgili
önergeyi okuyabilmeniz için bölüm üzerinde görüşme yapmanız lazım.
BAŞKAN – Madde yok üzerinde ki görüşülecek.
OKTAY VURAL (İzmir) – Görüşme yapmadan nasıl “Gündeme
alınamaz.” diyorsunuz? Aradaki maddeler kaldırıldığına göre…
BAŞKAN - Beşinci bölümün 103 ila
130’uncu maddeleri Komisyon tarafından tasarı metninden çıkarıldığından bölümde
131 ve 132’nci maddeler bulunmaktadır. Maddeler üzerindeki işlemelere
Komisyonun mevcut metni üzerindeki madde numaralarından devam edilecektir.
Tasarının tümü kabul edilip kanunlaştığı takdirde kanun metninin yazımı
esnasında metin üzerinde gerekli teselsül yapılacaktır. 
Şimdi, beşinci bölümün
görüşmelerine başlıyoruz. 
Beşinci bölüm üzerinde Halkların
Demokratik Partisi Grubu adına söz isteyen İdris Baluken, Bingöl Milletvekili.
Buyurun Sayın Baluken. (HDP
sıralarından alkışlar) 
HDP GRUBU ADINA İDRİS BALUKEN
(Bingöl) – Teşekkür ediyorum.
Sayın Başkan, değerli milletvekilleri;
hepinizi saygıyla selamlıyorum.
Gecenin bu saatinde bir faşizm
yasası görüşüyoruz ve bu faşizm yasası, bu ülkenin demokratik geleceğinin ve
toplumsal barışının altına yerleştirilmiş olan bir dinamittir. Bu dinamitin
kimler tarafından ateşleneceğini eminim ki hepiniz az çok tahmin
ediyorsunuzdur. Bu ülkenin toplumsal barışını ve demokratik geleceğini
istemeyen hem devlet içerisinde örgütlenmiş hem de uluslararası düzeyde
ellerini ovuşturarak bekleyen pek çok güce çok önemli bir malzeme, önemli bir zemin
hazırlıyorsunuz. Özellikle bu dönemde toplumsal barışımız için bu Meclisin
gündeminde olması gereken demokratikleşme ve özgürlüklerle ilgili yasal
hazırlıklar yerine, böylesi bir faşizm paketini getirmenin bedelini ağır
ödeyeceksiniz. Açık konuşuyoruz, bundan hiçbir şekilde kaçışınız olmayacak.
Biz, burada, halkımız adına, halkımızdan aldığımız yetkiyle bu yasaya karşı
direnirken aynı zamanda sizi de bu anlamda uyarma görevimizi mümkün olduğunca
yerine getirmeye çalıştık. Ama, ısrarla bu yasada eğer siz bu şekilde bir
kararlılık gösteriyorsanız -demin de ifade ettiğim gibi- bu yasa size hayırlı
uğurlu olsun. Bu yasa bu ülkeyi bir polis devleti hâline getirecek, bunu
Türkiye halkı kabul etmeyecek. Bu yasa olağanüstü yetkilerle donatılmış
valilerin olduğu bir devlet hâline getirecek bu ülkeyi ve bu ülkenin halkı bu
devleti bu hâliyle kabul etmeyecek. Bu yasa “kaldırıyorum” diye övündüğünüz,
halka yalan söylediğiniz olağanüstü hâl uygulamasını 81 ile yayacak ve
olağanüstü hâl uygulamasını bu halk kabul etmeyecek. Dolayısıyla, bu yasadan en
büyük zararı göreceğinizden emin olabilirsiniz. 
Demin kısa konuşmada iki örnek
verdim. Özel güvenlik mahkemelerinden çocuklarınızı, Hükûmet, devlet
yetkililerinizi nasıl saklamak zorunda kaldığınızı daha birkaç ay öncesinden
biliyoruz. Yine, İçişleri Bakanının “Benim polisim yanlış yapmaz.” dedikten üç
gün sonra, kendi oğlunu polisin gözetiminde gördükten sonra içerisine girdiği
zavallı tavrı hepiniz gördünüz. Bu ülkenin İçişleri Bakanı, halkın çocuğu sokak
ortasında katledilirken “Benim polisim yanlış yapmaz.” diyordu, üç gün sonra
kendi oğluna o polis terörü aynı şekilde yönelince mazlumları oynama
zavallılığına düştü. İnanın ki bu konuda bu yasa tasarısıyla ilgili de aynı
şeyi yaşayacaksınız. 
Bugünlerde özellikle çözüm
süreciyle ilgili de farklı birtakım söylemler içerisine girdiniz. İç politikada
ve dış politikada yaşadığınız bütün iflasları bir kenara bırakarak nefes
aldığınız tek zemin olan çözüm süreciyle ilgili girmiş olduğunuz tutum da en
büyük zararı size verecek. Dün söylediğinizi bugün inkâr etmenin, dün
yaptığınızı bugün farklı bir noktada halka sunmanın bedelini, faturasını ağır
ödeyeceksiniz. Biz halkımıza karşı olan sorumluluğumuz gereği buradan size bu
uyarıları yapmayı bir görev olarak biliyoruz. 
Burada yeni bir ittifakın
geliştiğinden haberdarız. Sayın Cumhurbaşkanının orduya öz eleştiri vermesinden
sonra, özür dilemesinden sonra çözüm süreciyle ilgili söylemlerinin
değiştiğinin farkındayız. Türk Silahlı Kuvvetlerinin tıpkı eski yıllardaki gibi
vesayet iştahıyla tekrar meydana atıldığının farkındayız. Ordunun Eşme ruhuyla
ilgili bütün cümlelerinin, Hükûmetinizi hedef alan açıklamalarının ne anlama
geldiğini ve hangi ittifakla ortaya konduğunun farkındayız. Bu açıklamayla
paralel olarak Mardin’de, Hakkâri’de başlatmış olduğu operasyonların ne anlama
geldiğinin farkındayız. 34 yurttaşı F16’larla paramparça ettiği Roboski’de,
tespih tanesi gibi, katırları katlederek oradaki halka ne mesaj verdiğinin
farkındayız. O mesajların amacı bize, halkımıza bir gözdağı vermekse orada
yanılıyorsunuz; Cumhurbaşkanı da yanılıyor, ordu da yanılıyor. Bu ordudan
korkacak bir halk ya da bu operasyonlardan korkacak, bu tehditlerden,
gözdağından korkacak bir siyasi parti yok karşınızda. 
Siz kendi yanlışlarınızda ısrar
ettiğiniz sürece adım adım gelen bir darbe mekaniğinin nasıl sizi götüreceğine
tanıklık edeceksiniz. Rahmetli Menderes de bir darbe mekaniği harekete geçtiği
zaman, askerler kendisine gelip darbe tehdidinden bahsettiği zaman “Benim
ordum, benim askerim bu yanlışı yapmaz.” demişti, ta ki kendisini farklı bir
noktada, ordu tarafından alaşağı edilmiş görünce… Şu anda da siz farklı
ittifaklara yelken açmış olabilirsiniz ama inanın ki bu ittifak başınıza büyük
bir felaket getirecek. Burada detaylı konuşmaya gerek yok, yakın tarihimize
bakarsanız ne söylediğimizi rahatlıkla görebilirsiniz. 
Bu getirilen yasa tasarısının bir
amacının da seçimlerde halka yönelik baskı oluşturmak ve seçim sonrasında güya
kendi kafanızda oluşturmuş olduğunuz senaryolara göre tedbir almak olduğunu da
biliyoruz. Şimdiden Doğu ve Güneydoğu Anadolu Bölgesi’ne 20 bin polisi
gönderirken, şimdi arkasından da “Vur.” yetkisi veren bir yasayı çıkararak o
polislerin arkasından gönderiyorsunuz. Bunun çok ince planlanmış, çok ince
hesaplarla hayata geçirilmiş bir tezgâh olduğunu gayet iyi biliyoruz ama inanın
ki bu tezgâhtan en büyük zararı siz göreceksiniz. Bizim, polis kurşunlarından,
polisin “Vur.” yetkisinden herhangi bir korkumuz yok. Bugüne kadar en büyük
bedelleri ödeyerek demokrasi ve özgürlükler mücadelesini bu çatı altında
yürütmeye çalışıyoruz. 
Bu sokakta oluşturulacak polis
terörüyle bütün bir Türkiye’yi teslim almaya çalışma hesapları da yapıyorsanız
yakın dönemde Gezi’de ortaya çıkan ruha bakmanız yeterlidir. Artık, Türkiye
halkının tamamı bu antidemokratik, bu faşizan yasalardan korkmanın eşiğini
çoktan geçmiş, demokrasi ve özgürlükler konusunda kararlılığını ortaya koymuş
bir noktaya gelmiş durumdadır. Dolayısıyla, ataşe benzin döküyorsunuz. Bu
harlanacak ateş inanın ki en büyük zararı sizlere verecek. 8 Haziran sabahı
uyandığınız zaman getirdiğiniz bu antidemokratik yasaların hesabını halk size
soracak. 8 Haziran sabahı Türkiye’de on üç yıllık bir iktidarın final faşizan
yasalarının Türkiye halkı tarafından nasıl cezalandırılacağına hep birlikte
tanıklık edeceğiz. O gün işte siz pişman olacaksınız. O gün, getirdiğiniz bu
yasaların size geri dönme ihtimaline karşı büyük bir pişmanlık duyacaksınız ama
son pişmanlık fayda etmeyecek. 
Şimdi, Hükûmet yetkilileriniz
kalkmış bazı açıklamalarla ilgili “Çözüm sürecini zehirliyor.” gibi söylemlerde
bulunuyorlar. Öyle açıklamalarla falan çözüm süreci zehirlenmez. Siz bu yasayı getirmekle çözüm
sürecine baldıran zehri içiriyorsunuz. Sonucu ne olur bilemeyiz. Biz umarız ki,
sonucu, büyük emeklerle bugüne kadar getirmiş olduğumuz bir sürecin
provokasyonlara kurban edilmesi olmaz ama bu yasa, bu provokasyonların sonuç
alması açısından, demin dediğim gibi, hem içerideki hem de dışarıdaki güçlere
büyük bir zemin hazırlıyor. Bu provokasyonlarla, dediğim gibi, sadece halk
katledilmeyecek, Türkiye’de faşizan yasaları getirenler nereye gittiyse AKP’ye
de o yolları gösterecek diyorum, Genel Kurulu saygıyla selamlıyorum. (HDP
sıralarından alkışlar) 
BAŞKAN – Teşekkür ediyorum.
Sayın milletvekilleri, birleşime beş dakika ara
veriyorum. 
Kapanma
Saati: 03.16
ON BEŞİNCİ
OTURUM
Açılma Saati:
03.24
BAŞKAN: Başkan
Vekili Sadık YAKUT
KÂTİP ÜYELER:
Bayram ÖZÇELİK (Burdur), Fehmi KÜPÇÜ (Bolu)
-----0-----
BAŞKAN – Sayın milletvekilleri,
Türkiye Büyük Millet Meclisinin 84’üncü Birleşiminin On Beşinci Oturumunu
açıyorum.
684 ve 684’e 1’inci ek sıra
sayılı Kanun Tasarısı’nın görüşmelerine devam ediyoruz. 
Komisyon ve Hükûmet yerinde. 
Şimdi, beşinci bölüm üzerinde
Milliyetçi Hareket Partisi Grubu adına söz isteyen Mehmet Erdoğan, Muğla Milletvekili.
Buyurun Sayın Erdoğan. (MHP
sıralarından alkışlar)
MHP GRUBU ADINA MEHMET ERDOĞAN
(Muğla) – Sayın Başkan, değerli milletvekilleri; görüşmekte olduğumuz 684 sıra
sayılı Kanun Tasarısı’nın beşinci bölümü üzerinde Milliyetçi Hareket Partisi
Grubu adına söz almış bulunmaktayım. Bu vesileyle yüce heyetinizi saygıyla
selamlıyorum.
Tabii ki bu tasarının Meclise
sevk edildiği 24 Kasımdan bugüne kadar bütün görüşmeleri İç Tüzük’e aykırı,
usule aykırı, kavgalı gürültülü geçti. Tabii ki kavganın, gürültünün sebebi
var. Kavga gürültü oluyor diye sokağa çıktığınızda millet “Meclisteki kavgadan
gürültüden rahatsız olduk.” diyor ama burada kavganın gürültünün niye olduğunu
da birazcık incelemek lazım. Bu kanun ne getiriyor ne götürüyor? AKP’nin
iktidara geldiği on üç yıldır burada görüşülen kanunların millete faydası nedir
zararı nedir, bunları da aslında bir masaya yatırmak lazım. 
AKP iktidara geldiğinden bugüne
2.500 civarında kanun çıktı. Pekâlâ, bu kadar kanun çıktı da Türkiye’de
işsizlik azaldı mı? Bu kadar kanun çıktı da Türkiye’de uyuşturucu kullanımı
azaldı mı? Bu kadar kanun çıktı da Türkiye’de huzur sağlandı mı, fuhuştaki
artış azaldı mı? 
Aslında konuşulacak çok şey var.
AKP iktidara geldiğinde Türkiye’de üniversitelerde huzur vardı. Bugün Ankara’nın
göbeğindeki üniversitelerde huzur yok. Pekâlâ, Sayın İçişleri Bakanına ve
yanındaki ekibine sormak istiyorum: Bugün Ankara’nın göbeğindeki
üniversitelerde güvenliği sağlamak için bu kanuna mı ihtiyaç var? Bugün o
üniversitelere gidip gerekli tedbirleri alacak yetkiniz yok mu? Bu kanun,
sadece bu güvenlikle ilgili sıkıntıları mı getiriyor? Bu kanun, Türkiye’de
AKP’nin sistematik olarak yaptığı işlerden bir tanesini daha gerçekleştiriyor,
kurumları çökertiyorsunuz. Demokrasilerde devletlerin kurumları vardır. İşte,
bu kanunla da Türkiye’de güvenliğin altyapısını oluşturan emniyeti ve
jandarmayı çökertiyorsunuz. Bundan sonra emniyetin ve jandarmanın tarafsız,
sağlıklı olarak bu millete hizmet etmesi, bu ülkede sükûneti sağlaması mümkün
değildir çünkü siz… Tabii ki şimdi Polis Akademisi, polis koleji varken bir
komiser muavinini sekiz yılda yetiştiriyorsunuz. Bu çok uzun bir süre. Siz bu,
işte, paralel maralel ayaklarıyla şimdi sekiz yılda değil, sekiz ayda komiser
muavini yetiştireceksiniz.
ERKAN AKÇAY (Manisa) – Kabak
yetişir ancak kabak!
MEHMET ERDOĞAN (Devamla) - E,
tabii, bu, Dalaman Ovası’nda kabak yetiştirmeye benzer tabii, eskiden de bunun
örnekleri yaşandı. 
Şimdi, bakın, bununla ilgili, bu
polis okullarının kapatılmasıyla ilgili bir veli mektubu okuyacağım burada.
Buradaki, tabii ki, imla hataları, kelime hataları bunu yazan köylü, gariban
bir velimize ait. Ben olduğu gibi okumak istiyorum.
“Türkiye Büyük Millet Meclisine,
Vereceğiniz kararla 1.500 insanın
geleceğine hükmedecek olan sayın vekiller, ben Anadolu’da yaşayan, işçi
emeklisi, oğlu Akademi 2’nci sınıf öğrencisi; Allah’ına, devletine, milletine
bağlı bir veliyim. 
Benim sizden naçizane ricam
şudur: Paralel yapı illetine bulaştırılan 1.500 günahsız vatan evladının, 1.500
Mehmetçik’inin istikballerini, hayallerini, ideallerini bitirmeyin.
Hükûmetinize ve Meclisin büyüklüğüne leke getirmeyin. 
Türkiye Cumhuriyeti devleti 18-22
yaş arası bu çocukların okullarının kapatılması, kendilerinin de fişlenerek
başka okullara gönderilmesiyle kurtulacaksa hepsini zindanlara atın bence. Bu
çocuklara okullarından ayrılırken ne diyeceksiniz? Vereceğiniz belgelerde ne
yazacak? ‘Vatan hainliği yaptınız, devleti yıkmaya teşebbüs ettiniz, onun için
hepinize kapı dışarı.’ mı diyeceksiniz? Vatan hainiyseler neden iktisadi idari
bilimler fakültelerine gönderiyorsunuz, bunların yeri hapishaneler değil mi? 
Sayın vekiller, Allah’tan korkun,
hepiniz insansınız, hepinizin ailesi, çoluğu çocuğu var. Bu verilen karar, bu
çocukların emekleri, bu, Allah’tan reva değildir. Lütfen, kararınızı bir daha
gözden geçirin. 
İçişleri Bakanlığı okulların
kapatılmasına gerekçe olarak ‘maliyet artışı’ vesaire diyor. Öyleyse fakülte
yüksekokuluna alınan 2.500 kişi yiyeceklerini ve yataklarını yanlarında mı
getirdiler? 
Sayın vekillerim, paralel
yapının, Pensilvanya’nın intikamını niçin bu gençlerden çıkartıyorsunuz? Bu
gençler bunların kucağına atılırken nerelerdeydiniz, neden sahip çıkmadınız,
neden yüz çevirdiniz? Kurtulan kurtuldu da bu 1.500 kişi günah keçisi mi ilan
edildi? Bu gençler Pensilvanya’nın siyasetini mi yapıyor, meydanlara mı iniyor,
vuruyor kırıyor mu, bayrağı mı indiriyor, vatanı mı satıyor? Bu kapatma
kararına karşı hiç eylem yapan oldu mu? Bunun için mi dikkate alınmıyorlar?
Sayın vekillerim, eğer öyle bir şey yapan varsa cezasını verin, ne gerekiyorsa
yapın ama devletin verdiği 120 TL maaşa sevinen, bunu harçlık eden, salata
yerine tatlı çıktığında sevinen, vermiş olduğunuz yemekle hayatını idame eden
gençlerin, suçu sudûru olmayan vatan evlatlarını da aynı potada eritip yakmayın,
ideallerini öldürmeyin. 
Sayın vekillerim hepiniz
öğrencilik yaptınız, hepiniz aynı yaşlardan geçtiniz. Bu çocuklar öğrenci,
devletin öğrencisi, bunlar ekmek yediği sofraya bıçak sokmaz. Bu gençlerin
duasını alın bedduasını değil.
Sizler devlet yönetiyorsunuz.
Sizlerin insanlardan intikam alma, kin tutma lüksünüz yok. Sizler insanları
hüsnüzan ile yönetemezsiniz, buradaki evlatların kazanılmış haklarını
ellerinden alamazsınız böyle bir haksızlığa Cenab-ı Allah’ın da rızası olmaz,
bu haksızlık döner dolaşır er geç bir yerlerden çıkar.
Sayın vekillerim, hak, adalet
kavramı sadece söylemekle olunmayan, yapılan icraatlarla kendisini gösteren bir
kavramdır. Bu çocukların hayatlarıyla oynuyorsunuz, bu çocukları fişliyorsunuz,
bu çocuklar Anayasa Mahkemesine gitse, kazansalar bile tekrar okullarına
dönemeyecekler. Tüm yollarını kapatıyorsunuz. Bu sene okul başladığından beri
uygulanan psikolojik baskılar, sürekli uzatılan tatiller, derslerin boş
geçmesi, yabancı öğrencileri okutup mezun ederken kendi kanınızdan, ırkınızdan,
dininizden vatan evlatlarını dışlamak, kendi yurdunda parya olmak bu olsa
gerek.
Rahmetli Necip Fazıl ne güzel
söylemiş. Lütfen beyler, bu çocukları yüzüstü süründürmeyin, Sakarya misali
ayağa kaldırın, yüce Meclise de yakışan hareket bu olacaktır. 
Hassasiyetimi bağışlayın, yüce
Meclisinize saygılar sunarım.”
Bugüne kadar değişik kanunlarla
ilgili çok konuştuk. Ben şimdi sözlerime son vermeden önce bir şiir okuyarak
sözlerimi bitirmek istiyorum. On üç senedir yaptığınız işlerin belki bir muhasebesini
de bu vesileyle yapma imkânı hasıl olur. 
Haberin olsun! diyor şair:
“Aslını söyle ki kimsin bilelim,
Mezar taşında bir künyeniz olsun,
Yiğit mi, hain mi karar verelim,
Yatacak yerin yok, haberin olsun!

Hep körlerle yattın, hep şaşı
kalktın,
Dünya malı için halkı aldattın,
Ülkemin varını yoğunu sattın,
Tarih bunu yazacak, haberin
olsun!

Helal ile haram karışır oldu,
Doğru ile yalan yarışır oldu,
Milletin aklına bir hâller oldu,
Tımarhane dolacak, haberin olsun!

Tren yolu gibi yandaş yarattın,
Kralı, sultanı mumla arattın,
Milletin ruhunu hepten kararttın,
Ampuller sönecek, haberin olsun!

Böyle sürüp gitmez; bu bayram,
düğün,
Yalancının mumu sönecek bir gün,
İstediğin kadar nutuk at, övün,
Sesler kısılacak, haberin olsun!

Kutsaldır vatanın toprağı, taşı,
Verilince ağrır sultanın başı,
Bir de tükenince yoksulun aşı,
Saçını yolarlar, haberin olsun!

Düşmanlık besleme Türklüğe,
Türk’e,
Babanın çiftliği değildir ülke,
Kefen diye sarınsan bir vizon
kürke,
Azrail bekliyor, haberin olsun!

Köşkler, saraylar kurtarmaz seni,
Diline dolama ölmüş dedeni,
Dünyayı kurtardın, düşün mahşeri,
Zebani bekliyor, haberin olsun!”
Hepinize saygılar. (MHP
sıralarından alkışlar) 
BAŞKAN – Teşekkür ediyorum.
Bölüm üzerinde Cumhuriyet Halk
Partisi Grubu adına söz isteyen Ali Serindağ, Gaziantep Milletvekili.
Buyurun Sayın Serindağ. (CHP
sıralarından alkışlar)
CHP GRUBU ADINA ALİ SERİNDAĞ
(Gaziantep) – Teşekkür ederim Sayın Başkan.
Sayın Başkan, sayın
milletvekilleri; beşinci bölüm üzerinde Cumhuriyet Halk Partisi Grubu adına söz
almış bulunuyorum. Hepinizi saygıyla selamlıyorum.
Sayın Başkan, bu tasarı Türkiye
Büyük Millet Meclisinin gündemine geldikten bu yana problem yaşamaya devam
ediyoruz. En sonunda da tarafsız olması gereken Sayın İçişleri Bakanı tasarının
yarıya yakın maddesini, 63 maddesini Komisyona tekrar aldı. Bunun sebebini de
açıklamadı, sadece “Komisyona geri verilsin.” dedi. Komisyonda da biz sorduk,
bize niçin buna ihtiyaç duyulduğu konusunda tatmin edici bir cevap verilmedi.
Biliyorsunuz, Sayın Bakan Anayasa’nın
114’üncü maddesine göre atanmıştır. Anayasa’nın 114’üncü maddesine göre seçime
üç ay kala İçişleri, Ulaştırma ve Adalet bakanları Parlamentodan veya
Parlamento dışından bağımsızlar arasından seçiliyor. 
Şimdi, Anayasa’nın bu maddesinin
bu şekilde düzenlenmesinin elbette bir sebebi var. Bundan sonra Sayın Bakana
düşen şudur: İçişleri Bakanlığına mevzuatla verilmiş rutin işlemleri yürütmek
ve seçim güvenliğini sağlamak. Sayın Bakanın yapması gereken budur. Onun
dışındaki her şey Sayın Bakanın durumdan vazife çıkarmasıdır ve 114’üncü
maddenin ruhuyla bağdaşmaz ama Sayın Bakan buna riayet etmemiştir, bana göre
kendisine de yazık etmiştir, İçişleri Bakanlığına da yazık etmiştir.
Sayın milletvekilleri, bu
tasarının Türkiye Büyük Millet Meclisinde kabul edilen bölümü 3 esas, ana
kısımdan oluşmaktadır. Birinci kısımda temel hak ve özgürlükleri kısıtlayan,
âdeta onları kullanılmaz hâle getiren düzenlemeler var. İkinci bölümde Emniyet
Genel Müdürlüğünde bir tasfiye hareketi yapılıyor, ondan sonraki bölümde de Jandarma
Genel Komutanlığında ve Sahil Güvenlik Komutanlığında yeni düzenlemeler
yapılmak suretiyle bu iki kurumun –yani Jandarma Genel Komutanlığının ve Sahil
Güvenlik Komutanlığının- dolayısıyla da Türk Silahlı Kuvvetlerinin
siyasallaşması, siyasallaştırılması amaçlanmaktadır. Türk Silahlı Kuvvetlerinin
siyasallaşmasından AKP ne umar, onu da anlamış değiliz. Hâlbuki Türk Silahlı
Kuvvetleri siyaset dışı kalması gereken, kendine özgü kuralları olan ancak
elbette sivil otoritenin de denetimine tabi olması gereken kurumdur. 
Biz, bakın, demokrasi kurumlar ve
kurallar rejimi diyoruz; kurumlar güçlü olmalı ama kurallar da işlemeli. Siz
objektif, nesnel, genel kurallar koyacaksınız, onların yürütülmesini
gözeteceksiniz, olması gereken budur. Aksi hâlde siz bunlara riayet etmez de
kurumların güçlü olmasını istemez de kişilerin güçlü olmasını isterseniz,
kişileri öne çıkarırsanız o zaman Türkiye giderek otoriter bir rejime kayar,
şimdi olduğu gibi. Bu yasanın bu şekilde getiriliş amacı da odur.
Değerli arkadaşlarım, olanı
biteni hepimiz izliyoruz, Türkiye’de neler oluyor, neler bitiyor hepimiz
izliyoruz. Şimdi, bu yasa bu hâliyle Cumhuriyet Halk Partililere uygulanacak da
sizin yakınlarınıza veya size oy verenlere uygulanmayacak mı? Herkes bu yasanın
muhatabı olacak, herkes bu hukuksuzlukların muhatabı olacak. O nedenle, hâlâ
zaman var, gelin yanlıştan dönün. 
Bu yasa ne getiriyor? Bakın, bu
yasaya göre polis sizi herhangi bir zamanda, herhangi bir noktada
durdurabilecek, üstünüzü, eşyanızı, aracınızı arayabilecek. Bunun sınırı da
yok. 
Başka ne yapacak? Bu yasayla
silah kullanma yetkisi genişletiliyor ve kolaylaştırılıyor. Biliyorsunuz, meri
mevzuatımızda da zabıtanın yani kolluğun silah kullanma yetkisi vardır ama
silah kullanma yetkisini kullanırken kademe kademe gider. Ama sizin yaptığınız
değişiklikle, silah kullanma yetkisi kullanılırken herhangi bir merhale kat
etmek gerekmiyor yani doğrudan silah kullanma yetkisi veriyorsunuz. Bu çok
tehlikeli ve kabul edilebilir bir durum değildir.
Başka ne getiriyorsunuz? Yeni kolluk
tedbirleri ihdas ediyorsunuz. Nedir bu? Uzaklaştırma. Ne demek uzaklaştırma? Ne
kadar uzaklaşacak? Başkalarının zarar görmemesi için bu tedbire
başvuruyorsunuz. Böyle bir şey düşünülebilir mi? Yani suç şüphesi altında
yapılan bir uygulama bu şekilde olabilir mi değerli arkadaşlarım? O nedenle, bu
tehlikelidir. Bu durumda herhangi bir suç oluşturmasa bile polis, bir fiil veya
davranışı başkalarının can güvenliğini tehlikeye düşürmek olarak
nitelendirebilecek ve yakalama işlemi tatbik edebilecektir. Bunun emarelerini
bu yasa yürürlüğe girmeden de görüyoruz. Ne oluyor? Sayın Cumhurbaşkanı bir
vilayeti ziyaret ettiği vakit önceden –tabii kendilerine göre- suç işleme
temayülü olan kişileri topluyorsunuz. Öyle diyorsunuz. Nerede, nasıl niyet
okuyorsunuz? Önceden topluyorsunuz. Hâlâ bu yasa yürürlüğe girmedi, girdikten
sonra da siz olanı biteni görün. Yasa yürürlüğe girmeden ne oldu? İzmir Valisi
sıkıyönetim tedbirlerine benzer tedbirler içeren bir genelge yayınladı. Ne
yaptı sonra? Gelen tepkiler üzerine o genelgeyi yürürlükten kaldırdı ama bu bir
denemedir. Zaten Adalet ve Kalkınma Partisi iş başına geldikten sonra uygulanan
yöntem de budur, iki ileri bir geri, iki ileri bir geri bu şekilde tabii gitmiş
oluyor. Bu şekilde siz nereye kadar gideceksiniz? Despot, otoriter, diktatöryal
ve faşist bir yönetim kurana kadar. 
Şimdi, bugün Sayın
Cumhurbaşkanının -şimdi aklıma geldi- bir sözü var. Diyor ki: “Ya, seçimle
gelen diktatör olmaz.” Arkadaşlar, hâlbuki seçimle gelen çok diktatör var.
Diktatörlerin tehlikelisi de seçimle gelendir çünkü diyor ki: “Benim arkamda
halk desteği vardır.” Evet, kimseyi kastetmiyorum, kimseyi kastetmiyorum, genel
söylüyorum ama gerçekten, en tehlikeli diktatörler seçimle gelen
diktatörlerdir. (AK PARTİ sıralarından gürültüler) Ya, niye üzerinize
alıyorsunuz? Bak, kimseye bir şey demiyorum ben, şudur budur demiyorum,
üzerinize alınmayın, alınmanıza gerek yok. Ben genel bir hususu söylüyorum, hiç
alınmanıza gerek yok değerli arkadaşlarım. Şimdi, bunları izlerseniz
görürsünüz. 
Bu yasa yürürlüğe girdikten sonra
toplantı ve gösteri yürüyüşü hakkını kullanmak mümkün değil. Sayın İdris Şahin
“Şey serbest. 2911 sayılı Toplantı ve Gösteri Yürüyüşleri Kanunu’nun 3’üncü
maddesinde bunlar belirtilmiştir.” diyor. Doğru mudur? 
İDRİS ŞAHİN (Çankırı) – Evet,
doğru. 
ALİ SERİNDAĞ (Devamla) – Doğru.
Ondan sonra ne diyorsunuz? “Şurada yapamazsınız, burada yapamazsınız, buradan
yürüyemezsiniz, öbür taraftan gidemezsiniz.” Bu nasıl bir serbestliktir? Bakın,
serbestlik neyi içerir biliyor musunuz? Serbestlik… Zaten Anayasa’mız ne diyor?
Anayasa’mız diyor ki: “Herkes önceden izin almaksızın silahsız ve saldırısız
toplantı ve gösteri yürüyüşü yapma hakkına sahiptir.” Bizim Anayasa’mız bunu
diyor mu? Tamam, o zaman siz bunun gereklerini yapacaksınız. “Efendim, Taksim
Meydanı’nda Emek ve Dayanışma Günü kutlanamaz, siz şurada yürüyemezsiniz,
şurada toplanamazsınız…” Toplantı ve gösteri yürüyüşü hakkı aynı zamanda
toplantının nerede yapılması gerektiği hakkını da kapsar. Siz dağ başında
kimsenin ilgisini çekmeyecek, kimsenin hayatını etkilemeyecek bir toplantı
yaparsanız o toplantının bir anlamı var mı? Niçin siz o toplantıyı
yapıyorsunuz? İnsanların dikkatini çekmek için yapıyorsunuz, insanları
etkilemek için yapıyorsunuz, insanların dikkatini o konuya çekmek için yapıyorsunuz.
Aksi hâlde, toplantı yapmanın bir anlamı var mı? Değerli arkadaşlarım, bunları
önünüze getirecek…
Bir de ne getiriyorsunuz? Boyalı
su getiriyorsunuz. Boyalı su getirmek suretiyle de insanların fişlenmesinin
önünü açıyorsunuz.
Arkadaşlar, dinlenmekten
bahsediyorsunuz değil mi? Ondan yakınıyorsunuz ama siz dinlenmeyi
kolaylaştırıyorsunuz. 77 milyon insan dinleniyor, siz gittikçe de bunu
kolaylaştırıyorsunuz. Şimdi bu kriptolu telefonlardan bahsediyorsunuz değil mi?
O zaman size şu soruyu soruyorum değerli arkadaşlarım: TÜBİTAK’tan ne kadar
kriptolu telefon alındı yani ne kadarı teslim edildi, elde ne kadarı var, kayıp
kriptolu telefon var mı yok mu? Bakın, burada Türkiye Büyük Millet Meclisinin
huzurunda size bir soru soruyorum, diyorum ki: TÜBİTAK’tan ne kadar kriptolu
telefon aldınız, elde ne kadar var, kayıp kriptolu telefon var mı yok mu?
Değerli arkadaşlarım, bu soruyu lütfen araştırın. Araştırın ki Türkiye’nin
nereden nereye geldiğini siz artık anlayın. 
(Mikrofon otomatik cihaz
tarafından kapatıldı)
ALİ SERİNDAĞ (Devamla) – Şimdi,
siz nasıl bir kabulden hareket ediyorsunuz? Diyorsunuz ki -sözlerimi
bitiriyorum Sayın Başkan- : “Efendim, mevcut kanunlarla kamu düzeni sağlanamaz,
emniyet ve asayiş temin edilemez.” Siz öyle bir ön kabulden gidiyorsunuz. Bu ön
kabul yanlıştır çünkü siz mevcut kanunları tatbik etmiyorsunuz. Sorun
kanunlarda değil, tatbikattadır, o da sizden kaynaklanıyor diyorum. 
Teşekkür ediyorum, hepinize
saygılar sunuyorum, sağ olun. (CHP sıralarından alkışlar) 
BAŞKAN – Teşekkür ediyorum. 
Bölüm üzerinde şahsı adına söz
isteyen Ali Rıza Öztürk, Mersin Milletvekili.
Buyurun Sayın Öztürk. (CHP
sıralarından alkışlar)
ALİ RIZA ÖZTÜRK (Mersin) – Sayın
Başkan, değerli milletvekilleri; bir faşist devletin yasası olan bu yasayla
ilgili nelere itiraz ettiğimizi bu kürsüden açıklamaya çalıştık. 
ENGİN ALTAY (Sinop) – Müteaddit
defalar.
ALİ RIZA ÖZTÜRK (Devamla) - Evet
ama anlatamadık. Aslında siz de anladınız ama anlamak istemiyorsunuz. Bunun ilk
uygulamasını ben kendim de yaşadım. Eğer İçişleri Bakanı isterse o plaka
numarasını veririm. Geçen hafta İbni Sina Kalp Merkezine giderken Kolej’de
Servi Sokak’ta arkamızdan bir polis arabası siren çalıyor, herkesi de rahatsız
ediyor ve benim danışman arabayı kullanıyor, sekreterimiz de yanımızda. Danışman
durdu, polis geldi bir havayla, bastı frene, arabayı durdurdu. “Hayrola.”
dedim. “Efendim, arabanın içini görmedik de uygulama yapıyoruz.” “Ne
uygulaması, uygulamanın adı ne?” dedim ben. “Efendim, uygulama yapıyoruz.”
dedi. “Ya, kardeşim, anladım da neyin uygulaması bu?” “Böyle bizim uygulamamız
vardır, gelenekseldir.” dedi. Neyse, tabii, ben aracın plakasını aldım. Benim
milletvekili olduğumu öğrenince “Efendim…” diyerek kıvırmaya başladı. 3
polisti. Dedim ki: “Ya, ben milletvekili olunca değil, herkese karşı bunu
yapmanız lazım.” Plakasını aldım, saatini de aldım, isterse İçişleri Bakanı,
veririm ona.
OKTAY VURAL (İzmir) – Tarafsız
olduğu için istemez!
İDRİS BALUKEN (Bingöl) – Bu daha
başlangıç.
ALİ RIZA ÖZTÜRK (Devamla) – Şimdi
arkadaşlar, bu sözlerle ilgili benim söyleyecek çok lafım kalmadı çünkü
zurnanın zırt dediği yerdeyiz. Bu yasanın ne getirip ne götüreceğini göreceğiz.
24’üncü Dönemi Adalet ve Kalkınma Partisi Hükûmeti kendisine yaraşır bir
yasayla kapatıyor, faşist, dikta bir yönetimi getiren bir yasayla. Onun için,
diktatöre “diktatör” diyenler yargılanıyor. Türkiye’de 13-14 yaşındaki çocuklar
-dünyada ilk örneğidir- devlet büyüklerine hakaret etmeleri nedeniyle ceza
aldılar. 
Şimdi, diktatöre “diktatör” demek
hakaret değildir. Ben diyorum, diktatör. 
“Türk genci, devrimlerin ve
cumhuriyetin sahibi ve bekçisidir. Bunların gereğine, doğruluğuna herkesten çok
inanmıştır. Yönetim biçimini ve devrimleri benimsemiştir. Bunları güçsüz
düşürecek en küçük ya da en büyük bir kıpırtı ve bir davranış duydu mu ‘Bu
ülkenin polisi vardır, jandarması vardır, ordusu vardır, adalet örgütü vardır.’
demeyecektir, elle, taşla, sopa ve silahla, nesi varsa onunla kendi yapıtını
koruyacaktır. Polis gelecek, asıl suçluları bırakıp suçlu diye onu
yakalayacaktır. Genç, ‘Polis henüz devrim ve cumhuriyetin polisi değildir.’
diye düşünecek ama hiçbir zaman yalvarmayacaktır. Mahkeme onu yargılayacaktır.
Yine düşünecek, ‘Demek adliyeyi ıslah etmek, rejime göre düzenlemek lazım.’
diyecek. Onu hapse atacaklar. Yasal yollarla karşı çıkışlarda bulunmakla
birlikte bana, Başbakana ve Meclise telgraflar yağdırıp haklı ve suçsuz olduğu
için salıverilmesine çalışılmasını, kayırılmasını istemeyecek, diyecek ki: ‘Ben
inanç ve kanaatimin gereğini yaptım. Araya girişimde ve eylemimde haklıyım.
Eğer buraya haksız olarak gelmişsem bu haksızlığı ortaya koyan neden ve
etkenleri düzeltmek de benim görevimdir.’ İşte benim anladığım Türk genci ve
Türk gençliği budur.” (CHP sıralarından alkışlar) 
Ne yaparsanız yapın bu gençler
olduğu müddetçe siz bu ülkeye diktatörlüğü de getiremeyeceksiniz, faşizmi de
getiremeyeceksiniz, başkanlık sistemini de getiremeyeceksiniz, parlamenter
sistemi bekleme odasına alamayacaksınız ama diktatörler yok olup gidecekler. 
Teşekkür ediyorum. (CHP
sıralarından alkışlar)
BAŞKAN – Teşekkür ediyorum.
Soru-cevap işlemi yapılacaktır.
Sayın Kaplan, buyurun.
OKTAY VURAL (İzmir) – Sayın
Başkan, söz talebimiz var, ikinci söz. Şahıs adına söz istiyorum.
RECEP ÖZEL (Isparta) – Benim de
ikinci söz efendim. Benim yazılı talebim vardı efendim.
BAŞKAN – Buyurun Sayın Vural.
OKTAY VURAL (İzmir) – Şahsı adına
Sayın Alim Işık… 
ALİM IŞIK (Kütahya) – Sayın
Başkan, değerli milletvekilleri; yine gecenin geç saatinde, sabaha karşı
hepinizi saygıyla selamlıyorum. 
Maalesef, iç güvenlik yasası olarak
bu yüce Meclisin gündemine gelen ama bu ülkede iç güvenliği tesis etmekten çok
iç kargaşaya yol açacak olan bir tasarının son bölümü üzerinde şahsım adına söz
aldım. Bu vesileyle birkaç konuyu sizlerle paylaşmak istiyorum. 
Çektiğiniz maddelerden sonra
kalan ve bu son iki maddeyi de görüştükten sonra yasalaşacak olan bu tasarıda
ne yaptığınızı bir kez daha sizlere hatırlatmak istiyorum. Bir, Anayasa’ya ve
evrensel hukuk ilkelerine aykırı olarak mülki idare amirlere yani valilere ve
kaymakamlara savcının ve hâkimin yapacağı, yetkisi dâhilinde olan, alacağı
kararlar gereğince uygulamaları verip polis amirleri aracılığıyla vatandaşı
kırk sekiz saate kadar gözaltına alacaksınız. Bunun Türkiye’de yaratacağı kaosa
bir örnek, şimdiden uyarıyorum. 7 Haziran seçimleri öncesi, 5 veya 6 Haziran
tarihinde maaşını AKP’den aldığını zannederek AKP’nin il ve ilçe yöneticisi
gibi çalışan vali ve kaymakamların talimatıyla muhalefet partilerine ait sandık
kurulu görevlilerini vali ve kaymakamlar makul şüpheli ve AKP’ye zarar verecek
kişiler olarak görüp toplattığında ne yapacaksınız? Türkiye’de çıkacak kaosu
nasıl önleyeceksiniz?
HİLMİ BİLGİN (Sivas) – Hayal
görüyorsun sen. 
ALİM IŞIK (Devamla) – “Hayal
görüyorsun.” diyen kardeşim, bu yetki olmadan bunu yapan valileri ben
biliyorum. Kütahya’da son üç saatte çete kurarak sandıklara darbe yapan ve
operasyon yaparak seçim sonuçlarını şaibeli bir şekilde tarihe yazdıran valiler
var. Siz bilmezsiniz, biz biliriz. Siz bu yasayı bunun için çıkarıyorsunuz,
bir.
YUSUF BAŞER (Yozgat) – Senin o
sandıkta MHP’li temsilcin yok mu?
ALİM IŞIK (Devamla) –
Sandıklardan sonra torbaları çaldırıyorsun değerli kardeşim. Bilmeden konuşma! 
YUSUF BAŞER (Yozgat) – Ben
biliyorum, sen bilmeden konuşuyorsun.
ALİM IŞIK (Devamla) – Sen çok iyi
biliyorsun.
OKTAY VURAL (İzmir) – Biliyor,
çalındığını biliyor, itiraf ediyor “Ben biliyorum çalındığını.” diyor. 
ALİM IŞIK (Devamla) – İki:
“Paralelci” diyerek kendi aldığınız Polis Koleji ve Polis Akademisi
öğrencilerini yuvalarını yıkacak şekilde, üç ay sonra meslek sahibi olmaktan
men ediyorsunuz. Bu vebal size yeter. Onun için, bu, tarafsız olması gereken,
Hükûmet adına oturan bakanlara destek vererek bu vebale ortak olmayınız. Bu
vebal, sizi, inanıyorum ki bu milletvekilliği döneminizin sonunda vicdanınızla
baş başa kaldığınızda yiyip bitirecektir. Bunlara müsaade eden bu AKP Grubunun
değerli milletvekilleri, bir kez daha düşünerek bundan sonra oy kullanınız. 
Jandarmayı ve Sahil Güvenlik
Komutanlığını yine bu valilerin emrine amade ettiniz, valileri baş tacı yaptınız,
kaymakamları başınızın üstüne çıkardınız ama şunu hiçbir zaman aklınızdan
çıkarmayınız: Polise doğrudan silah kullanma yetkisi vererek, karşı çıkan
vatandaşı bastırma amacıyla bu tür yetkilerle donatarak kaosa yol
açabilirsiniz. Ama bir gün bugün alnına paralelci damgası vurduğunuz veya Türk
milliyetçisi olduğu için “paralelci” diyerek bir taraflara sürdüğünüz polisler
eğer bu silahları kazara sizlere doğru doğrultursa “Biz ne yaptık?” demeyiniz.
O zaman çok iş işten geçmiş olur. Onun için, Türkiye’de, özellikle AKP-PKK
anlaşmalarının kamuoyu tarafından anlaşılması durumunda çıkabilecek tepkileri
bastırma amacıyla özellikle Türkiye’nin batısındaki ayaklanmalar için
çıkardığınız bu tasarı bir gün sizin ayağınıza geri dönecek ve bir pranga
olarak yapışacaktır. Bu ayıp da size yeter diyorum.
Hayırlı geceler diliyorum. (MHP
sıralarından alkışlar)
BAŞKAN – Teşekkür ediyorum.
Bölüm üzerinde İç Tüzük’ün 72’nci
maddesine göre verilmiş bir önerge vardır, önergeyi okutuyorum:
Türkiye Büyük Millet Meclisi Başkanlığına
Görüşülmekte olan Tasarı’nın son
bölümü üzerindeki görüşmelere İç Tüzük madde 72 uyarınca devam ettirilmesini
arz ve teklif ederim.
 Mehmet
Akif Hamzaçebi
 İstanbul
 Grup
Başkan Vekili
BAŞKAN – Önergeyi oylarınıza
sunuyorum…
III.- YOKLAMA
(CHP ve MHP sıralarından bir grup
milletvekili ayağa kalktı)
MEHMET AKİF HAMZAÇEBİ (İstanbul)
– Yoklama istiyoruz Sayın Başkan.
BAŞKAN - Yoklama talebi var,
yerine getireceğim.
Sayın Hamzaçebi, Sayın Serindağ,
Sayın Altay, Sayın Seçer, Sayın Öner, Sayın Öğüt, Sayın Öztürk, Sayın
Bayraktutan, Sayın Türeli, Sayın Kuşoğlu, Sayın Haberal, Sayın Akar, Sayın
Torlak, Sayın Işık, Sayın Yılmaz, Sayın Öz, Sayın Bulut, Sayın Şimşek, Sayın
Halaman, Sayın Korkmaz. 
İki dakika süre veriyorum.
(Elektronik cihazla yoklama
yapıldı)
BAŞKAN – Sayın milletvekilleri,
toplantı yeter sayısı vardır. 
X.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
B) Komisyonlara Geri Çekilen Tasarılar/Teklifler (Devam)
1.- Polis Vazife ve Salahiyet Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı ile İstanbul
Milletvekili Mahmut Tanal'ın; Nüfus Hizmetleri Kanununda Değişiklik Yapılmasına
Dair Kanun Teklifi, İstanbul Milletvekili Bülent Turan'ın; Nüfus Hizmetleri
Kanununda Değişiklik Yapılması Hakkında Kanun Teklifi, Çanakkale Milletvekili İsmail
Kaşdemir'in; Kimlik Bildirme Kanununda Değişiklik Yapılmasına Dair Kanun Teklifi,
İstanbul Milletvekili Mustafa Sezgin Tanrıkulu ve Kocaeli Milletvekili Mehmet
Hilal Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları (1/995,
2/422, 2/514, 2/909, 2/1518, 2/1579, 2/1632, 2/2443, 2/2469) (S. Sayısı: 684 ve
684’e 1’inci Ek) (Devam)
BAŞKAN – Görüşmeye devam
edilmesini oylarınıza sunuyorum: Kabul edenler… Kabul etmeyenler… 
OKTAY VURAL (İzmir) – Kabul
edildi efendim. 
MEHMET AKİF HAMZAÇEBİ (İstanbul)
- Kabul edildi. 
HASİP KAPLAN (Şırnak) – Kabul
edildi. 
BAŞKAN – Sayın milletvekilleri…
(CHP, MHP ve HDP sıralarından ayağa kalkmalar, “Kabul edildi.” sesleri) Bir
saniye efendim. Bir saniye…
Tutanakları isteyelim. “Kabul
edilmiştir.” denmedi efendim. 
MAHİR ÜNAL (Kahramanmaraş) –
Zabıtlara geçmedi, kabul edilmedi. Demedi ya! 
HASİP KAPLAN (Şırnak) – Ne
tutanağı ya! Göz göre göre...
OKTAY VURAL (İzmir) – Hayır
efendim, “ Kabul edenler” deyince el kaldırdılar.
BAŞKAN – Hayır efendim, anladım. 
Tutanakları isteyelim. Kabul
edilmiştir…
HAYDAR AKAR (Kocaeli) –
Kameralara bakalım Sayın Başkan. 
AHMET AYDIN (Adıyaman) – “Kabul
edilmiştir.” demedi. 
BAŞKAN – Demedim ki ya! 
Efendim, tutanakları da … 
OKTAY VURAL (İzmir) – Görüşmeler
devam edecek efendim.
BAŞKAN – Evet, yeni konuşmacıları
talep ediyoruz gruplar ve şahıslar adına.
AHMET AYDIN (Adıyaman) – Sayın
Başkanım…
MEHMET DOĞAN KUBAT (İstanbul) –
Sayın Başkanım, kabul etmeyenleri sormadınız efendim, lütfen, zabıtlara bakın.
OKTAY VURAL (İzmir) – Hayır, olur
mu öyle şey.
MEHMET DOĞAN KUBAT (İstanbul) –
Sormadı, hayır efendim. 
Sayın Başkan…
HASİP KAPLAN (Şırnak) – Divan
karar verir, burası artık karar veremez.
OKTAY VURAL (İzmir) – Kabul
etmeseydiniz canım. Neye kaldırdığınızı bilmiyorsunuz. Sayın Başkan uygulamayı
yapsın.
MEHMET DOĞAN KUBAT (İstanbul) –
Tutanaklara bakın Sayın Başkan.
HASİP KAPLAN (Şırnak) – İç Tüzük
13 “Divan karar verir…” Burası artık karar veremez.
BAŞKAN – Sayın milletvekilleri,
yapılan oylama sonucunda her ne kadar “Kabul edilmiştir.” demememize rağmen…
(Gürültüler) 
SEYFETTİN YILMAZ (Adana) – “Her
ne kadar” ne demek?
HASİP KAPLAN (Şırnak) – Hayır,
öyle bir şey yok.
OKTAY VURAL (İzmir) – Hasip Bey,
bir dakika ya.
BAŞKAN – Bir saniye, lütfen, bir
dinleyin, sabredin sayın milletvekilleri, sabredin ama.
Genel Kuruldaki sayın
milletvekilinin el kaldırışına göre kabul edildiği anlaşılmıştır. Dolayısıyla
yeni konuşmacı… (CHP ve MHP sıralarından alkışlar) 
AHMET AYDIN (Adıyaman) – Sayın
Başkanım…
BAŞKAN – Lütfen Sayın Aydın.
YILMAZ TUNÇ (Bartın) - Sayın
Başkanım, kabul etmeyenleri de sorun.
OKTAY VURAL (İzmir) – Divanı
toplantıya çağırırsınız görüşmeleri…
BÜLENT TURAN (İstanbul) –
Elektronik yapabilirsiniz, bir daha sayın.
HASİP KAPLAN (Şırnak) – Parmaklarınıza
sahip çıkın ya.
BAŞKAN – Evet, gruplar adına söz
isteyenler… (Gürültüler)
ALİ RIZA ÖZTÜRK (Mersin) – Ali
Rıza Öztürk…
AHMET AYDIN (Adıyaman) – Sayın
Başkanım… Sayın Başkanım…
OKTAY VURAL (İzmir) – Sayın
Başkan…
HASİP KAPLAN (Şırnak) – Başkanım,
Hasip Kaplan…
İDRİS BALUKEN (Bingöl) – Hasip
Kaplan…
BÜLENT TURAN (İstanbul) – Sayın
Başkan, oylamayı bitirir misiniz?
AHMET AYDIN (Adıyaman) – Sayın
Başkanım, oylamayı bitirin.
MEHMET AKİF HAMZAÇEBİ (İstanbul)
– Yaptı açıklamayı, “Kabul edilmiştir.” dedi.
MİHRİMAH BELMA SATIR (İstanbul) –
Demedi, demedi.
AHMET AYDIN (Adıyaman) – Oylamayı
bitirir misiniz Sayın Başkanım.
ALİ RIZA ÖZTÜRK (Mersin) – Ahmet,
niye zorlayıp duruyorsun ya, sabaha kadar sen de buradasın biz de buradayız
işte. 
İDRİS ŞAHİN (Çankırı) – Sayın
Başkanım, işlem tamamlanmadı, tamamlanmayan işlemden dolayı siz nasıl olur da
yeniden bir görüşme açarsınız?
BÜLENT TURAN (İstanbul) – İşlemi
tamamlayın Sayın Başkan.
AHMET AYDIN (Adıyaman) – Sayın
Başkan…
BAŞKAN – Yerinize geçin de söz
vereyim Sayın Aydın.
BÜLENT TURAN (İstanbul) – İşlemi
bitirir misiniz Sayın Başkan?
BAŞKAN – Sayın Aydın, buyurun.
AHMET AYDIN (Adıyaman) – Sayın
Başkanım, biraz önceki oylamada siz görüşmelerin devamı önergesini oylarken
“Kabul edenler…” dediniz, “Kabul etmeyenler…” demediniz…
MEHMET AKİF HAMZAÇEBİ (İstanbul)
– Dedi, dedi.
İDRİS BALUKEN (Bingöl) – Dedi,
dedi.
BAŞKAN – “Kabul etmeyenler…”
dedim Sayın Aydın.
AHMET AYDIN (Adıyaman) – …ve
“Kabul edilmiştir.” demediniz. (Gürültüler)
BAŞKAN - “Kabul edilmiştir.”
demedim evet ama “Kabul edenler… Kabul etmeyenler…” denmiştir, evet.
İDRİS BALUKEN (Bingöl) – AK
PARTİ, grubunun iradesine saygı duymuyor.
AHMET AYDIN (Adıyaman) – Şimdi,
Sayın Başkanım, orada bir defa bu önergenin kabul edilip edilmediği belli değil
ve tutanağa işlenmedi; bir bu. 
İkincisi: Bakın, arkadaşlar İç
Tüzük’ün 13’üncü maddesini bu kanunda her gün dile getirdiler, defalarca dile
getirdiler. “Genel Kuruldaki oylamalarda ve seçimlerde -bu oylama olduğuna
göre- önemli bir yanlışlık olduğu iddia edilirse Başkan usul görüşmesi açabilir
veya gerekirse oya başvurarak düzeltme yapabilir.”
HAYDAR AKAR (Kocaeli) – Bir
yanlışlık yok ya, sana göre yanlışlık var.
BAŞKAN – Yanlışlık söz konusu
değil efendim, yanlışlık yok ortada. (AK PARTİ sıralarından gürültüler)
AHMET AYDIN (Adıyaman) – Efendim,
yanlışlık söz konusu.
BAŞKAN – Yok efendim. (CHP, MHP
ve HDP sıralarından alkışlar)
HAYDAR AKAR (Kocaeli) – Bravo
Sayın Başkan, alkışlıyoruz sizi.
AHMET AYDIN (Adıyaman) – Siz
kabul etmediniz, kabul edilmedi bu ve bu, tutanağa işlenmedi. Burada bir
yanlışlık olduğu çok açık ortadadır.
MEHMET AKİF HAMZAÇEBİ (İstanbul)
– Yani grubunuzun yaptığı hatayı, yaptığı yanlışı Başkanın telafi etmesini mi
istiyorsunuz?
AHMET AYDIN (Adıyaman) –
Dolayısıyla, bu oylamanın tekrar edilmesi lazım. 13’e göre oylamanın
düzeltilmesi lazım Sayın Başkanım. Az önce tutanağa bunu geçmediğinizi kendiniz
de ifade ettiniz Başkanım.
BAŞKAN – Evet, geçmedim.
AHMET AYDIN (Adıyaman) – O zaman,
geçmediniz ve oylamanın ne şekilde sonuçlandığı belli olmadan bu görüşmeyi
devam ettiremezsiniz. Dolayısıyla, oylamanın 13’e göre tekrar edilmesi lazım.
OKTAY VURAL (İzmir) – Sayın
Başkan, Başkanlığın oylamayla ilgili bir yanlışı yok, yanlış oy kullanan
AKP’yse, onu kendinize sorun. Siz el kaldırdınız, senin yaptığın yanlışı niye
ona yüklüyorsun, sen “Kabul ediyorum.” dedin. 
AHMET AYDIN (Adıyaman) – Sayın
Başkan, bu oylamanın sonucu belli değil, bu oylama karara bağlanmadı. 
BAŞKAN – Evet, gruplar adına
sözler…
MEHMET AKİF HAMZAÇEBİ (İstanbul)
– Sayın Ali Rıza Öztürk.
BAŞKAN – Cumhuriyet Halk Partisi
Grubu adına Sayın Öztürk.
Buyurun. (CHP sıralarından
alkışlar)
CHP GRUBU ADINA ALİ RIZA ÖZTÜRK
(Mersin) – Sayın Başkan, değerli milletvekilleri; görüşülmekte olan, iktidarın
“Temel hak ve hürriyetleri koruma yasası” olarak ilan ettiği, kamuoyunda “İç
güvenlik yasası” olarak bilinen… (AK PARTİ sıralarından gürültüler)
Sayın Başkanım, müdahale
ederseniz, arkadaşlar tartışıyorlar da.
BAŞKAN – Arkadaşlar, lütfen…
Buyurun Sayın Öztürk, devam edin.

ALİ RIZA ÖZTÜRK (Devamla) – Sayın
Başkan, değerli milletvekilleri; kamuoyunda “İç güvenlik yasası” olarak
bilinen, iktidarın “Temel hak ve hürriyetleri koruma” adıyla gizlemeye
çalıştığı, faşist diktatörlüğü inşa yasası olan bu kanunla ilgili muhalefet
partileri olarak çok şeyler söyledik. Biz, iktidarın polis devletini
meşrulaştıran bu yasadan dönmesi için çok çaba sarf ettik. 
Geldiğimiz noktada bu
görüşmelerin devam etmesini istedik, iktidar partisi bizim söylediklerimizi
anlamamış ve sağ olsun, teşekkür ediyoruz kendilerine; bu görüşmelerin devam
etmesi yönündeki önergemizi kabul ettiler, belki de ilk defa muhalefetin
önergesini kabul ettiler, bu nedenle kendilerine gerçekten teşekkür ediyorum.
(CHP ve MHP sıralarından alkışlar)
Değerli arkadaşlar, bu yasanın
neden faşist diktatörlüğü inşa etme yasası olduğunu uzun uzun anlattık. Bu
yasa, aslında yasama, yürütme ve yargı olarak tanımlanan kuvvetler ayrılığının
üzerine oturmuş olan, demokratik hukuk devletini kalbinden vuran bir yasadır.
Hukuk devletinin temeli, özü kuvvetler ayrılığıdır.
Hukuk devleti demokrasinin özüdür
İçişleri Bakanı. Burası kahve değildir. Böyle oturarak seyirci dinleyemezsin.
Burası kahve değil, burası Türkiye Büyük Millet Meclisidir. Sen milletin
iradesini temsil etmeyebilirsin. Millete saygısızlık yapma hakkın yok. (AK
PARTİ sıralarından gürültüler)
AHMET AYDIN (Adıyaman) – Sayın
Başkan, hatip doğru konuşsun, Genel Kurula hitap edebilir. Genel Kurula hitap
etmeleri lazım. Böyle şey olmaz.
BAŞKAN – Sayın Öztürk, lütfen.
ALİ RIZA ÖZTÜRK (Devamla) –
Saygısızlık yapıyorsun, saygısızlık yapıyorsun, ayıptır!
BAŞKAN – Sayın Öztürk, lütfen.
ALİ RIZA ÖZTÜRK (Devamla) –
Lütfen, burada bizi dinlemek zorundasın. Sen “Milletin iradesiyle gelmedim.”
diye milletin iradesini çiğneyemezsin. Buna hakkın yok.
RECEP ÖZEL (Isparta) – Sakin ol
ya!
MEHMET AKİF HAMZAÇEBİ (İstanbul)
– Ali Rıza Bey, lütfen.
BAŞKAN – Sayın Öztürk, Sayın
Bakan Anayasa hükümlerine göre atanmıştır, lütfen.
ALİ RIZA ÖZTÜRK (Devamla) –
Deminden konuşurken de böyleydin, şimdi de böylesin.
OSMAN AŞKIN BAK (İstanbul) – Bize
anlat, bize!
ALİ RIZA ÖZTÜRK (Devamla) – İşte
faşizmin uygulaması budur
ADNAN YILMAZ (Erzurum) – Ya Sayın
Öztürk, Genel Kurula hitap et.
ALİ RIZA ÖZTÜRK (Devamla) – Millî
iradeyi hiçe sayan, millî iradeyi yok eden, diktatörlüğü esas alan bir
tavırdır.
RECEP ÖZEL (Isparta) – Ulan,
diktatörlük kadar başınıza şey düşsün!
HÜSEYİN BÜRGE (İstanbul) – İşte
bu kadar despotsunuz!
ALİ RIZA ÖZTÜRK (Devamla) – İşte
faşizm budur.
RECEP ÖZEL (Isparta) – Faşizm
senin gibi konuşmadır.
ALİ RIZA ÖZTÜRK (Devamla) – Faşizm,
sokaklarda polis kurşunuyla insanların sorgusuz sualsiz öldürülmesidir. Faşizm,
sizin İçişleri Bakanınızın “Canım, bu polis de bizi dinliyor.”,
Cumhurbaşkanınızın “Canım, polis bizi bu kadar dinliyor.” dediği sistemin
adıdır. Siz kendi getirdiğiniz sistemden şikâyet eder hâle geldiniz. Dün
çıkardığınız yasalardan bugün şikâyet ettiniz, “Aldatıldık.” dediniz. Sizi
aldattığını söylediğiniz adamlarla Türk halkını, Türkiye halkını aldatmaya
çalıştınız. Siz dün yapılan her şeyi bugün inkâr ettiniz. İnanıyorum ki yarın
bu yasayla getirilen şeyleri de inkâr edeceksiniz. Diyeceksiniz ki: “Biz
aldatıldık.” Hiç merak etmeyin ama sizin ne aldatılmaya ne de aldatmaya
zamanınız olmayacak. Türk halkı sizi hazirandaki seçimlerde, sandıkta silip
sürüp götürecek. (AK PARTİ sıralarından “Rüyanda görürsün.” sesleri) Görürüz.
Değerli milletvekilleri, bu
yasanın en önemli özelliği, kuvvetler ayrılığına dayanan yargı yetkisini
polise, mülki amire verme olayıdır; bir kere en önemli, can alıcı noktası
burasıdır.
Şimdi, soruşturma savcı
tarafından yapılır, bunu hukuk fakültesindeki herkes bilir; siz soruşturma
evresini mülki amire veriyorsunuz. 
Bugüne kadar demokratikleşmeden
bahsettiniz, Avrupa İnsan Hakları Mahkemesinin içtihatlarından bahsettiniz ve
dediniz ki: “Türkiye’de tutuklama müessesesi… Yargıdaki sorunların hepsi bu
müesseseden kaynaklanmaktadır. Avrupa İnsan Hakları Mahkemesinin içtihatlarına
uygun hâle getireceğiz.” 
Değerli milletvekilleri, Avrupa
İnsan Hakları Mahkemesi tutuklama müessesesini asıl yargılama sürecinden ayrı
gören ve öyle de olan bir sistemdir ve suçun vasıf ve mahiyetinin hiçbir zaman
tutuklama nedeni olamayacağını söyler. Suçun vasıf ve mahiyeti yargılama
sonunda alınacak cezayla ilgilidir; tutuklama ise ceza muhakemesinin güvenli
şekilde yapılmasının temini amacıyla bir tedbirdir. 
Ceza Muhakemesi Kanunu’nun
100’üncü maddesinin (3)’üncü fıkrasında “otomatik tutuklama maddesi” dediğimiz
katalog suçlar var. Aslında tutuklama için gerekli iki tane neden var.
Birincisi, delillerin karartılması ya da yok edilmesi tehlikesi; ikincisi,
şüphe, kaçma şüphesi. Bu iki tehlikenin de gösterilmesi lazım. Bu da yetmez.
Genel bir şart: Delillerin karartılması ya da sanığın kaçması başka bir
tedbirle önlenebilecekse yine tutuklamaya başvurulamaz. Ama siz, burada, bir bilyeyle,
bir sapanla barışçıl bir toplantı ya da gösteriye katılan bir insanı
tutukluyorsunuz, otomatikman tutukluyorsunuz; Toplantı ve Gösteri Yürüyüşleri
Kanunu’nun 33’üncü maddesindeki suçun vasfını değiştiriyorsunuz. Eskiden
polisin yaptığı şuydu: “Dur.” diyordu, vuruyordu. Şimdi “Dur.” demeden vuracak,
“Dur.” demeden polis silahını çekip vuracak. 
Şimdi, arkadaşlar, polis bunu
yaparken AKP’li, MHP’li, CHP’li, HDP’li ayırmayacak -kimsenin alnında yazmıyor-
yani bu Mecliste bu yasaya parmak kaldıran insanlar da bundan zarar görecek.
Çünkü faşizmin tek bir kuralı vardır, sadece kendisidir, kendisinden başka
kimseye hayat hakkı tanımaz. Bu yasa hükümlerinin faşist devletteki hükümlerden
hiçbir farkı olmadığını, sanıyorum, Adalet ve Kalkınma Partisindeki hukukçu
arkadaşlarımız en az benim kadar biliyorlar ve bu getirilen hükümlerin çok
bilinçli olarak getirildiğini onlar da biliyor. 
Örneğin, polisin silah
kullanmasıyla ilgili getirilen (d) bendi, polisin silah kullanmadan önce, çağrı
yapması, dur demesi, uyarı ateşi yapması gibi şeyleri yapmadan, doğrudan silah
kullanması hâlini düzenliyor ve İçişleri Bakanı diyor ki: “Canım, öyle bir
uyarı yaparsak elinde molotof ya da bomba olan adam kaçar gider.” İyi, kaçsın,
senin görevin insan öldürmek değil ki etkisiz hâle getirmek. 
Şimdi, arkadaşlar, buradaki temel
mantık yanlıştır. Bir yönetim diktatörleştikçe böyle faşist yasalar çıkarır ama
faşist yasalarla kendisini kurtaramaz, sonunu kendisi hazırlar. Ben, bugüne
kadar tarihte halkına zulmeden yönetimlerin ve diktatörlerin kalıcı olduğunu
hiç görmedim, er ya da geç gidicilerdir. Ve bugün Türkiye'yi demokrasi yerine
bu diktatör yönetim biçimine uygun görenler de mutlaka gideceklerdir, hem de bu
önümüzdeki 7 Haziran seçimlerinde gideceklerdir, bir daha gelmemek üzere
gideceklerdir ama parlamenter sistem de hukuk devleti de demokrasi de
güçlenerek gelişecektir, geliştikçe güçlenecektir, demokrasi var olacaktır.
Yaşasın demokrasi, kahrolsun faşizm. (CHP sıralarından alkışlar)
BAŞKAN – Teşekkür ediyorum.
Halkların Demokratik Partisi
Grubu adına söz isteyen Hasip Kaplan, Şırnak Milletvekili.
Buyurun Sayın Kaplan. (HDP
sıralarından alkışlar)
HDP GRUBU ADINA HASİP KAPLAN
(Şırnak) – Sayın Başkan, değerli milletvekilleri; Halkların Demokratik Partisi
adına AK PARTİ’ye bir teşekkür etmek istiyorum, sabahın dördünde kalesine bir
gol attı ve bir saat daha güvenlik paketi üzerindeki görüşmeleri yararlı
buldular. Gerçekten gözümüzü yaşarttınız. Yani, onca gün, onca kavga, sabahlara
kadar itelemeler, kakmalar, sesimizi kısmalar, söz hakkımızı engellemeler… Ya,
bir defa işte bir el kaldırdınız; bak, işte, bir saat konuşacağız.
İDRİS BALUKEN (Bingöl) – Belki
oylamada da öyle yaparlar.
HASİP KAPLAN (Devamla) –
İnşallah, oylamada da teşevvüş edersiniz, bu millete de hayırlı bir iş yaparsınız.
Şunu söyleyeyim size, bakın, samimiyetimle söyleyeceğim, bir arkadaşınız olarak
bu son günlerinde Meclisin, belki birçoğumuz dışarıda karşılaşacağız ama şunu
söyleyeyim: Yarın siz ve
biz çocuklarımıza baktığımız zaman veya çocuklarımız bize baktığı zaman,
babalarından veya analarından utanç duyacakları bir eser almamalılar, miras
almamalılar. 
Bakın, burada sizin “özgürlük paketi” diye yutturmaya
çalıştığınız aslında faşizm paketinde neler var? Sakin sakin anlatacağım.
Arkadaşlar uyuyorlar dışarıda, kulis koltuklarında sakin sakin. Yani onlar bu
iyiliği yaptılar, olumlu oy kullandılar, ben de sakin sakin konuşarak size 285
no.lu Kanun Hükmünde Kararname’yle olağanüstü hâl bölge valilerinin nasıl
atandığını söyleyeyim.
Şimdi, siz, 81 tane ile olağanüstü hâl bölge valisi
atamayacaksınız, 81 ile sömürge valisi atayacaksınız, sömürge valisi! Sömürge
dönemlerinde gücü, silahı, postalı, askeri, polisi elinde tutan ve vatandaşı
iliklerine kadar sömüren, sesini çıkardığı zaman kafasına vuran, ağır cezalar
veren o zalim koloni emperyalizminin 19’uncu yüzyıl ideolojisini, birinci dünya
krizini, 1900’lere gelirken dünyayı Birinci Dünya Harbi’ne getiren o kriz
dönemini iyi hatırlamanızı burada salık veririm.
1929 ikinci dünya büyük krizinde, İkinci Dünya
Savaşı’na gittiğimizde, burada hoşunuza gitmiyor ama Hitler gibi diktatörler de
seçilerek sandıktan gelmişti, Mussolini de gelmişti, hatta yakın zamanda Saddam
Hüseyin de, Esad da, bayağı çok oy alarak Kenan Evren de sandıktan çıkarak
geliyor. Yani sandıktan çıkmak, zorla milletin iradesine aykırı olarak oy
almak, seçilmiş olmak “Diktatör olunmaz.” anlamında değildir. 
Arkadaşlar, diktatörlük bir hukuk
rejimidir. Eğer sizin Anayasa’nız darbe anayasasıysa, eğer ülkenizde
özgürlükler yoksa, eğer çıkardığınız bu paketle… Size tane tane bir daha
hatırlatayım, bir daha anlatayım ki yarın evinize gittiğiniz zaman,
çocuklarınıza veya torunlarınıza baktığınız zaman “Biz ne yaptık? Vay başımıza,
kül başımıza!” demeyesiniz, dizlerinizi dövmeyesiniz diye, son, daha oylamalara
fırsatınız varken size neler olacağını anlatayım. 
Bakın, sizin milletvekilliğiniz
bitecek, sizi de arayacaklar, çocuklarınızı arayacaklar, ailenizi arayacaklar
ve aradıkları zaman hiçbir hesap vermeyecekler, “Arabayı çek.” diyecekler,
istedikleri saatte kapınızı zorla açacaklar, istedikleri vakitte, gece vakti
evlerinize girecekler. Tek başına yaşayan eğer bir kadın, doktor, öğretmen,
görevli, memur varsa onun evine de herkes istediği gibi bu yetkiyi kullanarak
mahremiyet, namus, haysiyet, din, ahlak, vicdan demeden istediği saatte
dalabilecektir. Sizin getirdiğiniz bu kanunla herkes ama herkes, sizin
çocuklarınız dâhil, çok rahatlıkla kırk sekiz saat sorgusuz sualsiz gözaltına
alınacaktır ve siz derdinizi Marko Paşa’ya bile anlatamayacaksınız, siz
derdinizi anlatacak bir makam bulamayacaksınız, siz yargıya itiraz
edemeyeceksiniz, siz avukat isteyemeyeceksiniz, Amerikan filmlerinde görüldüğü
gibi “Sana haklarını anlatıyorum, istersen konuşma avukatın gelene kadar.”
demeyecekler. Sahte polis kimlikleriyle polis teşkilatı içinde, jandarma
kolluğu içinde çeteler, derin yapılanmalar ve sizin çokça şikâyet ettiğiniz
paralel yapılanmalar istedikleri gibi provokasyon yapacaklar. İhalelere fesat
karıştıracaklar, gösterileri kana bulayacaklar, kamu düzenini ihlal edecekler
ve ortalığı karıştıracaklar, başka devletlerin ajanı olacaklar, bu ülkeyi 3
kuruşa, 5 dolara satacaklar, karıştıracaklar ve siz hukuken bunun hesabını,
denetimini yapamayacaksınız, bunu soramayacaksınız. 
Bakın, arkadaşlar, “Vur.” emri,
Antep’teki esnafa “Sık ulan, sık.” diyenlerin “Vur ulan, vur.” dediği bir
noktaya gelecek. Bunlara hesap soramayacaksınız. En küçük gösteride, en küçük
itirazda, en ufak çevre olayında, en ufak HES direnişinde cezaları katbekat
artıracaksınız. Bu da olmayacak; yürüyene “Yürüyüş yasak.” diyeceksiniz,
cezalar vereceksiniz; gösteri yapana “Gösteri yasak.” diyeceksiniz, cezalar
vereceksiniz; miting yapmak isteyene “Miting yasak, izinsiz.” diyeceksiniz,
Anayasa’da olan hakkı bu yasaya dayanarak yok edeceksiniz. Tıpkı ne gibi, biliyor
musunuz? Tıpkı İç Hizmet Kanunu 35’inci maddeye dayanarak Anayasa’yı ihlal
etmiş 5 generalin yaptığının aynısını bu pakette yapmış olacaksınız. Ne
yapacaksınız? Basın açıklaması yapan insanların üstüne TOMA’larınızı, gaz
fişeklerinizi, gaz bombalarınızı salacaksınız. Ne yapacaksınız? Düşünen herkese
düşman olacaksınız. Düşünen herkesten şüpheleneceksiniz, düşünen her beyin sizi
korkutacak, korkuya kapılacaksınız. “Havada bulut.” diyeni “ördek” dedi diye
içeri atacaksınız. Ne yapacaksınız? “Örgütlenme yasak.” diyeceksiniz. Ağaçları
sevmek için bir dernek kurana, kırmızıbiber sevenler için bir dernek kurana
bile “illegal örgüt” deyip tıpkı darbe dönemlerinde olduğu gibi on yıldan yirmi
yıla kadar hapislere atacaksınız. “Yazmak yasak.” diyeceksiniz, “Konuşmak
yasak.” diyeceksiniz, “Hak aramak yasak.” diyeceksiniz, “Sendikal örgütlenmeler
yasak.” diyeceksiniz ve bir sapan dört sene ceza aldığı zaman -hiçbir kimse,
zulme uğramış hiçbir halk- baskıcı, diktatör egemen yapıların, yönetimlerin
zulmü altında yaşayan yurttaşlar gün gelecek, isyan bayrağını çekecek ve
Birleşmiş Milletlerin 665 sayılı Kararı uyarınca başkaldırı hakkını kullandığı
zaman bu hak meşru sayılacaktır. 
Bu ülkeyi karıştıracaksınız, bu
ülkeye kötülük yapacaksınız. Bu ülkeyi Suriye savaşına katmak istediniz,
çekilen felaketler ortadadır. Irak’taki çatışmanın tarafındasınız, felaketler
ortadadır. Yemen’de Şii-Sünni çatışmasına bu ülkeyi çekiyorsunuz, orada felaket
kapıdadır. Bu ülkeye savaşı dayatıyorsunuz, bu ülkenin barışa ihtiyaç duyduğu, barışa
özlem duyduğu bugünlerde, toplumsal barışın bu kadar güzel bir sevdayla, Nevroz
bayramlarında bütün ülkede, her yerde yankılandığı ve umudun güçlendiği yerde
siz savaşı körüklüyorsunuz, savaş tamtamlarını çalıyorsunuz. Savaş tamtamlarını
bu paketle güçlendirerek zulmün, zorbalığın hükûmeti, iktidarı olmaya kendinizi
adadınız. 
Ama unutmayınız ki 7 Haziranda
halkın terazisine çekileceksiniz, bu paketinizle hesap vereceksiniz. Bu hesabı
sizden, Halkların Demokratik Partisi olarak barajı aşarak, sizleri iktidar
olmanın altına düşürerek, saltanatınıza son vererek, diktatörlüğünüze, baskı
yasalarınıza, zulmünüze son vererek HDP olarak sizi de kurtaracağız,
zulmünüzden sizi kurtaracağız, çocuklarınızı kurtaracağız sizin zulmünüzden,
bunu da iyi bilesiniz. (HDP sıralarından alkışlar)
BAŞKAN – Teşekkür ediyorum. 
Milliyetçi Hareket Partisi Grubu
adına söz isteyen Hasan Hüseyin Türkoğlu, Osmaniye Milletvekili.
Buyurun Sayın Türkoğlu.
MHP GRUBU ADINA HASAN HÜSEYİN
TÜRKOĞLU (Osmaniye) – Sayın Başkan, Türk milletinin saygıdeğer milletvekilleri;
evvela, yüce heyetinizi saygıyla selamlıyorum.
Adalet ve Kalkınma Partisi
Grubunun, 684 sıra sayılı Tasarı’nın görüşmelerine devam edilmesi yönünde
kullandığı oylardan dolayı da parti grubunun mensubu milletvekili arkadaşlarıma
teşekkür ediyorum. 
MEHMET ERDOĞAN (Muğla) –
Anlattıklarımızı anlamaya başladılar galiba.
HASAN HÜSEYİN TÜRKOĞLU (Devamla)
– Evet, evet, nihayet onlar da bu tasarının mahzurlarını anlamış olmalılar ki
bizimle beraber oy kullandılar, çok teşekkür ediyoruz onlara.
Bu tasarı, 24 Kasım 2014
tarihinde Türkiye Büyük Millet Meclisinde İçişleri Komisyonuna geldi. O
tarihten bu tarihe kadar geçen süre zarfında esas Komisyon, Alt Komisyon ve
Genel Kurul çalışmaları ile ve Genel Kurul çalışmalarından sonra tekrar Komisyona
çekilen 63 madde dolayısıyla uzun zamandan beri hem Türkiye Büyük Millet
Meclisinin hem de kamuoyunun gündeminde bir tasarı. 
Tasarıya, Türkiye Büyük Millet
Meclisine geldikten sonra havale edildiği komisyonlar itibarıyla bakıldığında,
Meclis Başkanlığı tarafından, eksik olmakla beraber, bu Meclisin ihtisas
komisyonlarından önemli bir bölümüne havale edildiği hepimizce Komisyon
raporundan öğrenilebilecek malum bir husus ancak bu komisyonlardan özellikle
Anayasa Komisyonu ve Adalet Komisyonu tarafından bu tasarının incelenmemiş
olması, bu tasarıya ilişkin bu komisyonların değerlendirmelerinin, görüşlerinin
rapora eklenmemiş olması çok ciddi bir eksiklik çünkü bu tasarı İçişleri
Komisyonunda görüşülmekle beraber aslında ihtiva ettiği maddelerden dolayı daha
çok Adalet Komisyonunun ele alması gereken bir tasarı idi fakat Adalet
Komisyonu işlerinin yoğunluğu, gündeminin yoğunluğu gibi hiç kimseyi
inandıramadıkları bir gerekçeyle bu tasarıyı görüşmemiştir. Diğer taraftan,
Anayasa’ya açıkça aykırı hükümler içermesi sebebiyle Anayasa Komisyonu
tarafından ele alınması gerekirken o komisyon tarafından da ele alınmadığı, bir
değerlendirme yapılmadığı hepimizce malumdur. Tasarının içerisinde düzenleyici
etki analizi olmadığı için, ekinde böyle bir değerlendirme yapılmadığı için
bütçeye ne kadar bir yük getirdiği hususunda da bir görüş imkânı yok. Bunu
yapacak olan Plan ve Bütçe Komisyonu tarafından da bu tasarının
değerlendirilmemiş olması çok ciddi bir eksiklik. Bu tasarıyla ilgili havale
edilen komisyonlardan esas komisyon olan İçişleri Komisyonu dışında
değerlendirme yapan bir tek komisyon var, o da Avrupa Birliği Uyum Komisyonu. O
da bu tasarıda mahzurlu bir taraf bulamadığını, bulmadığını ifade etmiş muhalif
oylara rağmen.
9 Şubat 2015 tarihli gazeteleri
açıp bakarsanız, Avrupa Konseyinin İnsan Hakları Komisyonu Başkanı Nils Muiznieks’in, bu tasarıyla
ilgili Avrupa Konseyinin derin endişeler taşıdığına ilişkin beyanını
göreceksiniz. Dolayısıyla bu tasarı, Türkiye Büyük Millet Meclisinde yeterince
değerlendirilmemiş, bu tasarıyla ilgili Türkiye Büyük Millet Meclisinin
saygıdeğer üyeleri yeteri kadar fikir sahibi olmamışlar ve bu tasarıyla ilgili
Avrupa Konseyi başta olmak üzere Avrupa Birliğinin çeşitli mahfillerinden
endişeler dile getirilmiş ancak bizim bu tasarıya muhalefet etmemizle ilgili
çok yalan, çok yanlış, hatta iftira diyebileceğimiz şekilde kamuoyunun algısını
oluşturmak ve kamuoyunun ikna edilmesine yönelik değerlendirmeler yapılmıştır. 
Bu tasarı, bir kere Anayasa’da öngörülen hukuk devleti
ilkesini çiğnemektedir çünkü bu tasarıyla okullar kapatılmakta, kamu
görevlileri emekliye sevk edilmektedir. Hâlbuki hukuk devletinin en önemli
özelliklerinden birisi öngörülebilir olmasıdır, kazanılmış haklara saygı duyan
bir anlayışa sahip olmasıdır. Bu tasarıyla maalesef bu ilkeler çiğnenmektedir. 
Bu tasarıyla egemenlik yetkisi, ki devredilemeyecek,
Anayasa’yla devredilemeyeceği hüküm altına alınmış olan egemenlik yetkisi,
maalesef bir kuruma, bir kurumun içindeki komisyonlara devredilmektedir.
Emniyet müdürleri emekli edilmektedir hem de Anayasa’nın 128’inci ve 7’nci
maddelerine aykırı bir şekilde emekli edilmektedir ki bu, Anayasa’nın 6’ncı
maddesiyle Anayasa’dan alınmamış bir yetkinin, görevin yerine getirilmesi
anlamına gelmektedir. 
Diğer taraftan, bu tasarıyla yargı yetkisi bağımsız
mahkemeler yerine idarenin memurlarına verilmektedir. 
Bu tasarıyla kişi dokunulmazlığı, kişi hürriyeti ve
güvenliği ihlal edilmektedir. Bu tasarıyla özel hayatın gizliliği yok
sayılmaktadır. 
Bu tasarıyla toplantı ve gösteri yürüyüşü yapma hakkı
ortadan kalkmaktadır. 
Bu tasarıyla hâkim ve savcıdan alınan yetki ve
görevler vali ve kaymakamlara devredilmektedir. Daha önceki düzenlemelerle
memur hâline getirilen hâkim ve savcıların yanına hâkim ve savcı yetkisi
verilen memurlar oturtulmaktadır. 
Bu tasarı jandarmayı
siyasallaştırmaktadır. Bu yapılırken jandarmanın tüm atama sistemi altüst
edilmektedir. Jandarma bir kaosun içine terk edilmektedir. Hülasa bu tasarı,
hem Anayasa’mız hem de devlet düzenimiz açısından mahzurlu ve hepsini altüst
etmektedir. 
Bu tasarı, hem gerekçesinde hem
de topluma sunulurken kamu düzenini sağlamak gerekçesi ileri sürülmüştür. Oysa
hepimiz kamu düzenini sağlamak için eldeki kanunların da kullanılabileceğini
çok iyi bilmekteyiz. Kamu düzeninin bahane edildiği bu tasarı uyuşturucuyla
mücadele, paralel yapılanmayı yok etme gerekçeleriyle de desteklenmiştir.
Milliyetçi Hareket Partisi olarak molotofla ilgili düzenlemeye, bonzaiye ve
diğer bazı maddelere vermiş olduğumuz kabul oyları bu gerekçeleri de boşa çıkarmıştır.

Paralelle mücadeleyi bahane
ederek emniyetin kadrolarını ve okullarını tasfiye etme anlayışı ise tam da bir
kuyruklu yalandır. Daha bugünlerde Melih Gökçek ile Bülent Arınç arasındaki
tartışma “paralel” diye tabir edilen bir yapının aslında AKP’nin içinde hâlâ
var olduğunu ortaya koymuştur. Paralel iddialarının 17-25 Aralık
soruşturmalarını, yolsuzluk ve rüşvet olaylarını kapatmak, onun üzerini
perdelemek gayesiyle ortaya atılmış bir palavra olduğunu söylemiştik. Melih
Gökçek ile Bülent Arınç arasındaki tartışmanın, aslında bu iddialarımızın ne
kadar doğru olduğunu ortaya koyduğunu lütfen sizler de kabul edin. 
Yolsuzluğun ve rüşvetin ortasında
boğazına kadar yolsuzluğa ve rüşvete batmış olanların toplumu kandırmak için
“montaj”, “dublaj”, “darbe”, “kumpas”, “paralel” uydurmalarına nasıl
sarıldıklarını göstermiştir bu son olaylar.
Bu tasarıyla okullar
kapatılmaktadır. Polis kolejinde okuyan 14, 15, 16 yaşında olan çocuklara vatan
haini muamelesi yapılmaktadır. Bunların vatan haini olduğu söylenmektedir.
Şimdi sizlere soruyorum: Bu çocuklar vatan hainiyse cezası başka okullara
nakledilmek midir? O okullarda da vatana ihanete devam etmeyecekler midir?
Böyle bir yalan sizi nasıl ikna edebiliyor? Bu çocuklar sizin referanslarınızla
bu okullara girdiler, polis kolejlerine girdiler. Güvenlik Bilimleri Fakültesi,
Polis Akademisinin dünyada ve Türkiye’de kendi alanında gerçekten büyük
değerler üreten, değerli çalışmalara imza atan fakültenin kapatılması bu
tasarıyla söz konusudur. Bu fakültede okuyan yabancı öğrencilere mezun olup
komiser yardımcısı olma imkânı tanınırken kendi çocuklarımızı -ki sayısı 1.280
civarında- bu haktan mahrum bırakmak hangi vicdanın, hangi izanın gereğidir,
bunu da açıklamak lazım. 
Polis meslek yüksekokullarında
bugün itibarıyla 5 bin civarında gencimiz, bunların yarıya yakın bölümü
önümüzdeki haziranda polis meslek yüksekokulu mezunu olarak mezun olacaklar ve
polis olmayı hayal ederlerken şimdi bu tasarıyla onlara sınav getiriliyor. Hani
sizin fahri kurucu genel başkanınız, şu anda da fiilî genel başkanınız Recep
Tayyip Erdoğan ne diyordu? Oyun başladıktan sonra kural değişmez. Bu çocuklar
oyun başladıktan sonra kural değiştirilmek suretiyle mezun oldukları polis
meslek yüksekokulu diplomasıyla tekrar bir sınava tabi tutulacaklar. Peki, bu
sınavı kazanamayan bir çocuk olursa bu diploma ne işine yarayacak? Bu çocuklar
aynı üniversite öğrencileri gibi devletten burs alıyorlar. Eğer bir meslek
sahibi olamazlarsa bu bursları nasıl ödeyecekler?
Dolayısıyla bu düzenlemeler, bu
tasarının içerisinde hakkı, hukuku, anayasal sistemi, anayasal düzeni ortadan
kaldıran bu yasaya “evet” dediğiniz zaman aslında bir zulme imza atmış
olacaksınız, bir haksızlığa imza atmış olacaksınız, bir haksızlığı yerine
getirmiş olacaksınız.
(Mikrofon otomatik cihaz
tarafından kapatıldı) 
HASAN HÜSEYİN TÜRKOĞLU (Devamla)
– Biz bu tasarıya terörle mücadele edilmesin diye, bonzaiyle mücadele edilmesin
diye karşı çıkmıyoruz; biz, bunlar için karşı çıkıyoruz. Tabii, başka
gerekçelerimiz de var karşı çıkma sebeplerimiz arasında. Biraz sonra inşallah
onları da sizlere anlatmak durumunda kalacağız. Ama bunu anlamayacağınızdan
eminim çünkü emir büyük yerden. Tabii, dışarıdan bizi seyredenler ya sabahın
köründe olduğu için anlamadığınızı düşünecek ama hayır, asıl, vicdanlar karardığı
için anlamamış olacaksınız.
Bu düşüncelerle Türk milletinin
milletvekillerini saygıyla selamlarım. (MHP sıralarından alkışlar) 
ALİ ŞAHİN (Gaziantep) – Sabahın
nuru, nuru. Sabahın körü değil, sabahın nuru.
BAŞKAN – Şahsı adına söz isteyen
Seyfettin Yılmaz, Adana Milletvekili. (MHP sıralarından alkışlar) 
SEYFETTİN YILMAZ (Adana) – Sayın
Başkan, değerli milletvekilleri; 684 sıra sayılı Kanun Tasarısı’nın beşinci
bölümü üzerinde şahsım adına söz almış bulunuyorum.
Kamuoyunda “iç güvenlik yasa
tasarısı” olarak adlandırılan bu yasa tasarısı, ne yazık ki ülkenin iç
güvenliğine yönelik bir tasarıdan ziyade sarayın ve iktidarın kendi güvenliğini
sağlamaya yönelik bir yasa tasarısı olarak adlandırabileceğimiz bir tasarıdır.
Çünkü ülkenin güvenliğini sağlayacak yasaların uygulanmasında ciddi noktada
sıkıntılar çeken bir Hükûmetin yeni yasa tasarısına ihtiyacı yoktur. Eğer bu
ülkede güvenliği sağlayacaksanız, bu ülkede terörle mücadele edecekseniz
elinizdeki mevcut yasalar zaten yeterince var. Bir de on üç yıldır siz
iktidardasınız ve tek başınıza iktidardasınız, eğer iç güvenliği sağlama
noktasında hâlâ sıkıntı yaşıyorsanız, bu, ne yazık ki sizin öngörüsüzlüğünüz ve
Türkiye’yle ilgili görülmesi gereken, alınması gereken tedbirlerin alınmaması
manasına gelir. 
Şunu ifade etmek istiyorum ki: Ne
yazık ki iktidar partisi günlük ihtiyaçlara göre yasa çıkaran, kanun çıkaran ve
bu uygulamalarda da bunu hayata geçiren bir yapıya sahip. Kendi içerisinde
istikrarsızlığa sahip olan, kendi içerisinde tutarsızlığa sahip olan bir
anlayıştan doğru yasaları beklemek mümkün değildir. On üç yıllık yol haritasına
baktığınız zaman iktidar partisinin, ne yazık ki, otuz yıl beraber siyaset
yaptıkları Necmettin Erbakan ve arkadaşlarını yüzüstü bırakarak Avrupa Birliği
kervanına katılan, Avrupa Birliği kervanına katılarak demokrasiden, hukukun
üstünlüğünden bahseden bir süreci yaşayan ve otuz yıl siyaset yaptığı anlayışı
“Gömleğimizi değiştirdik.” diyerek otuz yıllık birikimi yok eden bir yapıyla
karşı karşıyayız. 
Şimdi, esas sıkıntı şuradan
kaynaklanıyor: Bu, kendi içerisindeki tutarsız yapı, kendisiyle beraber yol
yürüyen insanların da nerede duracağı ve hangi söylemde bulunacağı noktasında
ciddi sıkıntılara neden oluyor. Bu ülkede Ergenekon ve Balyoz davaları olduğu
zaman gerek Hükûmet üyeleri gerekse milletvekilleri koro hâlinde “Bu ülkede
darbe var, AKP Hükûmetine karşı ve millî iradeye karşı darbe yapıyor.”
deniyordu. Bunu kim diyordu? Bunu AK PARTİ’nin milletvekilleri diyordu. Kim
diyordu? Özellikle oluşturulan havuz medya ve yandaş medyada köşe yazarları
söylüyordu, televizyon ekranlarına çıkıp ikili yapı hâlinde “Ergenekon ve
Balyoz davaları var.” diyorlardı. Gün geldi, devran döndü, aradan iki üç yıl
geçtikten sonra Sayın Recep Tayyip Erdoğan bu darbelere, dün “darbe” dediklerine
bugün “kumpas” dedi, bir bakıyorsunuz, aynı şekilde, iktidarın, Hükûmetin
mensupları, milletvekilleri ve yandaş medyadaki yazarları ne yapacaklarını
şaşırmış vaziyette aynı ifadeyi kullanıyorlar. Dün beraber yürüdükleri
Fethullah Gülen hareketiyle beraber bütün etkinliklerine katılan, Türkçe
Olimpiyatlarına katılan, övgüler düzenler, o gün televizyonlara çıkıp yere göğe
sığdıramayanlar bugün “hain” dediler. Ama bundan kurtulabiliyorlar mı?
Kurtulamıyorlar. Şimdi bakıyoruz, bürokraside, milletvekilliği adaylığında
insanlar birbirini suçlamak için herkes birbirine “paralelci” diyor. Şimdi,
burada istikrar nerede kalır? 
Dün Sayın Recep Tayyip Erdoğan
Diyarbakır meydanında “Bu ülkede Kürt sorunu vardır ve bu sorun benim sorunum.”
diyordu. Bir bakıyorsunuz, Hükûmetin yetkilileri, iktidar güçleri, iktidar
mensupları “Evet, bu ülkede Kürt sorunu var, otuz yıldır çözülemeyen bu sorunu
biz çözeceğiz.” Biz buna “çözülme süreci” dediğimiz zaman Milliyetçi Hareket
Partisine “kanla beslenen” diyenler şimdi Recep Tayyip Erdoğan “Ne sorunu yahu!
Bu ülkede cumhurbaşkanı oluyorlar, başbakan oluyorlar.” dedikten sonra şimdi,
ben merak ediyorum, özellikle televizyonları takip ediyorum, dün Kürt sorunu,
akil insanlar diyenler bugün ne diyeceklerini şaşırmış vaziyette, kişiliklerini
ve karakterlerini kaybedecek seviyeye gelmişler. İnsanların fikrî namusu olur.
Yani bir iktidar uğruna, bir güç uğruna veya bir güç odağına iyi görünmek
uğruna eğer insanlar fikrî namusundan vazgeçiyorsa, ilkelerinden vazgeçiyorsa,
dün söylediklerini inkâr ediyorsa ne kendilerine faydaları olur, ne de bu
ülkeye faydaları olur diyorum. 
Hepinize saygılar sunuyorum. (MHP
sıralarından alkışlar)
BAŞKAN – Şahsı adına söz isteyen
Recep Özel, Isparta Milletvekili. (AK PARTİ sıralarından alkışlar)
RECEP ÖZEL (Isparta) – Sayın
Başkan, çok değerli milletvekilleri; hepinizi saygıyla selamlıyorum.
684 sıra sayılı Yasa’nın beşinci
bölümü üzerinde söz aldım şahsım adına. Bu bölüm üzerinde sadece 2 madde var:
Yürütme, yürürlük. Bunu ikinci defa görüşüyoruz. Muhalefeti mutlu ettik.
İnşallah cuma, cumartesi, pazar da çalışarak daha da mutlu olacaklarını ümit
ediyorum. 
Bu saatte çalışan bütün
arkadaşlarımıza, AK PARTİ Grubuna da Allah razı olsun diyorum, muhalefete de
Allah razı olsun diyorum.
Hepinizi saygıyla selamlıyorum
efendim. (AK PARTİ sıralarından alkışlar)
BAŞKAN – Teşekkür ediyorum.
Şimdi soru-cevap işlemi
yapılacaktır.
Sayın Işık…
ALİM IŞIK (Kütahya) – Teşekkür
ediyorum Sayın Başkan.
Sayın Bakan, 17-25 Aralık
yolsuzluk ve rüşvet operasyonlarından sonra AKP’li valilerce başlanan vatandaşı
fişleme işlemleri ne aşamada? Bugüne kadar kaç iş adamı, kaç kamu çalışanı ve
kaç normal vatandaş AKP karşıtı olduğu gerekçesiyle fişlenmiş durumdadır? Bunun
sayısını verirseniz memnun olurum. 77 milyonu buldu mu bulmadı mı, vatandaş
merak ediyor.
Teşekkür ederim.
BAŞKAN – Teşekkür ediyorum.
Sayın Kaplan…
HASİP KAPLAN (Şırnak) – Sayın
Başkan, Uludere’nin Roboski köyünde yine 9 katır vurulmuş. Hangi yasaya
dayanarak bunlar yapılıyor?
Bir de özel taburlar, özel
komando taburları kurulacağı söyleniyor, 307 karakol olduğu söyleniyor.
Jandarma, güvenlik paketiyle valilere bağlanıyor artık. Siz de İçişleri Bakanı
olarak bu sorumsuzca ateş edenlere kimin bu emri verdiği konusunda bir açıklama
yapacak mısınız? Size bu konuda intikal eden bir bilgi var mı? Bir soruşturma
açtı mı İçişleri Bakanlığı, yoksa katır vurmak serbest mi Türkiye’de? İnsanları
biliyorduk, katırları da sınırı geçiyor diye vurmak serbest mi, onu da
öğrenelim.
Teşekkür ederim.
BAŞKAN – Sayın Yılmaz…
SEYFETTİN YILMAZ (Adana) –
Teşekkür ediyorum Sayın Başkan.
Sayın Bakan, biliyorsunuz, Adana
Büyükşehir Belediye Başkanı Aytaç Durak geçen dönem seçildikten dört buçuk yıl
sonra görevden alındı. Alınma gerekçesinde de ilk neden gazete kupürlerinde
çıkan birtakım iddialar neticesinde İçişleri Bakanlığından onlarca müfettiş
gönderildi. Şimdi, buradan size net bir şekilde soruyorum: Hükûmetin Başbakan
Yardımcısı ve Hükûmet Sözcüsü Ankara Büyükşehir Belediye Başkanıyla ilgili çok
ciddi iddialarda bulundu yani parsel parsel Ankara’yı sattığını ifade etti.
Adana Büyükşehir Belediyesinin 10 katı suçlamayla karşı karşıya kalan Ankara
Büyükşehir Belediye Başkanını görevden almayı düşünüyor musunuz? Şu ana kadar
mülkiye müfettişi gönderdiniz mi? Eğer bunları yapmadıysanız bu, tarafsızlık ilkesine
aykırı değil midir? 
İkinci soru olarak da… Siz
tarafsızlık adına oraya atandınız. Ama ne yazık ki 63 maddenin bir gece yarısı
çekilmesiyle tarafsızlığınızı yitirdiğinizi düşünüyor musunuz?
BAŞKAN – Sayın Öz…
ALİ ÖZ (Mersin) – Teşekkür
ediyorum Sayın Başkanım.
Sayın Bakan, Polis Meslek Yüksek
Okulu, Polis Akademisi ve polis kolejlerinde okuyan öğrencilerin okullarla
ilişkileri kesiliyor ve okullarla alakaları kesilirken de üzerlerindeki temel
itham, alınmalarından itibaren bunların vatan haini veya paralelci olması yani
bunu başka bir şekilde izah etmeniz mümkün değil ve bunları başka okullara
göndereceksiniz. Paralelci polis istemezken başka üniversitelere gönderince
oralarda bu çocukların paralelci sıfatları üzerlerinden kalkacak mı? Yarın
bunlar kamuda başka alanlarda işe müracaat ettiklerinde paralelci yaftasıyla
kamu kurumunda görev alabilecekler mi? 
Teşekkür ediyorum.
BAŞKAN – Sayın Şimşek…
CEMALETTİN ŞİMŞEK (Samsun) –
Teşekkür ederim Sayın Başkan.
Sayın Bakan, Sayın Cumhurbaşkanı
geçenlerde Balıkesir’de kardeşim ne Kürt sorunu ya diyerek bu ülkede Kürt’ün ne
sorunu varsa Türk’ün de aynı sorunu olduğunu ifade etmiştir. Sayın
Cumhurbaşkanı, bugün ak dediğine yarın kara diyebildiği için artık ona
güvenimiz yoktur. Ancak, bu konudaki politikaları kim yürütüyor? Eğer böyle bir
sorun yoksa Hükûmetin bu sözde çözüm süreci dediği şey nedir? Bebek katili
Abdullah Öcalan ve Kandil’le ne görüşmesi yapıyorsunuz? Yine bir seçim oyunu mu
bu? Sayın Cumhurbaşkanı AKP’ye oy toplamak için mi yine bir yalana başvuruyor?
Hükûmete göre ülkemizde Kürt sorunu var mı yok mu?
BAŞKAN – Sayın Kuşoğlu…
BÜLENT KUŞOĞLU (Ankara) –
Teşekkür ederim Sayın Başkan.
Sayın Bakan, bazı sorularımız
siyasi oluyor, siz de tarafsız bir Bakansınız ama Hükûmeti siz temsil
ediyorsunuz, mecburen soruyoruz.
Dün Sayın Cumhurbaşkanı “İran
bölgeyi domine etmeye çalışıyor, bizi de bu durum rahatsız ediyor.” dedi ve
Yemen’deki harekâta biliyorsunuz destek veriyoruz. Sayın Cumhurbaşkanı bir de
nisanda İran’a gidecek, ziyarette bulunacak, o da iptal edilmedi. Ne oluyor
yani bir taraftan rahatsız ediyor açıklamaları yapılıyor bir taraftan ziyaret
ediyoruz ve askerî bir operasyona da destek veriyoruz. Bunların bir izahını
yapabilir miyiz?
Bir de Sayın MİT Müsteşarının
kararnamesi çıkmıyor, ataması yapılamıyor, vekâleten devam ettiğini biliyoruz.
Vekil…
(Mikrofon otomatik cihaz
tarafından kapatıldı)
BAŞKAN – Sayın Bulut…
AHMET DURAN BULUT (Balıkesir) –
Sayın Bakan, son aylarda üniversitelerde terör örgütleri yapılanmakta, emniyet
ve idare sessiz kalmaktadır. Üniversitelerde dışarıdan öğrenci olmayan unsurlar
girmekte ve terör örgütü mensuplarıyla birlikte eylem yapmaktadırlar. Durum, bu
örgütlere dâhil olmayan öğrenciler tarafından emniyet ve valiliğe iletildiği
hâlde bir tedbir neden alınmamaktadır. Bu, Bakanlığınızın ve Hükûmetin bilerek
çizdiği bir strateji midir? Bu kargaşayı ve terör örgütünün yapılanmasını neden
önlemiyorsunuz, neden engellemiyorsunuz? 
Teşekkür ederim. 
BAŞKAN – Sayın Öğüt…
ENSAR ÖGÜT (Ardahan) – Sayın
Bakanım, benim bölgemde kış ağır geçiyor, şu anda karlar eridi. Karlar eriyince
de yollar çok bozuk hâle geldi, özellikle köy arasındaki yollar, şehir
arasındaki yollar… Zaten siz de bilirsiniz ki bozuk yollarda asayişi sağlamak
da zordur çünkü arabalar gidip gelmiyor. Bu anlamda, özellikle Doğu Anadolu’da
karlar kalktığı için hem belediyelerde hem köy yollarında çok büyük bozukluklar
var. Bununla ilgili bir tedbir alacak mısınız ve talimat verip, oraya ödeme
yapıp oradaki yolların yapımını hızlandırma durumunuz var mı? Onu rica edecektim
ben. 
BAŞKAN – Sayın Türkoğlu…
HASAN HÜSEYİN TÜRKOĞLU (Osmaniye)
– Teşekkür ederim. 
Sayın Bakan, görev alanınızda
sizden yardım bekleyen ya da bazı düzenlemeleri bekleyen 3 ayrı kesim var.
Bunlardan birisi korucular, köy korucuları. Köy korucuları PKK terör örgütünün
saldırılarıyla bir bir şehit ediliyor. Bunlarla ilgili ne düşünüyorsunuz?
Onları bu şekilde terk mi edeceksiniz, yoksa bir düzenleme düşünüyor musunuz?
Diğeri Emniyet mensubu, özellikle polis memurlarının 3600 ek gösterge
talepleri. Onların da taleplerine şimdi Sayın Cumhurbaşkanı olan dönemin
Başbakanı Recep Tayyip Erdoğan söz vermiş olmasına rağmen sekiz yıldır yerine
getirilmemiş sözler var. Diğerleri de mülki idare amirleri. Yani, bu kesimlerle
ilgili ücret düzenlemesi yapacak mısınız? Mülki idare amirlerinin özlük
haklarını düzeltecek misiniz? Hâkim ve savcılarla ilgili bu dengesizliği,
onların almış olduğu yüksek ücretleri aynı seviyeye getirmeyi düşünüyor
musunuz? 
Teşekkür ederim. 
BAŞKAN – Sayın Bakan, buyurun. 
İÇİŞLERİ BAKANI SEBAHATTİN ÖZTÜRK
– Sayın Başkan, değerli milletvekilleri; 17-25 Aralık sonrasında vatandaşların
fişlenmesiyle ilgili sorulan soruya şöyle bir cevap vermek isterim: Bu,
gazetede yer almış olan bir istihbarat programı üzerinden söylenmiş bir söz.
Kesinlikle, hiçbir şekilde 77 milyon değil, herhangi bir vatandaşın fişlenmesi
söz konusu değil. Daha önceki yıllarda yapılmış olan bir program dâhilinde, bir
sorgulama programı olarak düzenlenmiş ve bu da zaten yargıya intikal etmiş
dinlemelerle ilgili olarak yapılmış olan bir savcı iddianamesinden alınmıştır. 
Roboski katır öldürülmesi
meselesi, tamamen kaçakçılıkla ilgili bir faaliyet sonucu meydana gelmiştir.
Tabii, herhangi bir şekilde bir hayvanın öldürülmesi güzel bir şey değil,
insanların öldürülmesi hiç iyi bir şey değil ve dolayısıyla dikkat edilmesi
gereken bir husus olduğunu ben de düşünüyorum. Ama kaçakçılıkla mücadele
ederken bu tür olayların da bazen olması kaçınılmaz olabiliyor. İnsanlara zarar
gelmesin, bizim birinci derecede istediğimiz şey budur. 
HASİP KAPLAN (Şırnak) – İnsanlara
da gelmesin hayvanlara da gelmesin. 
İÇİŞLERİ BAKANI SEBAHATTİN ÖZTÜRK
– Hayvanlara da gelmesin, evet. 
HASİP KAPLAN (Şırnak) – Yani,
hayvanlara ateş edecek kadar âciz midir?
İÇİŞLERİ BAKANI SEBAHATTİN ÖZTÜRK
– Ankara Büyükşehir Belediyesi hakkında bilebildiğim kadarıyla yargıda şu anda
birtakım şikâyetler üzerine bir işlem devam ediyor. O işlemin sonucu,
muhtemelen, eğer devam ederse, yargıda bir şekilde muamele görürse bize
gelecektir ve onunla ilgili olarak idari yönden de 4483’e göre işlem
yapacağımız açıktır. 
SEYFETTİN YILMAZ (Adana) –
Delilleri karartabilir Sayın Bakan, açığa almanız lazım. 
BAŞKAN – Sayın Bakan, lütfen
cevap verin siz, cevaba devam edin. 
İÇİŞLERİ BAKANI SEBAHATTİN ÖZTÜRK
– Evet, KÖYDES’le ilgili olarak şunu söyleyeceğim Sayın Ardahan
milletvekilimize: Kesinlikle o bölgeyi ben de biliyorum. Şu mevsimde oraların,
yayla yollarının özellikle yapılması gerektiğini, köylerin haydi haydi
yapılması gerektiğini. Bu konuda özel idare orada var, muhtemelen bu yolla bu
tamamlanacaktır. Bu konu titiz bir şekilde takip edilecektir. KÖYDES
Programı’ndan da paralar gönderilmiştir. 
AHMET DURAN BULUT (Balıkesir) –
Üniversiteler… 
İÇİŞLERİ BAKANI SEBAHATTİN ÖZTÜRK
– Üniversitelerle ilgili son zamanlarda özellikle Ankara’daki üniversitede ve
daha önce ne yazık ki İzmir’deki üniversitede bir öğrenci kardeşimizi
kaybettik. Bu olaylarla ilgili mücadelemiz devam ediyor. Yalnız, üniversitenin
içinde olan biten olaylara karşı, hepinizin bildiği gibi, anayasal olarak,
müdahale ederken mutlaka rektörlerimizin bizi davet etmesi gerekiyor. Onunla
ilgili, içinizden bazı sayın milletvekillerimizin bize birtakım önerileri var,
onları dikkatle değerlendiriyoruz, nasıl olabilir diye rektörlerle görüşüyoruz
özellikle Ankara’da hem Ankara hem Hacettepe hem de Orta Doğu Teknik
Üniversitesinde.
OKTAY VURAL (İzmir) – Ankara
Üniversitesi…
İÇİŞLERİ BAKANI SEBAHATTİN ÖZTÜRK
– Özellikle Ankara Üniversitesinde bu devam ediyor. Bununla ilgili tedbirler
alacağız. Rektörümüzle de görüşmelerimiz devam ediyor.
AHMET DURAN BULUT (Balıkesir) –
Marmara Üniversitesi de çok tehdit altında.
İÇİŞLERİ BAKANI SEBAHATTİN ÖZTÜRK
– Yani başka şehirlerde de var, sadece orayla ilgili değil. Bu konuyu dikkatle
takip ediyoruz. 
Diğer kalan sorulara yazılı
olarak cevap vereceğiz.
Teşekkür ediyorum. 
BAŞKAN – Teşekkür ediyorum.
Sayın Öner, buyurun.
ALİ HAYDAR ÖNER (Isparta) – Sayın
Başkan, Sayın Bakanımızdan öğrenmeye ihtiyaç duyduğumuz bir husus var.
Biliyorsunuz, Mazıdağı’nda Türk Silahlı Kuvvetleri unsurları bazı operasyonlar
yürütüyorlar. Son dönemde valiler gerek polis güçlerine gerek jandarma
güçlerine operasyon talimatı vermiyorlar ve Türk Silahlı Kuvvetleri unsurlarını
göreve davet etmiyorlardı. Hükûmetçe bir politika değişikliği mi var? Mazıdağı
operasyonunun sonuçları nelerdir?
Teşekkürler.
BAŞKAN – Teşekkür ediyorum.
Sayın Akçay, buyurun.
ERKAN AKÇAY (Manisa) – Teşekkür
ederim Sayın Başkan.
Sayın İçişleri Bakanından önceki
Sayın İçişleri Bakanı Genel Kurul kürsüsünde, Anayasa’yı tanımadığını ve
tanımayacağını açık seçik bir şekilde ifade etmişti. Daha sonra Milliyetçi
Hareket Partisi Kütahya Milletvekilimiz Sayın Alim Işık, size, Anayasa’yı
tanıyıp tanımadığınıza, çalışmalarınızda Anayasa çerçevesinde görev yapıp
yapmayacağınıza ilişkin bir soru yöneltmişti. O günden bu yana Anayasa’ya
bağlılığınız konusunda herhangi bir cevap vermediniz. Ben bu soruyu
tekrarlıyorum, Anayasa’ya bağlı mısınız, bağlı kalacak mısınız?
Teşekkür ederim.
BAŞKAN – Sayın Bakan, buyurun.
İÇİŞLERİ BAKANI SEBAHATTİN ÖZTÜRK
– Son sorudan başlayalım. Şunu söylemek lazım: Hukuki olarak var olan bir metne
uymak için özel olarak “Bağlı kalacağım.” diye bir beyanda bulunmak gerekmez,
doğal olarak bağlı kalacağız, elbette öyledir. 
Mazıdağı konusunda sayın
milletvekilimize cevap vermek isterim. Yapılmış olan işlem bir arazi arama
taramasıdır, herhangi bir operasyon orada yapılmadı. Dolayısıyla, politika
değişikliği gibi bir şeyi bu olaydan yola çıkarak öne süremeyiz ama zaman zaman
bu tür arazi arama taramaları bundan sonra da yapılacaktır. Oralar, malumunuz,
biliyorsunuz, sınır olduğu için Kara Kuvvetlerimiz tarafından özellikle…
İDRİS BALUKEN (Bingöl) –
Operasyona meraklı olan vekilleri gönderin Sayın Bakan.
OKTAY VURAL (İzmir) – Operasyon
yapılmayacak, öyle bir şey yok, değil mi?
İÇİŞLERİ BAKANI SEBAHATTİN ÖZTÜRK
– Arazi arama taraması yapılacak. 
İDRİS BALUKEN (Bingöl) – Gönüllü
vekiller var, gönderin, gitsinler operasyon yapsınlar.
OKTAY VURAL (İzmir) – Tamam yani
operasyon gibi bir niyetiniz yok, onu itiraf ediyorsunuz, mıntıka temizliği
yani.
BAŞKAN – Sayın Bakan, teşekkür
ediyorum.
Sayın milletvekilleri, beşinci
bölüm üzerindeki görüşmeler tamamlanmıştır.
Şimdi beşinci bölümde yer alan
maddeleri, varsa o madde üzerindeki önerge işlemlerini yaptıktan sonra ayrı
ayrı oylarınıza sunacağım.
Birleşime on dakika ara
veriyorum. 
Kapanma Saati: 04.59
ON ALTINCI
OTURUM
Açılma Saati:
05.14
BAŞKAN: Başkan
Vekili Sadık YAKUT
KÂTİP ÜYELER:
Bayram ÖZÇELİK (Burdur), İsmail KAŞDEMİR (Çanakkale)
-----0-----
BAŞKAN – Sayın milletvekilleri,
Türkiye Büyük Millet Meclisinin 84’üncü Birleşiminin On Altıncı Oturumunu
açıyorum.
684 ve 684’e 1’inci ek sıra
sayılı Kanun Tasarısı’nın görüşmelerine devam edeceğiz. 
Komisyon ve Hükûmet yerinde. 
Şimdi, yeni madde ihdasına dair
bir adet önerge vardır. İç Tüzük’ün 91’inci maddesine göre yeni bir madde
olarak görüşülmesine Komisyonun salt çoğunlukla katıldığı önergeler üzerinde
görüşme açılır ve bu maddede belirtilen sayıda önerge verilebilir. Bu nedenle,
önergeyi okutup Komisyona soracağım. Komisyon önergeye salt çoğunlukla, 14
üyesiyle katılırsa önerge üzerinde yeni bir madde olarak görüşme açacağım;
komisyonun salt çoğunlukla katılmaması hâlinde ise önergeyi işlemden
kaldıracağım.
Şimdi, önergeyi okutuyorum:
TBMM Başkanlığına
Görüşülmekte olan 684 sıra sayılı
Tasarıya aşağıdaki maddenin eklenmesini arz ve teklif ederiz. 
 Ali Serindağ  Ali
Haydar Öner Rahmi Aşkın Türeli 
 Gaziantep Isparta İzmir
 Haydar Akar Uğur
Bayraktutan 
 Kocaeli Artvin
Ek. Md: 1: 2803 Sayılı Yasa ile
2692 Sayılı Kanunlarda yapılan ek ve değişikliklerin 5442 sayılı yasaya aykırı
hükümleri uygulanmaz.
BAŞKAN – Sayın Komisyon, önergeye
salt çoğunlukla katılıyor mu?
İÇİŞLERİ KOMİSYONU BAŞKAN VEKİLİ
HÜSEYİN BÜRGE (İstanbul) – Komisyon üyesi arkadaşlarımız… 
Salt çoğunluğumuz olmadığı için
katılamıyoruz Sayın Başkan.
BAŞKAN – Bir davet yapın önce
Sayın Başkan.
ERKAN AKÇAY (Manisa) – Davet
etmiyor ki Sayın Başkan, davet edeceksin, ona göre… Davet etmeden olur mu?
İÇİŞLERİ KOMİSYONU BAŞKAN VEKİLİ
HÜSEYİN BÜRGE (İstanbul) – Komisyondaki arkadaşları komisyon sıralarına davet ediyorum…
Salt çoğunluğumuz yoktur Sayın
Başkanım, katılamıyoruz.
BAŞKAN – Evet, Komisyon önergeye
salt çoğunlukla katılmamış olduğundan önergeyi işlemden kaldırıyorum.
Sayın milletvekilleri yeni geçici
madde ihdasına dair iki önerge vardır, ilk önergeyi okutuyorum:
TBMM Başkanlığına
Görüşülmekte olan 684 Sıra Sayılı
Tasarıya aşağıdaki geçici maddenin eklenmesini arz ve teklif ederiz.
 Ali Serindağ Ali
Haydar Öner Uğur Bayraktutan
 Gaziantep Isparta Artvin
 Haydar Akar Rahmi
Aşkın Türeli
 Kocaeli İzmir
Geçici Ek Md:1- 5442 Sayılı İl
İdaresi Kanununda yapılan ek ve değişiklikler bu Kanunun Yayımı tarihinden
itibaren 10 yıl süre ile uygulanmaz.
BAŞKAN - Sayın Komisyon, önergeye
salt çoğunlukla katılıyor musunuz?
İÇİŞLERİ KOMİSYONU BAŞKAN VEKİLİ
HÜSEYİN BÜRGE (İstanbul) – Arkadaşları davet ediyorum komisyon sıralarına.
BAŞKAN – Salt çoğunlukla
katılıyor musunuz Sayın Başkan?
İÇİŞLERİ KOMİSYONU BAŞKAN VEKİLİ
HÜSEYİN BÜRGE (İstanbul) - Salt çoğunluğumuz yoktur, katılamıyoruz Sayın
Başkanım.
BAŞKAN – Komisyon önergeye salt
çoğunlukla katılmadığı için işlemden kaldırıyorum.
Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan 684 Sıra Sayılı
Polis Vazife ve Salahiyet Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı ile İstanbul
Milletvekili Mahmut Tanal'ın; Nüfus Hizmetleri Kanununda Değişiklik Yapılmasına
Dair Kanun Teklifi, İstanbul Milletvekili Bülent Turan'ın; Nüfus Hizmetleri
Kanununda Değişiklik Yapılması Hakkında Kanun Teklifi, Çanakkale Milletvekili
İsmail Kaşdemir'in; Kimlik Bildirme Kanununda Değişiklik Yapılmasına Dair Kanun
Teklifi, İstanbul Milletvekili Mustafa Sezgin Tanrıkulu ve Kocaeli Milletvekili
Mehmet Hilal Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları'nın (1/995,
2/422, 2/514, 2/909, 2/1518, 2/1579, 2/1632, 2/2443, 2/2469) 131. maddesinden
önce gelmek üzere aşağıdaki geçici maddenin eklenmesini ve diğer maddelerin
buna göre teselsül ettirilmesini arz ve teklif ederiz. 
 Mehmet Erdoğan Mehmet
Günal Hasan Hüseyin Türkoğlu
 Muğla Antalya Osmaniye
 Muharrem Varlı Seyfettin
Yılmaz Ali Öz
 Adana Adana Mersin
GEÇİCİ MADDE 1- Bu kanunun
yürürlülük tarihinden itibaren 10 yıl içinde 657 sayılı Devlet Memurları
Kanununun ek göstergeye ilişkin 43/B maddesinin ve ekinde yer alan
"cetveller" kısmındaki ‘I Sayılı Cetvel' in 7'nci bendinde tanımlanan
yükseköğrenim mezunu polis memurlarının ek gösterge rakamı 3600, lise mezunu
polis memurlarının ek gösterge rakamı 2200 olarak uygulanır.
BAŞKAN – Sayın Komisyon önergeye
salt çoğunlukla katılıyor mu? 
İÇİŞLERİ KOMİSYONU BAŞKAN VEKİLİ
HÜSEYİN BÜRGE (İstanbul) – Salt çoğunluğumuz yoktur, katılmıyoruz Sayın Başkan.

BAŞKAN – Komisyon önergeye salt
çoğunlukla katılmamış olduğundan önergeyi işlemden kaldırıyorum. 
131’inci madde üzerinde üç adet
önerge vardır; birisi, Anayasa’ya aykırılık önergesidir, okutuyorum: 
Türkiye Büyük Millet Meclisi Başkanlığına
Görüşülmekte olan 684 Sıra Sayılı
Polis Vazife ve Salahiyet Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı ile İstanbul
Milletvekili Mahmut Tanal'ın; Nüfus Hizmetleri Kanununda Değişiklik Yapılmasına
Dair Kanun Teklifi, İstanbul Milletvekili Bülent Turan'ın; Nüfus Hizmetleri
Kanununda Değişiklik Yapılması Hakkında Kanun Teklifi, Çanakkale Milletvekili
İsmail Kaşdemir'in; Kimlik Bildirme Kanununda Değişiklik Yapılmasına Dair Kanun
Teklifi, İstanbul Milletvekili Mustafa Sezgin Tanrıkulu ve Kocaeli Milletvekili
Mehmet Hilal Kaplan'ın; 2559 Sayılı Polis Vazife ve Salahiyet Kanununda
Değişiklik Yapılmasına İlişkin Kanun Teklifi, Adana Milletvekili Osman Faruk
Loğoğlu'nun; Emniyet Teşkilatı Kanununda Değişiklik Yapılması Hakkında Kanun
Teklifi, Mersin Milletvekili Ertuğrul Kürkcü'nün; Polis Vazife ve Salahiyet
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun, "Bu
Kanun yayımı tarihinde yürürlüğe girer." şeklindeki 131. maddesinin
aşağıdaki şekilde değiştirilmesini arz ve teklif ederiz. 
MADDE 131- Bu Kanun 1.1.2071
tarihinde yürürlüğe girer.
 Ali Serindağ Ali
İhsan Köktürk Ali Haydar Öner
 Gaziantep Zonguldak Isparta
 Ensar Öğüt Levent
Gök
 Ardahan Ankara
Türkiye Büyük Millet Meclisi Başkanlığına
Görüşülmekte olan 684 Sıra Sayılı
Polis Vazife ve Salahiyet Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı ile İstanbul
Milletvekili Mahmut Tanal'ın; Nüfus Hizmetleri Kanununda Değişiklik Yapılmasına
Dair Kanun Teklifi, İstanbul Milletvekili Bülent Turan'ın; Nüfus Hizmetleri
Kanununda Değişiklik Yapılması Hakkında Kanun Teklifi, Çanakkale Milletvekili
İsmail Kaşdemir'in; Kimlik Bildirme Kanununda Değişiklik Yapılmasına Dair Kanun
Teklifi, İstanbul Milletvekili Mustafa Sezgin Tanrıkulu ve Kocaeli Milletvekili
Mehmet Hilal Kaplan'ın; 2559 Sayılı Polis Vazife ve Salahiyet Kanununda
Değişiklik Yapılmasına İlişkin Kanun Teklifi, Adana Milletvekili Osman Faruk
Loğoğlu'nun; Emniyet Teşkilatı Kanununda Değişiklik Yapılması Hakkında Kanun
Teklifi, Mersin Milletvekili Ertuğrul Kürkcü'nün; Polis Vazife ve Salahiyet
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları'nın (1/995,
2/422, 2/514, 2/909, 2/1518, 2/1579, 2/1632, 2/2443, 2/2469) 131. maddesinin
aşağıdaki şekilde değiştirilmesini arz ve teklif ederiz.
 Mehmet Erdoğan Muharrem
Varlı Ali Öz
 Muğla Adana Mersin
 Mehmet Günal Seyfettin
Yılmaz Hasan Hüseyin Türkoğlu
 Antalya Adana Osmaniye
“Bu kanun, yayımını izleyen
günden itibaren 10 yıl sonra yürürlüğe girer.”
BAŞKAN – Şimdi okutacağım önerge
Anayasa'ya aykırılık önergesidir:
 Türkiye
Büyük Millet Meclisi Başkanlığına 
Görüşülmekte olan 684 sıra sayılı
Polis Vazife ve Salahiyet Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair -torba- Kanun Tasarısının 1 inci
maddesi; Anayasa ve İçtüzük Hükümleri ile evrensel hukuk normlarına ve temel
insan haklarına aykırı olup tek parti, tek adam, diktatörlük rejimi ve polis
devletinin ötesinde, fiili "savaş hali" uygulaması getirdiğinden
kanun tasarısının 131 inci maddesinin Anayasa'ya aykırılık nedeniyle tasarı
metninden çıkarılmasını arz ye teklif ederiz.
 Gülser Yıldırım Nazmi
Gür Pervin Buldan
 Mardin Van Iğdır
 Hüsamettin Zenderlioğlu Erol
Dora Abdullah Levent Tüzel
 Bitlis Mardin İstanbul
 Demir Çelik Nursel
Aydoğan
 Muş Diyarbakır
BAŞKAN – Komisyon, Anayasa'ya
aykırılık önergesine katılıyor mu?
İÇİŞLERİ KOMİSYONU BAŞKAN VEKİLİ
HÜSEYİN BÜRGE (İstanbul) – Katılmıyoruz Sayın Başkan.
BAŞKAN – Hükûmet katılıyor mu?
İÇİŞLERİ BAKANI SEBAHATTİN ÖZTÜRK
– Katılmıyoruz Sayın Başkan.
BAŞKAN – Önerge üzerinde söz
isteyen Nursel Aydoğan, Diyarbakır Milletvekili. 
Buyurun Sayın Aydoğan.
NURSEL AYDOĞAN (Diyarbakır) –
Sayın Başkan, değerli milletvekilleri; bir kez daha hepinizi saygıyla
selamlıyorum.
Doğrusu, iç güvenlik paketi Genel
Kurula getirildiğinden beri Halkların Demokratik Partisi olarak bu paketle
ilgili söylenecek ne varsa hepsini söyledik, tahmin ediyorum söylenmedik
herhangi bir şey kalmadı. Paketin neler getireceğini, tehlikelerinin neler
olduğunu hem sizlere hem de Türkiye halkalarına anlatmaya çalıştık; anlatmakla
yetinmedik, burada eylemler yaptık, dikkatleri bu paket üzerine çekmeye
çalıştık fakat bütün bunlara rağmen paketle ilgili herhangi bir değişim olmadı ve
kısa bir süre sonra da, sanırım bir saat içerisinde bu paket oylanacak. Âdettir
tabii, bu tür şeyler çıkarken “Hayırlı olsun.” denir, ben hayırlı olsun
diyemeyeceğim çünkü hayırlı olmayacağını biliyorum, bu paketin hayırlı
olmayacağını bize kısa bir zaman içerisinde hayat ve yaşam gösterecek.
Tabii ki, dünya üzerinde polisin
yetkilerini artırarak, işte, hukuk katledilerek yani bir kamu güvenliğinin
-tırnak içerisinde söylüyorum- sağlandığı görülmemiştir. Sayın Başbakan Avrupa
Birliğinden bazı yasaların alınarak Türkiye’deki iç güvenlik paketinin
oluşturulduğunu söyledi. Elbette ki, Avrupa Birliğinin bazı ülkelerinde iç
güvenlik paketinde bizim itiraz ettiğimiz maddeler olabilir ama dikkatinizi
çekmek isterim, Avrupa Birliğindeki demokrasi standardı bizimle aynı değildir.
Eğer bugün Avrupa’da -tırnak içinde söylüyorum yine- kamu güvenliği meselesi
yoksa bu, oradaki o yasaların varlığından değil, Avrupa’daki demokrasi
standartlarının son derece yüksek olmasındandır, Avrupa’daki eşitlik, adalet,
özgürlük kavramlarına bağlı olunmasındandır. Dolayısıyla, bize düşen şu
olmalıdır diye düşünüyoruz Halkların Demokratik Partisi olarak: Bu tip yasaları
çıkarmaktansa, hep birlikte demokrasinin bu ülkede standartlarını yükseltelim,
bu ülkeyi aydınlığa götürecek olan da demokrasiyi geliştirmektir, bu ülkeyi
demokratikleştirmektir diyorum.
Bu duygu ve düşüncelerle hepinizi
bir kez daha saygıyla selamlıyorum. 
Sağ olun. 
BAŞKAN – Teşekkür ediyorum.
İDRİS BALUKEN (Bingöl) – Karar
yeter sayısı istiyoruz. 
BAŞKAN – Önergeyi oylarınıza
sunacağım ve karar yeter sayısı arayacağım. 
Kabul edenler… Kabul etmeyenler…
Karar yeter sayısı yoktur.
Birleşime beş dakika ara
veriyorum.
Kapanma Saati: 05.28
ON YEDİNCİ
OTURUM
Açılma Saati:
05.35
BAŞKAN: Başkan
Vekili Sadık YAKUT
KÂTİP ÜYELER:
Bayram ÖZÇELİK (Burdur), İsmail KAŞDEMİR (Çanakkale)
-----0-----
BAŞKAN – Sayın milletvekilleri,
Türkiye Büyük Millet Meclisinin 84’üncü Birleşiminin On Yedinci Oturumunu
açıyorum.
Kanun tasarısının 131’inci
maddesi üzerinde Diyarbakır Milletvekili Nursel Aydoğan ve arkadaşlarının
önergesinde karar yeter sayısı bulunamamıştı.
Şimdi önergeyi tekrar oylarınıza
sunacağım ve karar yeter sayısı arayacağım: Kabul edenler… Kabul etmeyenler..
Karar yeter sayısı vardır, önerge kabul edilmemiştir.
684 ve 684’e 1’inci ek sıra
sayılı Kanun Tasarısı’nın görüşmelerine devam edeceğiz. 
Komisyon ve Hükûmet yerinde.
İDRİS BALUKEN (Bingöl) – Sayın
Başkan…
BAŞKAN – Sayın Baluken, buyurun.
VI.- AÇIKLAMALAR (Devam)
16.- Bingöl Milletvekili İdris Baluken'in, Hükûmetin,
Yemen’de yaşanan gelişmeler ve Reyhanlı’ya düşen füze sonucu meydana gelen
patlamayla ilgili Genel Kurulda bilgi vermesi gerektiğine ilişkin açıklaması
İDRİS BALUKEN (Bingöl) – Teşekkür
ediyorum Sayın Başkan.
Bugün Genel Kurulda iki defa,
Halkların Demokratik Partisi olarak bir bilgilendirme talebimizin olduğunu ve
bu konuda Dışişleri Bakanlığı yetkililerinden bir açıklama beklediğimizi ifade
ettik. Yemen’de yaşanan gelişmeler ve bununla bağlantılı olarak Türkiye ile
İran arasında giderek artan tansiyonla ilgili hâlâ Hükûmet tarafından Genel
Kurulu bilgilendirecek, partimizi bilgilendirecek bir açıklama yapılmadı. Bu
tavrı kınıyoruz, bu tavrın antidemokratik olduğunu ve Meclis iradesinin
tanınmaması anlamına geldiğini ifade ediyoruz.
Yine, bu talebimizi dile getirirken
ülke içinde de iki vahim gelişmeden bahsetmiştim. Birincisi, bu, Reyhanlı’ya
düşen füzeyle ilgiliydi. Yerleşim yerlerine çok yakın bir yerde bir füze
düşmüştü ve büyük bir şans eseri can kaybı olmadı ama biliyoruz ki yaralananlar
ve büyük ölçekte maddi hasarlar meydana geldi. Bu olayla ilgili durum nedir? Bu
füze başka bir ülkeden mi Reyhanlı’ya düştü? Kimler tarafından atıldı? Mevcut
tehdit devam ediyor mu? Reyhanlı halkının tedirginliği üzerine bu Hükûmet neden
bir açıklama yapmıyor? Neden bu tarz haberleri biz basından öğrenmek zorunda
kalıyoruz şeklinde bu talebimizi yineliyorum buradan.
Yine, bununla bağlantılı olarak
da Türkiye’ye ait bir insansız hava aracının Suriye topraklarında düşürüldüğüne
dair haberleri sormuştuk. 
Yani, burada boş konuşmuyoruz
biz; bunları dile getirirken bu konuda insanlarımızda, halkımızda oluşan
tereddütleri ortadan kaldıracak şekilde Hükûmet yetkililerinden bir açıklama
beklentisiyle dile getiriyoruz ama hâlâ bu konuda herhangi bir açıklama
yapılmadı. Eğer Sayın İçişleri Bakanı özellikle Reyhanlı’daki patlamayla ilgili
bir bilgi sahibiyse, kendisinden rica ediyoruz, kürsüden Genel Kurulda bu
konuda bir bilgilendirme yapmasında fayda var çünkü Reyhanlı’dan telefonlar
geliyor bize, insanlar tedirgin. Her an can korkusuyla, can kaybı korkusuyla
yatmak zorunda kalıyorlar.
Teşekkür ediyorum.
BAŞKAN – Teşekkür ediyorum.
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
B) Komisyonlara Geri Çekilen Tasarılar/Teklifler
(Devam)
1.- Polis Vazife ve Salahiyet Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı ile
İstanbul Milletvekili Mahmut Tanal'ın; Nüfus Hizmetleri Kanununda Değişiklik
Yapılmasına Dair Kanun Teklifi, İstanbul Milletvekili Bülent Turan'ın; Nüfus
Hizmetleri Kanununda Değişiklik Yapılması Hakkında Kanun Teklifi, Çanakkale
Milletvekili İsmail Kaşdemir'in; Kimlik Bildirme Kanununda Değişiklik
Yapılmasına Dair Kanun Teklifi, İstanbul Milletvekili Mustafa Sezgin Tanrıkulu
ve Kocaeli Milletvekili Mehmet Hilal Kaplan'ın; 2559 Sayılı Polis Vazife ve
Salahiyet Kanununda Değişiklik Yapılmasına İlişkin Kanun Teklifi, Adana Milletvekili
Osman Faruk Loğoğlu'nun; Emniyet Teşkilatı Kanununda Değişiklik Yapılması
Hakkında Kanun Teklifi, Mersin Milletvekili Ertuğrul Kürkcü'nün; Polis Vazife
ve Salahiyet Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu ve Cumhuriyet Halk Partisi Grup
Başkanvekilleri Sinop Milletvekili Engin Altay, Ankara Milletvekili Levent Gök
ile 4 Milletvekilinin; Nüfus Hizmetleri Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu'nun; 5490 Sayılı
ve 25/4/2006 Tarihli Nüfus Hizmetleri Kanununda Değişiklik Yapılması Hakkında
Kanun Teklifi ile Avrupa Birliği Uyum Komisyonu ve İçişleri Komisyonu Raporları
(1/995, 2/422, 2/514, 2/909, 2/1518, 2/1579, 2/1632, 2/2443, 2/2469) (S.
Sayısı: 684 ve 684’e 1’inci Ek) (Devam)
BAŞKAN – Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte olan 684 Sıra Sayılı
Polis Vazife ve Salahiyet Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı ile İstanbul
Milletvekili Mahmut Tanal'ın; Nüfus Hizmetleri Kanununda Değişiklik Yapılmasına
Dair Kanun Teklifi, İstanbul Milletvekili Bülent Turan'ın; Nüfus Hizmetleri
Kanununda Değişiklik Yapılması Hakkında Kanun Teklifi, Çanakkale Milletvekili İsmail
Kaşdemir'in; Kimlik Bildirme Kanununda Değişiklik Yapılmasına Dair Kanun
Teklifi, İstanbul Milletvekili Mustafa Sezgin Tanrıkulu ve Kocaeli Milletvekili
Mehmet Hilal Kaplan'ın; 2559 Sayılı Polis Vazife ve Salahiyet Kanununda
Değişiklik Yapılmasına İlişkin Kanun Teklifi, Adana Milletvekili Osman Faruk
Loğoğlu'nun; Emniyet Teşkilatı Kanununda Değişiklik Yapılması Hakkında Kanun
Teklifi, Mersin Milletvekili Ertuğrul Kürkcü'nün; Polis Vazife ve Salahiyet
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları'nın (1/995,
2/422, 2/514, 2/909, 2/1518, 2/1579, 2/1632, 2/2443, 2/2469) 131. maddesinin
aşağıdaki şekilde değiştirilmesini arz ve teklif ederiz. 
Hasan Hüseyin Türkoğlu (Osmaniye) ve arkadaşları
“Bu kanun, yayımını izleyen
günden itibaren 10 yıl sonra yürürlüğe girer.”
BAŞKAN – Komisyon önergeye
katılıyor mu? 
İÇİŞLERİ KOMİSYONU SÖZCÜSÜ İDRİS
ŞAHİN (Çankırı) – Katılamıyoruz Sayın Başkanım. 
BAŞKAN – Hükûmet katılıyor mu? 
İÇİŞLERİ BAKANI SEBAHATTİN ÖZTÜRK
– Katılmıyoruz Sayın Başkan. 
BAŞKAN – Önerge üzerinde söz
isteyen Süleyman Nevzat Korkmaz, Isparta Milletvekili. 
Buyurun Sayın Korkmaz. (MHP
sıralarından alkışlar)
S. NEVZAT KORKMAZ (Isparta) – Sayın
Başkan, değerli milletvekili arkadaşlarım; hayırlı sabahlar. 
Tüm uyarılarımıza rağmen,
Anayasa’ya, temel hak ve hürriyetlere aykırı, açıkçası devletin polisini “ak
polis”, devletin jandarmasını da “ak jandarma” hâline getirecek yasa
tasarısının son maddelerini görüşüyoruz. Komisyon da dâhil, aralık ayından
itibaren 4’üncü ayını doldurmuş bulunuyor. Birçok tasarı ve teklif geçti Genel
Kuruldan ama herhâlde bu kadar dirençle karşılaştığınız ender kanun tasarı ve
tekliflerinden birisi. 
Bu kadar muhalefetimize rağmen
“Muhalefet acaba ne diyor, muhalefetin bize bir mesajı mı var dikkate almamız
gereken?” diye hiç düşünmediniz, hiç anlamaya çalışmadınız. 2010 Anayasa
değişikliğinde yargıda yaptığınız, hukuk devletine aykırı fecaat
değişikliklerle aslında söylediğimiz noktaya geldiniz. Yargının
siyasallaşmasının bedelini siz de kendi payınıza düştüğü kadarıyla aslında
ödediniz. Aynı şey bu yasada da olacak. Gücün hep kendinizde olacağını, iktidar
gücünün hep kendinizde kalacağını düşünüyorsanız yanılıyorsunuz. Elinizle
çıkardığınız bu yasalar, önünde sonunda, değerli arkadaşlar, değerli iktidar
partisi milletvekilleri, sizi de vuracak. Adalet, güvenlik hizmeti, korunma
ihtiyacı asıl olarak muhalefetteyken artar. İktidardayken güçlüsünüzdür ama
muhalefete ya da azınlığa düşmüş iseniz yana yakıla tarafsız hâkim, tarafsız
polis ararsınız, adalet o zaman aklınıza gelir. Artık, bilmem, o zaman da
“Kandırılmışız, aldatılmışız.” mı dersiniz, yoksa gündüz vakti Diyojen misali
elde fener adalet mi ararsınız, onu bilmem. Ben bu vesileyle bazı hususları son
kez sizlere hatırlatmak istiyorum.
Değerli arkadaşlar, çok konuşuldu
ama sürekli telefonlar geliyor, sizlere de geliyordur, iktidar partisindeki
arkadaşlara söylüyorum. Polisin özlük haklarıyla ilgili gerekli iyileştirmelerin
bir an önce yapılması lazım. Söz verdiniz ama bugüne kadar da oyaladınız,
sözünüzü tutmadınız. Dolayısıyla, polisin bu kadar yoğun çalışmalarının
karşılığı olarak insanca yaşamasını temin edecek ücretlerini iyileştirmenizi
bekliyor Emniyet teşkilatı. 
Yine, polisin okullarını
kapatıyorsunuz arkadaşlar. Bundan vazgeçelim, bu büyük bir haksızlık. Çocuklar
gerçekten çok büyük mağdur olacak. Bunlar bize telefonlarla ulaşıyorlar,
fakslarla ulaşıyorlar. Değerli arkadaşlar, “İktidar partisine, çoğunluk partisine
söyleyin, hiç olmazsa sosyal alanda istediğimiz fakültelere kaydolmamıza izin
verilsin.” diyorlar. Belki bir nebze de olsa haksızlığı böylece gidermiş
olursunuz. 
Ayrıca, değerli arkadaşlar,
dünyanın her tarafında “Polisin eğitimini şu kadar artırdık. İşte, teşkilatta
yüksek lisans, doktora yapma oranını bu kadar yükselttik.” diye övünülür.
Sadece, herhâlde, bize özgü bir İçişleri Bakanlığı düşünün ki polis teşkilatına
eğitim veren okulunu kapatsın.
Değerli milletvekilleri, bu
vesileyle bir hususu daha sizlerle paylaşmak istiyorum. 26 uzman çavuş yerel
seçimlerden önce İslâhiye Belediyesinde işe başlatılıyor. Sonra belediyeyi
Adalet ve Kalkınma Partisi kazanıyor ve bütün işçileri yani bütün uzman
çavuşları işten çıkartıyor. Bölge idare mahkemesine gidiyorlar, bölge idare
mahkemesinde açtıkları davayı kazanıyorlar.
Değerli arkadaşlar, mahkeme
kararının…
İDRİS BALUKEN (Bingöl) – Sayın
Başkan, çoğu milletvekili yatıyor şu anda.
S. NEVZAT KORKMAZ (Devamla) –
Onlar zaten başından beri öyle yapıyor arkadaşlar. Bu kadar söylediklerimize
kulak vermediklerine göre uyanık olduklarını da kimse iddia etmiyor.
Değerli arkadaşlar, mahkemeyi kazanıyorlar, bunlardan
sadece 2’si işe başlatılıyor. Soruyoruz: “Kim bu 2 kişi?” Biri Belediye
Başkanının akrabası, diğeri de yine AKP teşkilatından tandanslı birisi. 24
kişi, mahkeme kararına rağmen yirmi gündür işe başlatılmıyor. 
Değerli milletvekilleri, işte, AKP’nin istediği,
özlediği hukuk devleti bu. Kendisinden olursa hak hukuk ama başkasından olursa
“Hukuk tanımıyoruz.” deyip geçiyor. Bu Belediye Başkanını hakikaten merak
ediyorum. Bu zulmü kime dayanarak, kime güvenerek yapıyor? 
(Mikrofon otomatik cihaz tarafından kapatıldı) 
S. NEVZAT KORKMAZ (Devamla) - Bunu özellikle Gaziantep
milletvekili arkadaşlarıma bir kez daha hatırlatıyorum. Bu, aynı zamanda, insan
hakkı meselesidir. Bu konuyla ilgili lütfen girişimde bulunsunlar.
Hepinizi saygıyla selamlıyorum. 
BAŞKAN – Teşekkür ediyorum.
ŞAMİL TAYYAR (Gaziantep) – Sayın Başkanım, sayın hatip
İslâhiye Belediyesiyle alakalı bir bilgilendirme yaptı. Eğer arzu ederlerse
kısa bir şekilde cevap vermek isterim.
BAŞKAN – Böyle bir usulümüz yok Sayın Tayyar.
Teşekkür ediyorum.
İDRİS BALUKEN (Bingöl) – Karar yeter sayısı…
BAŞKAN - Önergeyi oylarınıza sunuyorum, karar yeter
sayısı arayacağım.
Kabul edenler… Kabul etmeyenler… Kâtip üyeler arasında
anlaşmazlık var.
Elektronik cihazla oylama yapacağız.
Bir dakika süre veriyorum.
(Elektronik cihazla oylama yapıldı)
BAŞKAN – Sayın milletvekilleri,
karar yeter sayısı vardır, önerge kabul edilmemiştir.
Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan 684 Sıra Sayılı
Polis Vazife ve Salahiyet Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı ile İstanbul
Milletvekili Mahmut Tanal'ın; Nüfus Hizmetleri Kanununda Değişiklik Yapılmasına
Dair Kanun Teklifi, İstanbul Milletvekili Bülent Turan'ın; Nüfus Hizmetleri
Kanununda Değişiklik Yapılması Hakkında Kanun Teklifi, Çanakkale Milletvekili
İsmail Kaşdemir'in; Kimlik Bildirme Kanununda Değişiklik Yapılmasına Dair Kanun
Teklifi, İstanbul Milletvekili Mustafa Sezgin Tanrıkulu ve Kocaeli Milletvekili
Mehmet Hilal Kaplan'ın; 2559 Sayılı Polis Vazife ve Salahiyet Kanununda
Değişiklik Yapılmasına İlişkin Kanun Teklifi, Adana Milletvekili Osman Faruk
Loğoğlu'nun; Emniyet Teşkilatı Kanununda Değişiklik Yapılması Hakkında Kanun
Teklifi, Mersin Milletvekili Ertuğrul Kürkcü'nün; Polis Vazife ve Salahiyet
Kanununda Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun, "Bu
Kanun yayımı tarihinde yürürlüğe girer." şeklindeki 131. maddesinin
aşağıdaki şekilde değiştirilmesini arz ve teklif ederiz. 
MADDE 131- Bu Kanun 1.1.2071
tarihinde yürürlüğe girer.
Ali Serindağ (Gaziantep) ve arkadaşları 
BAŞKAN – Komisyon önergeye
katılıyor mu?
İÇİŞLERİ KOMİSYONU SÖZCÜSÜ İDRİS
ŞAHİN (Çankırı) – Katılamıyoruz efendim.
BAŞKAN – Hükûmet katılıyor mu?
İÇİŞLERİ BAKANI SEBAHATTİN ÖZTÜRK
– Katılmıyoruz efendim.
BAŞKAN – Önerge üzerinde söz
isteyen Haydar Öner, Isparta Milletvekili. 
Buyurun Sayın Öner. (CHP
sıralarından alkışlar) 
RECEP ÖZEL (Isparta) – Bizim
2071’e kadar iktidarda kalacağımızı söyleyeceksin herhâlde, değil mi?
ALİ HAYDAR ÖNER (Isparta) – Kanun
ne kadar ciddiyse önerimiz de o kadar ciddi. Alınacak ne var? Bininci yılda
belki hidayete erersiniz de doğru bir şey yapmaya meyledersiniz. 
Sayın Başkan, değerli
milletvekilleri; 17 Şubatta başlayıp 6 Martta yasalaştırılması düşünülen yani
on sekiz gün içinde yasalaştırılması düşünülen bir metnin 39’uncu gününü idrak
ediyoruz. 
Bu kanun bazı yalanlar ve
çarpıtmalar üzerine kurulmuş bir kanundur. 
Bu yalanlardan bir tanesi: Bu
kanun milletin beklediği bir kanundur. Ayşe teyze mi bekliyor, Mehmet emmi mi
bekliyor, Osman amca mı bekliyor? Kim bekliyor? 
Bir diğer husus: Bonzaiciler ile
molotofçular bu yasayı istemiyor. 
Bir diğer çarpıtma: Her ülkede
polisin gözaltına alma yetkisi var. 
Bu kanun milletin beklediği bir
kanun değildir. Bu kanun kaçak saraydaki müstebidin milletten korktuğu için
çıkarılmasını Türkiye Büyük Millet Meclisine dayattığı ve bir an önce
çıkarılmasını istediği bir kanundur. (AK PARTİ sıralarından gürültüler) Bu
kanun haksız mal edinenlerin, haramilerin beklediği bir kanundur. Bu kanunla
Ermenekli Recep amcanın bir ilgisi yoktur ama tuzu kuru olanlar ile tuzu
kokutanların ilgisi çoktur. Bu kanun hak ve hakkaniyet duygusunu insafsızca
sarsacak bir kanundur. Bu kanun 24’üncü Dönemin yüz karası olacak kanunlardan
biridir. Bu kanun yasa dışı yöntemlerle Anayasa, TBMM İçtüzüğü hükümleri ihlal
edilerek çıkarılacak bir kanundur. Bu kanun bizi Avrupa Birliği anlayışından ve
sürecinden uzaklaştıracak çok olumsuz bir düzenlemedir. Bu kanun AB normlarına,
evrensel hukuk ilkelerine, Avrupa İnsan Hakları Mahkemesi kararlarına,
geleneklerimize, göreneklerimize aykırı düzenlemeler içeren bir kanundur. Bu
kanunla, müktesep hak ve beklentiler ihlal edilerek, yok sayılarak; öğrenciler,
veliler, öğretmenler, okul çalışanları mağdur edilmektedir. İlgililerin
tazminat hakları doğmaktadır ancak bu, kayıplarını tazmin ve tatmin
edemeyecektir. 
Bu kanun tasarısı devletin
acımasız gücünü mazluma haddini bildirmek amacıyla hazırlanmıştır. Bu kanun
kaçak sarayda kilometrelerce uzanan kalın demir parmaklıklar, dakikada binden
fazla mermi atan silahlar, koruma görevi verilen binlerce güvenlik görevlisi ve
kaçış tüneline rağmen kendilerini güvende hissedemeyenlerin korku ve panikle
medet umdukları bir kanundur. Bu kanun yasal eylemleri yasa dışı ilan etme
çabasıdır. 
“Her ülkede polisin gözaltı
yetkisi var.” deniyor, doğrudur ama yargının emriyle gözaltı yetkisi vardır,
yürütmenin emriyle değil. Bu kanunla daha önce suç sayılan eylemler suç
olmaktan çıkarılmakta, suç olmayan eylemler ağır suçlar sayılmaktadır. Bu
kanunla, silahsız ve saldırısız, demokratik gösteri haklarını kullananlar
silahla saldırıya uğrayabileceklerdir. Daha önce, saldırı etkisiz hâle getirilirken
bu kanunla, duraksamadan saldırgan etkisiz hâle getirilecektir. 
“Seçilmiş başkan diktatör
olmazmış.” Örnekleri çok, Hitler de Mussolini de daha büyük oranlarla
seçildiler ve tarihin en büyük diktatörleri oldular.
RECEP ÖZEL (Isparta) – Senin ne
problemin var ya Sayın Cumhurbaşkanıyla? Sen ruh hastası olmuşsun, ruh hastası!
ALİ HAYDAR ÖNER (Devamla) – Bu
kanunla Jandarma siyasallaşacak, Jandarma da polis gibi “kara” kolluk kuvveti
hâline getirilecektir.
RECEP ÖZEL (Isparta) – Ya, sen
valiyken havlu tutuyordun Sayın Cumhurbaşkanına. Havluyu serdin böyle, havlu
tutuyordun.
OSMAN AŞKIN BAK (İstanbul) –
Hazır olda bekliyordun, hazır olda.
ALİ HAYDAR ÖNER (Devamla) – Bu
kanun, cezai yaptırımlarda ölçülülük ve denge kavramını gözetmeyen, adalet
duygusunu sarsan antidemokratik bir yasadır. 
RECEP ÖZEL (Isparta) –
Isparta’dan kaçtın, yüzsüz yüzsüz burada bunu konuşuyorsun ya!
ALİ HAYDAR ÖNER (Devamla) –
Emsaline tiranlık döneminde bile rastlanmayan bir yasadır. Kim ne derse desin,
kimin niyeti ne olursa olsun bu kanun hazırlayanlara hayır getirmeyecektir. 
Yurttaşların demokratik haklarına
saygı duyarak bu kanuna ret oyu vereceklere saygılar sunarım. (CHP sıralarından
alkışlar)
BAŞKAN – Teşekkür ediyorum.
Önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir.
Maddeyi oylarınıza sunuyorum: Kabul
edenler… Kabul etmeyenler… Madde kabul edilmiştir.
132’nci madde üzerinde üç adet
önerge vardır, biri Anayasa’ya aykırılık önergesidir.
Türkiye Büyük Millet Meclisi Başkanlığına
Görüşülmekte olan 684 Sıra Sayılı
Polis Vazife ve Salahiyet Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı ile İstanbul
Milletvekili Mahmut Tanal'ın; Nüfus Hizmetleri Kanununda Değişiklik Yapılmasına
Dair Kanun Teklifi, İstanbul Milletvekili Bülent Turan'ın; Nüfus Hizmetleri
Kanununda Değişiklik Yapılması Hakkında Kanun Teklifi, Çanakkale Milletvekili
İsmail Kaşdemir'in; Kimlik Bildirme Kanununda Değişiklik Yapılmasına Dair Kanun
Teklifi, İstanbul Milletvekili Mustafa Sezgin Tanrıkulu ve Kocaeli Milletvekili
Mehmet Hilal Kaplan'ın; 2559 Sayılı Polis Vazife ve Salahiyet Kanununda
Değişiklik Yapılmasına İlişkin Kanun Teklifi, Adana Milletvekili Osman Faruk
Loğoğlu'nun; Emniyet Teşkilatı Kanununda Değişiklik Yapılması Hakkında Kanun
Teklifi, Mersin Milletvekili Ertuğrul Kürkcü'nün; Polis Vazife ve Salahiyet
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun, Bu Kanun
hükümlerini Bakanlar Kurulu yürütür, şeklindeki 132. maddesinin aşağıdaki
şekilde değiştirilmesini arz ve teklif ederiz. 
 Ali Serindağ Ali
Haydar Öner Ensar Öğüt
 Gaziantep Isparta Ardahan
 Vahap Seçer Rahmi
Aşkın Türeli
 Mersin İzmir
MADDE 132- Bu Kanun hükümlerini
Anayasaya göre Bakanlar Kurulu yürütür.
Türkiye
Büyük Millet Meclisi Başkanlığına
Görüşülmekte olan 684 Sıra Sayılı Polis Vazife ve
Salahiyet Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı ile İstanbul Milletvekili Mahmut Tanal'ın;
Nüfus Hizmetleri Kanununda Değişiklik Yapılmasına Dair Kanun Teklifi, İstanbul
Milletvekili Bülent Turan'ın; Nüfus Hizmetleri Kanununda Değişiklik Yapılması
Hakkında Kanun Teklifi, Çanakkale Milletvekili İsmail Kaşdemir'in; Kimlik
Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları'nın (1/995,
2/422, 2/514, 2/909, 2/1518, 2/1579, 2/1632, 2/2443, 2/2469) "Bu Kanun
hükümlerini Bakanlar Kurulu yürütür." şeklindeki 132. maddesinin aşağıdaki
şekilde değiştirilmesini arz ve teklif ederiz.
 Mehmet Erdoğan  Muharrem
Varlı  Seyfettin Yılmaz
 Muğla Adana Adana Mehmet
Günal Hasan Hüseyin Türkoğlu Ali Öz
 Antalya Osmaniye Mersin
"MADDE 69 -Bu Kanun hükümlerini
Orman Bakanı yürütür."
BAŞKAN – Şimdiki önerge Anayasa’ya
aykırılık önergesi.
Türkiye
Büyük Millet Meclisi Başkanlığı'na
Görüşülmekte olan 684 sıra sayılı
Polis Vazife ve Salahiyet Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair -TORBA- Kanun Tasarısının 1 inci
maddesi; Anayasa ve İçtüzük Hükümleri ile evrensel hukuk normlarına ve temel
insan haklarına aykırı olup tek parti-tek adam-diktatörlük rejimi ve polis
devletinin ötesinde, fiili "savaş hali" uygulaması getirdiğinden
kanun tasarısının 132 inci maddesinin Anayasa'ya aykırılık nedeniyle tasarı
metninden çıkarılmasını arz ve teklif ederiz.
 Pervin Buldan Hüsamettin
Zenderlioğlu Abdullah Levent Tüzel
 Iğdır Bitlis İstanbul
 Erol Dora Demir
Çelik Gülser Yıldırım
 Mardin Muş Mardin
 Nazmi Gür İdris
Baluken
 Van Bingöl
BAŞKAN – Komisyon Anayasa’ya
aykırılık önergesine katılıyor mu?
İÇİŞLERİ KOMİSYONU SÖZCÜSÜ İDRİS
ŞAHİN (Çankırı) – Katılmıyoruz efendim.
BAŞKAN – Hükûmet katılıyor mu?
İÇİŞLERİ BAKANI SEBAHATTİN ÖZTÜRK
– Katılmıyoruz Sayın Başkan.
BAŞKAN – Önerge üzerinde söz
isteyen İdris Baluken, Bingöl Milletvekili.
Buyurun Sayın Baluken. (HDP
sıralarından alkışlar) 
İDRİS BALUKEN (Bingöl) – Teşekkür
ederim.
Sayın Başkan, değerli
milletvekilleri; hepinizi saygıyla selamlıyorum.
Hâlâ geç değil, hâlâ vicdanının
sesini dinleyen AK PARTİ’li milletvekilleri, bu ülkenin demokratik geleceğiyle
ilgili tarihe geçecek bir tavır ortaya koyabilirler. Bu Genel Kurul görüşmeleri
sırasında yaşanan tüm tatsızlıklar bir kenara bırakılarak kendi vicdanının
sesini dinleyen milletvekilleri, Türkiye halkına, 78 milyona karşı duymuş
oldukları sorumluluğun gereği olarak bu hukuk garabeti olan yasayı hâlâ bu
ülkenin gündeminden çıkarabilirler.
O nedenle, biz hâlâ oylama
sırasında da sizin tavırlarınızı gözlemleyeceğiz. İnanın ki oylama sırasında
bugüne kadar göstermiş olduğunuz tavrı ortaya koyarsanız 7 Hazirandan sonra bu
halkın içerisine çıkamazsınız. Diyarbakır’ın, Antalya’nın, Hakkâri’nin,
İstanbul’un sokaklarında bile rahat yürüyemeyecek bir duruma gelirsiniz. O
nedenle hepinizden ricamız, vicdanınızdan gelen sesi dinlemeniz ve hukuk
kriterleri, evrensel insan hakları kriterleri üzerinden bu yasayla ilgili bütün
düşüncelerinizi tekrar gözden geçirmenizdir.
Bakın, bu yasanın tesadüfen
buraya getirilmediğini bildiğimizi söyledim. Aslında her şey on iki saatlik Millî
Güvenlik Kurulu toplantısında kararlaştırıldı. Bunu çok iyi biliyoruz. O Millî
Güvenlik Kurulunda, aslında büyük bir savaş kararı alınmış durumda. Bu savaş
kararının hayata geçmesi için AKP Hükûmeti seçim sonrasını bekliyor. Seçimde
elini güçlendirecek seçim hileleriyle halkın desteğini alarak hem siyasi alana
hem de gerillaya karşı topyekûn bir savaşı başlatmanın hazırlıklarını yapıyor.
Dolayısıyla, bugün getirmiş olduğunuz bu yasa da Millî Güvenlik Kurulunda
alınmış olan bu kararla doğrudan ilişkilidir. Bunun bir tek engelleyecek, bu
ülkeyi bu savaş felaketinden koruyacak tek bir şeyi vardır: Ya bu yasayı
engelleyerek belli şeyleri reddedeceğiz, buna katılmayacağız ya da seçimde
beklediğiniz halk desteğini halkımız size göstermeyecek. Biz, 7 Haziranda savaş
kararını uygulamak için beklediğiniz desteğin size çıkmayacağını, Türkiye’deki
siyasette yeni bir sayfa açılacağını çok iyi biliyoruz. Özellikle Halkların
Demokratik Partisinin barajı aşmasıyla beraber sarayda görülen başkanlık
rüyalarının, 400 milletvekili rüyalarının tarihe karışacağından adımız gibi
eminiz. Dolayısıyla hâlâ geç olmadan belirli şeyleri toparlamaya çalışalım
diyoruz. 
Sayın Cumhurbaşkanı son dönemde
özellikle bu Millî Güvenlik Kurulunda alınan kararlarla ilgili de son derece
önemli ipuçları veriyor. Bunları da çok büyük bir kaygıyla takip ediyoruz. Son
bir ay içerisinde “Kürt sorunu yoktur.” diyen, “İzleme heyetine karşıyım.”
diyen, “On maddelik mutabakatı tanımıyorum.” diyen, “Dolmabahçe’deki o görüntü
yanlıştır.” diyen aslında o pratiğin arka planı öncesinde aramak gerekir. 
Hükûmetin çözüm süreciyle ilgili
Cumhurbaşkanının bu açıklamalarına rağmen yapmış olduğu kararlılık iradesini ve
bu yöndeki açıklamalarını önemsemekle birlikte bu söylemlerin bu yasayla
birlikte büyük bir tehlikenin habercisi olarak gündemleştiğini ve bunun yeni
Ceylan Önkollar, yeni Uğur Kaymazlar, yeni Berkin Elvanlar, yeni Nihat
Kazanhanların acısını bağrımıza getirme riski taşıdığını buradan ifade etmek
istiyorum.
Tekrar bütün vicdanlı iktidar
partisinin milletvekillerine sesleniyorum. Bu gece tarihe geçme şansını
yakalayabilirsiniz, bu gece ülkenin demokratik geleceğine adınızı altın
harflerle yazdırabilirsiniz. Aksi bir durumda da çok fazla beklemeye gerek
kalmayacak, birkaç ay sonra ne hâle geleceğinizi hep birlikte göreceğiz.
Genel Kurulu saygıyla
selamlıyorum. (HDP sıralarından alkışlar) 
BAŞKAN – Teşekkür ediyorum.
HASİP KAPLAN (Şırnak) – Karar
yeter sayısı…
BAŞKAN – Önergeyi oylarınıza
sunuyorum: Kabul edenler… Kabul etmeyenler… Evet, karar yeter sayısı arayacağım
ve karar yeter sayısı vardır, önerge kabul edilmemiştir.
Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan 684 Sıra Sayılı
Polis Vazife ve Salahiyet Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı ile İstanbul
Milletvekili Mahmut Tanal'ın; Nüfus Hizmetleri Kanununda Değişiklik Yapılmasına
Dair Kanun Teklifi, İstanbul Milletvekili Bülent Turan'ın; Nüfus Hizmetleri
Kanununda Değişiklik Yapılması Hakkında Kanun Teklifi, Çanakkale Milletvekili
İsmail Kaşdemir'in; Kimlik Bildirme Kanununda Değişiklik Yapılmasına Dair Kanun
Teklifi, İstanbul Milletvekili Mustafa Sezgin Tanrıkulu ve Kocaeli Milletvekili
Mehmet Hilal Kaplan'ın; 2559 Sayılı Polis Vazife ve Salahiyet Kanununda
Değişiklik Yapılmasına İlişkin Kanun Teklifi, Adana Milletvekili Osman Faruk
Loğoğlu'nun; Emniyet Teşkilatı Kanununda Değişiklik Yapılması Hakkında Kanun
Teklifi, Mersin Milletvekili Ertuğrul Kürkcü'nün; Polis Vazife ve Salahiyet
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları'nın (1/995,
2/422, 2/514, 2/909, 2/1518, 2/1579, 2/1632, 2/2443, 2/2469) "Bu Kanun
hükümlerini Bakanlar Kurulu yürütür." şeklindeki 132. maddesinin aşağıdaki
şekilde değiştirilmesini arz ve teklif ederiz.
Hasan Hüseyin Türkoğlu
(Osmaniye) ve arkadaşları
"MADDE 132 - Bu Kanun
hükümlerini Orman Bakanı yürütür."
BAŞKAN – Komisyon önergeye
katılıyor mu?
İÇİŞLERİ KOMİSYONU SÖZCÜSÜ İDRİS
ŞAHİN (Çankırı) – Katılamıyoruz Sayın Başkanım.
BAŞKAN – Hükûmet katılıyor mu?
İÇİŞLERİ BAKANI SEBAHATTİN ÖZTÜRK
– Katılmıyoruz Sayın Başkan.
İDRİS BALUKEN (Bingöl) – Sayın
Başkan, bu önergeyi nasıl kabul edersiniz?
BAŞKAN – Önerge üzerinde söz
isteyen Hasan Hüseyin Türkoğlu, Osmaniye Milletvekili.
İDRİS BALUKEN (Bingöl) – Sayın
Başkan, Orman Bakanlığı diye bir bakanlık yok. Bu önergeleri kabul ederken
bunlara dikkat etmeniz gerekiyor. 
HASAN HÜSEYİN TÜRKOĞLU (Osmaniye)
– Sayın Başkan, Türk milletinin saygıdeğer milletvekilleri; tasarının son
maddesi üzerinde verdiğimiz önerge hakkında söz aldım. Yüce heyetinizi saygıyla
selamlıyorum. 
Bu tasarı, kolluk üzerinde tek
bir merkezden ve siyasal bir merkezden hegemonya kurulmasına ilişkin bir
tasarı. Bu tasarı bir taraftan Emniyet teşkilatını tamamıyla siyasal
inisiyatife bırakıyor. Yani polis olabilmek için siyasetçinin referansı, terfi
edebilmek için siyasetçinin referansı, polis kalabilmek için, emekli edilmeden
polis kalabilmek için siyasetçinin referansını getiren bir düzenleme, düpedüz
siyasallaşma. Jandarma teşkilatı için de aynısı söz konusu. Jandarma teşkilatı
içerisindeki personel politikasına, ortasına siyasetçiyi yerleştirmek suretiyle
o kurum da siyasallaşıyor. 
Peki niçin yapılıyor? Niçin
yapıldığını hepimiz biliyoruz; yolsuzluğa itiraz edenler, hırsızlığa itiraz
edenler, bölücülüğe itiraz edenler bu tasarı gerçekleşirse anında yok
edilecekler. Hatırlayın, 17-25 Aralık soruşturmalarından sonra adli kolluk
yönetmeliğinde yapılan bir değişiklik vardı. Orada, idari mercilerin, idari
görevlilerin adli kolluk sürecine dâhil olması düşünülüyor, öngörülüyordu. Onu
Danıştay iptal etmişti. İşte, o, Danıştayın iptal ettiği düzenlemenin çok daha
ilerisini şimdi bu tasarıyla getiriyorsunuz. 
Peki, Jandarma niye
siyasallaşıyor? Jandarmanın siyasallaşmasının sebebi, işte bu gazete haberi.
Bakın, diyor ki: “2010 KPSS skandalında kopyayı Jandarma buldu ama polis
görmedi.” Çünkü polis zaten şu anda yeteri kadar siyasetçinin emrinde.
Jandarmayı da bu hâle getirip bu şekilde yeni bir kolluk teşkilatı, hem de bir
merkeze bağlı. Kolluk güçlerinin bir merkezden, bir yerden talimat almasını
Anayasa ve hukukla ilgili bütün kafa yoranlar çok sakıncalı bulmuşlar,
demokrasi için çok sakıncalı bulmuşlar. Bugün o işe imza atıp bir hengâmenin,
bir karmaşanın başlangıcını biraz sonra -inşallah yapmazsınız ama-
yapacaksınız. 
Bakın, bu karmaşayla ilgili
-İçişleri Bakanlığı olunca mülki idare amirleri akla geliyor- bir mülki idare
amirinin yazmış olduğu bir şiiri sizinle paylaşmak istiyorum. 1890’lı yıllarda
Mardin Mutasarrıflığı yapmış olan Diyarbakırlı Said Paşa şöyle diyor, sanki
bugünleri işaret etmiş:
“Halkı tahrib eyleyipde kendin
âbâd eyleme
Bu cihanda ev yapıp ukbâyı berbâd
eyleme
Nefsin zâlim-i bî-rahme imdâd
eyleme
Âlemi tenfir iden ahvâli mu’tad
eyleme
Müstakiym ol Hazreti Allah
utandırmaz seni…”
Yani diyor ki: “Halkı, milleti
tahrip edip, topluma zarar verip kendini zengin, mutlu ve abat etme. Bu dünyada
evler, saraylar yapıp ahiretini berbat etme. Zulmederek kendin rahmete muhtaç
kalma. Herkese kin ve nefret kusmayı alışkanlık hâline getirme. Ancak dürüst ve
dosdoğru olursan Allah seni rezil etmez, utandırmaz.”
Devam ediyor üstadımız:
“…Seyyiat, insana nefs-i
kemterinden gelir
Her hacâlat âdeme su’i karîninden
gelir
İzzet-ü zillet mekâna hep
mekîninden gelir
İstikamet, müstakiym-ül hâle
dîninden gelir
Müstakiym ol Hazreti Allah
utandırmaz seni…”
“Bütün fenalıklar, günah ve
kötülüklere insanın sadece kendi nefsini düşünmesi neden olur. İnsanı
utandıran, rezil eden bütün işler, insana ahlaksız akraba, dost ve
yandaşlarından gelir. Bir mekânı, yani sarayları, köşkleri, konutları izzet
sahibi kılan da zillete düşüren de o yerde oturan kişidir. Kişi izzetliyse
saray da izzetli olur, kişi zillete düşmüşse saray da zillete düşer. Ancak
dürüst ve doğru olursan Allah seni rezil edip utandırmaz.” buyuruyor üstadımız.
Devam ediyor:
“At riyayı elden islaha çalış
ef’alini
Boşboğazlık itme, tâdil eyle
kıyl-ü kâalini
Sen ne türlü saklayım dersen de
su’i hâlini
Hak Teâlâ senden â’lemdir senin
ahvâlini
Müstakiym ol Hazreti Allah
utandırmaz seni…”
“Riyakârlığı bırak, doğru, dürüst
ve samimi ol. Boşboğazlık edip konuşma. ‘O şunu diyor, bu bunu diyor.’ diye
dedikodu yapma. Sen hırsızlığını, yolsuzluğunu, ahlaksız işlerini ne kadar
saklamaya çalışırsan çalış, Allah seni senden daha iyi tanır ve bilir. Suçunu
Allah’tan saklayamazsın. Ancak dürüst ve dosdoğru olursan Allah seni rezil edip
utandırmaz.” diye, bundan yüz yirmi beş yıl evvel Mardin mutasarrıflığı yapmış
olan meslektaşım bunu söylüyor -Allah rahmet eylesin- yüz yirmi beş yıl evvel
sanki bugünü işaret ediyor. 
Türk milletinin milletvekillerini
saygıyla selamlıyorum. (MHP ve CHP sıralarından alkışlar)
BAŞKAN – Teşekkür ediyorum.
Önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir.
Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan 684 Sıra Sayılı
Polis Vazife ve Salahiyet Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı ile İstanbul
Milletvekili Mahmut Tanal'ın; Nüfus Hizmetleri Kanununda Değişiklik Yapılmasına
Dair Kanun Teklifi, İstanbul Milletvekili Bülent Turan'ın; Nüfus Hizmetleri
Kanununda Değişiklik Yapılması Hakkında Kanun Teklifi, Çanakkale Milletvekili
İsmail Kaşdemir'in; Kimlik Bildirme Kanununda Değişiklik Yapılmasına Dair Kanun
Teklifi, İstanbul Milletvekili Mustafa Sezgin Tanrıkulu ve Kocaeli Milletvekili
Mehmet Hilal Kaplan'ın; 2559 Sayılı Polis Vazife ve Salahiyet Kanununda
Değişiklik Yapılmasına İlişkin Kanun Teklifi, Adana Milletvekili Osman Faruk
Loğoğlu'nun; Emniyet Teşkilatı Kanununda Değişiklik Yapılması Hakkında Kanun
Teklifi, Mersin Milletvekili Ertuğrul Kürkcü'nün; Polis Vazife ve Salahiyet
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun, Bu Kanun
hükümlerini Bakanlar Kurulu yürütür, şeklindeki 132. maddesinin aşağıdaki
şekilde değiştirilmesini arz ve teklif ederiz.
Ali Serindağ (Gaziantep) ve arkadaşları
MADDE 132 - Bu Kanun hükümlerini
Anayasaya göre Bakanlar Kurulu yürütür.
BAŞKAN – Komisyon önergeye
katılıyor mu?
İÇİŞLERİ KOMİSYONU SÖZCÜSÜ İDRİS
ŞAHİN (Çankırı) – Katılamıyoruz Sayın Başkan.
BAŞKAN – Hükûmet katılıyor mu?
İÇİŞLERİ BAKANI SEBAHATTİN ÖZTÜRK
– Katılamıyoruz Sayın Başkan.
BAŞKAN – Önerge üzerinde söz
isteyen Ensar Öğüt, Ardahan Milletvekili.
Buyurun Sayın Öğüt. (CHP
sıralarından alkışlar) 
HAKAN ÇAVUŞOĞLU (Bursa) –
Malzemeler nerede Sayın Öğüt?
ENSAR ÖĞÜT (Ardahan) – Siz varken
malzeme olmaz mı.
Değerli arkadaşlar, görüşülmekte
olan iç güvenlik yasası üzerinde söz almış bulunuyorum.
Arkadaşlar, AKP AKP olalı millete
böyle bir zulüm yapmadı. 
Şimdi bakın, malzeme sizde Recep.
Bakın, arkada herkes uyuyor, dışarı gidin herkes uyuyor. Yani 16 saattir, bakın
saat ikide başladık, saat altıyı çeyrek geçiyor, 16 saat 15 dakikadır böyle bir
işkence, böyle bir zulüm millet görmedi kardeşim.
ZEYNEP KARAHAN USLU (Şanlıurfa) –
Milletimiz için çalışıyoruz, muhalefetin engellemelerine rağmen, size rağmen,
her şeye rağmen.
ENSAR ÖGÜT (Devamla) - Yani
inanın Zeynep Hanım, ben şaşırıyorum. Ya insan vücudunda kimya kalmadı. Ya
böyle bir işkence olabilir mi? Türkiye Büyük Millet Meclisinde çalışanlar… Ya
dışarı çıktım -dışarı çıkın Allah için bakın- insanlar koltukların üzerinde
uyuyor, aileleri perişan, kendileri perişan, milletvekilleri perişan, aileler
evde bekliyor. Yani bu yasa, işkence yasası önce Büyük Millet Meclisinde
çalışanlara ve milletvekillerine işkence yaptırdı, şimdi bundan sonra da
millete yaptıracak. (CHP sıralarından “Bravo” sesleri, alkışlar) Samimi
söylüyorum.
Yani bu öyle bir işkence ki böyle
bir zulüm görülmemiş arkadaşlar. Bakın, şöyle bakalım, bu AKP on iki yıldır ne
yapmış? Milleti göçe zorlamış, yoksullaştırmış, fukaralaştırmış, hakkını
elinden almış, ekmeğini elinden almış, işini elinden almış. (AK PARTİ
sıralarından gürültüler)
Şimdi bakın, müsaade eder
misiniz, nereye geleceğim bakın: İş, ekmek, aş, hak, adalet arayanları
durdurabilmek için bu faşist yasayı çıkartıyorsunuz. Bakın, iş, ekmek, hak,
adalet arayanların yürüyüş haklarını elinden alıyorsunuz, hak arayışını elinden
alıyorsunuz. Bu iş, aş, ekmek arayanlar nereden geldi, nasıl oldu? Bu insanlar
niye aç kaldı? Bu insanlar niye cezaevine girdi? Bu insanlar neden çekini,
senedini, vergisini, kirasını ödeyemiyor da yollara düştüler? Neden
geçinemiyorlar? Asgari ücret alan adam, yarı aç yarı tok kalan emekli neden
gidip eylem yapıyor, hakkını, adaletini arıyor biliyor musunuz? Bizim orada bir
halk ozanımız var, şöyle diyor: “Fabrika işim olsaydı,/ Ekmeğim, aşım olsaydı,/
Ankara başım olsaydı,/ Ben köyümden göçer miydim?” (CHP sıralarından alkışlar)
Ankara başımız olsaydı, biz köyümüzden göçüp niye aç kalalım, niye asgari
ücretle taşeronda çalışalım kardeşim? 
ALİ ŞAHİN (Gaziantep) – Onu ne
zaman yazmış? Onu hangi tarihte yazmış? 
ENSAR ÖĞÜT (Devamla) – Başka bir
kıtasını söyleyeyim, bir kıtasında da diyor ki: “Öğretmenim sürgün geldi,/
Doktorum ilaçsız kaldı,/ Hastamız kızakta öldü,/ Ben köyümden göçer miydim?” 
ALİ ŞAHİN (Gaziantep) – Her biri iktidarınızda
olan şeyler. 
ENSAR ÖĞÜT (Devamla) – Bu AKP
Hükûmeti millete öyle bir zulüm etti ki Anadolu’dan herkesi göç ettirdi batıya.
Batıda insanlar aç kaldı, hakkını, hukukunu aramaya kalkıyor, faşist bir
anlayışla onları durdurmak için, onları öldürtmek için, onlara işkence yapmak
için bir yasa çıkartıyorsunuz arkadaşlar. Yapmayın etmeyin, hakikaten çok zor.
Bakın, şunu söyleyeyim: Türkiye’nin genelinde…
ADNAN YILMAZ (Erzurum) – Ot,
saman giydik, mal davar giydik!
ENSAR ÖĞÜT (Devamla) – Evet, ot,
saman olsa da hayvanlarımız yese. Ulan, bu milleti ota, samana muhtaç
bıraktınız kardeşim siz. Ne konuşuyorsunuz ya? Ota, samana muhtaç bıraktınız
yani hakikaten, samimi söylüyorum. 
Bakın, Amerika’da 1 kişi yılda
125 kilo kırmızı et yiyor, Türkiye’de 12 kilo yiyor. Ya, bu insanların beynini
geliştirmemek için insanlara et yedirmiyorsunuz ya. (AK PARTİ sıralarından
gürültüler) Hani nerede, hani nerede? İnsanların beynini geliştirmemek için et
yedirmiyorsunuz kardeşim, geçin bunları. 
Bakın arkadaşlar, hakikaten yani
Türkiye’de bir zulümdür yapıyorsunuz, yapmayın, etmeyin. Türkiye Büyük Millet
Meclisi çalışanlarına, milletvekillerine işkence yaptınız, şimdi, bundan sonra
da insanlara işkence yapacaksınız. Yirmi dört saati kırk sekiz saate
çıkarttınız. 
İnşallah, umuyorum, bu lafımı
unutmayın, bir gün siz ve sizin çocuklarınız o polise teslim olacak, kırk sekiz
saat nezarethanede kalacaksınız ve de göreceksiniz, o işkenceyi çektiğiniz
zaman bizi hatırlayacaksınız, “Muhalefet bizi destekledi, biz anlayamadık, yanlışlıkla
geldik, oy verdik, rezil olduk.” diyeceksiniz. (CHP ve HDP sıralarından
alkışlar) 
BAŞKAN – Teşekkür ediyorum. 
Önergeyi oylarınıza sunuyorum:
Kabul edenler… Kabul etmeyenler… Kabul edilmemiştir. 
Maddeyi oylarınıza sunuyorum.
Kabul edenler… Kabul etmeyenler… Madde kabul edilmiştir. 
Sayın milletvekilleri, beşinci
bölümde yer alan maddelerin oylamaları tamamlanmıştır.
Tasarının tümünün oylanmasından
önce, İç Tüzük’ün 86’ncı maddesi gereğince lehte ve aleyhte söz isteyen sayın
milletvekilleri…
Lehte söz isteyen Recep Özel,
Isparta Milletvekili. 
Buyurun. (AK PARTİ sıralarından
alkışlar) 
MEHMET ERDOĞAN (Muğla) – Recep
bilmiyor ki, bilen birisi konuşsaydı. 
ALİ SERİNDAĞ (Gaziantep) – Bir
gün sana bunu hatırlatırlar, lehte konuştuğunu.
RECEP ÖZEL (Isparta) – Sayın
Başkan, çok değerli milletvekilleri; hepinizi saygıyla selamlıyorum. 
Evet, şu anda bu yasa teklifinin
tümünü görüştük ve oylamasına gelmiş bulunmaktayız Kimimize göre altın
harflerle kimimize göre teneke harflerle yazılacak olan bir şeyi Parlamento
tarihine sokmuş bulunmaktayız. 
ALİ SERİNDAĞ (Gaziantep) – Doğru
söyledin.
RECEP ÖZEL (Devamla) – İç
Tüzük’ün bütün hükümlerini -olan, olmayan bir şekilde- ilginç bir görüşme
trafiği yaşayarak büyük bir tecrübe sağladık. 
MEHMET ERDOĞAN (Muğla) – Sen de
öğrendin…
RECEP ÖZEL (Devamla) – Bu
tecrübeyi sağlayan, sağlatan herkese de teşekkür ederiz. 
İDRİS BALUKEN (Bingöl) – Isparta
halkı sana gerekli cevabı verecek, merak etme. 
RECEP ÖZEL (Devamla) – Tabii, bu
yasayı, göğsümüzü gere gere, AK PARTİ Grubu olarak belki de en onurlu, en
şerefli bir “evet” oyunu kullanmanın şerefini hep birlikte inşallah yaşayacağız
diyorum. (AK PARTİ sıralarından alkışlar) 
MEHMET AKİF HAMZAÇEBİ (İstanbul)
– Bu bir zafer olmalı herhâlde. 
RECEP ÖZEL (Devamla) – Burada,
bütün AK PARTİ Grubunda bulunan milletvekili arkadaşlarımıza, sebatla, azimle
çalışarak, burada bulunarak yasaya vermiş oldukları üstün destekten dolayı da
teşekkürlerimizi en kalbi şekilde sunuyoruz. (AK PARTİ sıralarından alkışlar) 
Bu yasanın öncelikle ülkemize,
insanımıza hayırlı olmasını diliyoruz. Daha güvenli, daha huzurlu bir
Türkiye’nin temeli olacağına da inancımız tamdır. 
Hepinize saygılar sunuyorum.
Yasamız ülkemize, milletimize hayırlı olsun diliyorum. (AK PARTİ sıralarından
alkışlar) 
BAŞKAN – Yine, oyunun rengini
belli etmek üzere ve aleyhte söz isteyen Hasip Kaplan, Şırnak Milletvekili. 
Buyurun Sayın Kaplan. 
HASİP KAPLAN (Şırnak) – Günaydın
arkadaşlar 
GÖKCEN ÖZDOĞAN ENÇ (Antalya) –
Günaydın, günaydın. 
HASİP KAPLAN (Devamla) – “…” (*)
Evet, 132 maddeyle geldiniz, 63
maddede döküldünüz, döküldünüz, döküldünüz. (AK PARTİ sıralarından alkışlar)
Bir Pirus Zaferi kazandığınızı zannediyorsunuz. Özgürlükleri yok ederek… 
YUSUF BAŞER (Yozgat) – Özgürlük
getiriyoruz ya.
HASİP KAPLAN (Devamla) – …kişilik
haklarını yok ederek, adaleti, yargıyı yok ederek…
YUSUF BAŞER (Yozgat) – Adaleti
getiriyoruz.
HASİP KAPLAN (Devamla) – …hakkı,
hukuku, insan haklarını, demokrasiyi yok ederek, düşünceyi ve özgürlüğü yok
ederek, faşizme götürerek, Türkiye’yi karanlığa çekerek…
YUSUF BAŞER (Yozgat) – Aydınlığa
götürerek…
HASİP KAPLAN (Devamla) – …paşaya
kelle götürür gibi sabahlara kadar angarya angarya, köle, biat çalıştınız. 
Sizler, çocuklarınızın, hiçbir
zaman başınız dik karşılarına çıkamayacaksınız çünkü Türkiye’yi karanlığa,
faşizme götüren hiçbir kimse alnı ak, çocuklarına bir gelecek bırakmadı ama
biz, muhalefetin direnişi olarak türkülerimizle, sloganlarımızla,
pankartlarımızla bütün Türkiye’ye cumhuriyet tarihinin en şanlı direnişini
göstererek sizlere burada pösteki saydırdık, sizleri uyutturmadık. Sizlerin
koltuklarda yatan resimlerinizi basın çarşaf çarşaf verdi. 
BÜLENT TURAN (İstanbul) – “Bu
daha başlangıç.” Öyle diyordunuz.
HASİP KAPLAN (Devamla) – Sizler,
istediğiniz kadar, “Şu an paşanın emrini yerine getirdik.” diye övünün. Ama
unutmayın, bu, Pirus Zaferi’dir.
ŞUAY ALPAY (Elâzığ) – JİTEM ne
oldu Hasip Bey, JİTEM?
HASİP KAPLAN (Devamla) – Bu Pirus
Zaferi’nde Türkiye kazanmadı, 78 milyon yurttaşımız kazanmadı, eşitlik
kazanmadı, adalet kazanmadı, özgürlük kazanmadı; zorbalık, parmak oylarınızın
çokluğu, dikta anlayışınız, faşizmin karası… (AK PARTİ sıralarından gürültüler)
Ve sizin bu koşullarda korkak
korkak duruşunuzla, 2 milyon silahlı güce sığınan bir parti olarak halkın içine
çıkamıyorsunuz. Sizin bakanlarınız bin tane korumayla halkın içine çıkıyor.
BÜLENT TURAN (İstanbul) – Hadi
canım.
HASİP KAPLAN (Devamla) – Camiye
bile namaz kılmaya bakanlarınız tek başına gidemiyor, sokakta dolaşamıyorsunuz.

BÜLENT TURAN (İstanbul) – Senden
mi korkuyor?
HASİP KAPLAN (Devamla) –
Yolsuzluk almış yürümüş, hırsızlık almış yürümüş. Başbakan yardımcılarınızla
büyükşehir belediye başkanlarınız parsel parsel ülkeyi satmaktan bahsediyor,
başkenti satmaktan bahsediyor, haramdan bahsediyor, günahtan bahsediyor,
zehirden bahsediyor, zıkkımdan bahsediyor, her şeyden bahsediyor. 
MEHMET ŞÜKRÜ ERDİNÇ (Adana) –
Sakin, sakin.
HASİP KAPLAN (Devamla) - Siz de
biraz düşünce olur, insan biraz düşünür; beyin vardır, beyin. 
YUSUF BAŞER (Yozgat) – Şov yapma.
HASİP KAPLAN (Devamla) - Bu
ülkenin özgürlüklere ihtiyacı var, bu ülkenin güzelliklere ihtiyacı var, bu
ülkenin barışa ihtiyacı var, bu ülkenin çözüme ihtiyacı var, bu ülkenin
kardeşliğe ihtiyacı var. Siz, JİTEM’i getirmek istiyorsunuz, 1990’ları getirmek
istiyorsunuz, faili meçhul cinayetleri getirmek istiyorsunuz, polise vur emri
vermek istiyorsunuz, karanlığı getirmek istiyorsunuz. 
ZEYNEP KARAHAN USLU (Şanlıurfa) –
Onlar gelsin diye siz istiyorsunuz ama daha çok beklersin.
HASİP KAPLAN (Devamla) - Darbeci
generallerden bir farkınız yok. 12 Eylül darbeci generalleri de sizin
yaptığınızı yaptı bir farkla, onlar burada üniformalarıyla oturdu, siz sivil
darbecilersiniz. (HDP sıralarından alkışlar)
GÜLAY DALYAN (İstanbul) –
Bağırma, bağırma.
HASİP KAPLAN (Devamla) - Bundan
sonra darbeci sizsiniz, vesayetçi sizsiniz. Sizin bu karanlık yasanızı, biz, 7
Haziranda Halkların Demokratik Partisi, halkın vicdanı barajı gümbür gümbür
aşarak gelecek, iktidarınıza son vereceğiz, yasanızı da paketinizi de başınıza
geçireceğiz, sizi o paketin içine paketleyip sizin biletinizi keseceğiz. 
BÜLENT TURAN (İstanbul) –
Bağırmadan konuş.
HASİP KAPLAN (Devamla) - Çok
havalandınız, çok uçtunuz, tekeriniz çok şişti, lastiklerinizi patlatacağız,
jant üzerinde bırakacağız. Öyle ki haramı da, hırsızlığı da, yolsuzluğu da,
hepsinin de hesabını sormazsak bize de HDP’li demesinler. (HDP sıralarından
alkışlar)
RECEP ÖZEL (Isparta) – PKK’lı mı
desinler size?
HASİP KAPLAN (Devamla) - Bunların
hepsinin hesabını soracağız, yargıda kelepçelendiğiniz zaman hırsızlıktan
yargılanacaksınız. Biz düşüncelerimizden, siz yolsuzluktan; biz özgürlüğü
savunmaktan yargılanırken siz hırsızlık, yolsuzluk, ihaleden, ülkeyi parsel
parsel satmaktan yargılanacaksınız. 
BÜLENT TURAN (İstanbul) – Ayıp,
ayıp, neden söylüyorsun bunları?
HASİP KAPLAN (Devamla) - Biz
çocuklarımıza güzel bir gelecek bırakacağız, biz çocuklarımıza onurlu bir
defter bırakacağız. Biz çocuklarımıza övünecekleri bir muhalefet bıraktık. 
MEHMET YÜKSEL (Denizli) – Sayın
Kaplan, tiyatro bitti. 
HASİP KAPLAN (Devamla) - Türkiye
Cumhuriyeti, bu Meclis güzel bir muhalefet gördü, bir direniş gördü, HDP’yi
gördü, HDP’yi tanıdı. HDP geliyor, korkunuz, korkunuz, korkunuz, korkunuz,
geliyoruz. (HDP sıralarından “Bravo” sesleri, alkışlar)
BAŞKAN – Teşekkür ediyorum. 
Buyurun Sayın Hamzaçebi. 
VI.- AÇIKLAMALAR (Devam)
17.- İstanbul Milletvekili Mehmet Akif Hamzaçebi'nin,
684 ve 684’e 1’inci Ek sıra sayılı Kanun Tasarısı’nın özgürlüklere, demokrasiye
ve hukuk devletine aykırı olduğuna ilişkin açıklaması
MEHMET AKİF HAMZAÇEBİ (İstanbul)
– Teşekkür ederim Sayın Başkan. 
Değerli milletvekilleri, polis
devleti yasa tasarısının biraz sonra oylaması yapılacak. İktidar partisi adına
biraz önce burada konuşma yapan son konuşmacı, bunu, Adalet ve Kalkınma
Partisinin bir onuru olarak değerlendirdi. Benzer bir değerlendirmeyi, 2 Temmuz
2012 tarihinde yine sabaha kadar süren üçüncü yargı paketi görüşmelerinin
sonunda yine Adalet ve Kalkınma Partisi Grubundan bir arkadaş yapmıştı ve o
kabul edilen üçüncü yargı paketini bir zafer olarak değerlendirmişti. Evet,
ortada sizin açınızdan bir zafer vardır. Bu zafer Pirus zaferidir, kazananı
olmayan, yıktıklarınızın altında bir gün sizin de kalacağınız bir zafer. Bunun
kazananı yoktur, bunun kaybedeni vardır. 
MEHMET ŞÜKRÜ ERDİNÇ (Adana) –
Kazananı millet. 
MEHMET AKİF HAMZAÇEBİ (İstanbul)
– İnsanımız, halkımız özgürlüklerini bununla kaybedecektir, demokrasi
kaybedecektir ama hiç kimse endişe etmesin. Biraz sonra kabul edeceğiniz bu
yasa, 7 Hazirana kalmadan, önümüzdeki hafta Cumhuriyet Halk Partisi tarafından
Anayasa Mahkemesine götürülecektir. 
HİLMİ BİLGİN (Sivas) – Hep aynı
şeyi söylüyorsunuz. 
MEHMET AKİF HAMZAÇEBİ (İstanbul)
– Ve Anayasa’ya, hukuka vurmuş olduğunuz bu darbe, inanıyorum ki Anayasa
Mahkemesinden dönecektir. 
HİLMİ BİLGİN (Sivas) – Farklı bir
şey yapmıyorsunuz, hep aynısınız zaten. 
MEHMET AKİF HAMZAÇEBİ (İstanbul)
– Milletimiz rahat olsun, özgürlüklere kastedenler hiçbir zaman başarılı
olamamışlardır, yine olamayacaklardır. Bu yasa hukuktan dönecektir, 7 Haziranda
milletten dönecektir. 
Hepinize saygılar sunuyorum. (CHP
sıralarından alkışlar)
BAŞKAN – Teşekkür ediyorum. 
Sayın Vural… 
18.- İzmir Milletvekili Oktay Vural'ın, 684 ve 684’e
1’inci Ek sıra sayılı Kanun Tasarısı’nın özgürlüklere, demokrasiye ve hukuk
devletine aykırı olduğuna ilişkin açıklaması
OKTAY VURAL (İzmir) – Teşekkür
ederim Sayın Başkan. 
Bu yasa tasarısının sonuna gelmiş
bulunmaktayız. Milliyetçi Hareket Partisi olarak hem hukuka hem hukuk devletine
olan inancımızla bu yasanın, açıkçası özgürlüklere, hukuk devletine,
demokrasiye aykırı yönlerine karşı çıktık ve bu yanlıştan dönmeye davet ettik.
Bu çerçevede, Milliyetçi Hareket Partisi olarak, açıkçası, şiddet ya da
şiddetle mücadele, uyuşturucuyla mücadele konularında açık bir şekilde destek
verdik ancak “İnsanı yaşat ki devlet yaşasın.” felsefesine dayalı Türk devlet
geleneğinde, maalesef, bu yasayla “İnsanı korkut, sindir ki ben devam edeyim.”
anlayışı vardır. Bu yasa “Sık ulan, sık.” yasasıdır, “Otur ulan, otur.”
yasasıdır, “Konuşma ulan, konuşma.” yasasıdır, “Toplanma ulan, toplanma.”
yasasıdır. 
Evet, saraydan şöyle demişlerdi:
“Bu yasanın eksiği var, fazlası yok.” Netice itibarıyla 63 tane fazla bulundu.
Dolayısıyla, böyle görüldüğü zaman gerçekten, fazlası olmayan bir yasadan 63
maddeyi çıkartmak zorunda kaldılar. Ama işin ilginç tarafı, Adalet ve Kalkınma
Partisinin millete eziyet maddelerine sahip çıkıp, millete hizmet maddelerini
çıkartması da Adalet ve Kalkınma Partisinin millet iradesiyle bağını kestiğini
ortaya koyuyor. Bürokratik oligarşinin temsilcisi olarak görevlerini yapıyorlar.
Bu bakımdan, tarihî olarak, Milliyetçi Hareket Partisi olarak bu konuda İç
Tüzük ve Anayasa çerçevesinde mücadelemizi sürdürdük. Bu çerçevede, hem
Komisyon üyelerine hem de önergelerde, bölümlerde konuşma yaparak bu yanlıştan
dönülmesi için bütün çabalarını sarf eden ve bu konuda ısrarlı bir hukuk
devleti, özgürlük mücadelesi sürdüren Milliyetçi Hareket Partisi
milletvekillerine çok teşekkür ediyorum. Ben de hayırlı sabahlar diliyorum
efendim.
Umarım bu açık oylamada, son
olarak, ret oyu çıkmak suretiyle açıkçası bu yasa olduğu gibi geri gönderilir.
Bunu da vicdanlarına havale ediyorum.
BAŞKAN – Sayın milletvekilleri,
tasarının tümü açık oylamaya tabidir. Açık oylamanın…
İDRİS BALUKEN (Bingöl) – Sayın
Başkan…
BAŞKAN – Buyurun Sayın Baluken.
19.- Bingöl Milletvekili İdris Baluken'in, 684 ve 684’e
1’inci Ek sıra sayılı Kanun Tasarısı’nın özgürlüklere, demokrasiye ve hukuk
devletine aykırı olduğuna ilişkin açıklaması
İDRİS BALUKEN (Bingöl) – Sayın
Başkan, teşekkür ediyorum söz verdiğiniz için. 
Tabii, birazdan bu antidemokratik
yasanın oylaması olacak. Ben demin kürsüden yapmış olduğum çağrıyı burada
yinelemek istiyorum. AK PARTİ içerisinde vicdanı olan, vicdanının sesini
dinleyen, insan haklarına inanan, demokrasiye inanan, evrensel demokratik kriterleri
ilke edinmiş olan milletvekillerinin bu yasaya karşı tarihin gerektirmiş olduğu
sorumlulukla hareket etmesini temenni ediyorum. Bir antidemokratik yasa çıkıyor
diye Türkiye’deki demokrasi ve özgürlükler mücadelesi geriye gitmez. Bu
ülkedeki 78 milyon halkımız bugüne kadar büyük badireler atlattı, çok büyük
bedeller ödedi, çok büyük acılar çekti. Bu ülkede sıkıyönetimler, olağanüstü
hâller, demokrasiyi kesintiye uğratan darbe dönemleri yaşandı. Yine bu ülkede
belki de hiçbir ülkede yaşanmamış kadar faili belli olan cinayetler bizzat
devlet eliyle işlendi. Asit çukurlarında gençler infaz edildi. Sokak ortasında
gençler polis kurşunuyla katledildi. Bütün bu zulümlere rağmen bu ülkedeki
demokrasi ve özgürlük mücadelesi asla kesintiye uğramadı, bundan sonra da
uğramayacak. Bu yasa çıksa bile, bu yasa demokrasi ve özgürlük mücadelesi
anlamında, eminiz ki, 78 milyonda yeni bir kenetlenmeyi beraberinde getirecek.
Bizim açımızdan sözün bittiği yerdeyiz. Bundan sonraki sözü halkımız
söyleyecek. Bunun en yakın tarihini de 7 Haziranda hep beraber göreceğiz
diyorum.
Genel Kurulu saygıyla
selamlıyorum.
BAŞKAN – Teşekkür ediyorum.
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
B) Komisyonlara Geri Çekilen Tasarılar/Teklifler
(Devam)
1.- Polis Vazife ve Salahiyet Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı ile
İstanbul Milletvekili Mahmut Tanal'ın; Nüfus Hizmetleri Kanununda Değişiklik
Yapılmasına Dair Kanun Teklifi, İstanbul Milletvekili Bülent Turan'ın; Nüfus
Hizmetleri Kanununda Değişiklik Yapılması Hakkında Kanun Teklifi, Çanakkale
Milletvekili İsmail Kaşdemir'in; Kimlik Bildirme Kanununda Değişiklik
Yapılmasına Dair Kanun Teklifi, İstanbul Milletvekili Mustafa Sezgin Tanrıkulu
ve Kocaeli Milletvekili Mehmet Hilal Kaplan'ın; 2559 Sayılı Polis Vazife ve
Salahiyet Kanununda Değişiklik Yapılmasına İlişkin Kanun Teklifi, Adana Milletvekili
Osman Faruk Loğoğlu'nun; Emniyet Teşkilatı Kanununda Değişiklik Yapılması
Hakkında Kanun Teklifi, Mersin Milletvekili Ertuğrul Kürkcü'nün; Polis Vazife
ve Salahiyet Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu ve Cumhuriyet Halk Partisi Grup
Başkanvekilleri Sinop Milletvekili Engin Altay, Ankara Milletvekili Levent Gök
ile 4 Milletvekilinin; Nüfus Hizmetleri Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu'nun; 5490 Sayılı
ve 25/4/2006 Tarihli Nüfus Hizmetleri Kanununda Değişiklik Yapılması Hakkında Kanun
Teklifi ile Avrupa Birliği Uyum Komisyonu ve İçişleri Komisyonu Raporları
(1/995, 2/422, 2/514, 2/909, 2/1518, 2/1579, 2/1632, 2/2443, 2/2469) (S.
Sayısı: 684 ve 684’e 1’inci Ek) (Devam)
BAŞKAN - Tasarının tümü açık
oylamaya tabidir.
Açık oylamanın elektronik oylama
cihazıyla yapılmasını oylarınıza sunuyorum: Kabul edenler… Kabul etmeyenler…
Kabul edilmiştir.
Oylama için iki dakika süre
veriyorum ve oylama işlemini başlatıyorum.
(Elektronik cihazla oylama
yapıldı)
BAŞKAN – Sayın milletvekilleri,
684 sıra sayılı Kanun Tasarısı açık oylama sonucu:
“Kullanılan oy sayısı :
231
Kabul :
199
Ret :
32 (x)

 Kâtip Üye Kâtip
üye
 İsmail Kaşdemir Bayram
Özçelik
 Çanakkale Burdur”
Böylece tasarı kabul edilmiş ve
kanunlaşmıştır.
Birleşime yarım saat ara veriyorum.
Kapanma Saati: 06.39
ON SEKİZİNCİ
OTURUM
Açılma Saati:
07.16
BAŞKAN: Başkan
Vekili Sadık YAKUT
KÂTİP ÜYELER:
Bayram ÖZÇELİK (Burdur), İsmail KAŞDEMİR (Çanakkale)
-----0-----
BAŞKAN – Sayın milletvekilleri,
Türkiye Büyük Millet Meclisinin 84’üncü Birleşiminin On Sekizinci Oturumunu
açıyorum.
7’nci sırada yer alan, Konya
Milletvekili Kerim Özkul ve Kırıkkale Milletvekili Ramazan Can ile 45
Milletvekilinin; Bazı Kanun ve Kanun Hükmünde Kararnamelerde Değişiklik
Yapılması Hakkında Kanun Teklifi ve Plan ve Bütçe Komisyonu Raporu ile Türkiye
Büyük Millet Meclisi Başkanlığı ve Plan ve Bütçe Komisyonu Başkanlığı
Tezkerelerinin görüşmelerine kaldığımız yerden devam edeceğiz.
A) Kanun Tasarı ve Teklifleri (Devam)
6.- Konya Milletvekili Kerim Özkul ve Kırıkkale Milletvekili Ramazan Can
ile 45 Milletvekilinin; Bazı Kanun ve Kanun Hükmünde Kararnamelerde Değişiklik
Yapılması Hakkında Kanun Teklifi ve Plan ve Bütçe Komisyonu Raporu ile Türkiye
Büyük Millet Meclisi Başkanlığı ve Plan ve Bütçe Komisyonu Başkanlığı Tezkereleri
(2/2616) (S. Sayısı: 688) (x)
BAŞKAN – Komisyon ve Hükûmet
yerinde.
Birleşime on dakika ara
veriyorum.
Kapanma Saati: 07.17
ON DOKUZUNCU
OTURUM
Açılma Saati:
07.31
BAŞKAN: Başkan
Vekili Sadık YAKUT
KÂTİP ÜYELER:
Bayram ÖZÇELİK (Burdur), İsmail KAŞDEMİR (Çanakkale)
----- 0 -----
BAŞKAN – Sayın milletvekilleri,
Türkiye Büyük Millet Meclisinin 84’üncü Birleşiminin On Dokuzuncu Oturumunu
açıyorum.
7’nci sırada yer alan, Konya
Milletvekili Kerim Özkul ve Kırıkkale Milletvekili Ramazan Can ile 45
Milletvekilinin; Bazı Kanun ve Kanun Hükmünde Kararnamelerde Değişiklik
Yapılması Hakkında Kanun Teklifi ve Plan ve Bütçe Komisyonu Raporu ile Türkiye
Büyük Millet Meclisi Başkanlığı ve Plan ve Bütçe Komisyonu Başkanlığı
Tezkerelerinin görüşmelerine kaldığımız yerden devam edeceğiz.
Komisyon ve Hükûmet yerinde.
İç Tüzük’ün 91’inci maddesine
göre temel kanun olarak görüşülen teklifin, 19/3/2015 tarihli 80’inci
Birleşimde, ikinci bölümde yer alan çerçeve 34’üncü maddeden sonra yeni madde
35 kabul edilmişti. 
Sayın milletvekilleri, yeni madde
ihdasına dair bir önerge vardır. 
İç Tüzük’ün 91’inci maddesine
göre, yeni madde olarak görüşülmesine Komisyonun salt çoğunlukla katıldığı
önergeler görüşmeye açılır ve maddede belirtilen sayıda önerge verilebilir. 
Bu nedenle, önergeyi okutup
Komisyona soracağım, Komisyon önergeye salt çoğunlukla, 14 üyesiyle katılırsa,
önerge üzerinde yeni bir madde olarak görüşme açacağım. Komisyonun salt
çoğunlukla katılmaması hâlinde ise önergeyi işlemden kaldıracağım.
Şimdi önergeyi okutuyorum:
Türkiye Büyük Millet Meclisi Başkanlığına
Görüşülmekte olan 688 sıra sayılı
Kanun Teklifi’ne aşağıdaki maddenin eklenmesini ve diğer maddelerin teselsül
ettirilmesini arz ve teklif ederim.
 Sebahattin
Öztürk
 İçişleri
Bakanı
“MADDE 36…”
OKTAY VURAL (İzmir) – Sayın
Başkan, bir dakika, bu önergeyi Komisyonun şeyine sunamazsınız yani kabulüyle
ilgili sunamazsınız. Çünkü, Anayasa gereğince Cumhurbaşkanına tanınan görevler
vardır. Cumhurbaşkanının görevleri içerisinde, bu önergede yazıldığı gibi
istihbarat yapmak yoktur, icrai görevi yoktur. Cumhurbaşkanı makamının
yürütmeyle ilgili görevleri tadat edilmiştir. Cumhurbaşkanı makamının bunun
dışında hiçbir görevi yoktur. Anayasa gereğince Cumhurbaşkanına tanınmamış bir
görevi ifa etmek amacıyla bir ödenek konulması mümkün değildir, dolayısıyla
görevi değil. Bununla ilgili, yürütmeyle ilgili yapacağı görevleri Anayasa’da
tadat edilmiştir. Tadat edilen bu görevler içerisinde istihbarat yapmak, kapalı
istihbarat, kapalı savunma hizmetleri gibi birtakım şeyler yazılı değildir.
Dolayısıyla, yazılı olmayan bir görevi ifa etmek üzere kaynak vermek mümkün
değildir. Bu, Anayasa gereğince doğrudan doğruya… Açıkçası sizin bunu
Komisyonun şeyine dahi sunmamanız gerektiği gayet açık ve net. Bu, fiilî olarak
Cumhurbaşkanının görevlerini farklı bir şekilde yaptırma eğilimidir. Gerekçeden
bu gayet açık ve net bir şekilde anlaşılmaktadır. 
MEHMET AKİF HAMZAÇEBİ (İstanbul)
– Sayın Başkan…
OKTAY VURAL (İzmir) –
Cumhurbaşkanı istihbaratçı mı, MİT’çi mi ya?
MEHMET AKİF HAMZAÇEBİ (İstanbul)
– Bu maddeyi işleme koymanız mümkün değildir, Anayasa’ya aykırıdır Sayın
Başkan. Anayasa’mıza göre Cumhurbaşkanı tarafsızdır. Bugünkü Cumhurbaşkanı “Ben
tarafsız değilim. Parlamenter sistem bekleme odasına alınmıştır.” dese de
Anayasa, Cumhurbaşkanına tarafsız bir konum vermiştir ve yürütmeyle ilgili
görevleri de bellidir. Cumhurbaşkanı yürütmeyle ilgili görevlerinden dolayı
tarafsız olması nedeniyle sorumsuzdur. Sorumluluğu olmayan, Anayasa gereği
sorumsuz olan bir Cumhurbaşkanına istihbarat hizmetleriyle ilgili, doğrudan
yürütmeyle ilgili, devletin gizli istihbarat faaliyetleriyle ilgili bir işlemi,
bir görevi vermek mümkün değildir. Tam anlamıyla -eğer bu işlem görürse, kabul
edilirse- gerçekten bu önergeyle parlamenter sistem bekleme odasına alınmış
olacaktır, bu anayasal darbedir.
Şimdi, burada Cumhurbaşkanına
örtülü ödenek verilmektedir ve normal örtülü ödenek sisteminden de
ayrılınmaktadır. Örtülü ödenek bugüne kadar başbakanların namusuna emanet
edilmiş olan bir paradır, o kullanır. Bir sistem kurulmuştur; başbakanın örtülü
ödenekten kullandığı rakamlarla ilgili olarak başbakan kimseye hesap vermez. Bu
sisteme göre oradan yapılan harcamalar başbakan, maliye bakanı ve ilgili
tarafından imzalanan kararname esaslarına göre gerçekleştirilir; üçlü bir sistem
vardır. Şimdi, Hükûmetin vermiş olduğu önergeyle bu üçlü sistem terk ediliyor;
bunun nereye harcanacağı, kime verileceği konusunda Cumhurbaşkanı hiç kimseye
hesap vermeyecektir. Başbakanın bunu paylaştığı iki tane bakanı var, üçü
birlikte imza ediyor; Cumhurbaşkanı tek imzayla bu parayı istediği gibi
kullanacak. 
Sayın Başkan, bunu işleme
koyarsanız anayasal bir darbeye teşebbüs etmiş olacaksınız, sizi uyarıyorum. 
RAMAZAN CAN (Kırıkkale) – Allah,
Allah!
MEHMET AKİF HAMZAÇEBİ (İstanbul)
– Kim o “Allah, Allah!” diyen, kim o? 
RAMAZAN CAN (Kırıkkale) – Benim,
ben söyledim, ne var bunda?
MEHMET AKİF HAMZAÇEBİ (İstanbul)
- Uyarıyorum, uyarıyorum; sizi de uyarıyorum.
OKTAY VURAL (İzmir) – Sayın
Başkan, görevi olmayan bir konuyla ilgili kesinlikle bunun yapılması mümkün
değil. Yarın, öbür gün “Meclis Başkanlığının görevlerini üstlenir.” diye bir
şey geldiği zaman kabul mü edeceksiniz? Anayasa’da açıkça var. Anayasa’nın
neresinde Cumhurbaşkanının böyle bir görevi var, neresinde? Yani, sarayda
muhaberat devleti mi kuruldu? Demek ki partilerle ilgili MİT’ten gelen “algı
operasyonu yapmak üzere özel istihbarat dinleme merkezleri kurulduğu” iddiası
doğru çıkıyor. Böyle bir şey olmaz! Bir Cumhurbaşkanının istihbaratla ne
alakası olabilir? Sorumlu Hükûmettir, bunlarla ilgili hizmetleri götürmesi
gereken Hükûmettir; Hükûmetin sorumluluğunda olan bir konunun bu değişiklikle
fiilî olarak Cumhurbaşkanına verilmesi mümkün değildir. 
MEHMET AKİF HAMZAÇEBİ (İstanbul)
– Sayın Başkan, bu önergenin kabulü, Arap ülkelerinde olan Baas rejiminin
Türkiye’ye ithal edilmesidir. (AK PARTİ sıralarından gürültüler) Buna başta
karşı çıkması gereken, Sayın Başbakanın kendisidir. Millî İstihbarat Teşkilatı
kendisine bağlıdır, istihbarat faaliyetleri kendisine bağlıdır. 
OKTAY VURAL (İzmir) – Evet,
Başbakanlığa bağlıdır, efendim, icrai bir görevdir, bunu yürütemez. 
MEHMET AKİF HAMZAÇEBİ (İstanbul)
– Bunun Cumhurbaşkanıyla hiçbir ilgisi yoktur, gerekli hâllerde, hangi hâllerde
Cumhurbaşkanına istihbarat konusunda bilgi verileceği bellidir. Ama istihbarat
faaliyetleriyle ilgili “Ben şuna şu parayı vereceğim, doğrudan MİT’i
yöneteceğim ya da MİT’in içinde oluşturulan o yasa dışı yapılanmayı
yöneteceğim…” Bu mümkün değildir, bu odur. Cumhuriyet Halk Partisi bunu
açıkladı, Millî İstihbarat Teşkilatı içerisinde, 2’si İstihbarata Karşı
Koymadan, 2’si de Stratejik Analiz biriminden olmak üzere, 4 kişilik yasa dışı
bir örgütlenme gerçekleştirilmiştir. Bu örgütlenme, Cumhuriyet Halk Partisine
ve muhalefet partilerine yönelik bir operasyonu gerçekleştirmektedir, bir algı
operasyonunu. Bu, onun uzantısı bir maddedir, bunu reddediyoruz. 
OKTAY VURAL (İzmir) – Kesinlikle,
Sayın Başkan, yani burada, Anayasa’da verilmeyen bir görevi ifa etmek üzere
kaynak veremezsiniz milletin bütçesinden. 
BAŞKAN – Sayın Aydın, buyurun. 
AHMET AYDIN (Adıyaman) – Sayın
Başkanım, çok teşekkür ediyorum. 
Evet, burada, devletin başı
konumundaki Sayın Cumhurbaşkanına özellikle birtakım görevlerini ifa ederken
kullanmak üzere ödenek tahsisiyle ilgili bir önerge var. 
Değerli arkadaşlar, burada ayıp
kaçan, yanlış olan, hukuki olmayan, Anayasa’ya aykırı hiçbir tarafı yok. 
OKTAY VURAL (İzmir) – Hepsi
Anayasa’ya aykırı. Bu kadar olmaz ya!
AHMET AYDIN (Adıyaman) – Değerli
arkadaşlar, Cumhurbaşkanı devletin başıdır, devletin millî egemenliğinden de
aynı zamanda sorumludur. Devletin yüksek menfaatleri açısından yapılması
gereken işlemleri yapmak, yürütmek üzere görev almıştır. 
OKTAY VURAL (İzmir) – Böyle bir
görevi yok efendim. 
AHMET AYDIN (Adıyaman) – Yine,
aynı şekilde, bu millî menfaatlere uygun olarak yürüteceği işlerde birtakım
ödenek tahsislerinin olması da gayet doğaldır. Bunun doğal karşılanması lazım. 
OKTAY VURAL (İzmir) – Doğal değil
efendim, hukuki değil! Senin için doğal olabilir, hukuki değil. 
AHMET AYDIN (Adıyaman) – Bunun,
Anayasa’nın 104’üncü maddesindeki devletin başı olması sıfatıyla, aynı zamanda
bu ülkenin başkomutanı sıfatıyla kapalı istihbarat ve kapalı savunma
hizmetleri, yine devletin millî güvenliği ve yüksek menfaatleriyle devlet
itibarının gerekleri, siyasi, sosyal ve kültürel amaçlar… 
ERKAN AKÇAY (Manisa) – Anayasa’yı
oku Sayın Başkan, önergeyi okuyorsun.
OKTAY VURAL (İzmir) – Ordu mu
kuracak?
AHMET AYDIN (Adıyaman) - …ve
olağanüstü hizmetlerle ilgili devlet icapları için kullanılmak üzere
Cumhurbaşkanlığı bütçesine de bu ödeneğin konulması gerekli durumdadır.
Dolayısıyla, bunun, devletimizin bir numarası olan, devleti temsil eden o
makama yakışır tarzda da bence burada bu Mecliste yaşayan bütün siyasi parti
gruplarının da buna destek olması gerekir diye düşünüyorum.
Teşekkür ediyorum.
OKTAY VURAL (İzmir) – Yok ya! Yok
ya!
MEHMET AKİF HAMZAÇEBİ (İstanbul)
– Bravo! Bravo, bravo, kutluyorum sizi!
OKTAY VURAL (İzmir) – Sayın
Başkan, bu, kesinlikle kaynaklar verilen görevler itibarıyla verilir. Yapılacak
-gelirler- olan hizmetler mukabilinde milletin vergileri verilir. Bununla
ilgili bir hizmeti, bir görevi söz konusu bile değildir. Tadat edilmiştir,
burada doğal diyorlar. Bu kadar olmaz ya. Anayasa’da hangi maddede yazıyor,
söyleyin görevleri içerisinde.
FAHRETTİN POYRAZ (Bilecik) –
Anayasa’da var.
OKTAY VURAL (İzmir) – Neye
sokuyorsun? Senin için doğal. 
AHMET AYDIN (Adıyaman) – Doğal
tabii.
FAHRETTİN POYRAZ (Bilecik) –
Anayasa Mahkemesi…
OKTAY VURAL (İzmir) – Sen
maaşından ver. Sen maaşını ver.
AHMET AYDIN (Adıyaman) – Neresinde
olmaz diyor?
BAŞKAN - Sayın milletvekilleri,
birleşime on dakika ara veriyorum 
Kapanma Saati: 07.41
YİRMİNCİ OTURUM
Açılma Saati:
07.52
BAŞKAN: Başkan
Vekili Sadık YAKUT
KÂTİP ÜYELER:
Bayram ÖZÇELİK (Burdur), İsmail KAŞDEMİR (Çanakkale)
----- 0 -----
BAŞKAN – Sayın milletvekilleri,
Türkiye Büyük Millet Meclisinin 84’üncü Birleşiminin Yirminci Oturumunu
açıyorum.
688 sıra sayılı Kanun Teklifi’nin
görüşmelerine devam edeceğiz.
Komisyon ve Hükûmet yerinde.
Yeni madde ihdasına dair bir
önerge vardı, önergeyi okutmuştuk.
OKTAY VURAL (İzmir) – Efendim,
işleme alamazsınız. İşleme almanız mümkün değil. 
BAŞKAN – Sayın Vural…
OKTAY VURAL (İzmir) – Sayın
Başkan, Cumhurbaşkanının görevleri tadat edilmiştir. Anayasa’mızın 104’üncü
maddesinde yürütme alanına ilişkin görevler tadat edilmiştir. Bu görevler
içerisinde Cumhurbaşkanına istihbarat yapma görevi, savunma yapma görevi
verilmemiştir. Bununla birlikte, siz, Cumhurbaşkanı makamına vurucu timleri,
faili meçhulleri, istihbarat dinlemelerini meşrulaştıran bir görev vermiş
oluyorsunuz. Kanun gereğince istihbaratla ilgili bütün görevler Başbakanlık
Millî İstihbarat Teşkilatına ve ilgili kanunlarla diğerlerine verilmiştir. Bu
çerçevede, Cumhurbaşkanı makamına böylesine icrai bir görevi ifa etmek üzere
bir ödenek konulması mümkün değildir çünkü böyle bir görevi yok. Görevleri
arasında değildir, işleme alamazsınız. 
BAŞKAN – Sayın Vural, sizin
bahsettiğiniz konular maddede belirtilmiş konular değil. Burada ne maksatla
konulduğuyla ilgili önce Komisyona bir söz vereyim, sonra bir usul tartışması
açayım.
OKTAY VURAL (İzmir) – Hayır
efendim. 
MEHMET AKİF HAMZAÇEBİ (İstanbul)
– Sayın Başkan, söz alabilir miyim ben?
BAŞKAN – Vereceğim efendim.
OKTAY VURAL (İzmir) - Sayın
Başkan, bakın, burada, gerekçede, maddede var. Çünkü bu maddenin başında
söyleniyor “kapalı istihbarat” ve “kapalı savunma” diye. Bu maddenin aslına
gittiğiniz zaman orada istihbarat ve savunma var. Dolayısıyla, sizin “Yoktur.”
demeniz doğru değil çünkü maddede mündemiç, zaten var maddede. Bu durumda, bu olmadığına
göre, sizin işleme koymayla ilgili iradeniz bu -iradenizi anladım- olduğuna
göre işleme alamazsınız, iradenizi belirttiniz.
Teşekkür ederim.
BAŞKAN – Buyurun Sayın Hamzaçebi.
MEHMET AKİF HAMZAÇEBİ (İstanbul)
– Sayın Başkan, Anayasa’nın 105’inci maddesine aykırı. Cumhurbaşkanının böyle
bir görevi yok. Görevi olmayan bir konuda Cumhurbaşkanına örtülü ödenek
veremezsiniz, bu bir.
BAŞKAN – 104’üncü madde.
MEHMET AKİF HAMZAÇEBİ (İstanbul)
– İki: Bütçe Kanunu’nun 163’üncü maddesine göre, bu, bütçede değişiklik
yapılmasını öngören bir düzenlemedir. Anayasa’ya aykırılığını konuştuk ama
ayrıca Anayasa’nın bütçeyle ilgili düzenlemesine de aykırıdır. Bu düzenlemeyi
yapmak suretiyle Cumhurbaşkanlığı bütçesinde şu ana kadar o bütçede olmayan bir
ödenek kaleminin ihdası öngörülmektedir. Bu ödeneğin miktar olarak burada
yazılması önemli değil, şart da değil. Bu düzenleme yasalaştıktan sonra Maliye
Bakanlığının yedek ödenek tertibinden bu kaleme aktarma yapılır ve
Cumhurbaşkanı örtülü ödeneği kullanmaya başlar. Bütçede değişiklik
yapılabilmesi, Anayasa’nın 163’üncü maddesine göre, Bütçe Kanunu’nun yasalaşma
sürecine paralel olarak takip edilmesi gereken bir süreci gerektirir. Bu, aynı
zamanda, Anayasa’nın 163’üncü maddesine de aykırıdır. Bu nedenle işleme
koyamazsınız Sayın Başkan. Bunu tek yanlı bir iradeyle, usul tartışmasıyla
işleme koymanızı tavsiye etmiyorum. Bu kürsü bizimdir, bu kürsüyü Anayasa dışı
tutuma karşı korumak bizim hakkımızdır Sayın Başkan. 
BAŞKAN – Teşekkür ediyorum. 
Sayın Kuşoğlu, buyurun.
BÜLENT KUŞOĞLU (Ankara) – Sayın
Başkan, bu, 5018’de “Örtülü ödenek” başlıklı 24’üncü maddeyi değiştiriyor.
Burada Cumhurbaşkanını Başbakanın yetkilerine ortak ediyoruz ve ortak ettikten
sonra... Teklifin son fıkrası şöyle: “Cumhurbaşkanlığı bütçesindeki ödenekler
bakımından ikinci ve üçüncü fıkralar kapsamında yer alan hususlar
Cumhurbaşkanlığı kararnamesi ile belirlenir ve uygulanır.” Yani, örtülü
ödeneğin nasıl yönetileceğini de Cumhurbaşkanı belirliyor, tümüyle kendi
hâkimiyetine giriyor. Bu, devlet düzenini değiştirmektir; devlet düzenini
değiştirmek, sistemi değiştirmek. Bu çok önemli. Burada hiçbirimizin böyle bir
yetkisi yok. Hepimizin yeminine aykırı bir durum bu. Çok önemli bir yanlış
yapıyoruz; Anayasa’ya aykırı, devlet düzenine aykırı; sistemi değiştirmektir
bu. Bunu yapamayız. Gerçekten çok önemli bir yanlış yapıyoruz. Yapmayın bunu
lütfen. Çok önemli bir yanlış yapıyoruz bakın. 
BAŞKAN – Sayın Bakan, buyurun
KALKINMA BAKANI CEVDET YILMAZ
(Bingöl) – Sayın Başkan, değerli arkadaşlar; burada verilen önergenin gerekçesi
formüle edilirken kanundaki genel düzenlemeye referans yapılmıştır. Ancak
buradan anlaşılması gereken elbette ki Cumhurbaşkanımıza anayasal olarak
verilmiş görevlerin ifasıyla ilgili bu imkânın kullanılmasıdır. Gerekçede,
kanun metninden genel ifade alındığı için ilgili bütün hususlar ifade
edilmiştir. Ancak buradan anlaşılması gereken, Cumhurbaşkanımızın elbette
anayasal yetkileri neyse o yetkileri kullanırken bu örtülü ödenek imkânının da
kullanılmasıdır.
Teşekkür ediyorum.
MEHMET AKİF HAMZAÇEBİ (İstanbul)
– Sayın Başkan, Kamu Mali Yönetimi Kontrol Kanunu’nun 24’üncü maddesine
baktınız da mı söylüyorsunuz bunu? Hangi görev? 
OKTAY VURAL (İzmir) – 24’üncü
maddede yazıyor.
PLAN VE BÜTÇE KOMİSYONU BAŞKANI
RECAİ BERBER (Manisa) – 24’üncü madde o şekilde.
OKTAY VURAL (İzmir) – İstihbarat
var mı orada?
MEHMET AKİF HAMZAÇEBİ (İstanbul)
– 24’ü okudunuz mu Sayın Bakan? Arkanızda uzmanlar var, sorun lütfen.
PLAN VE BÜTÇE KOMİSYONU BAŞKANI
RECAİ BERBER (Manisa) – Ama o görev verilmemiş ki Cumhurbaşkanına.
OKTAY VURAL (İzmir) – Sayın
Başkan, 24’üncü madde, örtülü ödenek, kapalı istihbarat ve kapalı savunma
hizmetleri, devletin millî güvenliğiyle ilgili ve devlet itibarının
gerekleriyle ilgili Hükûmete verilmiş bir görevdir. Dolayısıyla, Hükûmetin
yaptığı icrai bir faaliyetle ilgili Cumhurbaşkanına istihbarat amacıyla bu
kanun hükümleri çerçevesinde örtülü ödenek kullandırılması mümkün değil. 
PLAN VE BÜTÇE KOMİSYONU BAŞKANI
RECAİ BERBER (Manisa) – İstihbarat değil, diğer gerekçeler, diğer.
OKTAY VURAL (İzmir) – Eğer Sayın
Başkan, bu konuda Cumhurbaşkanının temsille ilgili bu ödeneği yeterli değilse
bu ödeneğin artırılması için para verin, verin onu. Madem bu görevlerle
ilgiliyse görevleriyle ilgili bütçe tahsis edilmiştir kendisine, “Para
yetmiyor.” diyorsanız 5 katına artırın, 10 katına artırın. 
Hiç gerçekçi değil, hiç de
inandırıcı değil Cevdet Bey.
BAŞKAN – Teşekkür ediyorum Sayın
Vural.
Sayın Aydın, buyurun. 
AHMET AYDIN (Adıyaman) – Teşekkür
ediyorum Sayın Başkanım. 
Kanun gerekçesi, maddenin
gerekçesi yazılırken madde metnine baktığımızda böyle bir ibare zaten söz
konusu değil de özellikle, mevcut 5018 sayılı Kamu Mali Yönetimi ve Kontrol
Kanunu’nun 24’üncü maddesinde birtakım alıntılar, örtülü ödenekle ilgili var
olan madde olduğu için gerekçe oradan esinlenerek yazılmış, tabii ki madde
içeriğinde böyle bir şey yok. 
Kaldı ki bunun anayasal yetkiyi
aştığı, anayasal düzene aykırı olduğu gibi birtakım iddialar da doğru değil.
Tam da Cumhurbaşkanının Anayasa’daki görevlerini ve yetkilerini kullanmak
suretiyle verilen bir ödenek… 
OKTAY VURAL (İzmir) – Böyle bir
görevi yok.
AHMET AYDIN (Adıyaman) - Bakın,
Anayasa’nın 104’üncü maddesi “Cumhurbaşkanı devletin başıdır.” diyor. 
ERKAN AKÇAY (Manisa) – Ne demek
o?
AHMET AYDIN (Adıyaman) - “Bu
sıfatla Türkiye Cumhuriyeti’ni ve Türk milletinin birliğini temsil eder.
Anayasa’nın uygulanmasını, devlet organlarının düzenli ve uyumlu çalışmasını
gözetir.” Bunlar tümden zaten Cumhurbaşkanımıza Anayasa gereği verilen görevler
ve yetkiler. Bunlar tadat edilmiş, evet ama 104’üncü maddesinin ilk paragrafına
baktığınızda, devlet organlarının düzenli ve uyumlu çalışmasını, Anayasa’nın
uygulanmasını gözeten Sayın Cumhurbaşkanıdır.
Bir başka husus, öyle
zannediliyor ki, sanki burada bir düzenleme yapıldığı zaman bunlar şahsa bağlı
düzenlemelermiş gibi addedilmeye çalışılıyor. 
ALİ SERİNDAĞ (Gaziantep) – Bugüne
kadar verildi mi, bugüne kadar var mıydı?
AHMET AYDIN (Adıyaman) - Burada
bir makamı temsil ediyor ve Türkiye Cumhuriyeti’nin Başkomutanlığını temsil
eden bir makam…
OKTAY VURAL (İzmir) – 400
milletvekili kampanyası mı yapacak?
AHMET AYDIN (Adıyaman) - …Türkiye
Cumhuriyeti’nin varlığını, birliğini temsil eden bir makam ve bir numaralı bir
makam, devletin başı olan bir makam. Böyle bir makama da görevlerini yerine
getirirken birtakım ödeneklerin verilmesinin de çok görülmemesi lazım diye
düşünüyorum. 
LÜTFÜ TÜRKKAN (Kocaeli) - Bütçesini
artırsın, bütçesini.
AHMET AYDIN (Adıyaman) - Zira,
devletin millî güvenliği, yüksek menfaatleri, devlet itibarının gerekleri, yine
siyasi, sosyal, kültürel amaçlar adına özellikle birtakım yetkileri kullanırken
Sayın Cumhurbaşkanının… Ki, bu makamda kimin olduğundan ziyade bu makamın
yetkilerinin kullanılması suretiyle birtakım ödeneklere de ihtiyacının
olduğunun bilinmesi lazım. Ki, bütçe yasasıyla da bir sıkıntısı yoktur. Zaten,
Başbakanlıkta böyle bir yetki var, bütçede de var bu. 
OKTAY VURAL (İzmir) – Başbakanı
mı kıskanıyor?
AHMET AYDIN (Adıyaman) - Burada
“Başbakanlık bütçesine” ibaresi yerine “Cumhurbaşkanlığı ve Başbakanlık
bütçelerine” şeklinde… Kanun maddesini de tümden okuduğumuzda da anlaşılacak ki
böyle bir aykırılık da yok diyorum, teşekkür ediyorum.
BAŞKAN – Teşekkür ediyorum.
Sayın Altay, buyurun.
ENGİN ALTAY (Sinop) – Teşekkür
ederim.
Sayın Başkan, bu öneri, hem İç
Tüzük gereği hem Anayasa gereği hem de Türkiye Büyük Millet Meclisi teamülleri
gereği koyulamaz.
Bugün gerçi biraz önce Sayın
Hasip Kaplan’ın talebiyle bir yanlış zaten yapıldı. Eğer bu, 688’in… 5018 sayılı Kanun’un
6’ncı maddesinde var. Biz şimdi kanunun sonuna gelmişiz. Bu ek madde 5018’le
ilintilendirilecekse bunun önünde ya da arkasında olabilirdi İç Tüzük
bakımından. 
BAŞKAN – Onu tartıştık daha önce efendim. 
ENGİN ALTAY (Sinop) – Bu ayrı bir boyut. Burada da
değişik, geçmişte de koyulmayacağına dair sizin içtihatlarınız, kararlarınız
var. 
BAŞKAN - Siz burada yokken bugün usul tartışması
yaptık o konuda.
ENGİN ALTAY (Sinop) – Evet, biliyorum, biliyorum,
yukarıdan takip ettim. 
Ama daha vahim bir durum var şimdi burada Sayın
Başkan. 
BAŞKAN – Evet.
ENGİN ALTAY (Sinop) – 5018 sayılı Kanun’un 24’üncü
maddesi örtülü ödeneği düzenlemiş. Başbakana “Hükûmet icapları için” diye
söylemiş, istihbaratı, kapalı savunmayı, devletin millî güvenliğini ve yüksek
menfaatlerini saymış. Bununla beraber “Devlet itibarının gerekleri”nden sonra
“siyasi” ibaresi de var orada. “Siyasi” ibaresi de var. Sizin bu… Sizin derken
gelen öneri bu ibarelerden sonra, “Hükûmet icapları için kullanılmak üzere”den
sonra “Başbakanlık”tan önce –“Hükûmet icapları”ndan önce “Devlet icapları”-
“Cumhurbaşkanlığı” diyor, Başbakanlıkla beraber. Cumhurbaşkanlığının siyasi -bu
anlamda bu kanunda tarif edilen- bir işlemi bizim Anayasa’mıza göre olamaz.
Cumhurbaşkanının ilaveten Anayasa’nın 104’ünde tanımlanmış görevleri bellidir
yasamayla ilgili, yürütmeyle ilgili, yargıyla ilgili. Bunlar son derece açık ve
nettir. İlaveten Anayasa 105, Cumhurbaşkanının sorumsuzluk hâlini
düzenlemiştir. Bu Parlamento milletin parasını Cumhurbaşkanına verecek ve
Cumhurbaşkanının sorumsuzluk hâli var, Başbakanın sorumluluk hâli var. Yani el
insaf! Bu kadar fütursuzca Anayasa’yı, kanunları, İç Tüzük’ü, “Parlamento
çoğunluğumuz var.” diye iktidar grubu çiğneyip dolanmak isteyebilir. Ama bugün
nezih bir siyasi veda konuşması yaptınız; bunun üzerine siyaseti böyle
Anayasa’yı çiğneyerek, ayaklar altına alarak, yok sayarak burada bir işlem
gerçekleştirmenizin, ben, sizin dört dönemlik parlamenterlik hayatınıza da
çalınmış kara bir leke olacağını düşünüyorum. Sizi saygıyla uyarıyor,
Anayasa’nın icaplarına uymaya davet ediyorum. 
BAŞKAN – Teşekkür ediyorum.
Sayın Vural, buyurun.
OKTAY VURAL (İzmir) – Sayın Başkan, Anayasa’mıza göre,
bir kere, genel siyasetin yürütülmesinden sorumlu Bakanlar Kuruludur ve yaptığı
görevlerle ilgili sorumluluğu vardır. Sayın Cumhurbaşkanının temsil görevi
vardır. Bu temsil görevinin bir icrai yönü yoktur. Dolayısıyla, icrai bir
görevi olmayan bir Cumhurbaşkanına istihbarat amaçlı, savunma amaçlı… Ne
yapacak? Yani özel timler mi kuracak? 
AHMET DURAN BULUT (Balıkesir) –
Ordu kuracak.
OKTAY VURAL (İzmir) – Ordu mu
kuracak ya? Yani birilerini bir yere git vurdur mu diyecek, ne diyecek? Bunlar
çok tehlikeli hususlardır. 
Başbakana verilmiş bir görev,
Millî İstihbarata verilmiş bir görev, paralel bir sarayla olduğu zaman devlet
yönetilmez. Bu devletin bir geleneği vardır, bu devletin bir yönetim şekli
vardır. Türkiye’de bir Başbakan vardır ve Hükûmeti güvenoyu almış bir Başbakan
buraya hesap verir. Bu durumda, bunlarla ilgili, istihbaratla ilgili,
diğerleriyle ilgili örtülü operasyonların merkezi hâline gelemez Cumhurbaşkanlığı.

“Örtülü operasyon yapsın.”
diyorsunuz burada. “Bu amaçla veriyoruz.” diyorsunuz çünkü örtülü ödeneğin
amacı ve hedefi budur. Bu durumda, bunlarla ilgili, yapılanlarla ilgili
Parlamentoya sorumlu olan Hükûmet olduğuna göre, milletin vergisinin hesabını
kim soracak kesin hesapta? Biz soracağız. Bunu neyle soracağız? Yaptığı görevle
ilgili soracağız. Cumhurbaşkanının görevleri burada var Sayın Başkan. Bunlarla
ilgili hiçbiriyle bir illiyet bağı kurulamadı, kuramazsınız, mümkün değil. 
Dolayısıyla, kanunun amacı ve
hedefi, icraat yapan yürütme, yani icrai görevi ve sorumluluğu olan yürütmenin,
Hükûmet ve devlet icaplarının gereği olarak örtülü ödeneği vermesidir.
Cumhurbaşkanının böyle bir görevi yoktur. Bununla ilgili, istirham ediyorum,
para yetmeyebilir, yeni geçirdiniz. Diyor ki: “Ödeneğe ihtiyacı var.” Getirin
ödeneğini artırın, ödeneğini artırın. Bunlarla, örtülü ödenek, kapalı savunma
hizmetleri, istihbarat hizmeti yapacak. Bunlar olacak şeyler değil.
Siz, Başbakana karşı sorumlu bir
Bakansınız. Bakın, siz, Başbakana karşı sorumlusunuz. Başbakan da bakanların
koordinasyonundan sorumludur. Bir İçişleri Bakanının böyle bir önerge vermesi,
Başbakanın sorumluluk alanında olduğu bir istihbarat görevini Cumhurbaşkanının
yürütmesi için ödenek tahsisi ve bunun da hesap vermeden yapılması sizin
Başbakana karşı sorumluluğunuzu ve Parlamentoya karşı sorumluluğunuzu da göz
ardı ettiğinizi ortaya koyar. Tamamen paralel bir yapılanmaya izin
veriyorsunuz. Böyle bir şeye müsaade etmeyin. Bu, doğru bir şey değil. 
BAŞKAN – Evet Sayın Vural,
teşekkür ediyorum.
IV.- OTURUM BAŞKANLARININ KONUŞMALARI (Devam)
4.- Oturum Başkanı TBMM Başkan Vekili Sadık Yakut'un,
Başkanlık Divanının, 688 sıra sayılı Kanun Teklifi’ne 35’inci maddeden sonra
gelmek üzere yeni madde ihdasıyla ilgili Anayasa’ya aykırılığı ileri sürülen
önergeyi işleme koymama yetkisinin bulunmadığına ilişkin konuşması
BAŞKAN - Sayın milletvekilleri,
Anayasa’ya aykırılığı ileri sürülen bir önergeyi Anayasa’ya aykırılık yönünden
Genel Kurul değerlendirir. Komisyon salt çoğunlukla katılırsa önerge üzerinde
yeni bir madde olarak görüşme açılacak ve görüşler paylaşılacaktır.
OKTAY VURAL (İzmir) – Sayın
Başkan…
BAŞKAN – Bir saniye Sayın Vural,
bir bitsin konuşmam.
Bu değerlendirme sonunda
Anayasa’ya aykırılık görülürse yapılacak oylamayla düzenlemeyi Genel Kurul
reddedebilir. Bunun dışında Başkanlığımızın Anayasa’ya aykırılığı ileri sürülen
bir önergeyi işleme koymama yetkisi bulunmamaktadır.
OKTAY VURAL (İzmir) – Vardır,
vardır…
BAŞKAN – Hayır efendim.
OKTAY VURAL (İzmir) – Var
efendim.
BAŞKAN - Anayasa’ya aykırılıkla
ilgili kararı verecek olan yüce kuruldur. Düzenleme kanunlaştıktan sonra
Anayasa Mahkemesine de anayasaya aykırılık gerekçesiyle iptal davası açılması
ve düzenlemenin iptal ettirilmesi mümkündür. 
Burada tartışılması gereken konu,
Anayasa’ya aykırılığı iddia edilen bir önergenin Başkanlık tarafından işleme
konulup konulmayacağıdır.
OKTAY VURAL (İzmir) – Efendim,
bu, Anayasa’ya aykırılık değil, Anayasa’da yazılı olmayan bir görev. Bu,
açıktır. 
BAŞKAN – Sizin bahsettikleriniz
önergenin muhtevası ve gerekçesiyle ilgili yapılan konuşmalardı deminden bu
tarafa ama asıl tartışılması gereken Başkanlığın buna Anayasa’ya aykırılığı
iddia edilen bir önergeyi işleme alıp almama yetkisi var mı, yok mu?
OKTAY VURAL (İzmir) – Var.
BAŞKAN – Yok efendim.
OKTAY VURAL (İzmir) – Var. Var.
BAŞKAN – Daha önce de bu konuda
kararlarımız var. 
Evet efendim.
MEHMET AKİF HAMZAÇEBİ (İstanbul)
– Sayın Başkan, söz alabilir miyim?
BAŞKAN - Buyurun Sayın Hamzaçebi.
VI.- AÇIKLAMALAR (Devam)
20.- İstanbul Milletvekili Mehmet Akif Hamzaçebi'nin,
Cumhurbaşkanına, görevi olmayan bir konuda ödenek verilemeyeceğine ilişkin
açıklaması
MEHMET AKİF HAMZAÇEBİ (İstanbul)
– Sayın Başkan, varsayalım ki burada bir önerge verildi. Bu önergede “Türkiye
Cumhuriyeti laik bir devlet değildir.” hükmü var. Anayasa’ya aykırılığını ileri
sürdük. Siz bunu işleme koyacak mısınız Sayın Başkan?
BAŞKAN – Hayır efendim. O buna
örnek teşkil etmez efendim.
MEHMET AKİF HAMZAÇEBİ (İstanbul)
– Hayır, nasıl örnek değil? Anayasa’ya aykırılığın cinsleri mi var yani? Hafif
aykırı, tam aykırı, ilk 3 maddeye aykırı, diğerlerine aykırı; böyle bir şey
olur mu Sayın Başkan? Cumhurbaşkanının görevi olmayan bir konuda
Cumhurbaşkanına ödenek verilemez. Bu, bütçe hakkına da aykırıdır. Parlamento
bütçelerle yürütme organına verdiği ödenekleri denetleme hakkına sahiptir.
Cumhurbaşkanına görevi olmayan bir konuda ödenek veriyorsunuz, Parlamento bunu
kesin hesap kanunuyla denetleme imkânına sahip değil. Bütçe ilkelerine,
Anayasa’nın bütçeyle ilgili hükümlerine de aykırı Sayın Başkan.
BAŞKAN – Evet, teşekkür ediyorum.
Sayın Aydın, buyurun.
21.- Adıyaman Milletvekili Ahmet Aydın'ın, Başkanlık
Divanının Anayasa’ya aykırı olduğu gerekçesiyle bir önergeyi işleme almama gibi
bir yetkisinin olmadığına ve Sinop Milletvekili Engin Altay’ın yaptığı
konuşmasındaki bazı ifadelerine ilişkin açıklaması
AHMET AYDIN (Adıyaman) – Sayın
Başkanım, İç Tüzük’ümüzün 84’üncü maddesi Anayasa’ya aykırılık önergelerini
düzenliyor. “Bir kanun tasarı veya teklifinin Genel Kuruldaki görüşülmesi
sırasında tasarı veya teklifin belli bir maddesinin Anayasaya aykırı olduğu
gerekçesiyle reddini isteyen önergeler, diğer önergelerden önce oylanır.”
Tabii, burada Meclis Başkanlık Divanının yapacağı hiçbir husus yok. Bu
önergenin işleme alınması… Eğer varsa ki Anayasa’ya aykırılık önergeleri, bu
işleme alınır madde görüşülmesine geçtikten sonra ve bunu diğer önergelerden
önce Genel Kurulun oyuna sunabilir. Dolayısıyla, bu noktada tamamen Genel
Kurulun oyuna bağlı olarak bunu ancak halledebiliriz. Başkanlık Divanının
Anayasa’ya aykırı olduğu gerekçesiyle bir önergeyi işleme almama gibi bir
yetkisi yok.
Bir ikinci husus, az önce de
söylendi, sanki Cumhurbaşkanlığına siyasi propaganda yetkisi için ödenek
ayrılıyormuş gibi.
ENGİN ALTAY (Sinop) – Evet. 
AHMET AYDIN (Adıyaman) – Eğer
metnin tamamı okunsa, Engin Bey, bir bakın, orada metin değişiyor.
ENGİN ALTAY (Sinop) – Okudum.
AHMET AYDIN (Adıyaman) – Bakın,
devamında ne diyor? Aslına bakın, 5018 sayılı Kanun’un 24’üncü maddesine bakın.
“Örtülü ödenek, bu amaçlar dışında ve Başbakanın ve ailesinin kişisel
harcamaları ile siyasi partilerin idare, propaganda ve seçim ihtiyaçlarında
kullanılamaz.” diyor. Çok açık ve net bir şekilde zaten bunun içerisinde var,
devamında var. Okumadığınız için…
ENGİN ALTAY (Sinop) – Sen siyasi
amaçla siyasi parti…
AHMET AYDIN (Adıyaman) – Hayır,
siyasi parti, siyasi değil. Başbakan dahi kullanamaz, değil Cumhurbaşkanı.
Başbakan da kullanamaz, Cumhurbaşkanı da kullanamaz bu düzenlemeye göre. 
AHMET DURAN BULUT (Balıkesir) –
Arkadaşım, örtülünün hesabını kim soracak, kime verecek?
AHMET AYDIN (Adıyaman) –
Dolayısıyla, bunun siyasi partilerin idaresinde, propagandasında ya da seçim
ihtiyaçlarında asla kullanılamayacağı da hükme bağlanmıştır. Bu gerekçeler de
yerinde değildir. 
AHMET DURAN BULUT (Balıkesir) –
Örtülünün hesabını kime verecek?
AHMET AYDIN (Adıyaman) – Efendim,
bir an önce maddenin görüşülmesine de başlanmasını arzu ediyoruz. 
Teşekkür ediyoruz. 
BAŞKAN – Teşekkür ediyorum. 
ENGİN ALTAY (Sinop) – Sayın Başkan,
Sayın Aydın hem oturduğu yerden, bir kere, beni bu metni okumamakla itham etti,
ayıp etti. Ben bu metni 3 kere okudum evde Beyefendi. 
RECEP ÖZEL (Isparta) – O değil,
metni…
AHMET AYDIN (Adıyaman) – O metin
değil. 
ENGİN ALTAY (Sinop) – Hayır,
hayır, sen de bunu okudun, madde 24. 
AHMET AYDIN (Adıyaman) – Ben onu
demiyorum, hayır, “Maddenin tamamına bak.” dedim. 
ENGİN ALTAY (Sinop) – Siyasi
amaçla siyasi partiye hizmetin ayrı şey olduğunu bilmiyorsan sen bu siyaseti
bırak. 
AHMET AYDIN (Adıyaman) – Bırak
Allah aşkına ya!
RECEP ÖZEL (Isparta) – Şunu
gönderelim size de, bakın. 
AHMET AYDIN (Adıyaman) – Bu metne
bakın, metin çok açık. 
ENGİN ALTAY (Sinop) – Ben söz
istiyorum Sayın Başkanım bu konuda, bir Grup Başkanıyım. 
BAŞKAN – Açık zaten, söz verdim
efendim. 
22.- Sinop Milletvekili Engin Altay'ın, Adıyaman
Milletvekili Ahmet Aydın’ın yaptığı açıklamasındaki bazı ifadelerine ilişkin
açıklaması
ENGİN ALTAY (Sinop) – Evet,
teşekkür ederim. 
Sayın Başkan, Sayın Aydın laf
çarpıtıyor şimdi. Bu 24’ü okudum, “Burada, bir sürü, örtülü ödenekle ilgili
hüküm var, siyasi, sosyal ve kültürel amaçlar diye de hüküm var.” dedim, peşine
dedim ki: “Cumhurbaşkanının ettiği yemin gereği, bir kere, siyasi amacı
olamaz.” Dolayısıyla bu metne, siz bu metnin altına Başbakandan önce
Cumhurbaşkanını eklerseniz bu maddeyle…
BAŞKAN – Efendim… Sayın Altay…
ENGİN ALTAY (Sinop) –
Cumhurbaşkanının hem ettiği yeminle hem 104 ve 105’le çelişir. Bunu söylüyorum.
Siyasi…
BAŞKAN – Ben açıklamasını yaptım,
tartıştığımız konu o değil. 
ENGİN ALTAY (Sinop) – Sayın
Başkan, Sayın Aydın… 
BAŞKAN – Evet, tamam…
ENGİN ALTAY (Sinop) – Bizi
izleyenler benim söylediklerimi yanlış anlıyor Aydın’ın sözlerinden dolayı.
Siyasi amaç başka şeydir, siyasi partiye hizmet başka şeydir. Bunu söylüyorum. 
BAŞKAN – Teşekkür ederim.
Buyurun Sayın Vural, son söz.
23.- İzmir Milletvekili Oktay Vural'ın, Başbakana
Anayasa gereğince görevlerinde kullanmak üzere örtülü faaliyetleri için tahsis
edilmiş ödeneğin Cumhurbaşkanına verilemeyeceğine ilişkin açıklaması
OKTAY VURAL (İzmir) – Sayın
Başkan, biraz önce dediniz ki: “Anayasa’ya aykırılığı sunarsınız, yaparsınız.”
Kanun geldi, dedi ki: “Meclis Başkan Vekilliği görevini kanunla Cumhurbaşkanı
Sözcüsü İbrahim Kalın yönetir.” Ne yapacaksınız? Anayasa’ya aykırı, işleme mi alacaksınız?

Sayın Başkan, burada doğrudan
doğruya bizim Anayasa’mızda Türkiye Büyük Millet Meclisinin görev ve yetkileri
içerisinde Bakanlar Kurulu ve bakanları denetleme görevi vardır. Bakanları
denetleme görevini, hem kesin hesap kanunu hem bütçe kanunları hem de diğer
komisyonlar vasıtasıyla -bu denetimi- yaparız. Güvenlik ve İstihbarat Komisyonu
bu amaçla kuruldu, Millî İstihbarat Teşkilatının ve diğer güvenlik kurumlarının
denetlemesi. 
Şimdi, Cumhurbaşkanının kapalı
istihbarat ve kapalı savunma hizmetlerinin denetlenmesi icrai bir faaliyettir
ve icrai faaliyetlerin tamamı Meclise hesap vermek durumundadır. Herkes hesap
verir ve vermek durumundadır ama Cumhurbaşkanının sorumsuzluğu vardır. Bu
durumda bunun açıkçası bu 5018 kapsamında Başbakanın hükûmet icapları ve
Anayasa gereğince kendine verilmiş görevleri kullanmak üzere örtülü
faaliyetleri için tahsis edilmiş bir ödenek Cumhurbaşkanına verilemez çünkü
Cumhurbaşkanı Başbakan değildir, icraatçı değildir. Ha, bununla ilgili,
Cumhurbaşkanının, dediğim gibi, parası yetmiyor, toplayalım, verelim,
gönderelim; bütçesi bitmiştir, ödenek aktarsın Maliye Bakanı. Bu ihtiyaç varsa
Maliye Bakanlığı ödenek aktarır. Demek ki -örtülü ödenekten amaç ve hedef- bu
konuda tahsis edilmeyen bir ödeneği, kendisine verilmeyen bir görevi ifa etmek
için bunu kullanacak.
(Mikrofon otomatik cihaz
tarafından kapatıldı)
BAŞKAN – Evet, teşekkür ediyorum
Sayın Vural.
OKTAY VURAL (İzmir) – Bu işleme
alınamaz.
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
6.- Konya Milletvekili Kerim Özkul ve Kırıkkale
Milletvekili Ramazan Can ile 45 Milletvekilinin; Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Teklifi ve Plan ve Bütçe
Komisyonu Raporu ile Türkiye Büyük Millet Meclisi Başkanlığı ve Plan ve Bütçe
Komisyonu Başkanlığı Tezkereleri (2/2616) (S. Sayısı: 688) (Devam)
BAŞKAN – Önergeyi okutuyorum
efendim.
Türkiye Büyük Millet Meclisi Başkanlığına
Görüşülmekte olan 688 sıra sayılı
Kanun Teklifi’ne aşağıdaki maddenin eklenmesini ve diğer maddelerin teselsül
ettirilmesini arz ve teklif ederim.
 Sebahattin
Öztürk
 İçişleri
Bakanı
"MADDE 36- 10/12/2003
tarihli ve 5018 sayılı Kamu Malî Yönetimi ve Kontrol Kanununun 24 üncü
maddesinin birinci fıkrasında yer alan "Hükümet icapları" ibaresi
"Devlet ve Hükümet icapları" şeklinde, "Başbakanlık
bütçesine" ibaresi "Cumhurbaşkanlığı ve Başbakanlık bütçelerine"
şeklinde ve "Başbakanın ve ailesinin" ibaresi "Cumhurbaşkanının,
Başbakanın ve ailelerinin" şeklinde değiştirilmiş ve maddeye aşağıdaki
fıkra eklenmiştir.
"Cumhurbaşkanlığı
bütçesindeki ödenekler bakımından ikinci ve üçüncü fıkralar kapsamında yer alan
hususlar Cumhurbaşkanlığı kararnamesi ile belirlenir ve uygulanır.""
OKTAY VURAL (İzmir) – Sayın
Başkan, şimdi, bu önerge İçişleri Bakanı tarafından imzalanmıştır. Hükûmeti
temsil eden makam o değildir. Dolayısıyla, Hükûmet bu önergeyi verebilir,
Hükûmet verebilir. Hükûmeti temsil eden olmadığı için işleme alamazsınız. Alamazsınız,
yok. Hükûmeti temsil eden irade burada. Alamazsınız efendim, Hükûmeti temsil
eden irade burada.
BAŞKAN – Evet, Sayın Komisyon…
OKTAY VURAL (İzmir) – Sayın
Başkan, alamazsınız, usul tartışması açıyorum. Alamazsınız!
BAŞKAN – Usul tartışması açalım.
Buyurun.
Lehte, aleyhte söz isteyen?
OKTAY VURAL (İzmir) – Efendim,
alamazsınız. 
BAŞKAN – Niye alamam efendim?
OKTAY VURAL (İzmir) – Sayın
Başkan, Hükûmeti temsil eden irade burada, Sayın Cevdet Yılmaz bu durumda.
İçişleri hangi sıfatla veriyor? Sayın Başkan…
BAŞKAN – Efendim?
OKTAY VURAL (İzmir) – Şimdi, şunu
soruyorum: Hükûmet değişiklik önergesi verebilir ya da…
BAŞKAN – Evet, İçişleri Bakanı
veriyor.
OKTAY VURAL (İzmir) – Efendim,
bakın, Hükûmeti temsil eden Bakan burada, iradesi yok.
BAŞKAN – Biraz önce buradaydı
İçişleri Bakanı canım. Olur mu? Lütfen Sayın Vural, öyle şey söz konusu değil.
Evet, lehte…
AHMET AYDIN (Adıyaman) – Lehte.
OKTAY VURAL (İzmir) – Aleyhte.
ENGİN ALTAY (Sinop) – Aleyhte.
MEHMET DOĞAN KUBAT (İstanbul) –
Lehte.
OKTAY VURAL (İzmir) – Sayın
Başkan, siz hukuk mu yapıyorsunuz ya? Siz gerçekten Anayasa’ya, hukuk devletine
yemin mi ettiniz? Sizin iradeniz yok. Nasıl korsan birisi veriyor da
görüşülüyor? Siz Hükûmeti temsil ediyorsunuz.
PLAN VE BÜTÇE KOMİSYONU BAŞKANI
RECAİ BERBER (Manisa) – Korsan değil, Hükûmetin bir Bakanı.
OKTAY VURAL (İzmir) – Bakan
olsun.
BAŞKAN – Usul tartışması
açıyorum.
Lehte söz isteyen Ahmet Aydın,
Adıyaman Milletvekili. 
Buyurun Sayın Aydın. (AK PARTİ
sıralarından alkışlar)
XI.- USUL HAKKINDA GÖRÜŞMELER (Devam)
3.- Oturum Başkanı TBMM Başkan Vekili Sadık Yakut’un,
688 sıra sayılı Kanun Teklifi’ne 35’inci maddeden sonra gelmek üzere yeni madde
ihdasına ilişkin İçişleri Bakanı tarafından verilen önergeyi işleme almasının
İç Tüzük hükümlerine uygun olup olmadığı hakkında
AHMET AYDIN (Adıyaman) – Teşekkür
ediyorum Sayın Başkanım.
Değerli arkadaşlar, tabii, bugüne
kadar bizim hem İç Tüzük gereği bildiğimiz, uyguladığımız hem de Meclisin
teamüllerinde hakikaten sürekli gördüğümüz, yaşadığımız ve tecrübe ettiğimiz
bir hususun olmaması gerektiği yolunda ve buna ilişkin olarak da bir usul
tartışması açıldı. 
Şimdi, burada Hükûmeti kim temsil
edebilir? Hükûmete ait Bakanlar Kurulundan herhangi bir bakan arkadaş temsil
edebilir mi? Edebilir. Kim önerge verebilir? Herhangi bir bakan yine Hükûmet
adına önerge verebilir mi, İç Tüzük gereği bu yetkisi var mı? Var. Dolayısıyla,
bir arkadaş, bir bakan bir önerge verebilir, bir başka bakan Hükûmeti -Hükûmet
sıralarında, Komisyon sıralarında- burada temsil edebilir. Bunun burada
tartışma konusu dahi yapılmasını açıkçası ben abesle karşıladım. Böyle bir şey
doğru değil. Burada usul var erkân var, burada İç Tüzük var, bugüne kadarki
bütün Meclis teamülleri var. 
Dolayısıyla, şu anda bunun devam
etmesi ve madde ihdasına ilişkin görüşmelerin de bir an önce başlaması gerekir.
Buna ilişkin birtakım başka ihtirazi kayıtlar oldu. Anayasa’ya aykırılık
iddiaları dile getirildi. Anayasa’ya aykırılığı da yine İç Tüzük’ümüz çok açık
ve net bir şekilde ifade etmiş. İç Tüzük’ümüzün 84’üncü maddesine göre de bir
Anayasa’ya aykırılık iddiası varsa ilgili madde görüşüldüğü zaman buna ilişkin
olarak Anayasa’ya aykırılık önergesi verilebilir. Bu Anayasa’ya aykırılık
önergesi de diğer önergelerden önce görüşülür ama diğer önergelerden önce
görüştükten sonra Genel Kurul tarafından oylanarak karara bağlanır.
Dolayısıyla, Meclis Başkanlık Divanının gelen bir öneriyi ya da bir madde
ihdasını, başka bir önergeyi Anayasa’ya aykırı olduğu gerekçesiyle işleme
almama yetkisi yoktur, böyle bir yetki yok. Dolayısıyla, burada bu önergenin,
madde ihdasına ilişkin Hükûmet tarafından verilen önergenin, işleme alınan bu
önergenin –ki işleme alınmak durumunda, işleme de alındı Meclis Başkanlık
Divanı tarafından, haklı ve doğru bir şekilde- üzerindeki görüşmelerin bir an
önce yapılması lazım.
İkincisi, değerli arkadaşlar,
Cumhurbaşkanı devletin başıdır. Devletin ve milletin birliğini temsil eder.
Anayasa’nın uygulanmasını, devlet organlarının düzenli ve uyumlu çalışmasını
sağlar. Anayasa’nın 104’üncü maddesine baktığımızda böyle. 
AHMET DURAN BULUT (Balıkesir) –
Bunlar parayla mı satılıyor?
AHMET AYDIN (Devamla) - Yine,
Türkiye Büyük Millet Meclisi adına Türk Silahlı Kuvvetlerinin Başkomutanlığını
temsil eder, Türkiye’nin onurunu temsil eder.
(Mikrofon otomatik cihaz
tarafından kapatıldı)
AHMET AYDIN (Devamla) – Ve bu
manada da yapmış olduğu Anayasal görevlere ilişkin olarak da var olan
Başbakanlıktaki birtakım örtülü ödeneklerin Cumhurbaşkanlığında da olması kadar
doğal bir şey yok.
MEHMET AKİF HAMZAÇEBİ (İstanbul)
– Süleyman Şah’ı terk edip kaçan bir ülke.
AHMET DURAN BULUT (Balıkesir) –
Bunlar parayla mı oluyor kardeşim?
AHMET AYDIN (Devamla) - Lütfen
arkadaşlar, bunu çok fazla da farklı yollara çekmeyelim. Meramımız çok açık,
net ortadadır ve bu şahsa yönelik olarak verilen bir paye de değildir, makama
dönük verilen bir şeydir. 
Teşekkür ediyorum. (AK PARTİ
sıralarından alkışlar) 
BAŞKAN – Sayın Aydın, teşekkür
ediyorum. 
Aleyhte söz isteyen Engin Altay. 
Buyurun Sayın Altay. (CHP
sıralarından alkışlar) 
ENGİN ALTAY (Sinop) – Teşekkür
ederim Sayın Başkan. 
Çok açık bir Anayasa ihlali
yapmaz diye umuyorum bu Meclis. Şunu da merak ediyorum: Sayın Davutoğlu’nun
bundan haberi var mı, yok mu? İnanın, merak ediyorum. 
OKTAY VURAL (İzmir) – Yoktur,
yok, darbe yapıyorlar, yiyorlar adamı. 
ENGİN ALTAY (Devamla) – Ben olduğunu
zannetmiyorum çünkü 24’üncü madde çok açık. 
MİHRİMAH BELMA SATIR (İstanbul) –
Başbakanımızın talimatı olmadan hiçbir şey yapmayız. 
ENGİN ALTAY (Devamla) – 24’üncü
madde örtülü ödeneği Başbakanlığa belli gerekçelerle tahsis etmiş. Bu
gerekçelerin hepsi bir sorumluluk da gerektiriyor yani “Ben bu işi yaparım ama
sorumlu olmam.” denecek bir hâl değil. Bu gerekçeler istihbarat, kapalı
savunma, devletin millî güvenliği, yüksek menfaati, devlet itibarının gerekleri
ve biraz önce iddia ettiğim konu, siyasi amaçlar. Cumhurbaşkanının siyasi amacı
olur mu? 
PLAN VE BÜTÇE KOMİSYONU BAŞKANI
RECAİ BERBER (Manisa) – Devletin yok mu? 
ENGİN ALTAY (Devamla) – Devletin
olur. Devletin ali menfaati Cumhurbaşkanlığı makamından bir siyasi amaç
değildir. 
PLAN VE BÜTÇE KOMİSYONU BAŞKANI
RECAİ BERBER (Manisa) – Kim temsil ediyor? Devletin siyasi amacını kim temsil
eder? 
ENGİN ALTAY (Devamla) – Bir
siyasi amaç değildir. Cumhurbaşkanı kendisine Anayasa’da verilmiş görevleri
yapar, bu da 3’e bölünmüş. 
a) Yasamayla ilgili. 
b) Yürütmeyle ilgili. 
c) Yargıyla ilgili. 
AHMET AYDIN (Adıyaman) –
Yürütmenin başı kim?
ENGİN ALTAY (Devamla) –
Cumhurbaşkanı sarayda bıldırcın çiftliği kurabilir ama bir istihbarat timi
sarayda kullanamaz Cumhurbaşkanı, kullanamaz. 
AHMET AYDIN (Adıyaman) – Öyle bir
şey yoktur. 
ENGİN ALTAY (Devamla) – Madem o
kadar emin, “400 verin, verin.” deyip duruyor, beklesin iki ay daha, 400 alınca
yapsın bu işi, sistemi değiştirince yapsın. 
RECEP ÖZEL (Isparta) – O zaman
başka bir şey yapacağız. 
AHMET AYDIN (Adıyaman) – O zaman
başka, başka. 
ENGİN ALTAY (Devamla) – Ya, ya,
evet!
Sayın Başkan, bu teklif gerçekten
Anayasa’ya aykırıdır, Anayasa Mahkemesinden dönmemesi de mümkün değildir. Bu
teklifle devletin kabuğunu değiştiriyorsunuz, devletin özünü değiştiriyorsunuz.

AHMET AYDIN (Adıyaman) – Ne
alakası var? Nerede yazıyor özünü değiştirdiği?
ENGİN ALTAY (Devamla) –
Anayasa’yı, her vesileyle söylüyorum, ayaklarınızın altına alıp çiğnemeye
çalışıyorsunuz. 
AHMET AYDIN (Adıyaman) – Yok,
yapmayın. 
ENGİN ALTAY (Devamla) – Ben daha
önce de bu ülkede on üç gün Anayasa ayaklar altında süründüğü vakit bu kitabı
Türkiye Büyük Millet Meclisi Başkanlığına fırlattığımda, aldığım eleştirilere
şu cevabı verdim: “Benim fırlattığım Anayasa veya İç Tüzük değildi, benim
fırlattığım kitap da değildi çünkü siz onun özünü ve ruhunu iğfal etmiştiniz.”
RECEP ÖZEL (Isparta) – Aboo!
GÖKCEN ÖZDOĞAN ENÇ (Antalya) –
Çok ayıp.
ENGİN ALTAY (Devamla) – “Özünü ve
ruhunu boşaltmıştınız. Benim kürsüye fırlattığım bir selülozdan ibaretti.”
dedim. Şimdi de yapılmak istenen budur. 
Burası -hep söylerim- kanun koyan
bir yer. Kanunlar, Anayasa her yerde çiğnenebilir. Sayın Başkan, kanunların ve
Anayasa’nın hiç ama hiç çiğnenmeyeceği yeryüzünde 780.500 kilometrekarelik
coğrafyada 1 metrekarelik alan neresi derseniz, ben oturduğunuz koltuğun
kapsadığı alanı söylerim. Türkiye’nin her yerinde Anayasa çiğnenir belki ama
orada çiğnenmez. Sizi Anayasa’ya göre oturduğunuz koltuğun şanına göre işleme
tekrar davet ediyorum. 
Saygılar sunuyorum. (CHP
sıralarından alkışlar) 
BAŞKAN – Teşekkür ediyorum. 
Lehte söz isteyen Mehmet Doğan
Kubat, İstanbul Milletvekili. 
Buyurun Sayın Kubat. (AK PARTİ
sıralarından alkışlar) 
ALİ SERİNDAĞ (Gaziantep) – Ya,
Başbakana güvenmiyor musunuz? Niye Cumhurbaşkanına istihbarat örgütü ödeneği
vermeyi düşünüyorsunuz?
OKTAY VURAL (İzmir) – Darbe
planlıyorlar herhâlde. 
MEHMET DOĞAN KUBAT (İstanbul) –
Sayın Başkanım, çok değerli milletvekili arkadaşlarım; açılan usul görüşmesinde
Başkanlığın tutumu lehinde söz almış bulunuyorum. Bu vesileyle yüce heyetinizi
saygılarımla selamlarım. 
Değerli arkadaşlar, Anayasa’da
114’üncü madde de “Seçimlerde geçici Bakanlar Kurulu” başlığını taşıyan bu
madde de, seçimlerden önce Adalet, İçişleri ve Ulaştırma Bakanlarının istifa
edeceği hükmünü amirdir. Bu çerçevede, Sayın İçişleri Bakanının istifası
üzerine, yine, bu madde gereğince dışarıdan bir bakan atanmıştır. 
ALİ SERİNDAĞ (Gaziantep) –
“Bağımsız” diyor ama “bağımsız” diyor. Bakın, dikkat edin, orada “bağımsız”
kelimesi var.
MEHMET DOĞAN KUBAT (Devamla) –
Anayasa’nın 109’uncu maddesi Bakanlar Kurulunun kuruluşunu düzenler. Dışarıdan
atanan Bakanlar da bu Bakanlar Kurulunun bir üyesi ve onlarla yine…
ALİ SERİNDAĞ (Gaziantep) – Aç
Anayasa’yı oku “bağımsız” kelimesi var. 
RECEP ÖZEL (Isparta) – Bağımsız
da kimden bağımsız?
MEHMET DOĞAN KUBAT (Devamla) –
112’nci maddenin son fıkrasını okursanız, bu, milletvekili olmayanların da
Millet Meclisi önünde ant içecekleri ve Bakan sıfatını taşıdıkları sürece
milletvekillerinin tabi oldukları kayıt ve şartlara uyacakları, yasama
dokunulmazlığına sahip bulunacakları, Millet Meclisi üyeleri gibi ödenek ve
yolluk alacakları da yine Anayasa’da düzenlenmiş. 
ADNAN ŞEFİK ÇİRKİN (Hatay) – Ya,
Doğan Bey, bu anlattıklarının ne alakası var bu şeyle?
MEHMET DOĞAN KUBAT (Devamla) -
Sayın İçişleri Bakanının Anayasa’dan kaynaklanan bu sıfatından dolayı… 
OKTAY VURAL (İzmir) – Örtüsüz
verin, niye örtülü veriyorsunuz?
MEHMET DOĞAN KUBAT (Devamla) -
…yine İç Tüzük’ün 62’nci maddesine göre Hükûmetin temsili, burada görüşmelerde
oturup başından sonuna kadar Hükûmeti temsil etme yetkisi var. Yine İç Tüzük’ün
91 ve 87’nci maddelerinde çok açık biçimde kimlerin önerge verebileceği,
milletvekillerinin, esas komisyonun ve Hükûmetin önerge verebileceği çok açık
ve net biçimde düzenlenmiştir. Dolayısıyla, İçişleri Bakanının milletvekili
olmayan birisi olması, dışarıdan atanmış olması onun Anayasa ve İç Tüzük’te
tanınan hakları kullanmasına bir engel teşkil edecek durum değildir. Aksine,
temsilde birlik kuralı gereğince Bakanlar Kurulunu, Bakanlar Kurulunun herhangi
bir üyesi Genel Kurulda çok rahatlıkla temsil edebilir. 
AHMET DURAN BULUT (Balıkesir) –
Onlar versin, bağımsız Bakan vermesin.
MEHMET DOĞAN KUBAT (Devamla) -
Tartışma konusuna gelince, evet, gerekçe biraz insanın zihninde müphem uyandıracak
ama…
OKTAY VURAL (İzmir) – Kanun öyle
zaten.
MEHMET DOĞAN KUBAT (Devamla) -
…Sayın Bakanımız çok güzel ifade ettiler, 5018’in 24’üncü maddesindeki
gerekçeden esinlenerek alındığı için. Ama, değerli arkadaşlarım, 24’üncü madde
devlet itibarının gereklerinden, siyasi, sosyal ve kültürel amaçlardan
bahsediyor. 
ENGİN ALTAY (Sinop) – Canım, onun
için örtülüye gerek yok.
ALİ SERİNDAĞ (Gaziantep) –
Başbakan yapar o işi, Başbakan yapar, Başbakan yapar.
MEHMET DOĞAN KUBAT (Devamla) -
Anayasa’nın 104’üncü maddesi Cumhurbaşkanına devletin başı diyor, hükûmetin
başı 112’nci maddeye göre de Başbakan diyor; devleti ve hükûmeti ayırmış. 
ERKAN AKÇAY (Manisa) – Devletin
başının görevleri Anayasa’da yazıyor.
MEHMET DOĞAN KUBAT (Devamla) -
Devletimizin de itibarının gerekleri olabilir, siyasi, sosyal ve kültürel
amaçlar olabilir. Burada zaten istihbarat vesaire, bu Anayasa ve yasalarla
bunların hangi birimlere, makamlara bağlı olduğu belirli. Bu, Bakanımızın da
belirttiği gibi, Anayasa’da Sayın Cumhurbaşkanımıza tanınan ve özellikle devlet
itibarının gerekleri çerçevesinde kullanılmak amacıyla tahsis edilen bir
ödenektir.
Başkanımızın tutumu yerindedir.
Teşekkür ederim.
BAŞKAN – Teşekkür ediyorum Sayın
Kubat.
ENGİN ALTAY (Sinop) – Başbakanın
haberi var mı, onu söyle, Başbakanın haberi var mı?
RECEP ÖZEL (Isparta) – Var, var,
olmaz mı ya? Grup Başkan Vekilimiz burada, grup burada.
ENGİN ALTAY (Sinop) – Bence yok
Başbakanın haberi bu işten.
BAŞKAN - Aleyhte söz isteyen
Oktay Vural, İzmir Milletvekili. (MHP sıralarından alkışlar)
Buyurun Sayın Vural.
OKTAY VURAL (İzmir) – Sayın
Başkan, tabii, aslında bu önerge… Samimiyetle söylüyorum ve gözlerden de şunu
çok rahat anlıyorum ki burada ister gülücüklerle, ister methiyelerle, bazıları
kendilerini göstermek için, dördüncü kattaki paralel terminalin kendisini
göstermek için yapsa bile vicdana sığmadığını, doğru olmadığını gözlerinizden
anlıyorum. Samimiyetle söylüyorum bakın. Bu doğru bir şey değil. Bir Hükûmetin,
kendisine verilmiş bir görevle ilgili olarak Cumhurbaşkanının bu görevi yapması
için ödenek oluşturması demek, Hükûmetin kendi görevini başkasına ve
Parlamentoya hesap vermeyecek bir kuruma vermesi kendisini inkârdır. Siz şu
anda kendinizi inkâr ediyorsunuz. Türkiye Büyük Millet Meclisi olarak bununla
ilgili verdiğiniz önergeyle, güvenoyu verdiğiniz Hükûmetin, kanunlarla
görevlendirdiğiniz, Anayasa’yla görevlendirdiğiniz kurumların görevi dışında
fiilî olarak görev yapmasını sağlıyorsunuz. Bu hukuk değildir, bu fiilî
durumdur. Fiilî durumlarla devlet yönetilmez. Bakın, biraz önce söyledim, Sayın
Başkan, değişiklik önergeleri, 87’nci maddede “Maddenin eklenmesi hakkında,
milletvekilleri, esas komisyon veya Hükûmet isteyebilir.” diyor, değil mi?
Peki, Hükûmetin temsiliyle ilgili 62’nci madde: “Her görüşmenin başından sonuna
kadar, Hükûmet adına görüş bildirmek üzere Başbakan, ilgili bakan veya zorunlu
hâllerde yetkilendirilmiş birinci derecede sorumlu daire amirleri bulunur.”
Hükûmeti temsil eden burasıdır ve bu yönüyle gerekçeye bakıldığı zaman, gerekçe
diyor ki: “Bu maddeyle Genel Kurulda Hükûmetin Başbakan, ilgili bakan temsili
kuralı sevk edilmekle Hükûmetin Genel Kurulda tek bir görüşle ortaya çıkmasını
sağlamaktır.” Ne olacak? Her bir bakan “Ben Hükûmetim” diye önerge verirse olur
mu Sayın Başkan? Hükûmeti temsil eden irade budur, Hükûmeti temsil eden irade
Sayın Cevdet Yılmaz’dır, Cevdet Yılmaz’ın da böyle bir temsille ilgili, önerge
vermeyle ilgili durumu olmadığına göre, Hükûmet adına verilmiş bir önerge
yoktur. Nasıl milletvekili, Sayın Başkan… Berber Hicabi önerge verebilir mi?
Veremez. Milletvekili ya da Hükûmet…
BAŞKAN – Hükûmeti temsil eden her
bakan verir, Hükûmet üyesi her bakan verebilir efendim.
OKTAY VURAL (Devamla) – Hükûmet
sırasında oturmayan birisi, Hükûmeti temsil etmeyen birisi önerge verebilir mi?
Veremez. Yetkisiz temsil olur, bu gerçekten çok yanlıştır. Sayın Cevdet
Yılmaz’ın böyle bir iradesi Hükûmet adına olmadığına göre, bu tamamen darbe
anlayışıyla getirilmiş ve bir bakıma kim zorluyor, onu da bilmiyorum açıkçası.
BAŞKAN – Teşekkür ediyorum.
Sayın milletvekilleri, İç
Tüzük’ün “Hükümetin temsili” başlıklı 62’nci maddesinde, Hükûmet adına görüş
bildirmek üzere Başbakan veya ilgili bakanın hazır bulunacağı belirtilmektedir.
Önergede imzası bulunan bakanın görüşmelerde bulunma zorunluluğu bulunmayıp
önemli olan Hükûmetin temsilidir.
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
6.- Konya Milletvekili Kerim Özkul ve Kırıkkale
Milletvekili Ramazan Can ile 45 Milletvekilinin; Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Teklifi ve Plan ve Bütçe
Komisyonu Raporu ile Türkiye Büyük Millet Meclisi Başkanlığı ve Plan ve Bütçe
Komisyonu Başkanlığı Tezkereleri (2/2616) (S. Sayısı: 688) (Devam)
BAŞKAN - Şimdi soruyorum: Sayın
Komisyon, önergeye salt çoğunlukla katılıyor musunuz?
PLAN VE BÜTÇE KOMİSYONU BAŞKANI
RECAİ BERBER (Manisa) – Salt çoğunluğumuz vardır, önergeye salt çoğunluğumuzla
katılıyoruz Sayın Başkan.
BAŞKAN – Evet, Komisyon önergeye
salt çoğunlukla katılmış olduğundan önerge üzerinde yeni bir madde olarak
görüşme açıyorum.
ENGİN ALTAY (Sinop) – Şahsım
adına aleyhte söz istiyorum. 
HAYDAR AKAR (Kocaeli) – Ben de
şahsım adına istiyorum, lehte.
MEHMET AKİF HAMZAÇEBİ (İstanbul)
– Ben grup adına…
BAŞKAN – Cumhuriyet Halk Partisi
Grubu adına kim istiyor efendim?
ENGİN ALTAY (Sinop) – Akif Bey.
BAŞKAN – Sayın Hamzaçebi.
ENGİN ALTAY (Sinop) – Ben şahsım
adına aleyhte istiyorum.
HAYDAR AKAR (Kocaeli) – Ben de
şahsım adına istiyorum, lehte.
RECEP ÖZEL (Isparta) – Ben de
şahsım adına istiyorum efendim.
BÜLENT TURAN (İstanbul) – Ben de
istiyorum.
BAŞKAN – Sayın Altay istedi sözü.
HAYDAR AKAR (Kocaeli) – Tamam,
ben de lehte istedim. İki tane yok mu efendim? Onlar şimdi kalktı.
AHMET AYDIN (Adıyaman) – Ya
yazılı verildi, şahıslar verdi. Sayın Başkanım, şahıslar adına verildi yazılı
olarak, önceden verildi.
MİHRİMAH BELMA SATIR (İstanbul) –
Sayın Başkan, yazılı verdik, orada var bizim taleplerimiz.
ENGİN ALTAY (Sinop) – Tutanaklara
bakılsın efendim, Haydar Bey’in önce olduğu görülecek.
BAŞKAN - Milliyetçi Hareket
Partisinden…
MEHMET AKİF HAMZAÇEBİ (İstanbul)
– Şahıs konuşmaları için tutanaklara bakalım Sayın Başkan.
OKTAY VURAL (İzmir) – Biz Divana
teslim ettik şahıs adına olanı.
BAŞKAN – Milliyetçi Hareket
Partisi Grubu adına kim istiyor Sayın Vural?
OKTAY VURAL (İzmir) – Şimdi, söz
talep edenleri…
BAŞKAN – Evet, madde üzerinde,
şimdi, Cumhuriyet Halk Partisi Grubu adına söz isteyen, Akif Hamzaçebi.
Buyurun Sayın Hamzaçebi. (CHP
sıralarından alkışlar) 
CHP GRUBU ADINA MEHMET AKİF
HAMZAÇEBİ (İstanbul) – Sayın Başkan, değerli milletvekilleri; önceki
tartışmalarda konuyu bir parça aydınlatmaya çalıştım ama bir kez daha konuyu
ana hatları itibarıyla, anayasal çerçevede sizlere anlatmak istiyorum.
Bugüne kadar hiçbir Cumhurbaşkanı
örtülü ödenek ihtiyacı duymamıştır. Eğer böyle bir ihtiyaç olsaydı, Türkiye’de
yönetim buna göre kurulurdu, Cumhurbaşkanının buna göre anayasalarda yazılı
görevleri olurdu ve cumhurbaşkanlarına da bütçelerle örtülü ödenek ayrılırdı.
Bugüne kadar hiçbir cumhurbaşkanı “Bana örtülü ödenek verin.” dememiş. Bunu tek
söyleyen Türkiye’nin 12’nci Cumhurbaşkanı, “Parlamenter sistem bekleme odasına
alınmıştır.” diyen Sayın Erdoğan’dır. Sayın Erdoğan’ın bunu istemesinin
şüphesiz nedenleri var, şüphesiz nedenleri var. Bu talebin MİT’te yaşanan son
gelişmelerle bağlantılı olduğunu düşünüyorum. MİT’te yaşanan gelişmeler üzerine
Sayın Cumhurbaşkanı; MİT’i, MİT’in içinde yasa dışı olduğu ifade edilen ve
basına geçen o yapıyı kendine bağlamak istemektedir. Türkiye’de artık gizli
kapaklı operasyonlar bu önergeden sonra Erdoğan’ın talimatıyla çok daha rahat
bir şekilde yapılıyor olacaktır.
Anayasa’ya aykırıdır. Bunu
Anayasa Mahkemesine Anayasa’ya aykırılık nedeniyle taşıyacağız tabii ki ama
Türkiye Büyük Millet Meclisindeki Adalet ve Kalkınma Partisi Grubunun buna alet
edilmiş olmasını ve Cumhurbaşkanından geldi diye bu talep otomatik olarak buna
uyulmuş olmasını üzüntüyle karşılıyorum. Bu, parlamenter sisteme ihanettir. Bu,
Başbakana ihanettir. Başbakan yürütmenin başı olan kişidir, yürütmenin bütün
işlemlerinden dolayı Sayın Başbakan sorumludur. Öyle olduğu hâlde ve istihbarat
hizmetleri Sayın Başbakana bağlı olduğu hâlde sorumsuz olan bir Cumhurbaşkanına
istihbarat hizmetlerini yürütme, Millî İstihbarat Teşkilatını yönetme görevi
verilmektedir. 
Düzenleme, bu şekliyle bütçe
hakkına da aykırıdır. Bütçe kanunlarıyla millet adına hareket eden milletin
vekilleri yürütme organına bir bütçe verir. Bu bütçenin nasıl harcandığını,
amacına uygun olarak harcanıp harcanmadığını denetlemek de millet adına burada
görev yapan milletvekillerinin hakkıdır, görevidir. Milletvekilleri, milletin
vermiş olduğu bu ödenekleri denetleyebilmek için, bu ödenekleri ve bunların
nerelere harcandığını bilmek zorundadırlar ve bunların görevlere uygun olarak verilip
verilmediğini, harcanıp harcanmadığını bilmek zorundadırlar. Cumhurbaşkanına
görevi olmayan bir konuda ödenek verilmektedir. Bu, bütçe hakkına, dolayısıyla,
Anayasa’nın bütçeyle ilgili hükümlerine de aykırıdır. 
Değerli milletvekilleri, doksan
iki yıllık cumhuriyet hayatımızın son on üç yılını Adalet ve Kalkınma Partisi
hükûmetleriyle geçirdik. On üç yıl önceye göre bugüne baktığımızda, bugünden
yarına baktığımızda insanımızın geleceğe daha umutla baktığını söylemek mümkün
değildir. 
Bu önergeden önce kabul edilen
polis devleti yasa teklifi, şimdi kabul edilecek olan bu önerge ve bundan sonra
bu önergenin eklendiği tasarıda yer alan iki düzenlemeyle birlikte Türkiye’de
polis devletinin bütün kurumları adım adım yerleştirilmektedir. 
Bu, görüştüğümüz teklife eklenen
bu önerge yanında, teklifte “kişisel verilerin korunması” adı altında yapılan,
gerçekte kişisel verilere devletin müdahalesinin yolunu açan bir düzenleme var.

Yine, “İnternet yasakları” olarak
isimlendirdiğimiz ve daha önce Anayasa Mahkemesine götürerek iptal ettirdiğimiz
düzenlemeler görünüşte Anayasa Mahkemesinin iptal kararlarındaki gerekçeler
dikkate alınarak hazırlanmış gibi gözükmekle, yani bize öyle anlatılmakla
birlikte, gerçekte tamamen Anayasa'ya aykırı olarak yine devletin İnternet’e
müdahalesini, İnternet sitelerine kapatma yönlü müdahalesini yasalaştıran, onu
meşru saymaya çalışan bir düzenleme vardır. Yani İnternet’le ilgili düzenleme
bu şekildedir.
Polis devleti yasa tasarısı,
Cumhurbaşkanına örtülü ödenek verilmesi yönündeki düzenleme, İnternet’e
müdahale, kişisel verilere müdahale, onlara devletin müdahale etmesinin,
devletin ulaşmasının yolunu açması Türkiye'de artık demokrasiden
uzaklaşıldığını, bir dönem Arap ülkelerinde olan, hâlen bir kısım Arap
ülkelerinde yine var olan Baas rejiminin ve El Muhaberat istihbarat anlayışının
Türkiye'de olduğunu görüyoruz. Bu düzenlemelerle, El Muhaberat artık
Türkiye'dedir. Türkiye gerçekten bu düzenlemeyle ve diğer saydığım
düzenlemelerle parlamenter sistemi rafa kaldırmış olacaktır. Bekleme odasına…
Gerçekten daha önce Cumhurbaşkanının bir güç gösterisi olarak ifade ettiği,
Hükûmete baskı kurmak amacıyla ifade ettiği bu cümle bu düzenlemelerle,
özellikle de bu istihbarata yönelik örtülü ödenek verilmesi düzenlemesiyle
hayata intikal etmiş olacaktır.
Ama şuna inanıyorum: 7 Haziranda
seçim yaşayacağız, 7 Hazirana kadar elbette Anayasa'ya aykırı gördüğümüz bu
düzenlemeleri Anayasa Mahkemesine götüreceğiz. Anayasa'ya aykırı olduğundan
şüphe etmediğimiz bu düzenlemelerin Anayasa Mahkemesi tarafından iptal
edileceğinden hiçbir kuşkumuz yoktur demek istiyorum. Elbette Anayasa
Mahkemesinin ne karar vereceğini bilemeyiz ama Anayasa Mahkemesinin son
dönemlerde vermiş olduğu hukuku yücelten kararların bu Anayasa’ya aykırı diğer
düzenlemeler nedeniyle de yeniden verileceğini tahmin ediyorum.
Bir yandan çocuklarının
vakıflarına hazinenin yani milletin arazilerini kanun yoluyla pervasızca
bağışlayanlar, öte taraftan 14 yaşındaki öğrenci çocukları cezaevine
gönderenler ve onların cezaevlerindeki acıları üzerine mutluluk kuranlar,
mutluluk inşa edenler.
90’ların mazlumuydunuz, 2002
yılında iktidara gelirken “90’ların mazlumuyuz.” diyerek “Bizim iktidarımızda
adaletin, hukukun, özgürlüğün yönetimini kuracağız.” dediniz ama on üç yıllık
iktidar döneminin sonunda Türkiye’yi polis devleti rejimine taşıdınız. 90’ların
mazlumu artık 2015 yılında mazlum değil…
AHMET DURAN BULUT (Balıkesir) –
Azgın.
MEHMET AKİF HAMZAÇEBİ (Devamla) -
…halkına zulmeden bir Hükûmettir, bir yönetimdir. Bu yönetimin 7 Haziranda
milletin oylarıyla demokratik bir şekilde sandığa gömüleceğinden hiçbir kuşkum
yoktur, buna yürekten inanıyorum. 
İktidarda kalma süresi uzayan
yönetimler yönetim süresi uzadıkça kamu gücünü giderek daha sert bir şekilde
kullanırlar, daha otoriter bir anlayışla kullanırlar. Daha otoriterleşen, daha
sertleşen yönetimlerin bu sertlikle, otoriterlikle iktidarda kaldıkları
görülmemiştir, bunların hepsi demokratik bir şekilde yıkılıp gitmişlerdir.
Bugüne kadar her seçim sonrasında balkona çıkanların 7 Haziran akşamı çıkacak
balkon bulamayacaklarını hep birlikte izleyeceğiz ve göreceğiz. O balkonda 7
Haziran akşamında Adalet ve Kalkınma Partisi değil Cumhuriyet Halk Partisi
olacaktır, millet olacaktır, halk olacaktır, demokrasi olacaktır, özgürlük
olacaktır. 
Hepinize iyi sabahlar diliyorum.
(CHP sıralarından alkışlar) 
BAŞKAN – Teşekkür ediyorum. 
Milliyetçi Hareket Partisi Grubu
adına söz isteyen Oktay Vural, İzmir Milletvekili. (MHP sıralarından alkışlar)
Buyurun Sayın Vural.
MHP GRUBU ADINA OKTAY VURAL
(İzmir) – Sayın Başkan, değerli milletvekilleri, aziz vatandaşlarım; saat
dokuza çeyrek var ve dün saat 14.00’ten bu yana çalışıyoruz. 
Zaman zaman, burada, gece yarısı
önergeleriyle Türk Silahlı Kuvvetlerine kumpas kurmayı meşrulaştıran
düzenlemeler getirildi ve bu önergelerle kurumlar çökertildi. 
Son dönemlerde Adalet ve Kalkınma
Partisinin çıkardığı kanunların tamamı diktatörlüğe geçiş yasalarının kılıfını
hazırlamaktadır. Hepimizi makul şüpheli hâle getiren, hepimizin özgürlüğünü
istediği gibi kısıtlayan, kendi partisindeki adayları belirleme yetkisini almak
isteyen ve bu yönüyle, kendisine Anayasa tarafından verilmeyen görevleri ifa
etmek üzere, tek adamcı bir diktatörlük anlayışını fiilî olarak meşrulaştırmak
isteyen bir darbeci zihniyetle karşı karşıyayız. 
Bu madde ekleme, birincisi,
getiren Hükûmetin kendini inkârıdır ve vesayet altında olduklarını ortaya
koymaktadır.
KALKINMA BAKANI CEVDET YILMAZ
(Bingöl) – Hiçbir şekilde değil.
OKTAY VURAL (Devamla) – İkincisi,
parlamenterlerin milletin vekili değil, hukukun üstünlüğüne yemin etmiş
vekiller değil, üstünün hukukunu gerçekleştirmekle ilgili görevli olduğunu
ifade eder. Bu çok vahimdir. 
Milletle irtibatını, hukukla
irtibatını kesenler politik terörist hâline gelir ve şu anda, bunu getirmekle,
bir politik terörist gibi davranıyorsunuz. Neden? 
Aziz vatandaşlarım, çünkü
Cumhurbaşkanına verilen görev 104’üncü maddede tadat edilmiş. Cumhurbaşkanının
görevlerinin hiçbirinde, bu maddede verilen örtülü ödenekleri kullanması için
bir icrai faaliyet yok. 
Aziz vatandaşlarım, Cumhurbaşkanını
seçtiniz, Cumhurbaşkanı sarayda istihbarat merkezi kuracakmış, kapalı savunma
yapacakmış, örtülü operasyon, örtülü istihbarat yapacakmış. Bu bir istihbarat
devleti, parti devleti anlayışıdır. Aziz milletvekilleri, siz milletin
vekilisiniz, sarayın değil, kişinin değil. Dönüp gideceksiniz, milletin içinde
yaşayacaksınız ve bugünlere geldiğimiz bu ortam içerisinde herkesin birbirini
paralelci… Ve yola çıktıklarının hepsini itenler gibi, değerli milletvekilleri,
siz de parlamenter hukukuna sizin sahip olduğunuz yetkiler ve size hesap
vermesi gerekenlerin hesap vermemesini sağlayacak kanunsuz bir irade
kullanıyorsunuz. Anayasa’mıza göre… Burada aynen şunu söylüyor: “Madde ile
kapalı istihbarat, kapalı savunma hizmetleri devletin millî güvenliğiyle ilgili
gerekleri yerine getirmek üzere…” Ben soruyorum: Cumhurbaşkanı tim mi kuracak,
birilerine infaz emri mi verecek, darbe mi planlayacak, bizi mi dinleyecek,
sizi mi dinleyecek, sizi mi izleyecek, ne görevi var? Millî güvenlikle ilgili,
devletin millî güvenliği… Anayasa’mız devletin millî güvenliğiyle ilgili diyor
ki: “Millî güvenliğin sağlanmasından Türkiye Büyük Millet Meclisine karşı
Bakanlar Kurulu sorumludur.” Siz Cumhurbaşkanına millî güvenlikle ilgili örtülü
ödenek kullanmasını nasıl verebilirsiniz ya? Kendinizi inkâr ediyorsunuz.
Değerli arkadaşlar, olabilir,
eski Genel Başkanınız olabilir ama unutmayın ki siz millete karşı sorumlusunuz.
O da zamanı geldiğinde millete karşı gidecek ama siz şu hukuku üstün
kılacaksınız.
Sayın Bakan, size verilmiş millî
güvenlik görevi var, size verilmiş devlet istihbarat görevi var. Bir
Cumhurbaşkanının, orada kurulmuş -daire başkanı mı diyorsunuz, ne diyorsunuz-
bir daire başkanlığının istihbarat yapmasını, savunma hizmeti yapmasına ilişkin
örtülü ödenek kullanmasını nasıl yapabilirsiniz? Paralel devlet işte bu.
Sayın Bakan, siz devlet
geleneğinden gelen birisiniz, bunlar olmaz. Bunlar Devlet Planlama Teşkilatında
bir uzmanın önüne gitse bile “Böyle bir rezalet olmaz.” diyerek siz
söylersiniz. Bu bir garabettir. Kendinizi ve Parlamentoyu inkâr ediyorsunuz. Bu
yönüyle bakıldığında, Anayasa’mızca Cumhurbaşkanına verilmemiş bir görevi ifa
etmek üzere örtülü ödenek… Sonra kalkıp “Efendim, işte, maddede böyle
belirtilmiş. Efendim, işte, sosyal, kültürel…” Madem öyle, örtüsüz ödenek
verin; bunu yapmıyorsunuz. Örtülü ödeneğin amacı nedir? Gizli birtakım
faaliyetler, devletin yüksek menfaatleri. Türkiye Büyük Millet Meclisine ve
millete karşı sorumlu olan Bakanlar Kuruluna verilen görev neticesinde
denetlememiz gerekiyor ama böyle olduğu zaman, gerçekten, bu iradeyle,
Hükûmetin böyle bir irade koymakla kendini artık feshettiğini… “Biz Bakanlar
Kurul değil saray kuruluyuz.” diyor. Yarın, öbür gün bir şey geldi, “Ekonomiyle
ilgili yatırımları takip etmek üzere ya da tahsis etmek üzere Cumhurbaşkanlığı
ödeneğine, açıkçası, Ekonomi Bakanlığındaki ödenekler aktarılır.” dedi; ne
yaparsınız siz, ne yaparsınız? “Evet” mi dersiniz? “Hayır” derim diyor, bak. 
PLAN VE BÜTÇE KOMİSYONU BAŞKANI
RECAİ BERBER (Manisa) – Öyle bir şey gelmedi. Gelince…
OKTAY VURAL (Devamla) – Geldi,
yaptı; ne yapacaksınız? Oradaki ekonomik işlerden sorumlu daire başkanlığı
yürütsün canım, daire başkanı var, ne gerek var size? Bu parlamenter demokrasi
ya, şeffaf, hesap verebilir devlet. 
Biz faili meçhulleri ortadan
kaldırmak istiyoruz. MİT mensuplarına, Başbakanın bir görev vermesi hâlinde bu
görevleri ifasından dolayı dokunulmazlık zırhı getirdiniz. Parlamento ve
Hükûmet, yetkisini bürokratik oligarşiye veriyor; şu anda yapılan budur. 
Eleştirebiliriz sizi, yapabiliriz
ama sizin sorumlu olduğunuz halk var; gideriz halka, millete ama
Cumhurbaşkanlığındaki güvenlik daire başkanının halka karşı sorumluluğu yok,
Cumhurbaşkanının Parlamentoya karşı sorumluluğu yok. Eleştiririz sizi, yaparız.
Ama bugün ben istihbarat konusunda yapılanlarla ilgili kimi eleştireceğim?
Türkiye Büyük Millet Meclisi Güvenlik ve İstihbarat Komisyonu kimi inceleyecek?
Geçenlerde bir toplantıya çağırdık, olağanüstü toplantıya, “Cumhurbaşkanlığında
istihbarat merkezi kuruluyor.” iddiaları karşısında toplantıya çağırdık,
geçiştirildi. Nasıl denetleyeceğiz, nasıl bakacağız? Bu milletin denetlemediği
bir kamu idaresi olabilir mi? Bu bürokratlar sizden üstün mü değerli
milletvekilleri ya? Sizin arkanızda millet var, onu temsil ediyorsunuz. Sizin
arkanızda da milletin egemenliğini temsil eden Türkiye Büyük Millet Meclisi
var. Bununla yaptığınız, gerçekten bir istihbarat devleti; fiilî olarak
Cumhurbaşkanına icrai görev vermek suretiyle, fiilî bir durumla darbe yapmasını
temin ediyorsunuz; bindiğiniz dalı kesiyorsunuz. 
Değerli kardeşlerim, eksikler
olur, bunlar olabilir ama hukuk kaybolursa ne olacak? Devlet giderse, yönetim
anlayışı giderse ne olacak ya? Birileri istiyor olabilir, elinizi vicdanınıza
koyunuz ya. Biraz önce söyledim, geldi bir önerge -ben de yatırımları izleme,
Binali Yıldırım’ı getirdim, 3 dönemi doldu- bütün yatırımlarla ilgili onayların
Cumhurbaşkanından geçmesine ilişkin bir önerge geldi, ne yapacaksınız?
“Devletin başı canım, ya ne olur canım…” Bunu mu diyeceksiniz? Aynı yaptığınız iş,
fiilî olarak nasıl Kamu Yönetimi Temel Kanunu Tasarısı reddedildiyse,
bütünşehir yasalarıyla birlikte devletin üniter yapısını ortadan kaldırmaya
yönelik girişimleri kanunlarla yerine getirdiğiniz gibi, bugün de icrai
faaliyetten sorumlu olan Bakanlar Kurulu, icrai faaliyetleriyle ilgili kamu
harcaması yapması için Cumhurbaşkanlığına ödenek veriyor. 
Bir şey daha söyleyeyim: Sayın
Cevdet Yılmaz, bunu koydunuz, Devlet Planlama Teşkilatında uzmana gittiniz.
Şimdi, bununla ilgili bu kanunun 6’ncı ya da 8’inci maddesinde bir üniversite
kurdunuz. Bu üniversite kurmakla ilgili ek cetvele koydunuz değil mi ismini?
PLAN VE BÜTÇE KOMİSYONU BAŞKANI
RECAİ BERBER (Manisa) – Sağlık Üniversitesi.
OKTAY VURAL (Devamla) – Peki,
burada nerede? Ek cetvelde nerede yeri? Yani, bütçede, bütçenin ilgili ek
cetvelinde yer almadığı sürece nasıl siz bütçeden harcama yapacaksınız, cetveli
değiştirmemişsiniz.
(Mikrofon otomatik cihaz
tarafından kapatıldı)
PLAN VE BÜTÇE KOMİSYONU BAŞKANI
RECAİ BERBER (Manisa) – Tabii, yapılmayacak demek ki.
OKTAY VURAL (Devamla) – Siz
kanuna koymuşsunuz ama bütçede bununla ilgili o ek cetveldeki ibareyi
değiştirmemişsiniz. Bu da sanıyorum Sayın Cevdet Yılmaz’ın önüne Planlamada ya
da Sayın Recai Berber’e gelseydi “Ya, bunun ek cetvelde yeri yok.” Şimdi, yeri
olmadan nasıl harcama yapacaksınız? Yok, koymadınız. 
PLAN VE BÜTÇE KOMİSYONU BAŞKANI
RECAİ BERBER (Manisa) – Harcama yapılmak istenmiyor demek ki.
OKTAY VURAL (Devamla) –
Koymadınız işte. Dolayısıyla, bakın, kendi kanununuzda yaptığınız değişiklikle
ek cetveli değiştirdiniz. Şimdi Cumhurbaşkanlığıyla ilgili örtülü ödenek
veriyorsunuz ama bununla ilgili bütçede ek cetvelde bir tane değişiklik
yapmıyorsunuz. Bu bile bu teklifin teknik olarak değil, doğrudan doğruya
tepeden inme bir talimatla geldiğini gayet açık ve net bir şekilde ortaya
koyuyor.
Sayın Başkan, bu önergeyle ek
cetvelle ilgili düzenleme yapılamadığı için, olmadığı için uygulanması mümkün
değildir. Uygulanması fiilen mümkün olmayan bir önergeyi de açıkçası görüşmek
abesle iştigaldir. 
BAŞKAN – Teşekkür ediyorum.
OKTAY VURAL (Devamla) – Ödenek
konulmasıyla ilgili husus var ama bütçede yeri yoksa bu harcamanın
yapılamayacağını da ortaya koyuyor.
Teşekkür ederim Sayın Başkan.
(MHP sıralarından alkışlar)
BAŞKAN – Teşekkür ederim Sayın
Vural. 
Şimdi, şahsı adına söz isteyen
Bülent Kuşoğlu, Ankara Milletvekili.
Buyurun Sayın Kuşoğlu. (CHP
sıralarından alkışlar)
BÜLENT KUŞOĞLU (Ankara) – Sayın
Başkan, değerli arkadaşlarım; bugün hakikaten sadece Parlamentoda bulunduğum
süre içerisinde değil ama hayatımın en üzüntülü günlerinden birini yaşadım.
Yani, sonuçta hepimizin olan bu devleti bugün ayaklar altına alıyoruz, devlet
çarkını bozuyoruz. Bunun
için çok çok üzüldüm. Hem de bunu devletten yetişmiş, devletin en önemli
kurumlarından, Planlamadan yetişmiş, diğeri Maliye Bakanlığından yetişmiş 2
Hükûmet temsilcisiyle yapıyoruz. Başkanlık Divanında da bir hukukçu oturuyor,
onun da devlet adabını, devlet yönetimini bilen bir kişi olduğunu biliyorum
şimdiye kadar. Bütün bunlara rağmen, milletvekili olmayan bir Bakan bir teklif
veriyor ve devlet nizamını olduğu gibi değiştiriyoruz. 
Değerli arkadaşlarım, bu 5018 sayılı Kanun’un 24’üncü
maddesinde örtülü ödenek tanımlanmış: “Örtülü ödenek; kapalı istihbarat ve
kapalı savunma hizmetleri, Devletin millî güvenliği ve yüksek menfaatleri ile
Devlet itibarının gerekleri, siyasi, sosyal ve kültürel amaçlar ve olağanüstü
hizmetlerle ilgili Hükümet icapları için kullanılmak üzere Başbakanlık
bütçesine bir ödeneğin konması.”
Bunun, bu konan ödeneğin Cumhurbaşkanıyla paylaşılması
ve bunun hesabının kitabının, denetiminin de tümüyle Cumhurbaşkanlığı
kararnamesiyle yapılması deniyor. 
Cumhurbaşkanının görev ve yetkileri, biliyorsunuz,
Anayasa’nın 104’üncü maddesinde tanımlanmış: “Cumhurbaşkanı Devletin başıdır.
Bu sıfatla Türkiye Cumhuriyetini ve Türk Milletinin birliğini temsil eder;
Anayasanın uygulanmasını, Devlet organlarının düzenli ve uyumlu çalışmasını
gözetir.” deniyor. Neler bunlar, onları da tek tek saymış: Yasamayla ilgili
olanlar, yürütmeyle ilgili olanlar, yargıyla ilgili olanlar. Bunları da tek tek
saymış. Bunlar arasında böyle bir yetkisi yok Cumhurbaşkanının. Yani bunun,
Cumhurbaşkanının Anayasa Mahkemesinin yetkilerini almasından bir farkı yok.
Başbakanın yetkilerini alıyor. Başbakanın en önemli yetkilerini, kapalı
istihbaratı alıyor, o konudaki ödeneği alıyor, onun kullanımını alıyor daha
doğrusu, kendisine mal ediyor. Anayasa Mahkemesinin de o zaman yetkilerini
alsın, Genelkurmay Başkanının da yetkilerini alsın ya da Türkiye Büyük
Millet Meclisi Başkanının yetkilerini de alsın. Bundan bir farkı yok inanın
bunun. Devlet çarkı böyle çalışmaz, devlet düzeni böyle çalışmaz. Bu anlayışın,
bu yapının değiştirilmesi sistemin değiştirilmesi, rejimin değiştirilmesi
anlamına geliyor. Biz rejimi değiştiriyoruz, sistemi değiştiriyoruz. Örtülü
ödeneği Cumhurbaşkanının emrine vermiyoruz sadece, sistemi değiştiriyoruz.
Burada suç işleniyor. Burada oturan arkadaşlarım, el kaldıran arkadaşlarım
bilsinler ki suç işlediler. Buna onay vermemiz de suçtur. Anayasa’ya aykırı bir
iş yapıyoruz değerli arkadaşlar. Sizleri ikaz ediyorum; yanlış yapılıyor, suç
işliyorsunuz, devlet düzenini değiştiriyorsunuz, devleti altüst ediyorsunuz.
Bunun altından kalkılamaz. 
ALİ SERİNDAĞ (Gaziantep) – Darbe
yapılıyor, darbe!
BÜLENT KUŞOĞLU (Devamla) –
Gerçekten bir darbe yapılıyor, bir darbe yaşıyoruz. Şu anda bir darbe
yapılıyor. Bundan bir farkı yok. Devlet düzenini değiştirmek, altüst etmek,
sistemi çökertmek anlamındadır bu. Dediğim gibi çok açık ve bunun denetimi… 
Bakın, önergede ne diyor? “Cumhurbaşkanlığı
bütçesindeki ödenekler bakımından ikinci ve üçüncü fıkralar kapsamında yer alan
hususlar Cumhurbaşkanlığı kararnamesi ile belirlenir ve uygulanır.” İkinci ve
üçüncü fıkradaki hususlar da örtülü ödeneklere ilişkin giderler. Üçüncü fıkra “…Başbakan,
Maliye Bakanı ve ilgili Bakan tarafından imzalanan kararname esaslarına göre
gerçekleştirilir ve ödenir.” diyor, “Bunu Cumhurbaşkanlığı kararnamesiyle
yaparım.” diyorsunuz; bunu da kaldırıyorsunuz. İkinci fıkra: “Başbakanlık ve
diğer ilgili idare bütçelerinde yer alan örtülü ödeneklerin kullanılma yeri,
giderin kimin tarafından yapılacağı, hesapların tutulma ve kapatılma yöntemi,
gideri yapanın değişmesi halinde yeni yetkiliye hangi belgelerin aktarılacağı
Başbakan tarafından belirlenir.” Bunları da Cumhurbaşkanı üzerine alıyor. Bu,
sistemi değiştirmektir, Cumhurbaşkanının Başbakanın yetkilerini almasıdır,
rejim değişikliğidir. 
Tekrar ediyorum, buna fırsat
vermeyiniz; suç işliyoruz, yanlış yapıyoruz, rejim değişikliği, sistem
değişikliği yapıyoruz. 
(Mikrofon otomatik cihaz
tarafından kapatıldı) 
BÜLENT KUŞOĞLU (Devamla) – Tarihî
bir olay yaşıyoruz ama kötü bir şekilde yaşıyoruz, lütfen buna izin vermeyiniz.
Sayın Başkan, siz de ve Sayın
Bakanım siz de tekrar, lütfen, bunu gözden geçiriniz. Yanlış bir iş yapmayalım
lütfen. Herkesin sağduyusuna hitap ediyorum. 
Saygılar sunarım. (CHP
sıralarından alkışlar)
BAŞKAN – Teşekkür ediyorum Sayın
Kuşoğlu. 
Şahsı adına söz isteyen Erkan
Akçay, Manisa Milletvekili. 
Buyurun Sayın Akçay. 
ERKAN AKÇAY (Manisa) – Sayın
Başkan, değerli milletvekilleri; hepinizi saygıyla selamlıyorum. 
Adalet ve Kalkınma Partisi
iktidarı freni boşalmış bir kamyon gibi, son sürat, yokuş aşağı gidiyor ve
bütün Türkiye nefesini tutmuş, son çarpışma anını bekliyor. Bugün itibarıyla
geldiğimiz nokta budur ve bu son çarpışma anı da uzak değil, yakındır. 
Devletin başı, evet, devletin
başıymış! Devletin başı artık sizin başınızda küp olmuş, devletin başı
başınızda yük. Yakın zamanda bu küpü siz devireceksiniz, yükten
kurtulacaksınız. 
Cumhurbaşkanına örtülü ödenek,
Erdoğan AŞ’ye kayıt dışı para lazım -Erdoğan AŞ- ama bu AŞ, bu şirket kayıt
dışı çalışıyor, merdiven altı çalışıyor; denetim yok, hesap yok. Zaten saray da
kaçak; kaçak saraya kayıt dışı para. Örtülü ödenek niçin gerekli? Cumhurbaşkanının
görevleri Anayasa’nın 104’üncü maddesinde sayılmış. Bütçeyle ilgili hükümler de
yine Anayasa’nın 163’üncü maddesinde ve Kamu Mali Yönetimi Kanunu’nda sayılmış.
Anayasa’ya aykırı, bütçe hakkına aykırı bir dayatmayla geliyorsunuz. 
Şu, ayan beyan ortaya çıkıyor ki
Erdoğan sarayda illegal bir örgüt kuruyor. 
BÜLENT TURAN (İstanbul) – Temiz
bir dille konuşun.
OKTAY VURAL (İzmir) – Aynen öyle,
aynen öyle.
ERKAN AKÇAY (Devamla) – Bu
illegal örgütün diğer bir tanımı da çetedir ve suç işlenecektir, başka da bir
anlamı yoktur, hukuk dışı; Başbakanın görevlerini üstleniyor. Türkiye kurum ve
kurallarıyla yönetilmekten çıkmıştır. Yapılanlar tam bir darbedir. Bu kaçıncı
darbedir? (AK PARTİ sıralarından gürültüler)
BÜLENT TURAN (İstanbul) – Hadi
canım sende!
ERKAN AKÇAY (Devamla) – Siz devam
edin laf atmaya. 
Ve devleti şirazesinden
çıkardınız; devleti, kurumlarıyla, kurallarıyla hukuku da altüst ederek her
türlü teamülü, geleneği, anlayışı mahvederek tamamen bozdunuz. Para yetmiyorsa
artırın ve sadece çiğ çiğ laf atabilirsiniz, gelip bu kürsüden hukuka göre,
akla göre, mantığa göre, devlet bilincine göre, devlet hayatına, kamu hayatına
göre savunamazsınız. 
CUMA İÇTEN (Diyarbakır) – Sizin
aklınız bizim aklımızı anlamaz, anlayamazsınız. 
ERKAN AKÇAY (Devamla) – Paralel
yapılar kuruluyor. Bir gün sizin aklınız anlayacak bunları ve bu tutanaklar bir
gün aynanız olacak, “Eyvah!” diyeceksiniz. Zaten bir kısmınız da demeye
başladı, bir kısmınız tuzluk oldu, tuzluk için sıraya girecekler var. Bu
paralel yapılar yine sizin iktidarınızın sonunu hazırlıyor. Ey Adalet ve
Kalkınma Partisi milletvekilleri, kendinizi bu kadar kullandırmayınız, size
yazık!
BÜLENT TURAN (İstanbul) – Sayın
Başkan, müdahale eder misiniz.
RECEP ÖZEL (Isparta) – Allah
Allah!
ERKAN AKÇAY (Devamla) – Gelsin o
İçişleri Bakanı yemin etsin; Başbakanın haberi var mı, yok mu. İddia ediyoruz,
Başbakan Sayın Davutoğlu’nun haberi yok.
RECEP ÖZEL (Isparta) – Nereden
biliyorsun ya, nereden biliyorsun?
ERKAN AKÇAY (Devamla) – Sen
nereden biliyorsun? Sen bilmiyorsun, ben iddia ediyorum… 
RECEP ÖZEL (Isparta) – Nereden
biliyorsun, sen yanında mısın? 
BÜLENT TURAN (İstanbul) – Hayal
görüyorsunuz.
ERKAN AKÇAY (Devamla) – Biz sizi
biliyoruz. Her türlü iddiaya da varım. Gelsin, İçişleri Bakanı, o imzayı atıp
kaçan İçişleri Bakanı gelsin izah etsin.
OKTAY VURAL (İzmir) – Cevdet
Yılmaz niye imza atmıyor? Atmaz böyle bir şeye. 
VAHAP SEÇER (Mersin) – Başbakanı
hançerliyorsunuz, hançerliyorsunuz; Allah bilir, haberi yoktur. 
ERKAN AKÇAY (Devamla) – Her yıl
örtülü ödenek üçe, beşe katlanarak 2014 yılında 1 milyar 75 milyon liraya
ulaştı. Dört aylık, 2015 yılında 337 milyon lira bu örtülü ödenek. Ya, bu
iktidarın bu kadar örtülü işleri nedir? Biliyor musunuz, haberiniz var mı? Yok.
Savunamıyorsunuz ama cılız cılız laf atarak güya tepki gösteriyorsunuz. Mesele
sadece para değil, para israf ediliyor ama sadece para değil, yetkiler
gasbediliyor; Anayasa, devlet hayatı, kurumlar, makamlar ayaklar altına
alınıyor. 
OSMAN AŞKIN BAK (İstanbul) – Vay
vay vay vay!
ERKAN AKÇAY (Devamla) – Evet, ya,
vay vay vay vay!
OSMAN AŞKIN BAK (İstanbul) –
Sabah oldu, horozlar ötüyor.
ERKAN AKÇAY (Devamla) – Bu
yetkiler gasbediliyor ama sorumluluk yok, yetki var sorumluluk yok.
BÜLENT TURAN (İstanbul) – Verelim
sorumluluk.
ERKAN AKÇAY (Devamla) – Buna
aklınız, vicdanınız var mı? İddia ediyorum ki dilinizin söylediği ile
kalbinizdeki aynı değil, ben kesinlikle inanmıyorum.
(Mikrofon otomatik cihaz
tarafından kapatıldı)
RECEP ÖZEL (Isparta) – Ya, san
nereden biliyorsun kalbimizi?
ERKAN AKÇAY (Devamla) – Kamu kaynaklarına
çöreklendiniz, Yeşilay Vakfına bütçeden 15 milyon lira para aktarıyorsunuz. Bu
paralar kimin, kime gidiyor, nereye harcanacak bu? Daha, Yeşilay Vakfının
yönetimi belli değil. TÜRGEV’e arsalar, araziler bu kadar niye veriliyor?
BAŞKAN – Teşekkür ediyorum Sayın
Akçay.
ERKAN AKÇAY (Devamla) – Ayakkabı
kutuları, havuzlar… Dakikalar, saatler, günler yetmez. (MHP sıralarından
alkışlar)
BAŞKAN – Sayın milletvekilleri,
on dakika süreyle soru-cevap işlemi yapılacaktır.
Sayın Kuşoğlu, buyurun.
BÜLENT KUŞOĞLU (Ankara) –
Teşekkür ederim Sayın Başkan.
Sayın Bakanım, bu “Örtülü ödenek”
başlıklı maddenin üçüncü fıkrasında “…hesapların tutulma ve kapatılma yöntemi,
gideri yapanın değişmesi hâlinde yeni yetkiliye hangi belgelerin aktarılacağı
Başbakan tarafından belirlenir.” deniyor. Bu, Cumhurbaşkanı kararnamesiyle
belirlenecek yani Cumhurbaşkanı, 5018’deki bu yetkiyi alıyor, yürütmeyle ilgili
bir yetkiyi. Bir gözetim organının bu yetkilere sahip olması ne anlama geliyor,
siz nasıl yorumluyorsunuz bunu? “Örtülü ödenek” maddesinin ikinci fıkrasında
Başbakana verilen yetkilerin Cumhurbaşkanı tarafından kullanılmasını nasıl
yorumluyorsunuz? Bu, bir rejim değişikliği, sistem değişikliği değil midir?
Buna nasıl seyirci kalacaksınız Sayın Bakanım?
Teşekkür ederim.
BAŞKAN – Teşekkür ederim.
Sayın Türeli…
RAHMİ AŞKIN TÜRELİ (İzmir) –
Teşekkür ederim Sayın Başkan.
Sayın Bakan, şimdi, 5018 sayılı
Yasa’ya -orada bir maddesi var- 24’üncü maddeye bir ekleme yapılıyor
Cumhurbaşkanıyla ilgili örtülü ödenek için. 
Şimdi, 5018 sayılı Yasa’nın
1’inci maddesi amacını söylüyor, diyor ki orada: “Bu Kanunun amacı, kalkınma
planları ve programlarda yer alan politika ve hedefler doğrultusunda kamu
kaynaklarının etkili, ekonomik ve verimli bir şekilde elde edilmesi ve
kullanılmasını…” sonra devam ediyor; bütçeleme, raporlama ve denetim işi...
Yani bu 5018 sayılı Yasa’da Cumhurbaşkanının yeri yok, böyle bir yasaya siz
Cumhurbaşkanını nasıl koyuyorsunuz? Tamamen Bakanlar Kurulunun, biraz önce
söylediğim ilgili bakanların, biraz önce söylediğim amaç çerçevesinde
çalışmalarını, bütçe tahsislerini, kalkınma planlarını, programlarını, onları
düzenliyor yani bunu buraya koymanız mümkün değil Sayın Bakan. Bu konuda
cevabınızı almak istiyorum.
BAŞKAN – Sayın Akar…
HAYDAR AKAR (Kocaeli) – Sayın
Bakan, Cumhurbaşkanının görevi olmayan bir alan için, istihbarat için
kullanacağı ve sadece vatana ihanetten sorgulanabilen, bu ödeneği kullanırken…
Hiçbir şekilde denetlenmeyen, kontrol edilmeyen bu ödenek, geçmişte olduğu
gibi, Libya’da olduğu gibi, Suriye’de olduğu gibi, Mısır’da olduğu gibi
Müslümanların birbirini boğazlaması, öldürülmesi için kullanıldığında
vicdanınız sızlamayacak mı, çocuklarınıza bunu nasıl anlatacaksınız?
BAŞKAN – Sayın Erdoğan…
MEHMET ERDOĞAN (Muğla) – Teşekkür
ediyorum Sayın Başkanım.
Bu düzenleme, demokrasiye ve
parlamenter demokratik sisteme bir darbedir. Ey planlamacılar, ey maliyeciler,
dünyanın hangi Parlamentosu denetleyemediği kişilere ödenek verir? Siz, bütçe
hakkı nedir bilir misiniz? Sorumsuz ama tam yetkili Cumhurbaşkanı hangi parlamenter
demokraside vardır? Ey hukukçu milletvekili arkadaşlar, siz nasıl hukuk
okudunuz? Bu duruma niye sessiz kalıyorsunuz, bu duruma niye seyirci
oluyorsunuz?
Teşekkür ediyorum.
BAŞKAN – Sayın Çirkin…
ADNAN ŞEFİK ÇİRKİN (Hatay) –
Teşekkür ediyorum Sayın Başkan.
Şimdi, Başbakan olduğunda
Cumhurbaşkanına, Cumhurbaşkanı olduğunda da Başbakana tahammül edemeyen bir
anlayışla karşı karşıyayız yani işin özü bu. Her işi kendi yapmak isteyen ve
her işi yapmak isterken de Anayasa manayasa tanımayan bir anlayış bu. Parayı
harcayacak, hesap soramayacağız yani böyle bir durum. 
Şimdi, devletin çivisi çıktı.
Yani basında, köşke Türkiye’nin her yerindeki olayları izleme kabiliyeti taşıyan bir sistem
kurulduğu söyleniyor. İşte para isteniyor, örtülü ödenek isteniyor. 
Sayın Başkan, bu, aynı zamanda Anayasa’ya aykırı
olduğu gibi tedaviye muhtaç bir durumdur. Bu, son derece mahzurludur ve Sayın
Cumhurbaşkanının acilen bir ehliyetten geçmesi gerekmektedir. 
Teşekkür ediyorum. 
OKTAY VURAL (İzmir) – Ehliyetten, ehliyet sınavından!
BAŞKAN – Sayın Öztürk…
ALİ RIZA ÖZTÜRK (Mersin) – Sayın Başkan, bugüne
kadarki Cumhurbaşkanlarına verilmeyen örtülü ödeneğin neden Sayın Recep Tayyip
Erdoğan’a verilme ihtiyacı doğmuştur? Recep Tayyip Erdoğan’ın devletin başı
olduğu söylenildi. Peki, bundan önceki Cumhurbaşkanları neyin başıydı? 
Yine, daha önce de Adalet ve Kalkınma Partisine mensup
Sayın Abdullah Gül Cumhurbaşkanıydı, ona neden böyle bir ödenek verilmedi?
Teşekkür ediyorum. 
BAŞKAN – Sayın Bakan, buyurun. 
KALKINMA BAKANI CEVDET YILMAZ (Bingöl) – Teşekkür
ediyorum Sayın Başkanım.
Az önce izah etmeye çalıştım arada, burada gerekçe
ifade edilirken bu örtülü ödeneği kullanan bütün ilgili kesimlerle ilişkili bir
şekilde kanunda yer alan hususlara atıfta bulunulmuştur. Ancak ben de bunu
açıklığa kavuşturmaya gayret ettim. Burada, esas itibarıyla, elbette
Anayasa’dan ve yasadan Cumhurbaşkanımızın aldığı yetkiler neyse onların
kullanımına ilişkin olacağını bir kez daha tekrarlamak istiyorum. 
ALİ SERİNDAĞ (Gaziantep) – Ne bileceğiz, nasıl kontrol
edeceğiz?
KALKINMA BAKANI CEVDET YILMAZ (Bingöl) – Ayrıca, yine
baktığımızda kanunda bu ödeneğin kişisel harcamalar ile siyasi partilerin
idare, propaganda ve seçim ihtiyaçlarında kullanılamayacağı hususları da çok
net bir şekilde düzenlenmiş durumdadır. 
ALİ SERİNDAĞ (Gaziantep) – Anladım da, denetimi yok
ki, denetimi yok ki.
MEHMET ERDOĞAN (Muğla) – Zaten seçim yapmıyor ki toplu
açılış töreni yapıyor. 
KALKINMA BAKANI CEVDET YILMAZ (Bingöl) – Sayın
Kuşoğlu’nun kararnameyle ilgili bir sorusu oldu. Başbakanın, Başbakanlığın bu
ödeneği kullanmasıyla ilgili, bütçesiyle ilgili değil bu kararname; sadece
Cumhurbaşkanının örtülü ödeneği kullanımına ilişkin düzenleme Cumhurbaşkanlığı
kararnamesiyle gerçekleşmiş olacak bu kanun yasalaştığı takdirde. 
Diğer türlü, Başbakanlığın nasıl
kullanılacağına ilişkin hususlar zaten kanunda ayrıca düzenlenmiş durumda,
ikisi ayrı ayrı düzenlemelere tabi olmuş olacaklar. Dolayısıyla,
Cumhurbaşkanlığı kararnamesiyle Başbakanlığa ilişkin hususların düzenlenmesi
söz konusu değil, onu açıklığa kavuşturmak isterim. 
BÜLENT KUŞOĞLU (Ankara) – Aynen
öyle Sayın Bakan, aynen öyle. 
KALKINMA BAKANI CEVDET YILMAZ
(Bingöl) – Diğer taraftan, Sayın Türeli “5018’in genel amacında böyle bir şey
yok.” dedi. Şimdi, sonuçta, Cumhurbaşkanlığının idari yürütmeye ilişkin
birtakım yetkileri ve bütçesi var. 
RAHMİ AŞKIN TÜRELİ (İzmir) –
Sadece cetvel olarak var, başka bir yerde yok Sayın Bakan. 
KALKINMA BAKANI CEVDET YILMAZ
(Bingöl) – Bütçe içinde yeri olan bir kurumsal yapılanma. Ve burada, yine
kanunda, Meclisimizin iradesiyle ilave birtakım hususların eklenmesinde doğrusu
ben hiçbir sakınca görmüyorum. 
ADNAN ŞERİF ÇİRKİN (Hatay) –
Sayın Bakan, Cumhurbaşkanı yargılanamıyor.
KALKINMA BAKANI CEVDET YILMAZ
(Bingöl) – Diğer taraftan, bu denetleme konuları…
OKTAY VURAL (İzmir) - Yahu, kime
operasyon yapacak Sayın Bakan? Beni mi dinleyecek, sizi mi izleyecek? 
KALKINMA BAKANI CEVDET YILMAZ
(Bingöl) – Az önce ifade ettim Sayın Cumhurbaşkanının anayasal ve yasal
görevleriyle ilgilidir bu husus.
OKTAY VURAL (İzmir) – Böyle bir
görevi mi var? 
KALKINMA BAKANI CEVDET YILMAZ
(Bingöl) – Öyle bir görevi yoksa tabii ki kullanmayacak o durumda böyle bir
ödeneği. 
BÜLENT TURAN (İstanbul) –
Dinleyemiyoruz Sayın Başkan. 
GÖKCEN ÖZDOĞAN ENÇ (Antalya) –
Sordunuz, dinleyin. 
OKTAY VURAL (İzmir) – 24 öyle
demiyor, “İstihbarat için kullanılır.” diyor. 
KALKINMA BAKANI CEVDET YILMAZ
(Bingöl) – Dolayısıyla, o genel bir düzenleme, Hükûmete ilişkin hususları da
düzenlediği için her türlü görev orada ifade edilmiş durumda. 
OKTAY VURAL (İzmir) – Her şey
için kullanır demektir, ona yetki veriyorsun.
KALKINMA BAKANI CEVDET YILMAZ
(Bingöl) – Ama, burada, elbette ki Cumhurbaşkanımız anayasal ve yasal görevleri
çerçevesinde değerlendirecektir. 
ADNAN ŞEFİK ÇİRKİN (Hatay) –
Örtülü ödeneği sıfırlarsa ne olacak Sayın Bakan? 
KALKINMA BAKANI CEVDET YILMAZ
(Bingöl) – Ayrıca, Cumhurbaşkanlığı kurumunun bütçesi de Meclisin denetimine
tabidir. Her yılda Meclisimizin bütçe hakkı vardır. Bu bütçe hakkı çerçevesinde
Meclisimiz neyi takdir ederse bundan sonra da o şekilde bütçeler
düzenlenecektir ve Meclisimizin denetimine de bütçeler açıktır.
Cumhurbaşkanlığının sorumsuzluğu “bütçenin denetimi ve bütçe hakkı” anlamında
bir hususa taalluk etmemektedir. 
Diğer taraftan, niçin bugüne
kadar bu yetki verilmedi şimdi verildi… Kanunlarda her zaman yeni birtakım
unsurlar devreye girebilir. 
OKTAY VURAL (İzmir) - Ne girdi?
Hangi usul girdi?
KALKINMA BAKANI CEVDET YILMAZ
(Bingöl) – Ancak bir taraftan da şunu değerlendirmek durumundayız: Bugüne kadar
cumhurbaşkanları halk tarafından seçilmiyordu. 
ALİ SERİNDAĞ (Gaziantep) – Ya, ne
olur halk tarafından seçilince? Anayasa mı değişti? Öyle şey mi olur? 
KALKINMA BAKANI CEVDET YILMAZ
(Bingöl) – Halk tarafından seçilen bir cumhurbaşkanından beklentilerin de daha
fazla yükseldiğini…
OKTAY VURAL (İzmir) – Anayasa
Mahkemesi üyelerinin bir kısmı Meclis tarafından seçiliyor, diğerini de
Cumhurbaşkanı atıyor; üstünlüğü mü var?
KALKINMA BAKANI CEVDET YILMAZ
(Bingöl) – …halkla ilişkilerinin, toplumla ilişkilerinin daha farklı bir düzeye
geldiğini de görmemiz gerekiyor. 
ALİ SERİNDAĞ (Gaziantep) –
Cumhurbaşkanı halk tarafından seçilirse Anayasa işlemiyor mu?
KALKINMA BAKANI CEVDET YILMAZ
(Bingöl) – Bu yetki herhangi bir kişiye verilen bir yetki değildir, bir makama
verilen bir yetkidir. 
OKTAY VURAL (İzmir) – Makama
değil, ailesine de gidiyor.
KALKINMA BAKANI CEVDET YILMAZ
(Bingöl) – O makam da devletin başıdır ve sorumluluk için de bu yetkisini
kullanacaktır elbette. 
Hepinize çok teşekkür ediyorum.
ADNAN ŞEFİK ÇİRKİN (Hatay) –
Sayın Bakan, halk tarafından seçilince beklentilerin artması maddi beklenti mi
oluyor, maddi beklenti mi?
ALİ RIZA ÖZTÜRK (Mersin) – Sayın
Bakan, öncekiler neyin başıydı? onu sordum.
KALKINMA BAKANI CEVDET YILMAZ
(Bingöl) – Şimdi, halk tarafından Cumhurbaşkanımızın seçiliyor olması… 
BAŞKAN – Sayın Yılmaz buyurun.
ADNAN ŞEFİK ÇİRKİN (Hatay) –
Evet, “O zaman beklentiler artıyor.” dediniz, hangi beklentiler?
KALKINMA BAKANI CEVDET YILMAZ
(Bingöl) – …elbette ki Cumhurbaşkanlığı makamına bakışı, beklentileri de
artırmaktadır. Halkımızın…
ADNAN ŞEFİK ÇİRKİN (Hatay) –
Tamam, para mı yani?
OKTAY VURAL (İzmir) – Nedir
beklenti yani ne bekliyor?
ADNAN ŞEFİK ÇİRKİN (Hatay) –
Beklenti nedir Sayın Bakan? Ben onu anlayamadım.
SEYFETTİN YILMAZ (Adana) – Benim
sorum var.
OKTAY VURAL (İzmir) – Örtüsüz
verelim beklentiyi, örtmeyelim.
KALKINMA BAKANI CEVDET YILMAZ
(Bingöl) – Şimdi, değerli arkadaşlar, burada Cumhurbaşkanımızın daha aktif bir
şekilde görev icra etmesi… 
OKTAY VURAL (İzmir) – Ya aktifi
var. Anayasa’da var.
ALİ SERİNDAĞ (Gaziantep) – Ya,
görev burada var. Bak, burada ne yazıyorsa odur.
KALKINMA BAKANI CEVDET YILMAZ
(Bingöl) – …doğrudan halk tarafından seçilen bir kişilik olarak halkla
ilişkilerinin daha yoğunlaşması normal bir durumdur. 
OKTAY VURAL (İzmir) – Yani
pazarcı esnafını toplamak için mi gerekiyor?
KALKINMA BAKANI CEVDET YILMAZ
(Bingöl) – Bunda hiçbir yadırganacak durum yoktur. 
OKTAY VURAL (İzmir) – Pazarcı
esnafını toplamak için mi gerekiyor?
KALKINMA BAKANI CEVDET YILMAZ
(Bingöl) – Toplumun her kesimi kıymetlidir, pazarcı esnafı da kıymetlidir.
Cumhurbaşkanımızın görüşmesi herkesle demokratik kültürümüz açısından hiç de
yadırganacak bir durum değil.
OKTAY VURAL (İzmir) – Biz de
görüşüyoruz, bunun için para istemiyorlar.
KALKINMA BAKANI CEVDET YILMAZ
(Bingöl) – Teşekkür ediyorum.
BAŞKAN - Sayın Yılmaz, buyurun.
ALİ RIZA ÖZTÜRK (Mersin) – Sayın
Bakan, öncekiler neyin başı? Onu sordum, o cevabı niye vermiyorsunuz?
SEYFETTİN YILMAZ (Adana) – Soru
değil mi?
BAŞKAN – Buyurun. 
ALİ RIZA ÖZTÜRK (Mersin) – Sorduk
sorumuzu, cevabını alamadık.
BAŞKAN – Sayın Yılmaz, siz
sorunuzu sorun.
SEYFETTİN YILMAZ (Adana) – Sayın
Bakanım, sorum vardı. Şimdi sabaha karşı gelen bu madde önergesiyle -çok merak
ediyorum- Türkiye Cumhuriyeti’nde paralel bir devlet mi kurulmak istiyor
Cumhurbaşkanı katında? Kamuoyuna yansıdığı şekilde Cumhurbaşkanlığında kaç tane
istihbarat elemanı var? Kaç tane silahlı vurucu tim var Cumhurbaşkanlığında?
Bunları da bir netleştirirsek ödeneğin neye gittiğini anlamamız açısından daha
iyi olacağını düşünüyorum.
Teşekkür ediyorum
BAŞKAN - Teşekkür ediyorum.
Yeni madde üzerinde iki adet
Anayasa’ya aykırılık önergesi vardır, okutup işleme alacağım. Önergeler aynı
mahiyettedir.
Türkiye Büyük Millet Meclisi Başkanlığına
688 sayılı teklifte eklenen önerge
Anayasaya aykırı olduğundan metinden çıkarılmasını arz ve teklif ederiz. 
 Erkan Akçay Oktay
Vural  Adnan Şefik Çirkin
 Manisa İzmir Hatay
 Seyfettin Yılmaz Cemalettin
Şimşek
 Adana Samsun
Aynı mahiyetteki diğer önergenin imza
sahipleri:
Mehmet Akif Hamzaçebi  Engin
Altay Haydar Akar
 İstanbul Sinop Kocaeli
Ali Serindağ Bülent
Kuşoğlu  Rahmi Aşkın Türeli
 Gaziantep Ankara İzmir
BAŞKAN – Komisyon aynı mahiyetteki
Anayasa’ya aykırılık önergelerine katılıyor mu?
PLAN VE BÜTÇE KOMİSYONU BAŞKANI RECAİ
BERBER (Manisa) – Katılmıyoruz Sayın Başkan.
BAŞKAN – Hükûmet katılıyor mu?
KALKINMA BAKANI CEVDET YILMAZ
(Bingöl) – Katılmıyoruz Sayın Başkan.
BAŞKAN – Önerge üzerinde söz isteyen
Erkan Akçay, Manisa Milletvekili. 
Buyurun.
ERKAN AKÇAY (Manisa) – Sayın Başkan,
değerli milletvekilleri; hepinizi saygıyla selamlıyorum.
Deminden beri, bu getirilmek istenen
düzenlemenin Anayasa’ya aykırı olduğunu ve diğer mali mevzuata da uymadığını ve
Başbakana, Cumhurbaşkanına verilen görevler bakımından doğru olmadığını, hukuka
aykırı olduğunu söylüyoruz.
Ben buradan Sayın Komisyon Başkanına
da bir soru yöneltmek istiyorum. Sayın Berber değerli bir maliyeci arkadaşımız.
Manisa Kırkağaç Mal Müdürlüğüne gitsek, orada bir muhasebe memuruyla bu hususu
konuşsak ne der acaba? Ben ne diyeceğini gayet iyi biliyorum. Bunun kanunlara,
ne 5018’e ne Anayasa’ya… Çünkü Anayasa da bilir bizim maliye memurları, mali
mevzuatı da bilir, devlet hayatının teamülünü de bilir; devlet adamı nosyonu
vardır temelinde, mayasında. O ferasetiyle Kırkağaç Mal Müdürlüğündeki muhasebe
memuru arkadaşlarımız şu kürsüden benim anlattıklarımı aynen anlatırlar. 
Değerli arkadaşlar, burada hiç mugalata yapmasına
gerek yok Hükûmetin. Mugalata yapıyorsunuz, laf kalabalığı yani kafa
karıştırmak için laf kalabalığı yapıyorsunuz. Kitaba göre konuşacağız, kitap
Anayasa’dır; Anayasa ne diyorsa odur. Cumhurbaşkanının devletin başı olması
demek, her istediğini keyfince yapacak anlamı taşımaz. Bir temsil görevi
vardır, devletin de başıdır ama görevleri ve bu görevlerini nasıl yerine
getireceği Anayasa tarafından ayrıntılı bir şekilde düzenlenmiş: “Türkiye
Cumhuriyetini ve Türk Milletinin birliğini temsil eder.” 
ZÜLFÜ DEMİRBAĞ (Elâzığ) – Meclis
belirlemiş…
ERKAN AKÇAY (Devamla) - Meclis
belirler ama Anayasa’yı yok farz ederek Meclise belirtemezsiniz. Eğer Meclise
“Yaptırtacağız bu Anayasa’ya rağmen.” derseniz darbe yapmış olursunuz. İşte,
darbe dediğimiz de bu. Siz darbeyi savunuyorsunuz.
RAMAZAN CAN (Kırıkkale) – Ne
alakası var?
ERKAN AKÇAY (Devamla) – Evet, biz
buradan kürsüden görüşlerimizi savunuyoruz ama sizler savunamıyorsunuz. 
Bak, söz alıp Anayasa’ya, hukuka
göre de savunamıyorsunuz. Demek ki bizim söylediklerimiz doğru.
RAMAZAN CAN (Kırıkkale) – Biz
icraat yapıyoruz.
ERKAN AKÇAY (Devamla) –
Anayasa’nın uygulanmasını gözetecek Cumhurbaşkanı. En başta Anayasa’yı ayaklar
altına alıp “Anayasa da tanımam, hukuk da tanımam.” diyen kendisi ve onu örnek
alan İçişleri Bakanları, bazı Hükûmet yetkilileri ve iktidar sahipleri. 
“…devlet organlarının düzenli ve
uyumlu çalışmasını gözetir.” Peki, bu düzenlemeden, bu örtülü ödenek
düzenlemesinden devlet organlarının düzeni ve uyumlu çalışması bozuluyor zaten.
Olay, sadece ödenek tahsisi değil, para işin bir kısmı. Burada, Hükûmetin ve
devlet kurumlarının yetkileri üstleniliyor. Yani ne gibi bir istihbarat
faaliyeti yürütecek Cumhurbaşkanı? Anayasa’da yorumla dahi getirebileceğiniz
görüş nedir kapalı istihbarat faaliyetleri, birtakım operasyonlar? Demek ki
gizli bir çete oluşumu ayan beyan ortaya çıkıyor. İpuçları bunlar ve yarın
bunların eylemleri de çıkacak ve bunların hiçbirinin de gizli kalması mümkün
değil.
Yetkileri de saymış: Yasamayla
ilgili yetkileri var (a) bendinde “Gerekli gördüğü takdirde…” diye başlıyor,
uzun uzun saymıyorum. Yürütme alanına ilişkin olanlar var: Başbakanı atamak,
istifasını kabul etmek vesair. Diğer hususları var: Kararnameleri imzalamak,
Millî Güvenlik Kurulunu toplantıya çağırmak. Millî Güvenlik Kuruluna Başkanlık
yapıyor Cumhurbaşkanı. Ama bu örtülü ödenek verilmesine gerekçe teşkil edecek
ve örtülü ödenek tahsis edilmesini gerektiren hiçbir görevi yok
Cumhurbaşkanının. Devlet Denetleme Kuruluna ilişkin görevleri var; Anayasa
Mahkemesine, HSYK’ya ilişkin atamaları var; çeşitli soruşturmalar yapacak, YÖK
üyelerini ve rektörleri seçecek, yargıya ilişkin olan görevleri var ancak
istihbarata, birtakım kapalı operasyonlara ilişkin görevi yok. Ortada bir yetki
gasbı var. Açıkça suç işleniyor ve suça zemin oluşturulmaktadır. İşin mali
boyutu ayrı bir bahis.
Hepinize saygılar sunarım. (MHP
sıralarından alkışlar)
BAŞKAN – Aynı mahiyetteki önerge
üzerinde söz isteyen Rahmi Aşkın Türeli, İzmir Milletvekili.
Buyurun Sayın Türeli.
RAHMİ AŞKIN TÜRELİ (İzmir) –
Teşekkür ederim Sayın Başkan.
Sayın Başkan, sayın
milletvekilleri; şimdi, tabii, bu torba kanun zaten öyle bir geldi ki
genişledi, genişledi. Geçtiğimiz günlerde gene görevden alınan kamu
yöneticilerinin nerelere atanacağına ilişkin bir ek madde ihdası geldi, çok
tartışıldı. Şimdi de önümüze böyle son derece problemli bir ek madde geldi.
Şimdi, Sayın Bakan, tekrarlıyorum,
biraz önce de söyledim: 5018 sayılı Kamu Mali Yönetimi ve Kontrol Kanunu’nun
amacında da “…kalkınma planları ve programlarda yer alan politika ve hedefler
doğrultusunda...” diyor. Bu açıdan, burada Cumhurbaşkanının yeri yok.
Cumhurbaşkanının yeri sadece (I) sayılı cetveldedir Sayın Bakan. Onun dışında,
Cumhurbaşkanını buraya koyamazsınız. Burada Başbakanın, bakanların kamu
kaynaklarının elde edilmesi, kullanılması, bütçelenmesi, raporlanması ve
denetimi söz konusudur. Cumhurbaşkanının burada bir rolü yok ki. Neden 5018
sayılı Yasa’yı getiriyorsunuz? Bunu yapamazsınız. Birinci konu bu.
İkinci konu: Bütçe ödenekleri
konusu, Sayın Oktay Vural da söyledi. Kesinlikle ilgili kurumun bütçesinde
ilgili fasıllara gerekli ödeneğin konması gerekirdi. Ben bir baktım ondan sonra
madde metnine, 24’üncü maddeye, acaba dedim tek bir örtülü bütçe mi
kullanılıyor. Çünkü sadece Başbakanlık değil, burada diyor ki: “Başbakanlık
bütçesi ne… Kanunlarla verilen görevlerin gerektirdiği istihbarat hizmetlerini
yürüten diğer kamu idarelerinin bütçeleri ne…” İkisi de var, ayrı ayrı ve
birlikte mi, tek bir para mı diye baktım; hayır, ayrı ayrı konuluyor. O zaman,
burada ayrıca Cumhurbaşkanı da devreye giriyorsa mutlaka Cumhurbaşkanına da
ayrı biçimde o bütçede yer ayrılmasına ihtiyaç vardı. Bu şekilde olmaz yani
toptan, toplu bir para ayrılıp da işte, Başbakanlık ya da ilgili kurum, MİT
oradan kullanmıyor bu parayı; bunu yapamazsınız. Bütçe tekniği açısından da
aykırı.
Sonra, gene başka bir şey
söyleyeyim. Burada diyor ki 24’üncü maddenin birinci fıkrasının sonunda:
“İlgili yılda bu amaçla tahsis edilen ödenekler toplamı, genel bütçe başlangıç
ödenekleri toplamının binde beşini geçemez.” Yani bu binde 5’i üçü beraber mi
kullanacak, nasıl kullanacak, neye göre kullanacak? İster misiniz yarın
Cumhurbaşkanı, Başbakan ve istihbarat kurumları arasında kavga çıksın, “Ben onu
kullanacağım.”, “Ben öbürünü kullanacağım.” diye, buradaki yapının içinde. Yani
son derece belirsiz bir şey getiriyorsunuz. Bütçe tekniklerinde hepsi belli
Sayın Bakan. Siz de Planlamadansınız, ben de Planlamadanım; orada yetiştik yani
bunların hepsi bellidir, neye nasıl para ayırırız. Ayırmadığınız parayı da
kullanamazsınız; hele böyle, örtülü ödenek gibi hassas bir konuyu hiç
kullanamazsınız.
Diğer taraftan, burada, tabii, eskisinde
kararname vardı, söylüyordu işte, Başbakan, Maliye Bakanı ve ilgili bakan
tarafından hazırlanan kararname; burada Cumhurbaşkanlığı kararnamesi
getiriliyor. Ama ben Anayasa’ya baktım, Anayasa’nın 107’nci maddesinde
-“Cumhurbaşkanlığı Genel Sekreterliği” başlıklı- Cumhurbaşkanlığı
kararnamesinden bahsediliyor; onun dışında Anayasa’da yok Cumhurbaşkanlığı
kararnamesi ve orada da sayıyor: “Cumhurbaşkanlığı Genel Sekreterliğinin
kuruluşu, teşkilat ve çalışma esasları, personel atama işlemleri Cumhurbaşkanlığı
kararnamesi ile düzenlenir.” Bunun dışında, başka Cumhurbaşkanlığı kararnamesi
çıkaramazsınız, Anayasa’ya aykırı. Anayasa’da sayılmış, Anayasa’ya aykırı; açık
ve net.
Diğer taraftan -devam ediyorum-
şimdi, burada, bakıyoruz, yeni düzenlemede “Hükûmet icapları” işini “Hükûmet ve
devlet icapları” olarak koyuyorsunuz, “devlet icabı”; “Cumhurbaşkanı”nı
eklediniz ya “devlet”i de ekliyorsunuz. İyi de devlet sadece Cumhurbaşkanından
mı ibaret? Bakanlar Kurulu, Başbakan, ilgili bakanlıklar devlet değil mi? Arkadaşlar,
yani Hükûmet Hükûmeti temsil ediyor, devleti koyacaksınız, Cumhurbaşkanı da
girecek. Hepsi zaten bunun içinde, devletin içinde. Öyle bir şey olabilir mi? Sonra,
gene, ben bakıyorum, 24’üncü maddede zaten diyor ki: “Örtülü ödenek; kapalı
istihbarat ve kapalı savunma hizmetleri, Devletin millî güvenliği ve yüksek
menfaatleri ile Devlet itibarının gerekleri…” Yazıyor zaten “devlet” burada.
Ayrıca oturup da burada “Hükûmet ve devlet icapları” demenize gerek yok. Yani
siz bir şey yapacaksınız, farkındasınız yanlış bir iş yaptığınızın ama bunu
nasıl formüle ederiz diye, o “Hükûmet”in yanına “devlet”i koyduğunuz zaman işi
çözdüğünüzü zannediyorsunuz. Çözemezsiniz. Zaten var orada “devlet”, ”…devletin
millî güvenliği ve yüksek menfaatleriyle devlet itibarının gerekleri…” diyor ve
arkasından “Hükûmet icapları” diyor. Çünkü Hükûmet yürütüyor bunları,
Cumhurbaşkanı çünkü tarafsız ve aynı zamanda da sorumsuz. Sorumluluk,
sorumsuzluk 105’inci madde de tanımlanmış. 
Bu yüzden, arkadaşlarımız zaten
olayın mevcut yapı içinde, parlamenter sistemle yönetilen bir ülkedeki böyle
bir sistemin son derece yanlış olduğunu, iki başlı bir sistem yaratacağını
söylediler. O konuya ilişkin olarak zaten yanlışlıkları ortaya koyduk ama
bunlar da teknik açıdan önemli konulardır. O yüzden de diyorum, Anayasa’ya da
aykırıdır, ilgili mevzuatlara da aykırıdır. Böyle bir düzenlemeyi yapamazsınız,
mantığa da aykırıdır ayrıca. 
Teşekkür ediyor, saygılar
sunuyorum. 
BAŞKAN – Aynı mahiyetteki
önergeleri oylarınıza sunuyorum…
OKTAY VURAL (İzmir) – Karar yeter
sayısı…
MEHMET AKİF HAMZAÇEBİ (İstanbul)
– Karar yeter sayısı…
BAŞKAN – Arayacağım. 
Kabul edenler… Kabul etmeyenler…
Evet, karar yeter sayısı vardır, aynı mahiyetteki önergeler kabul edilmemiştir.

Yeni madde ihdasına dair önergeyi
oylarınıza sunuyorum: Kabul edenler… Kabul etmeyenler… Kabul edilmiştir. 
Böylece yeni madde ihdas
edilmiştir, kanunun yazımı esnasında teselsül ettirilecektir. 
Şimdi, Komisyonun kabul ettiği
metin üzerinden görüşmelere devam edeceğiz. 
Birleşime beş dakika ara
veriyorum. 
Kapanma Saati: 09.31
YİRMİ BİRİNCİ
OTURUM
Açılma Saati:
09.39
BAŞKAN: Başkan
Vekili Sadık YAKUT
KÂTİP ÜYELER:
Dilek YÜKSEL (Tokat), Bayram ÖZÇELİK (Burdur)
----- 0 -----
BAŞKAN – Sayın milletvekilleri,
Türkiye Büyük Millet Meclisinin 84’üncü Birleşiminin Yirmi Birinci Oturumunu
açıyorum.
Geçici madde 1’de iki önerge
vardır, okutuyorum:
Türkiye Büyük
Millet Meclisi Başkanlığına
Görüşülmekte olan 688 sıra sayılı
Bazı Kanun ve Kanun Hükmünde Kararnamelerde Değişiklik Yapılması Hakkında Kanun
Teklifinde yer alan Geçici Madde 1 in aşağıdaki şekilde değiştirilmesini arz ve
teklif ederiz.
 Ali Serindağ  Rahmi
Aşkın Türeli Müslim Sarı
 Gaziantep İzmir İstanbul
 İzzet Çetin Ali
Rıza Öztürk Vahap Seçer
 Ankara Mersin Mersin
"GEÇİCİ MADDE 1 – Bu kanunun
30 uncu maddesinin yürürlüğe girdiği tarihten önce yapılmış olan ödemesiz
geçişlere 6001 sayılı Kanunun mevcut 30 uncu maddesinin birinci ve yedinci
fıkrası hükümleri uygulanır."
Türkiye Büyük Millet Meclisi Başkanlığına
Görüşülmekte olan 688 sıra sayılı
Kanun Teklifinin Geçici 1 inci maddesinin aşağıdaki şekilde değiştirilmesini
arz ve teklif ederiz. 
 Erkan Akçay Seyfettin
Yılmaz Ali Halaman
 Manisa Adana Adana
 Necati Özensoy Ahmet
Kenan Tanrıkulu Alim Işık
 Bursa İzmir Kütahya
"GEÇİCİ MADDE 1- Bu Kanunun
30 uncu maddesinin yürürlüğe girdiği tarihten önce geçiş ücreti ödemeden
gerçekleşen geçişlere bu kanunda öngörülen değişiklik öncesi 6001 sayılı
Kanunun 30 uncu maddesinin birinci ve yedinci fıkra hükümleri uygulanır."
BAŞKAN – Komisyon önergeye katılıyor
mu?
PLAN VE BÜTÇE KOMİSYONU BAŞKAN
VEKİLİ SÜREYYA SADİ BİLGİÇ (Isparta) – Katılmıyoruz.
BAŞKAN – Hükûmet katılıyor mu?
KALKINMA BAKANI CEVDET YILMAZ
(Bingöl) – Katılmıyoruz.
BAŞKAN – Önerge üzerinde söz
isteyen Alim Işık, Kütahya Milletvekili.
Buyurun Sayın Işık. (MHP
sıralarından alkışlar)
ALİM IŞIK (Kütahya) – Teşekkür
ediyorum Sayın Başkan.
Değerli milletvekilleri,
görüşülmekte olan 688 sıra sayılı Kanun Teklifi’nin geçici 1’inci maddesi
üzerinde vermiş olduğumuz önerge hakkında söz aldım. Bu vesileyle hepinize iyi
günler diliyorum.
Aralıksız yirmi saate varan
çalışmanın sonunda bu yasama Meclisinde Anayasa’nın hiçe sayıldığı, “Anayasa’yı
tanımıyorum.” diyen Bakanın Müsteşarının Bakan yapıldığı ve onun da Anayasa’yı
tanımadığı, önergelerin gırla gittiği, havada uçuştuğu bir dönemi yaşıyoruz. Ne
yazık ki yasama döneminin sonunda Meclis tarihine kara leke olarak geçecek,
bunların altında imzası bulunanlar inanıyorum ki bir gün kendi vicdanlarında
kendi kendilerini yargılamak zorunda kalacaklardır. 
Değerli milletvekilleri, Sayın
Cumhurbaşkanının kaçak saraya yerleşmesinden beri gölge kabine kurduğu
iddialarının ne kadar doğru olduğunun, medyada çıkan buna yönelik haberlerin ne
kadar yerinde olduğunun bir göstergesi sizlerin onayıyla geçen bugünkü önergedir.
Bu hukuksuzluğa onay veren milletvekilleri olarak inşallah vicdanınızla baş
başa kaldığınızda kendinizi hafifletecek sebepler bulursunuz. Bu göstergenin
Anayasa’nın amir hükümlerine rağmen kapalı istihbarat, kapalı savunma
hizmetleri, devletin millî güvenliği ve yüksek menfaatleriyle devlet itibarının
gerekleri, siyasi, sosyal ve kültürel amaçlar ve olağanüstü hizmetlerle ilgili
devlet icapları için kullanılmak üzere Cumhurbaşkanlığı bütçesine de örtülü
ödenek konulması öngörülmüş. Aileleriyle beraber bu, bugüne kadar bütçesi bir
anda yüzde 100 artan Cumhurbaşkanlığı makamının paraya doymadığının,
doymayacağının ve örtülü ödenek altında bu milletin helal vergilerinden
toplanan paraların ne kadar daha önemli bir bölümünün nerelere gittiğini
bilmeden harcanacağının göstergesidir. 
Sizi izleyecek, önce sizlerden
başlayacak, hiç endişeniz olmasın. Yani bugün kapalı istihbaratta şu anda
güvenmediği Davutoğlu hükûmetinin kabinesinden ona destek olan
milletvekillerine kadar herkesi izleyip bir gün sizin aleyhinizde delil olarak
kullanacak bir sistem için kendi ellerinizle, kendi oylarınızla verdiğiniz bu
örtülü ödeneğin nerelere kullanıldığını siz de göreceksiniz. Onun için bu
yasama döneminde, dönemin sonunda sizler için iyi bir karne notu olarak
geçmeyecek bu düzenlemeye onay vermenizi gerçekten bir milletvekili olarak
anlayabilmiş değilim. Bu kadar korku, bu kadar tebaa bu milletvekillerine
yakışmıyor diye söylemek zorundayım. Başkaca bir şey söyleyemeyeceğim. 
Değerli milletvekilleri, ne desek
boş, ne söylesek kulaklar sağır, gözler kör, vicdanlar duyarsız.
Hepinize saygılar sunuyorum. (MHP
sıralarından alkışlar)
BAŞKAN – Önergeyi oylarınıza
sunuyorum: Kabul edenler… Kabul etmeyenler… Kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 688 sıra sayılı
Bazı Kanun ve Kanun Hükmünde Kararnamelerde Değişiklik Yapılması Hakkında Kanun
Teklifinde yer alan Geçici Madde 1 in aşağıdaki şekilde değiştirilmesini arz ve
teklif
Rahmi Aşkın Türeli (İzmir) ve
arkadaşları
"GEÇİCİ MADDE 1 – Bu kanunun
30 uncu maddesinin yürürlüğe girdiği tarihten önce yapılmış olan ödemesiz
geçişlere 6001 sayılı Kanunun mevcut 30 uncu maddesinin birinci ve yedinci
fıkrası hükümleri uygulanır."
BAŞKAN – Komisyon önergeye
katılıyor mu?
PLAN VE BÜTÇE KOMİSYONU BAŞKAN
VEKİLİ SÜREYYA SADİ BİLGİÇ (Isparta) – Katılmıyoruz.
BAŞKAN – Hükûmet katılıyor mu?
KALKINMA BAKANI CEVDET YILMAZ
(Bingöl) – Katılmıyoruz Sayın Başkan.
RAHMİ AŞKIN TÜRELİ (İzmir) –
Sayın Vahap Seçer…
BAŞKAN – Vahap Seçer, Mersin
Milletvekili. 
Buyurun Sayın Seçer. 
VAHAP SEÇER (Mersin) – Sayın
Başkan, sayın milletvekilleri; hepinizi saygıyla selamlıyorum. 
Şimdi, az önce gelen madde ihdası
öyle çok gırgıra alınacak bir konu değil ama ben oradan oturup izliyorum ve
ibretle de izliyorum. Gerçekten, dünyanın hiçbir parlamentosunda bu kadar
gayriciddi bir çalışma olmaz. Bakın, dün saat 14.00’ten beri burada çalışmalar
yapıyoruz. Bir yasa gelir de burada müzakereler yapılır, siz kabul ettirmeye
çalışırsınız, muhalefet gerekli karşı duruşunu yapar ama bunu bir ciddiyetle
yapmak lazım. Ben şuradan izliyorum gerçekten. 
Şimdi, Anayasa’ya aykırı bir
düzenleme, Cumhurbaşkanına örtülü ödenek veriyoruz. Kamu Mali Yönetimi Kontrol
Kanunu’nun 24’üncü maddesi açık. Biz bütçe görüşmeleri sırasında en büyük bütçe
artışını, hatırlayacağınız gibi, 2015 bütçesinde Cumhurbaşkanlığı bütçesinde
yaptık Sayın Bakan yani 300 milyon TL’ye yakın Cumhurbaşkanına bir bütçe
ayırdık. Şimdi, Sayın Cumhurbaşkanını halk seçti de, bütün argümanları halk
seçmesi üzerine kuruyor, bütün savunmaları, o kadar maliyeti yüksek oldu ki.
Yapılan ak saray Başbakanlık hizmet binası olarak yapıldı, 1,5 milyar TL’ye
yakın para harcandı, Cumhurbaşkanına tahsis edildi. 2015 bütçesinin en büyük
artışı Cumhurbaşkanlığı bütçesinde oldu, şimdi ilaveten bir de örtülü ödenekten
yeni bir kaynak yaratıyoruz. Bir kere bırakın Anayasa’ya, yasalara, hukuka
aykırılığı, bu yöntemle böyle bir madde ihdası ahlaki de değil. 
Bakın, şimdi, 688 sayılı torba
Teklif’te 30’dan fazla madde Komisyonda müzakere edildi. Madem böyle bir şey
var, orada aslında Komisyon Başkanının da -Sayın Berber burada mı bilmiyorum
ama- bu işlere müdahale etmesi lazım, bu tip konulara izin vermemeniz lazım
Sayın Bilgiç. Yani, siz bizi de ciddiye almıyorsunuz, biz Komisyon üyelerini de
değerli bulmuyorsunuz. Gerçekten hicap duyuyorum. Yani, bu yasama dönemi
kapandı artık, Türkiye seçime gidiyor ama umut ediyorum gelecek dönem
parlamentoları böyle ibret tabloları yaşamasın. Gerçekten çok utanç verici. 
Gülüyoruz ama aslında ağlanacak hâlimize
gülüyoruz. Yani, biz ne güne duruyoruz? 40 parlamenter Komisyonda görev
yapıyoruz, aklı başında insanlarız. Böyle bir şey varsa gelsin, bir saat, iki
saat, üç saat bunlar müzakere edilsin. Allah aşkına, siz bizim aklımızla alay
mı ediyorsunuz? Bunlar çok yanlış, çok yanlış. 
Şimdi, ikinci torba teklifi
bitiriyoruz. Burada, yine, parayla ilgili, bakın, ilk karşıma çıkan meşhur
Yeşilay Vakfı. Bir sürü, yine, istisnalar getiriliyor. Daha önce, 2013 yılında,
Kızılay Derneğine, yine, Sağlık Bakanlığı bütçesinden para aktarmak için bir
yasa, düzenleme yapılıyor; şimdi bu torba teklifte de Yeşilay Vakfına yıllık 15
milyon TL -tabii bu her yıl revize edilecek- yine Sağlık Bakanlığı bütçesinden
bir para aktarılması söz konusu. 
Yine, Yeşilay Vakfına iltimaslar
var. Bunun yanında, Kızılay Derneğini getiriyorsunuz. Kızılay Derneğine diyecek
bir şeyimiz yok, Yeşilaya da diyecek bir şeyimiz yok ama bunun gibi kamu
yararına çalışan, gerçekten insanlığın hizmetine çalışan Türkiye’de birçok
dernek var; eğitim vakıfları var, LÖSEV var, Darüşşafaka var. Niçin Yeşilaya bu
ayrıcalığı yapıyorsunuz, tüm kamu taşınmazlarında kırk dokuz yıllık bir irtifak
hakkı veriyorsunuz, bunu da bilabedel yapıyorsunuz? Geriye dönük de kullandığı
kamu mallarında aynı hakkı onlara tanıyorsunuz ama diğer kuruluşlara bunları
tanımıyorsunuz. 
Yine çok önemli bir düzenleme
geçiyor, İnternet düzenlemesi. Bu yeni değil, dördüncü kez, daha önce bir
geldi, Anayasa Mahkemesine götürdük, tekrar gitti, tekrar geldi, şimdi dördüncü
düzenleme. Gerekçeleri tabii ki burada makul bir şekilde göstermeye
çalışıyorsunuz. İnternet yayınlarında erişimi engelleme ya da erişimin
kaldırılmasını direkt Bakanın ya da Başbakanın talimatıyla, TİB’e talimatıyla
yetkiyi veriyorsunuz, bu da gayrihukuki bir düzenleme. 
Değerli arkadaşlarım, bu torba
teklifte elbette makul gördüğümüz düzenlemeler var ama bunun gibi, daha çok
adrese teslim düzenlemelere de muhalefet ettiğimizi belirtiyor, hepinize
saygılar sunuyorum. (CHP sıralarından alkışlar)
BAŞKAN – Teşekkür ediyorum.
Önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir.
Maddeyi oylarınıza sunuyorum… 
OKTAY VURAL (İzmir) – Karar yeter
sayısı…
BAŞKAN - Kabul edenler… Kabul
etmeyenler… Madde kabul edilmiştir.
OKTAY VURAL (İzmir) – Sayın Başkan,
karar yeter sayısı istedim.
BAŞKAN – Duymadım efendim ben
doğrusu. Karar yeter sayısı var zaten Sayın Vural ama ben duymadım doğrusu. Ben
diyorum duymadım, farkında olmadım yani.
35’inci madde üzerinde üç adet
önerge vardır, okutuyorum:
Türkiye Büyük Millet Meclisi Başkanlığına
Görüşülmekte olan 688 sıra sayılı
Kanun Teklifinin 35 inci maddesinin aşağıdaki şekilde değiştirilmesini arz ve
teklif ederiz.
 Mihrimah Belma Satır Mehmet
Doğan Kubat Osman Aşkın Bak
 İstanbul İstanbul İstanbul
 Recep Özel Sıtkı
Güvenç Tülay Kaynarca
 Isparta Kahramanmaraş İstanbul
“MADDE 35- Bu Kanunun;
a) 28 inci maddesi 19/2/2014
tarihinden geçerli olmak üzere yayımı tarihinde,
b) 29 uncu maddesi 26/1/2015
tarihinden geçerli olmak üzere yayımı tarihinde,
c) Diğer maddeleri yayımı
tarihinde,
yürürlüğe girer.”
Türkiye Büyük Millet Meclisi Başkanlığına
Görüşülmekte olan 688 sıra sayılı
Kanun Teklifinin 35 inci maddesinin aşağıdaki şekilde değiştirilmesini arz ve
teklif ederiz.
 Erkan Akçay Seyfettin
Yılmaz Ali Halaman
 Manisa Adana Adana
 Necati Özensoy Ahmet
Kenan Tanrıkulu 
 Bursa İzmir
"MADDE 35- Bu kanun yayımı
tarihinde yürürlüğe girer."
Türkiye Büyük Millet Meclisi Başkanlığına
Görüşülmekte olan 688 sıra sayılı
Bazı Kanun ve Kanun Hükmünde Kararnamelerde Değişiklik Yapılması Hakkında Kanun
Teklifinin 35 inci Maddesinin aşağıdaki şekilde değiştirilmesini arz ve teklif
ederiz.
 Rahmi Aşkın Türeli Müslim
Sarı İzzet Çetin
 İzmir İstanbul Ankara

 Ali Rıza Öztürk  Ali
Serindağ Bülent Kuşoğlu
 Mersin Gaziantep Ankara
"MADDE 35 - Bu kanunun
maddeleri yayımı tarihinde yürürlüğe girer”
BAŞKAN – Komisyon önergeye
katılıyor mu?
PLAN VE BÜTÇE KOMİSYONU BAŞKAN
VEKİLİ SÜREYYA SADİ BİLGİÇ (Isparta) – Katılmıyoruz. 
BAŞKAN – Hükûmet katılıyor mu?
KALKINMA BAKANI CEVDET YILMAZ
(Bingöl) – Katılmıyoruz Sayın Başkan. 
BAŞKAN – Önerge üzerinde söz
isteyen, Bülent Kuşoğlu, Ankara Milletvekili. 
BÜLENT KUŞOĞLU (Ankara) – Sayın
Başkan, değerli arkadaşlarım; hepinize saygılar sunuyorum. 
Kürsüye geldim ama hakikaten
üzüntümden ne konuşacağımı da bilmeden, tasarlamadan geldim. Biz bu dönemde bir
şeyler yapıyoruz ama bilmiyorum, neler yaptığımızı, hangi amaçla yaptığımızı,
bunların sonucunun ne olacağını yeteri kadar düşündük mü değerli arkadaşlarım.
Bakın, bir iktidar tabii ki devleti belli kurallar dâhilinde, hukuka göre
yönetmek durumundadır, böyle bir görevi vardır açık olarak ama toplumla ilgili
olarak da aynı şekilde görevleri vardır bir hükûmetin, toplumdan da sorumludur.
Bizim bu dönemde topluma bakın, toplumun değerlerine bakın. Gittikçe kötüleşiyoruz,
sıkıntılara giriyoruz. Toplumda değer kalmadı, bağımlılık, uyuşturucu kullanımı
gittikçe arttı, 5 kat, boşamalar arttı, toplumda sıkıntılar had safhada. Toplum
bunalımda, işsizlik, ekonomik sıkıntılar vesaire ama değer de kalmadı, hiçbir
değerimiz, millî, manevi değerimiz kalmadı, hiçbir şeyin önemi kalmadı. Böyle
sıkıntılı bir dönem yaşıyoruz. Bunlardan da iktidar sorumludur, bizler
sorumluyuz devleti yönetenler olarak, devletin başında, tepesindeki örnek
kişiler olarak bizler sorumluyuz. Ama bundan önce yapmamız gereken devleti
kurallarına göre yönetmek. 
Şimdi, biraz önce kabul ettiğimiz
ihdas edilen maddeyle biz devleti tamamen değiştirmiş olduk, tamamen. Hiçbir
zaman, hiçbir yerde, Osmanlıdan, Selçukludan beri böyle anormal bir madde
görülmemiştir. Biz, Cumhurbaşkanına Başbakanın yetkilerini verdik, Başbakanlığı
ortadan kaldırdık. “Başbakanlık” diye şimdiye kadar bildiğimiz o yetkili kurum
yok artık, o yetkili kişi yok artık, kaldırdık. Sistemi değiştirdik, rejimi
değiştirdik, farklı bir durum yaptık. Sayın Başbakanın bugün bu konuyla ilgili
haberi olduğu andan itibaren istifa etmesi gerekir. Kendisine karşı bir darbe
yapılmış vaziyette çünkü, istifası gerekir. Devleti de altüst ediyoruz demektir
bu toplumla beraber, toplum değerleriyle beraber.
Bakın, inancımız en önemli, en
fazla değer verdiğimiz bir konu değil mi? Daha önce, yirmi yıl önce, bir adam
için “Beş vakit namazını kılar, dürüst, düzgün bir insandır.” dediğiniz de
hakikaten hemen borç da verebilirdiniz, şimdi bu da yok. Bunun için kimseyi
suçlamıyorum, sizleri suçlamıyorum ama böyle bir toplum olduk, bütün
değerlerimizi yitirdik. Onun için, oturup düşünmemiz lazım, ne oluyor, nereye
gidiyoruz diye. Bir vebal var üzerimizde, bu vebali sırtlanmış vaziyetteyiz.
Buraya geldik, konuşuyoruz, tartışıyoruz, bağırıyoruz çağırıyoruz, yiyoruz,
içiyoruz güzel ama bunların haricinde üzerimizde bir vebal var. Bunların, bütün
bu konuların nereye doğru gittiğini hep beraber düşünmek zorundayız.
Bakın, bugün iç güvenlik paketini
çıkardık. Bundan bir süre önce de oturduk, Dolmabahçe’de 10 madde çıkardık, tam
bunun tersi. Bir taraftan özgürlükleri kısıtlıyoruz, bir taraftan
sıkılaştırıyoruz, bir taraftan da “çözüm süreci” diyoruz, özgürlükleri
genişleteceğimizi söylüyoruz. Ne yapıyoruz biz? Yani bütün bunların bir
mantalitesi var mı, mantığı var mı, ne yaptığımızın farkında mıyız? Bunları
bilmemiz lazım.
Özetle, toplum değerleri
açısından, toplum açısından, devlet açısından bir yığın yanlış yapıyoruz, benim
gördüğüm bir muhalefet milletvekili olarak bu. İnançlarımızla, değerlerimizle
ilgili yanlışlar yapıyoruz. Bütün bunların vebalini ben iktidar milletvekili
değilim ama üzerimde yaşıyorum, bu sıkıntıları yaşıyorum, uykularım kaçıyor.
Eminim sizler de en az benim kadar bu hassasiyeti gösteren insanlarsınız. Belki
sistem, mekanizma sizin itirazınıza cevap vermiyor ama bir şekilde bu itirazı
yapmak zorundasınız, yapmamız lazım. Çünkü, toplum bir karmaşaya doğru, bir
kaosa doğru gidiyor. Devletin bütün bunlara bu anlayışla, artık bir sistemi
kalmayan, bir bütünlüğü kalmayan, yönetilmeyen devletin bunlara müdahale etmesi
artık mümkün değildir. Toplumun müdahale etmesi mümkün olmadığı gibi, artık bir
kanaat önderinin, toplumda bir entelektüel kişinin, aklı başında birinin “Evet,
bu örnek kişidir.” dediğimizin topluma nasıl müdahalesi söz konusu değilse
artık devletin de yavaş yavaş müdahalesi söz konusu olmayacak hâle geliyor.
Evet, itikatlarımız var, imanımız var ama amelimiz çok farklı hâle geldi. Bu
sorumluluğu müdrik olmamız lazım, farkında olmamız lazım.
Bu vesileyle, tekrar hepinize
saygılar sunuyorum efendim. (CHP sıralarından alkışlar)
BAŞKAN – Teşekkür ediyorum.
Önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir.
Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan 688 sıra sayılı
Kanun Teklifinin 35 inci maddesinin aşağıdaki şekilde değiştirilmesini arz ve
teklif ederiz.
Erkan Akçay (Manisa) ve arkadaşları
“MADDE 35- Bu kanun yayımı
tarihinde yürürlüğe girer.”
BAŞKAN – Komisyon önergeye katılıyor
mu?
PLAN VE BÜTÇE KOMİSYONU BAŞKAN
VEKİLİ SÜREYYA SADİ BİLGİÇ (Isparta) – Katılmıyoruz.
BAŞKAN – Hükûmet katılıyor mu?
KALKINMA BAKANI CEVDET YILMAZ
(Bingöl) – Katılmıyoruz Sayın Başkan.
BAŞKAN – Önerge üzerinde söz
isteyen Seyfettin Yılmaz, Adana Milletvekili.
Buyurun Sayın Yılmaz. (MHP
sıralarından alkışlar)
SEYFETTİN YILMAZ (Adana) – Sayın
Başkan, değerli milletvekilleri; görüşülmekte olan 688 sıra sayılı Kanun
Teklifi’nin 35’inci maddesi üzerinde verdiğimiz önerge hakkında söz almış
bulunuyorum. Yüce heyetinizi saygıyla selamlıyorum.
Burada “Bu kanun yayımı tarihinde
yürürlüğe girer.” diyoruz. Her zaman yaptığınız gibi artık burada kişisel
verilerle ilgili bir sıkıntı var ki, “26/01/2015 tarihinde yürürlüğe girer.”
ifadesini getirmişsiniz. Oysa kanunların geriye yürümezliği, evrensel bir hukuk
ilkesidir. Gerçi, bunlardan bahsetmemizin bir mantığı yok, bu ülkede artık ne
hukuk kaldı ne yasa kaldı ne Anayasa kaldı, hiçbir şeyin kalmadığı bir süreçten
geçiyoruz. 
Değerli arkadaşlar, biraz önce
geçici madde ihdasıyla beraber Cumhurbaşkanlığına örtülü ödeneğin bu Mecliste,
bu yüce Mecliste, millet iradesini temsil eden bu yüce Mecliste AK PARTİ’nin
oylarıyla kabul edilmesi, demokrasiye yapılan bir darbedir. Bu saat itibarıyla
Hükûmet düşmüştür Sayın Bakan, açık söylüyorum. Sayın Davutoğlu’nun bu ülkede
“Başbakanım.” diye gezdiği hiçbir günün hiçbir manası olmaz. Buna ne kadar
gülerseniz gülün değerli arkadaşlar. Bir ülke kanunlarla yürütülür. Bir ülke
Anayasa’yla yürütülür. Bir ülke yasalarla yürütülür. Eğer siz Anayasa’yı yok
sayıyorsanız, eğer siz yasaları yok sayıyorsanız…
Bunu açık yüreklilikle soruyorum:
Yani, bir insan bu ülkede hem Cumhurbaşkanı hem Başbakan hem MİT Müsteşarı hem
Bakan hem Kalkınma Bakanı hem Genel Müdür hem -ne bileyim- Meclis Başkanı
olabilir mi ya? Böyle bir şey var mı değerli arkadaşlar? Bu nasıl vicdanımıza
sığar? Yani, bu Cumhurbaşkanın ne kadar üstün özellikleri var? 
RECEP ÖZEL (Isparta) – Böyle bir
şey yok!
SEYFETTİN YILMAZ (Devamla) – Ben
sana soruyorum Recep Efendi o zaman… Bugün, bu Cumhurbaşkanının yaptığını kendi
Başbakanken Cumhurbaşkanı yapsaydı ortalığı 56’ya kaldırırdı değerli
arkadaşlar. Bunu görmüyor musunuz yani bunu yapmadı mı? Forsunu çıkarsın,
siyasete girsin o kadar meraklıysa. Bu kadar Başbakanlığa meraklıydın, o zaman
geleceksin, siyasete devam edeceksin. 
Bakın arkadaşlar, ne derseniz
deyin, tarih bunu yazacak, göreceğiz.
Bugün, bu gece, sabaha karşı
burada verdiğiniz oylarla bir rejim değişikliği yaptığınız. Cumhurbaşkanlığında
bir paralel devlet kurumu var. Bunu, bundan üç sene önce söylediğinde nasıl
bugün yargılanıyorsa bugün Cumhurbaşkanlığı katında o paralel devleti kuranlar
mutlaka yargılanacaktır. Bakın göreceksiniz!
BÜLENT TURAN (İstanbul) – Hadi
canım!
SEYFETTİN YILMAZ (Devamla) – Sen
istediğin kadar “Hadi canım!” de, mutlaka yargılanacak. Şimdi ben soruyorum:
Cumhurbaşkanının istihbaratla, kapalı savunmayla ne alakası var? O zaman
insanın aklına şu geliyor: Cumhurbaşkanlığının kontrolü altında bu ülkede daha
önce Başbakan olduğu dönemde gayriresmî birtakım eylemlerde, birtakım olaylarda
kullanılmak üzere birtakım elemanları mı besliyordu? 
Bugün Cumhurbaşkanlığında MİT
Müsteşarıyla olan sorun, MİT Müsteşarı gitti, istifa etti. Cumhurbaşkanına
rağmen bu ülkede MİT Müsteşarı Hakan Fidan’ın istifa etmesi mümkün mü? Karşı
çıktı, bütün yasalara aykırı olarak geri MİT’in başına geçti, orada bir iç
hesaplaşma var. O zaman adamın aklına şu geliyor, bunu hiç sorgulamıyor
musunuz? Orada gayriresmî birtakım unsurlar var, Davutoğlu Hükûmeti bu
gayriresmî unsurlara ödenek ayırmadığı için bu örtülü ödeneği
Cumhurbaşkanlığına mı alarak bunları finanse edeceksiniz yani insanın aklına
bunlar geliyor. 
Bir Cumhurbaşkanına kapalı
istihbarat için, savunma hizmetleri için örtülü ödeneği niye gerekli kılar
arkadaşlar yani bir sorgulayın, neyin istihbaratını yapacak Cumhurbaşkanı? Bu
ülkenin Başbakanı var, bu ülkenin Hükûmeti var, bu ülkenin Başbakanının ve
Hükûmetinin eli armut mu topluyor değerli arkadaşlar? Neyiniz varsa
Cumhurbaşkanısınız… Bakanlar Kuruluna başkanlık yapıyorsunuz, gördüğünüz bir
eksiklik varsa Hükûmete söyleyin, Bakanlar Kuruluna söyleyin, bu ödeneği niye
istiyorsunuz? 
Yani siz, o zaman paralel bir
devlet kurma peşindesiniz. Siz, bir rejim değişikliği peşindesiniz. Bakın, açık
söylüyorum, bunlar yarın ortaya çıkacak, bunlar size şaka gibi gelir. Dün nasıl
bunları söylediğimde ama canınız yandığında “hain, şu, bu” dediniz yarın gene
aynı noktaya gelmeyin. Devlet hepimizin devleti, hükûmetler gelir geçer,
Cumhurbaşkanı gelir geçer. Neye sahip olmak istiyorsun ya, Allah’ına şükret? On
üç yıl boyunca bu millet size Başbakanlığı vermiş, Cumhurbaşkanlığı gibi en
şerefli makamı tahsis etmiş, daha hangi yola gitmeye çalışıyorsunuz? Başkanlık
sistemine geçiyorsanız Anayasa’yı değiştirecek çoğunluğa ulaşırsınız, kanunları,
yasaları Anayasa çerçevesi içerisinde yaparsınız. Şimdi, bunlara ulaşmadan…
BURHAN KAYATÜRK (Van) – Bugün de
yaparız.
SEYFETTİN YILMAZ (Devamla) – O
zaman yapın gücünüz yetiyorsa.
BURHAN KAYATÜRK (Van) – Onu da
yaparız.
SEYFETTİN YILMAZ (Devamla) –
Şimdi, gayriresmî yapamazsınız, bu, gayriresmîdir, gayrihukukidir.
OKTAY VURAL (İzmir) – Ya,
bilmezsin sen ya, ne bilirsin ya, neyi konuştuğumuzu bile bilmiyorsun?
SEYFETTİN YILMAZ (Devamla) – Bu,
bir darbedir, bugünden itibaren Başbakan Davutoğlu’nun Başbakanlığı düşmüştür.
Düşmüştür, göreceğiz onu, göreceğiz! (AK PARTİ sıralarından gürültüler)
HALİL ÜRÜN (Afyonkarahisar) –
Hadi be!
OSMAN AŞKIN BAK (İstanbul) –
Millî irade, millî irade, millî irade. 
SEYFETTİN YILMAZ (Adana) – Sana
hadi!
BAŞKAN – Teşekkür ediyorum. 
Önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir.
Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan 688 sıra sayılı
Kanun Teklifinin 35 inci maddesinin aşağıdaki şekilde değiştirilmesini arz ve
teklif ederiz.
Mihrimah Belma Satır (İstanbul) ve arkadaşları
“MADDE 35- Bu Kanunun;
a) 28 inci maddesi 19/2/2014
tarihinden geçerli olmak üzere yayımı tarihinde,
b) 29 uncu maddesi 26/1/2015
tarihinden geçerli olmak üzere yayımı tarihinde,
c) Diğer maddeleri yayımı
tarihinde,
yürürlüğe girer.”
BAŞKAN – Komisyon önergeye
katılıyor mu?
PLAN VE BÜTÇE KOMİSYONU BAŞKAN
VEKİLİ SÜREYYA SADİ BİLGİÇ (Isparta) – Sayın Başkan, burada takdire bırakacağız
ancak şunu ifade etmek istiyorum: Burada (a) bendinde belirtilen 28’inci madde,
teklife yeni 28 olarak ihdas edilen maddeyi (b) bendindeki 29 ise hâlihazırdaki
Komisyon metnindeki mevcut maddeyi ifade etmektedir. Takdire bırakıyoruz. 
BAŞKAN – Hükûmet katılıyor mu?
KALKINMA BAKANI CEVDET YILMAZ
(Bingöl) - Katılıyoruz Sayın Başkan. 
BAŞKAN – Gerekçeyi okutuyorum: 
Gerekçe:
Kanunun 28 inci maddesi ile
Erişim Sağlayıcıları Birliğinin çalışma usul ve esaslarının belirleneceği
Tüzüğün çıkarılmasına ilişkin geçici 3 üncü maddede yapılan değişikliğin
yürürlük tarihinin, geçici 3 üncü maddenin 5651 sayılı Kanuna eklendiği 6518
sayılı Kanunun 100 üncü maddesinin yürürlük tarihi olan 19/2/2014 tarihinden
itibaren geçerli olmasına yönelik düzenleme yapılmaktadır.
BAŞKAN – Önergeyi oylarınıza
sunuyorum: Kabul edenler…
SEYFETTİN YILMAZ (Adana) – Karar
yeter sayısı…
BAŞKAN – Arayacağım. 
Bir dakika süre veriyorum arada
anlaşmazlık olduğu için. 
Elektronik cihazla oylama
yapacağız. 
(Elektronik cihazla oylama
yapıldı)
BAŞKAN – Sayın milletvekilleri,
karar yeter sayısı vardır, önerge kabul edilmiştir. 
Kabul edilen önerge doğrultusunda
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
36’ncı madde üzerinde iki adet
önerge vardır, okutuyorum. 
Türkiye Büyük
Millet Meclisi Başkanlığına
Görüşülmekte olan 688 sıra sayılı
Bazı Kanun ve Kanun Hükmünde Kararnamelerde Değişiklik Yapılması Hakkında Kanun
Teklifinin 36 ncı maddesinin aşağıdaki şekilde değiştirilmesini arz ve teklif
ederiz.
 Rahmi Aşkın Türeli Müslim
Sarı  İzzet Çetin
 İzmir İstanbul
 Ankara
 Ali Rıza Öztürk Ali
Serindağ
 Mersin Gaziantep
"MADDE
36 - Bu kanun hükümlerini Anayasa'ya uygun şekilde Bakanlar Kurulu
yürütür"
Türkiye Büyük Millet Meclisi Başkanlığına
Görüşülmekte olan 688 sıra sayılı
Kanun Teklifinin 36 ncı maddesinin aşağıdaki şekilde değiştirilmesini arz ve
teklif ederiz. 
 Erkan Akçay Seyfettin
Yılmaz Ali Halaman
 Manisa Adana Adana
 Necati Özensoy Ahmet
Kenan Tanrıkulu
 Bursa İzmir
"MADDE 36- Bu kanun
hükümlerini Sağlık Bakanı, Millî Eğitim Bakanı, Çevre ve Şehircilik Bakanı,
İçişleri Bakanı, Maliye Bakanı, Enerji ve Tabii Kaynaklar Bakanı, Gençlik ve
Spor Bakanı, Ulaştırma, Denizcilik ve Haberleşme Bakanı yürütür."
BAŞKAN – Komisyon önergeye
katılıyor mu?
PLAN VE BÜTÇE KOMİSYONU BAŞKAN
VEKİLİ SÜREYYA SADİ BİLGİÇ (Isparta) – Katılmıyoruz Sayın Başkan.
BAŞKAN – Hükûmet katılıyor mu?
KALKINMA BAKANI CEVDET YILMAZ
(Bingöl) – Katılmıyoruz Sayın Başkan.
BAŞKAN – Önerge üzerinde söz
isteyen Erkan Akçay, Manisa Milletvekili.
Buyurun Sayın Akçay.
ERKAN AKÇAY (Manisa) – Sayın
Başkan, değerli milletvekilleri; 36’ncı madde üzerinde söz aldım. Hepinizi
saygıyla selamlıyorum. 
Bir günde, yirmi dört saat
içerisinde iki torba kanunu tamamladık. İkisi birbirinden berbat
diyebileceğimiz ve sonu maalesef hiç de tatlı tamamlanmayan 688 sayılı torba
düzenlemesini tamamlıyoruz. 36 madde, hepsini otuz altı saat konuşsak yine az
gelecek ve pek çok noksanıyla birlikte dile getirmeye çalıştığımız ve iktidar
tarafından dikkate alınmayan düzenlemeler. 
Elbette üç beş tane de olsa
olumlu gördüğümüz düzenlemeleri de, her zaman olduğu gibi, ilkeli, sorumlu
siyaset anlayışımız gereğince destekledik ancak o kadar zararlı, kamuya, kamu
hayatına, millete, devlete zararlı düzenlemeler yapıyorsunuz ki bunları
düzeltmek kolay olmayacak. Ancak, inşallah, bizler Milliyetçi Hareket Partisi
iktidarında bunların hepsini de kısa süre içerisinde düzelteceğiz, ancak
elbette bu yapılan hataların, yanlışların, yolsuzlukların, usulsüzlüklerin
hesabını da sormak suretiyle; Allah, inşallah gösterecek, inşallah gösterecek. 
Kızılay ve Yeşilayla oynayarak,
arazi ve arsa tahsisleri yaparak birtakım vakıflara, ne idüğü, yöneticisi bile
belli olmayan hayalî vakıflara aktarılan bütçeden kaynaklar. Tarihe geçtiniz,
bu 688 sayılı, 705 sayılı torba kanunla AKP iktidarı hakikaten bir tarih yazdı!
O kadar… Beceriksizlik de hâkim tabii, pek çok düzenlemeye. Getirdiğiniz bir
maddeyi, bir değişikliği daha değişmeden değiştirmeye çalıştınız. İçişleri
Bakanına sormuştuk “Anayasa’yı tanıyor musunuz?” diye, meğerse o da tanımıyormuş
Anayasa’yı. Bir de Anayasa’ya aykırı önergeyi imzaladı, kaçtı, gitti, ara ki
bulasınız. 
İç güvenlik yasası ile örtülü
ödenek harcanarak yapılacak olan örtülü faaliyetler arasında bir bağ var, iç
güvenlik yasası ile bu örtülü ödenek düzenlemesi arasında bir bağ var, bunu
unutmayın. Tutanaklara da girdi, altını da yazın. Bu örtülü ödenek, iç güvenlik
yasasındaki birtakım örtülü faaliyetler için kullanılacak ama bir gün bu
hukuksuz, vicdansız işlemleri yapanların da burnundan fitil fitil gelecek. 
Bir kalemde, insafsızca, bir
yılda 1 milyar liralık kurumlar vergisinden vazgeçiliyor. İki dakikada
vazgeçtiniz ama 5-6 milyon lirayı geçmeyecek Somalı maden işçisinin kıdem
tazminatlarını ödememek için binbir türlü ayak sürüyor iktidar. Atama bekleyen
öğretmenlerde hâlâ ayak sürüyorsunuz, ziraat mühendisleri, gıda, su ürünleri
mühendisleri, veterinerler, arkeologların feryatlarını duymamakta inat
ediyorsunuz, ancak kayıt dışı nereye, nasıl harcanacağı belli olmayan bütçe
imkânlarını hoyratça, bir kişinin şahsi ve keyfî yönetimine terk ediyorsunuz,
hesap yok, kitap yok. 
AHMET DURAN BULUT (Balıkesir) - Allah
soracak.
ERKAN AKÇAY (Devamla) - Şimdi,
Adalet ve Kalkınma Partisi milletvekillerine ve Hükûmete soruyorum: Acaba
içinizden hatırlayan var mı? Birkaç defa bazı ortamlarda sordum, hatırlayan
çıkmadı. Sayın Bakan da dâhil, Maliye Bakanı da dâhil. 2002’de Adalet ve
Kalkınma Partisi iktidara gelirken vatandaşlarımıza yeşil mazot sözü vermişti,
hiç hatırlayanınız var mı içinizde, yoktur. Aradan on iki yılı aşkın bir süre
geçti, bu sözler…
ALİM IŞIK (Kütahya) - Yeşil
dolar, yeşil dolar yanlış anlaşılmış.
ERKAN AKÇAY (Devamla) - Evet ama
yeşil dolarlar, ayakkabı kutuları, çikolatalar ve nerelere harcandığı belli
olmayan paralar ve vazgeçilen kamu gelirleri, milyarlar, milyarları aşan
rakamlar. 
(Mikrofon otomatik cihaz
tarafından kapatıldı) 
ERKAN AKÇAY (Devamla) – Tabii, bu
“yeşil mazot” sözü için “”Geçti Bor’un pazarı…” diyorum, 7 Haziran geldi. 
Hepinize saygılar sunuyorum. (MHP
sıralarından alkışlar) 
BAŞKAN – Teşekkür ediyorum. 
Önergeyi oylarınıza sunuyorum…
ALİM IŞIK (Kütahya) – Karar yeter
sayısı…
BAŞKAN – Karar yeter sayısı
arayacağım. 
Kabul edenler… Kabul etmeyenler…
Karar yeter sayısı vardır. Önerge kabul edilmemiştir. 
Diğer önergeyi okutuyorum: 
Türkiye Büyük
Millet Meclisi Başkanlığına
Görüşülmekte olan 688 sıra sayılı
Bazı Kanun ve Kanun Hükmünde Kararnamelerde Değişiklik Yapılması Hakkında Kanun
Teklifinin 36 ncı maddesinin aşağıdaki şekilde değiştirilmesini arz ve teklif
ederiz.
Rahmi Aşkın Türeli (İzmir) ve
arkadaşları
BAŞKAN – Komisyon önergeye
katılıyor mu? 
PLAN VE BÜTÇE KOMİSYONU BAŞKAN
VEKİLİ SÜREYYA SADİ BİLGİÇ (Isparta) – Katılmıyoruz Sayın Başkanım. 
BAŞKAN – Hükûmet katılıyor mu? 
KALKINMA BAKANI CEVDET YILMAZ
(Bingöl) – Katılmıyoruz Sayın Başkanım. 
BAŞKAN – Önerge üzerinde söz
isteyen Rahmi Aşkın Türeli, İzmir Milletvekili. 
Buyurun Sayın Türeli. 
RAHMİ AŞKIN TÜRELİ (İzmir) –
Teşekkür ederim Sayın Başkan. 
Sayın Başkan, sayın
milletvekilleri; hepinizi saygıyla selamlıyorum. 
Bu, görüşmekte olduğumuz torba
kanunun son maddesi. 
Genel anlamda bu torba kanunda ne
var; nelere katılıyoruz, nelere katılmıyoruz diye bir toparlama ihtiyacı var.
Katıldığımız sadece birkaç düzenleme var açıkçası. Onun dışındaki bütün
maddelere ciddi anlamda muhalefetimiz var hem Komisyonda gündeme getirdik, aynı
zamanda muhalefet şerhimizde de yer verdik ve Genel Kuruldaki görüşmeler
sırasında da dile getirdik. 
Kurslarda, dershaneler kaldırıldı
biliyorsunuz, şimdi kurslarda çalışan öğretmenlerin ek ders ücretleri
artırıldı. Buna karşı değiliz, ancak biz tüm öğretmenlerin ek ders ücretlerinin
artırılmasını istedik. “9 lira 33 kuruş” gibi bir rakam -yani bütün
öğretmenlerin ek ders ücretinin artırılmasına ihtiyaç var- çok düşük bir
miktar. 
Diğer taraftan, Türk deniz
ticaret filosunun yenilenmesi söz konusu oldu, bir hurda indirimi söz konusu.
Yeniden gemiler yapılacak Türk tersanelerinde ve aynı zamanda da, en az yüzde
35 yerli katkı payıyla, ona katılıyoruz zaten, ortak geçti biliyorsunuz o. 
Gene aynı şekilde, gemi uzmanlarının
özlük haklarının iyileştirilmesine ilişkin bir düzenleme vardı, ona da gene
katılıyoruz. Bunun gibi birkaç tane düzenleme vardı. Ona da gene katılıyoruz.
Bunun gibi birkaç tane madde var ama onun dışındaki maddelere ciddi anlamda
karşıyız. Zaten arkadaşlar, bu torba kanun teklifinde ne ararsanız var. Yani
yok, yok. “Deveye sormuşlar ‘Boynun niye eğri?’ diye, ‘Nerem doğru ki?’ demiş.”
Biz de burada açıkçası o kadar çok, hem Anayasa’ya aykırılıklar, mevzuata
aykırılıklar… Yani mevcut sistemin işleyişine ilişkin getirilen birtakım
düzenlemelerle sistemin işleyişinin imkânsız hâle gelmesi gibi durumlar söz
konusu. 
Kısaca bahsedersem, öncelikle
şunu söyleyeyim: Sağlık bilimleri üniversitesi kuruluyor bu gelen kanun
teklifiyle. Bir devlet üniversitesi olarak kuruluyor ancak mütevelli heyeti
var. Böyle bir şey yok. Bu, zaten Anayasa’nın 130, 131 ve 132’nci maddelerine
aykırı; yani, üniversitenin organları bellidir; rektör vardır, senato vardır,
üniversite yönetim kurulu vardır. Mütevelli heyeti yok değerli arkadaşlar.
Mütevelli heyet vakıf üniversitelerinin organıdır. Bir de mütevelli heyetine
birtakım görevler veriliyor. Bunlar aynı zamanda diğer organlarla, devlet
üniversitesi organlarıyla ciddi anlamda çelişiyor. Bu, son derece yanlış bir
düzenlemedir. Bir de ayrıca Sağlık Bakanlığına özel bir üniversite kurulmasını
da anlamış değiliz. 
Kamulaştırma Kanunu’nun 4’üncü
maddesinde bir değişiklik yapıldı, yazın görüştüğümüz torba kanunda değerli
arkadaşlar. Bir taşınmaz malın üstünden ve altından birtakım tesisler
geçirdiğiniz zaman, tabii, sonuçta, adamın taşınmazının kullanımını
sınırlıyorsunuz, aynı zamanda değeri de düşüyor ama bunlara ilişkin “…herhangi
bir tazminat, bir ödeme yapılamaz.” hükmü vardı. Biz onu Anayasa Mahkemesine
götürdük, Anayasa Mahkemesi bekliyor görüşmek üzere, sıraya aldı bunu. Şimdi
ise, burada getirilen düzenlemeyle diyorlar ki: “Tünel de getiriliyor.” Köprü
vardı, raylı sistemler vardı, meğerse tüneli unutmuş arkadaşlar. E, tabii,
böyle apar topar, bu kadar gayriciddi, torba kanun yöntemiyle yasa yaparsanız
işte böyle olur. Unutursunuz, ondan sonra buraya, çıktıktan sonra, aradan daha
üç ay, dört ay geçti, yeniden gündeme getirirsiniz. 
İnternet ortamında, gecikmesinde
sakınca bulunan hâllerde içeriğin çıkarılması veya erişimin engellenmesine
ilişkin Başbakanlık ve bakanların talebiyle TİB’e yetki verildi. Bu da
yanlıştır. Gene aynı şekilde Anayasa Mahkemesi bunu iptal etti. Biz diyoruz ki:
Bu yargı kararıdır. Yargının kararını idareye veremeyiz arkadaşlar. Bu kararı
yargı kullanmalıdır. Bu da gene yanlıştır. 
Diğer taraftan, sağlıkta
“Yap-kirala” yöntemi var. Bu, kamu-özel ortaklık modeli. Bunun yanlışlıklarını
söyleye söyleye… Yani kaçıncı kere, önümüze gelen bütün yasalarda söylüyoruz. 
Şimdi gene ne geldi biliyor
musunuz arkadaşlar? Diyelim ki anlaşmazlık oldu, tahkime gidildi. Neydi
eskiden? Dava, Türkiye’de görülüyordu. Şimdi getirilen bir düzenlemeyle artık
dava, Türkiye’de görülmeyecek, dışarıda, yurt dışında, başka ülkelerin
mahkemelerinde görülecek. Ee, böyle bir şey nasıl olabilir? Biz bunu sorduğumuz
zaman bize Komisyonda dediler ki: “İşte yabancılar, Türk mahkemelerine
güvenmiyor.” Ee, işte, bakın, gene başka bir ciddi sıkıntı çıktı. 
Elektrik kayıp kaçaklarıyla
ilgili ciddi bir problem var, bir 17’nci madde. EPDK belirliyor 2011-2015
dönemi için, her yıl için 21 dağıtım bölgesinde kayıp kaçak oranlarını; şimdi
2015 yılı için kanunla bunu değiştiriyoruz. Hâlbuki, bu, kamu ihale
sözleşmelerine aykırı, bu yapılan sözleşmeler değiştirilemez. 
Gene Kızılay Derneği, Yeşilay
Cemiyeti ve Yeşilay Vakfına bir sürü vergi istisnaları ve muafiyetleri
sağlanıyor; bedelsiz mal, taşınmaz mal irtifak hakkı tesis ediliyor. Bunların
hepsi yanlış işler. Elbette bu kurumlar önemli ama bunun dışında Darüşşafaka
var, başka kurumlarımız var, biz burada eğer böyle bir şey yapacaksak kapsamın
geniş tutulması gerektiğini söyledik. Yani önümüze gelen torba kanuna
baktığımız zaman arkadaşlar, iler tutar yanı yok bunun, o açıdan da buna karşı
olduğumuzu ve ret oyu vereceğimizi burada ifade ediyorum.
Bu vesileyle yüce heyeti saygıyla
selamlıyorum. (CHP sıralarından alkışlar) 
BAŞKAN – Teşekkür ediyorum.
Önergeyi oylarınıza sunuyorum:
Kabul edenler... Kabul etmeyenler... Önerge kabul edilmemiştir. 
Maddeyi oylarınıza sunuyorum:
Kabul edenler... Kabul etmeyenler... Madde kabul edilmiştir. 
Teklifin tümünün oylanmasından
önce, İç Tüzük 86’ncı maddeye göre oyunun rengini belirtmek üzere lehte söz
isteyen Tülay Bakır, Samsun Milletvekili. (AK PARTİ sıralarından alkışlar) 
Buyurun Sayın Bakır. 
TÜLAY BAKIR (Samsun) – Sayın
Başkan, saygıdeğer milletvekilleri; hepinizi saygıyla selamlıyorum.
Konuşmamda, bu yasa kapsamında
kurulacak olan Sağlık Bilimleri Üniversitesinden bahsetmek istiyorum. Kasım
2014 verilerine göre, toplam 1.492 hastanemizin 874'ü Sağlık Bakanlığı, 548'i
özel sağlık kurumu ve 70'i tıp fakültesi bünyesi içindedir. Uzman hekim sayımız
74.451'dir. uzmanlarımızın 36.374’ü Sağlık Bakanlığı, 22.819’u özel sağlık
kurumları ve 15.258’i tıp fakültelerinde görev yapmaktadır. Aile hekimi olarak
görevli 1.143 uzman ve 19.567 pratisyen hekim bulunmaktadır. 
Tıp fakültelerinin birinci
görevi, hekim, ikinci görevi uzman yetiştirmektir. Yetiştirdiği hekim ve
uzmanların bilimsel ve meslekî donanım yönünden dünyadaki her saygın
üniversitede çalışabilecek düzeyde olması gereklidir. Tıp fakültelerinin bir
başka görevi, öğretim üyesi yetiştirmek ve bilimsel araştırma yapmaktır.
Bilimsel araştırmalar; temel bilimler, klinik bilimler ve biyomedikal
araştırmalar gibi birçok alanda yapılmaktadır. Bazı ülkelerde tıp
fakültelerinde öğretim üyelerinin çalışma alanları eğitim, araştırma ve klinik
olarak gruplandırılmıştır. Önümüzdeki on ila yirmi yıllık dönemde Türkiye’nin
de böyle bir ayrıma gitme zorunluluğu olacağını düşünüyorum. 
Tematik üniversitelerin eğitim
öğretim ve bilimsel çalışmalar açısından daha yararlı olacağını düşünmekteyim.
Birçok üniversitemizde tıp fakültesi, eczacılık fakültesi, diş hekimliği
fakültesi, hemşirelik fakültesi, sağlık meslek yüksekokulları zaten birlikte
yer almaktadır. Bu fakültelerin birbirleriyle disiplinler arası yakın çalışma
içinde olması gerekmektedir. Sağlık Bilimleri Üniversitesi bu anlamda da
yararlı olacaktır. Sağlık Bilimleri Üniversitesi akademik gelişimin önünü
açacak, bilimsel çalışmaların ve birçok araştırma faaliyetinin yürütülebilmesini
kolaylaştıracaktır, uzmanlık eğitimi için gereken hasta sayısı ve çeşitliliği
sağlanacak, bilimsel araştırmaların nicelik ve nitelikleri yükselecektir. 
Önceki yıllarda ülkemiz
genelindeki hastane sayısı, bu hastanelerin konforu, alet, ekipman ve uzman sayısı
sınırlı durumdaydı. Şimdi ilçelerimizin önemli bir kısmında nüfusla orantılı
yatak sayısına sahip hastane sayımız artmıştır ve ilçede oturanlar bir il
hastanesine gitmeyi bile yük olarak görmektedirler. Son yıllarda özel sağlık
kurumlarınızın sayısı da büyük bir artış göstermiştir. Bu hastanelerin bir
kısmı büyük ameliyatları veya karmaşık hastalıkları tedavi edebilecek
kuruluşlara dönüşmüştür. 
Yine, her ilçemizde ana çocuk
sağlığı ve aile planlaması merkezleri bulunmakta, bu merkezlerde de belirli hizmetler,
aile hekimleri tarafından verilmektedir.
Sağlık Bakanlığının uzmanlık
eğitimi vermeye başlaması bir ihtiyaçtan doğmuştur. Üniversite sayımız artmış
olmasına rağmen tüm ülkenin ihtiyacını karşılayacak düzeyde uzman sayısına
ulaşılamamıştır. Benim 2013'te kitaplaştırdığım, 2023 Hedefinde Sağlık
Stratejileri Raporu’nda belirttiğim 100 bin kişiye düşen uzman sayısına örnek
verilirse, iç hastalıkları uzman oranı Avrupa Birliği ülkelerinde 22,8 iken
Türkiye'de 6,0 ve pediatri uzman oranı 16 iken ülkemizde 5,6 idi. İki yıl sonra
bu oranlar ancak 6,1 ve 5,9'a yükselebilmiştir. Sağlık Bakanlığına bağlı eğitim
araştırma hastanelerinde uzman hekim ihtiyacının karşılanması amacıyla büyük
gayret sarf edilmektedir. Uzmanlık eğitiminin üniversite düzeyinde yürütülmesi
için bir üniversite çatısı altında toplanması, yeterli sayıda uzman
yetiştirilmesini kolaylaştıracaktır.
Burada belirtmek istediğim bir
başka konu da acil servis ve yoğun bakım ünitelerimizde uzman hekim sayımızın
azlığıdır. Kurulacak Sağlık Bilimleri Üniversitesinin bu iki uzmanlık alanına
önem vermesini diliyorum. Yine ana çocuk sağlığı ve aile planlama merkezlerinde
görevli doktorlarımızın aile hekimlik uzmanlık eğitimini almaları gerektiği
düşüncesindeyim. Hâlen bu görevi yürüten pratisyen hekimlerimizin bu imkândan
yararlanmasını diliyorum.
Ülkemizde sağlık kurumlarımızda
sağlanan tanı ve tedavideki başarı oranı yurt dışından gelen hasta sayısını
artırmıştır. Yine, uzmanlık eğitimi almak ve araştırma yapmak amacıyla ülkemize
gelmek isteyen hekim ve diğer tıp bilimleri alanındaki gençlerin sayısı da
artmıştır. Bu üniversitenin kurulmasıyla inanıyorum ki bu alandaki talepler
daha fazla karşılanabilecektir.
İstanbul'da kurulacak olan Sağlık
Bilimleri Üniversitesi, sağlık bilimlerine odaklanmış ilk devlet üniversitesi
olması… 
(Mikrofon otomatik cihaz
tarafından kapatıldı) 
TÜLAY BAKIR (Devamla) –
…bünyesinde doktora ve master amaçlı sağlık bilimleri enstitüsü bulunması ve
mütevelli heyetinin kurulması önemlidir. (AK PARTİ sıralarından alkışlar)
BAŞKAN – Buyurun.
TÜLAY BAKIR (Devamla) – Teşekkür
ediyorum Başkanım. 
Devlet üniversitelerinde
bulunmayan mütevelli heyeti sıkıntı yaratmayacaktır çünkü öğretim üyeleri
siyasi değil, bilimsel kimliğiyle ön plandadır. (AK PARTİ sıralarından
alkışlar) Eğer üniversite yönetiminin etkisiyle bilim insanının siyasi
düşüncesi değişebilseydi, ben değişirdim. (AK PARTİ sıralarından alkışlar)
Bu yasanın ülkemiz ve milletimiz
için hayırlı ve başarılı olmasını diliyor, saygılarımı sunuyorum. (AK PARTİ
sıralarından alkışlar)
BAŞKAN – Teşekkür ediyorum.
Şimdi de oyunun rengini belli
etmek üzere aleyhte söz isteyen Ali Rıza Öztürk, Mersin Milletvekili.
Buyurun, Sayın Öztürk. (CHP
sıralarından alkışlar)
ALİ RIZA ÖZTÜRK (Mersin) – Sayın
Başkan, değerli milletvekilleri; hepinizi saygıyla selamlıyorum. 
Dün saat 14.00’ten itibaren şu
ana kadar Mecliste yasama faaliyetini yapıyoruz. (AK PARTİ sıralarından
alkışlar) Dışarıdan bakınca bizi gören de bir şey yaptığımızı sanacak ve
kendisi için, halk için bir şeyler yaptığımızı sanacak.
Değerli milletvekilleri, bu işten
en kârlı çıkan, Sayın Recep Tayyip Erdoğan oldu. (AK PARTİ sıralarından
alkışlar) Birinci görüştüğümüz yasa, hepimizi gerçekten sonradan pişman edecek
olan ve iç güvenlik yasası olarak tanımlanan bir yasa. Onunla ilgili çok konuştuk.
Arkasından da Cumhurbaşkanı ve ailesine örtülü ödenek tahsis edilmesine ilişkin
maddenin de konulduğu bu yasa.
Değerli milletvekilleri,
öncelikle şu düşüncemi sizlerle paylaşmak istiyorum: Özellikle AKP’li
arkadaşlarımızda şöyle bir algı var. Efendim, bu Cumhurbaşkanı halk tarafından
seçildi. Dolayısıyla, diğer cumhurbaşkanlarından daha güçlü ya da Anayasa’da
öngörülen yetkiler bakımından daha fazla yetkiye sahipmiş gibi bir savunulma
içine giriliyor.
GÜLAY DALYAN (İstanbul) – Doğru.
ALİ RIZA ÖZTÜRK (Devamla) –
Cumhurbaşkanının görevleri ve yetkileri Anayasa’da yazılıdır. Dolayısıyla,
Cumhurbaşkanının halk tarafından ya da Parlamento tarafından seçilmiş olması
yetki, görev ve gücü bakımından herhangi bir etki oluşturmaz. Seçim teknik bir
olaydır. Bu aynı zamanda, böyle bir anlayış, Parlamentonun kendi kendini inkârı
anlamına gelir çünkü bu Parlamentodaki tüm milletvekilleri halk tarafından
seçilmişler, dolayısıyla egemenlik kapsamında yani kayıtsız ve şartsız
egemenliği elinde tutan milletin egemenliği kapsamında yasama yetkisi yapmak
üzere buraya görevlendirilmişlerdir. Parlamenter sistemde bir görevleri de
Cumhurbaşkanını seçmektir. Yani, bizler, hepimiz zaten millet iradesinin bir
gereği olarak buradayız. Dolayısıyla, Cumhurbaşkanını bu Meclisin milletvekillerinin
seçmiş olması ile halkın doğrudan seçmiş olması arasında öyle bir fark yoktur
arkadaşlar. Tüm anayasa hukukçularımız da bunun böyle olduğunu bilirler. Çünkü,
bizim Anayasa’mız, parlamenter sistemin Cumhurbaşkanını seçimine ilişkindir, devlet
başkanına ilişkin değildir. Dolayısıyla, bu yanlış anlayış bize mevcut
Cumhurbaşkanının daha kudretli, diğerlerinin daha az kudretli olduğunu, bunun
daha çok kudretli olduğunu gösteriyor ve bütün düzenlemeler de bu anlayışla
yapılıyor; buna katılmamız mümkün değildir. 
Öte yandan, ilk defa halk
tarafından seçilen Cumhurbaşkanı Sayın Recep Tayyip Erdoğan değildir. Hepimiz
hatırlıyoruz ki 2007 yılındaki Cumhurbaşkanlığı seçiminde yaşanan sorunlar
nedeniyle, bir tepki yasası olarak mevcut milletvekilinin görev süresi dört
yıla indirildi, onunla beraber Cumhurbaşkanının da halk tarafından seçilmesini
öngören bir Anayasa değişikliği yine bu Meclis tarafından kabul edildi.
Sonradan da, Sayın Cumhurbaşkanının o tarihte Başbakan sıfatıyla verdiği pek
çok demeç vardır, oralarda da bu düzenlemenin yanlış olduğunu aslında kendisi
de kabul etmiştir.
Ama şunu söylemek istiyorum:
Bundan önce de bir Cumhurbaşkanı halk tarafından seçildi, o da Kenan Evren. 
İDRİS ŞAHİN (Çankırı) – Keşke
söylemeseydin!
İBRAHİM KORKMAZ (Düzce) – Arada
fark var ama.
ALİ RIZA ÖZTÜRK (Devamla) – Hiç
fark yok, hiç fark yok. 
7 Kasım 1982’de doğrudan halk
tarafından seçildi. 1982 Anayasası’yla birlikte gitti yüzde 92 oy aldı. 
İDRİS ŞAHİN (Çankırı) – Şeffaf
zarflarla…
ALİ SERİNDAĞ (Gaziantep) – Siz de
şimdi kamu kaynaklarını oy için kullanıyorsunuz, ne fark eder?
ALİ RIZA ÖZTÜRK (Devamla) – Belki
de sizlerin içinde o tarihte Kenan Evren’i destekleyen, Kenan Evren’in
Cumhurbaşkanı olmasını isteyen pek çok arkadaşımız var, olabilir.
Yani, şunu söylemek istiyorum,
söylemek istediğim konu şudur: Cumhurbaşkanı, ilk defa Sayın Recep Tayyip
Erdoğan halk tarafından seçilmiyor, ondan öncesi de var; iyidir kötüdür, vardır
ama, onu söylemek istiyorum. Dolayısıyla, arkadaşlar, burada Sayın Recep Tayyip
Erdoğan parlamenter sistemin Cumhurbaşkanı olduğunu hiçbir zaman unutmamalı ve
bizler de unutmamalıyız. 
Hepiniz diyorsunuz ki:
“Anayasa’nın 104’üncü maddesine göre, Cumhurbaşkanı devletin başıdır, herkesi
temsil eder.” Onun yararına olan işlemlerde bunu söylüyorsunuz, eyvallah. Ama
bir Cumhurbaşkanının yapmaması gereken olaylarda “Canım, bu Cumhurbaşkanını
halk seçti.” diyerek sanki onun yaptığı Anayasa dışı eylem ve işlemleri
meşruymuş gibi göstermeye kalkıyorsunuz.
Anayasa’nın 104’üncü maddesi
Recep Tayyip Erdoğan Cumhurbaşkanı olduktan sonra yazılmadı, ondan önce de
vardı. Eğer Recep Tayyip Erdoğan devletin başıysa ondan öncekiler de devletin
başı. Demin de sordum Sayın Bakana, cevap vermedi.
(Mikrofon otomatik cihaz
tarafından kapatıldı) 
ALİ RIZA ÖZTÜRK (Devamla) – Peki,
o zaman ben şu soruyu sorarım: Ondan öncekiler neyin başıydı? Onlar için
öngörülmeyen örtülü ödenek, Abdullah Gül için öngörülmeyen, Necdet Sezer için,
Süleyman Demirel için öngörülmeyen örtülü ödenek, Özal için öngörülmeyen örtülü
ödenek Sayın Recep Tayyip Erdoğan için hangi ihtiyaçtan dolayı öngörülmüştür?
İtirazım bunadır. 
Teşekkür ediyorum. 
AHMET AYDIN (Adıyaman) – Şahsa
ait değil, şahsa ait değil, makama ait. 
BAŞKAN – Teşekkür ediyorum.
MEHMET NACİ BOSTANCI (Amasya) –
Sayın Başkan…
BAŞKAN - Buyurun Sayın Bostancı. 
VI.- AÇIKLAMALAR (Devam)
24.- Amasya Milletvekili Mehmet Naci Bostancı'nın,
Mersin Milletvekili Ali Rıza Öztürk’ün 688 sıra sayılı Kanun Teklifi’nde oyunun
rengini belirtmek üzere yaptığı konuşmasındaki bazı ifadelerine ilişkin
açıklaması
MEHMET NACİ BOSTANCI (Amasya) –
Kayıtlara geçmesi bakımından söylüyorum. 1982 Anayasası oylanırken ben de oy
kullananlardan biriyim, o dönemin atmosferini çok iyi bilirim, Ali Rıza Bey’in
de bilmesi gerekir. 
ALİ SERİNDAĞ (Gaziantep) –
Muhtemelen “evet” demiştir. 
ALİ RIZA ÖZTÜRK (Mersin) –
Biliyorum. 
MEHMET NACİ BOSTANCI (Amasya) –
Kenan Evren o dönemde seçilirken kendisini Anayasa’ya ekledi, bağladı,
Anayasa’yla beraber oylandı. Yapılan propaganda şuydu: Anayasa geçmezse yani
Kenan Evren’in Cumhurbaşkanlığı onaylanmazsa darbe devam eder. Dolayısıyla,
Evren’in alternatifi darbeydi. 
OKTAY VURAL (İzmir) – Demek ki oy
verdin. “Oy verdim.” diyor yani. “Ondan verdim.” diyor.
ALİM IŞIK (Kütahya) – Seni gidi
darbeci seni! 
MEHMET NACİ BOSTANCI (Amasya) –
Millete şantaj yapılmıştır, şantaj. Onunla, bugün yaptığımız ve halk tarafından
gerçekleştirilen seçme aynı değildir. 
MEHMET AKİF HAMZAÇEBİ (İstanbul)
– Siz ne yaptınız bu şantaj karşısında? 
MEHMET NACİ BOSTANCI (Amasya) –
Ayrıca, 10 Ağustosta yaptığımız seçim hepimizin namusudur yani “nomos”, kural,
kurallar bakımından öyledir. Seçimin kendisini bir kere mukayese ediyoruz
burada. (AK PARTİ sıralarından alkışlar) Kimin seçildiğini bırakın, Ekmeleddin
Bey de seçilebilirdi. Bu ikisini birbiriyle yöntem olarak, iklim olarak, siyasi
hava olarak mukayese kanaatimce doğru değildir. 
Saygılarımla. (AK PARTİ
sıralarından alkışlar) 
MEHMET AKİF HAMZAÇEBİ (İstanbul)
– Ama Kenan Evren’in yüzde 10 seçim barajını kullanıyorsunuz. 
BAŞKAN – Evet, teşekkür ediyorum.

OKTAY VURAL (İzmir) – Sayın
Başkan…
BAŞKAN – Buyurun Sayın Vural. 
25.- İzmir Milletvekili Oktay Vural'ın, Amasya
Milletvekili Mehmet Naci Bostancı’nın yaptığı açıklamasındaki bazı ifadelerine
ilişkin açıklaması
OKTAY VURAL (İzmir) – Efendim,
bir seçimin usulü, hukuk devletinde, bir kimseye ilave yetki vermez. Biz
burada, Parlamentoda, Anayasa Mahkemesi üyesi seçtik, millet olarak,
milletvekili olarak. Anayasa Mahkemesi üyesinin Anayasa Mahkemesinde
diğerlerinden farklı görevi mi var, yetkisi mi var, “Ben üstünüm.” mü diyor? 
BÜLENT TURAN (İstanbul) – Ne
alakası var Sayın Başkan? Gündeme dönelim. 
OKTAY VURAL (İzmir) – Yani,
Allah’ınızı severseniz ya…
BAŞKAN – Evet Sayın Vural,
teşekkür ediyorum. 
OSMAN AŞKIN BAK (İstanbul) –
Çalışın, çalışın, 2019’da Cumhurbaşkanını sizler çıkarın.
ALİM IŞIK (Kütahya) – Sen şu
şımarık tavrını bir bırak! Millete tepeden bakan şımarık tavrını bir bırak!
Yaşına da yakışmıyor, makamına da. Ayıp!
MEHMET AKİF HAMZAÇEBİ (İstanbul)
– Sayın Başkan, ben de bir söz söylemek istiyorum. 
BAŞKAN – Buyurun Sayın Hamzaçebi,
açıklayın. 
26.- İstanbul Milletvekili Mehmet Akif Hamzaçebi'nin,
Amasya Milletvekili Mehmet Naci Bostancı’nın yaptığı açıklamasındaki bazı
ifadelerine ilişkin açıklaması
MEHMET AKİF HAMZAÇEBİ (İstanbul)
– Sayın Başkan, değerli milletvekilleri; temel problem şurada: Halk tarafından
seçilen Cumhurbaşkanının yetkileri ile Türkiye Büyük Millet Meclisi tarafından
seçilen Cumhurbaşkanının yetkileri arasında hiçbir fark yoktur. Yani,
Parlamentonun seçtiği Cumhurbaşkanı halkın seçtiği Cumhurbaşkanıyla eşit
yetkilere sahiptir. Anayasa böyle olduğu hâlde “Ben halk tarafından seçildiğim
için benim yetkilerim daha fazla.” diyen bir Cumhurbaşkanı var, problem
buradadır. O Cumhurbaşkanının istediği hükûmet politikasının yürütülmesine
yönelik bir yasayı kabul ettiniz bugün siz ve bugün siz sarayın isteğiyle
demokrasiye bir darbe indirdiniz. Konu bu kadar basittir. 
OKTAY VURAL (İzmir) – Saray
yaptırdı, saray.
MEHMET AKİF HAMZAÇEBİ (İstanbul)
– Yani, bu kadar basit cümlelerle özetlenebilecek kadar açıktır.
Teşekkür ederim.
BAŞKAN – Teşekkür ediyorum.
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
6.- Konya Milletvekili Kerim Özkul ve Kırıkkale
Milletvekili Ramazan Can ile 45 Milletvekilinin; Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Teklifi ve Plan ve Bütçe
Komisyonu Raporu ile Türkiye Büyük Millet Meclisi Başkanlığı ve Plan ve Bütçe
Komisyonu Başkanlığı Tezkereleri (2/2616) (S. Sayısı: 688) (Devam)
BAŞKAN – Teklifin tümü açık
oylamaya tabidir.
Açık oylamanın elektronik oylama
cihazıyla yapılmasını oylarınıza sunuyorum: Kabul edenler... Kabul
etmeyenler... Kabul edilmiştir.
İki dakika süre veriyorum.
(Elektronik cihazla oylamaya
başlandı)
OKTAY VURAL (İzmir) – Arkadaşlar,
emekliye 24 lirayı reva görüp katrilyonluk sarayda oturana bir de örtülü ödenek
vermek milletin vicdanına sığmaz. 
MAHİR ÜNAL (Kahramanmaraş) – Bu
batıl kıyas, böyle kıyas olmaz.
HAYDAR AKAR (Kocaeli) –
Sıfırlamış, bu sefer de onun için istiyor.
AHMET AYDIN (Adıyaman) – Çalışın,
katrilyonluk saraya sizler de geçin.
HAYDAR AKAR (Kocaeli) – Oktay
Bey, sıfırlamış, onun için istiyor para. 
AHMET AYDIN (Adıyaman) – Kıskanma
ne olur, çalış senin de olur.
OKTAY VURAL (İzmir) – Yetmemiş
para arkadaşlar, örtüsüzü yetmedi, şimdi örtülü istiyor. 
ERKAN AKÇAY (Manisa) – Şimdi de
örtülüleri…
OKTAY VURAL (İzmir) – Bence
Meclis Başkanlığı olarak, milletvekilleri olarak birer maaşımızı gönderelim,
yetmiyor! Masraf fazla! 
HAYDAR AKAR (Kocaeli) – Hiç
kusura bakma, günahımı verirsem Kur'an çarpsın.
OKTAY VURAL (İzmir) – Bugün
cumadır, hakikaten, hocaya bir söyleyelim ya! Yetmiyor!
ERKAN AKÇAY (Manisa) – Soma maden
işçilerinden bile SMS’le yardım toplandı.
OKTAY VURAL (İzmir) – Bence iyi
olur, hakikaten bugün hocadan isteyelim, Cumhurbaşkanına örtüsüz ödenek
verelim. Kabul eder, değil mi?
(Elektronik cihazla oylamaya
devam edildi)
BAŞKAN – Sayın milletvekilleri,
688 sıra sayılı Kanun Teklifi’nin açık oylama sonucu:
“ Kullanılan oy sayısı :
217
Kabul :
198
Ret :
19 (x)

 Kâtip Üye Kâtip
Üye
 Bayram Özçelik Dilek
Yüksel
 Burdur Tokat”
Böylece teklif kabul edilmiş ve
kanunlaşmıştır.
Sayın milletvekilleri, Divan
Üyemiz Sayın Bayram Özçelik bir veda konuşması yapacak.
Biz kendisine Divan olarak bundan
sonraki hayatında başarılar diliyoruz, Allah yolunu açık eylesin diyoruz.
Buyurun Sayın Özçelik. (AK PARTİ
sıralarından alkışlar)
VI.- AÇIKLAMALAR (Devam)
27.- Kâtip Üye Bayram Özçelik'in, milletvekili
arkadaşlarına hakkını helal ettiğine ve herkese sağlık, başarı ve mutluluk
dilediğine ilişkin açıklaması
KÂTİP ÜYE BAYRAM ÖZÇELİK (Burdur)
– Saygıdeğer milletvekili arkadaşlarım ve büyüklerim; Türkiye Büyük Millet
Meclisinde üç dönemdir Türkiye’mizi ve Burdur’umuzu temsil etmeye çalıştım.
Benim için en büyük şeref, Birinci Mecliste Burdur Milletvekili “Allah’a dayan,
sa’ye sarıl, hükmüne ram ol/Yol varsa budur, bilmiyorum başka çıkar yol.” diyen
Mehmet Akif Ersoy gibi abide şahsiyetin halefi olmaktı. Özellikle, üç dönemdir
Meclis Başkanlık Divanında, Genel Kurulda, Divan arkasında birçok müzakereleri
yakından takip ettim. “Kim demiş her şeyin bitişi ölüm/Destanlar yayılır
mezarımızdan.” ilkesiyle çalıştık. 
Genel Kurul çalışmalarının son
günlerinde siz kıymetli milletvekili arkadaşlarımdan helallik diliyorum. Benden
yana helal olsun. Hakkınızı helal ediniz. Sizlere sağlık, mutluluk ve başarılar
dilerim. (AK PARTİ ve CHP sıralarından alkışlar)
BAŞKAN – Sayın milletvekilleri,
8’inci sırada yer alan, Türkiye Cumhuriyeti Hükümeti ile Japonya Hükümeti
Arasında Türkiye Cumhuriyetinde Nükleer Güç Santrallerinin ve Nükleer Güç
Sanayisinin Geliştirilmesi Alanında İşbirliğine İlişkin Anlaşma ile Türkiye
Cumhuriyetinde Nükleer Güç Santrallerinin ve Nükleer Güç Sanayisinin
Geliştirilmesine Dair İşbirliği Zaptının Onaylanmasının Uygun Bulunduğuna Dair
Kanun Tasarısı ve Dışişleri Komisyonu Raporu’nun görüşmelerine başlayacağız.
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
7.- Türkiye Cumhuriyeti Hükümeti ile Japonya Hükümeti
Arasında Türkiye Cumhuriyetinde Nükleer Güç Santrallerinin ve Nükleer Güç
Sanayisinin Geliştirilmesi Alanında İşbirliğine İlişkin Anlaşma ile Türkiye
Cumhuriyetinde Nükleer Güç Santrallerinin ve Nükleer Güç Sanayisinin Geliştirilmesine
Dair İşbirliği Zaptının Onaylanmasının Uygun Bulunduğuna Dair Kanun Tasarısı ve
Dışişleri Komisyonu Raporu (1/1004) (S. Sayısı: 673) (x)
BAŞKAN – Komisyon ve Hükûmet
yerinde. 
Komisyon Raporu 673 sıra
sayısıyla bastırılıp dağıtılmıştır. 
Tasarının tümü üzerinde söz
isteyen yok. 
OKTAY VURAL (İzmir) – Var, var,
bir dakika ya, Alim Işık.
BAŞKAN – Buyursun Alim Işık,
Sayın Kütahya Milletvekili. 
Milliyetçi Hareket Partisi Grubu
adına söz isteyen Alim Işık, Kütahya Milletvekili. (MHP sıralarından alkışlar)
MHP GRUBU ADINA ALİM IŞIK
(Kütahya) – Teşekkür ederim.
Sayın Başkan, değerli
milletvekilleri; 673 sıra sayılı Kanun Tasarısı’nın geneli üzerinde Milliyetçi
Hareket Partisi Grubu adına söz aldım. Bu vesileyle hepinizi saygıyla
selamlıyorum. 
Söz konusu antlaşma “Türkiye
Cumhuriyeti Hükümeti ile Japonya Hükümeti Arasında Türkiye Cumhuriyetinde
Nükleer Güç Santrallerinin ve Nükleer Güç Sanayisinin Geliştirilmesi Alanında
İşbirliğine İlişkin Anlaşma ile Türkiye Cumhuriyetinde Nükleer Güç
Santrallerinin ve Nükleer Güç Sanayisinin Geliştirilmesine Dair İşbirliği
Zaptının Onaylanmasının Uygun Bulunduğuna Dair Kanun Tasarısı” olarak Genel
Kurula gelmiştir. 
Şimdi, özellikle Türkiye’nin
enerji ihtiyacının karşılanması ve enerji çeşitliliğinin artırılması amacıyla
nükleer güç santrallerinden elde edilecek enerjiye de ihtiyaç olduğu gerçeğini
bilerek Milliyetçi Hareket Partisi olarak bu konuya genelde olumlu baktığımızı,
ancak bu tür çok önemli ve dünyanın birçok ülkesinde tartışılan, henüz hiçbir
ülkede denenmemiş bir teknolojiyi içeren ve uluslararası anlaşmayla, ikili
anlaşma çerçevesinde Türkiye’nin ev sahipliğinde ülkemiz toprakları üzerinde
kurulacak olan nükleer güç santrallerinin, bu ikili anlaşmalarla yapılmasına
karşı olduğumuzu ifade etmek istiyorum. 
Sebebi şu: Uluslararası rekabete
açık bir konuda serbest piyasa koşullarını dikkate almadan iki hükûmet arasında
belli çerçeve içerisinde ama içerisinde birçok belirsiz konuların yer aldığı
anlaşmayla böyle bir santralin kurulmasını doğru bulmuyoruz. Neden? Eminim ki hiçbiriniz
okumadı anlaşma metnini, okuduğunuzda birçok şeyin belirsiz olduğunu
göreceksiniz. Daha “Madde 1 Tanımlar”da “proje sahası” kavramına baktığınız
zaman “Türkiye Cumhuriyeti’nin Sinop ilinde ya da şartların gerektirmesi
durumunda başka bir yerde…” ifadesi var. Şimdi, bu Sayın Enerji ve Tabii
Kaynaklar Bakanı bugüne kadar 1’incinin Mersin Akkuyu Nükleer Güç Santrali,
2’ncinin de Sinop Nükleer Güç Santrali olduğunu defalarca söyledi. Ama, anlaşma
metninde diyor ki: “Sinop ilinde ya da başka bir yerde…” Yani şimdi ya bu Sinop
ilindedir ya başka yerdedir; birincisi bu. 
MUSTAFA ÖZTÜRK (Bursa) – Ama,
termik yapamazsın…
ALİM IŞIK (Devamla) - Mustafa
Bey, okursan sen de buna inanmayacaksın, söylenenlerin o zaman doğru olmadığına
kanaat getireceksin. Belirsizlik olmaz. Bu ülkede, hangi büyüklükte alana,
nerede kurulacağı belli olmadan bir anlaşma imzalanmış, imza atmış bu ülkenin
Bakanı. Bu belirsizlikleri söyleyeceğiz, önce bunu gidermek gerekiyor. 
İki: “Proje şirketi” kavramı
“projenin uygulanması amacıyla proje katılımcıları tarafından Türkiye
Cumhuriyeti mevzuatına göre kurulacak anonim şirket”, diğer taraftan “proje
katılımcısı”na baktığınız zaman “proje şirketinde yer alacak herhangi bir Türk
devlet teşekkülü ya da herhangi bir özel teşekkül” anlamına gelmekte. Aşağıda
anonim şirket olarak tanımlanmış, yukarıda herhangi bir devlet şirketi veya
özel şirket. O da belirsiz, yani buraya ortak olacak şirket devlet şirketi mi
olacak, özel şirket mi olacak? İkisi de değil, ne olacağı belirsiz. 
“Devlet teşekkülü” kavramına
baktığınız zaman, “Türkiye Cumhuriyeti Hükûmetinin sahip olduğu ya da Türkiye
Cumhuriyeti Hükûmeti tarafından kontrol edilen herhangi bir teşebbüs” anlamına
gelmektedir. Burada da ya bu ya bu. Yani, Hükûmet kafasında daha bu işi
netleştirmemiş, dolayısıyla sözleşmeye, anlaşmaya bunu koymuş. 
Devam edeceğiz. Yine,
teknolojinin hafif su reaktörüne ilişkin olduğu söyleniyor. Ancak, daha önce
Rusya’yla yapılan ikili anlaşmada da aynı teknoloji kabul edilmişti ama o
günden bugüne dünyada yeni teknolojiler gelişti, onlardan birisi de ayrıca
seçilebilirdi çünkü son teknolojinin bu olmadığını bu alanda çalışan herkes
bilir. 
Başka ne var? Saha ve altyapıya
ilişkin hususlar var, madde
4. Değerli arkadaşlar, okuyorum, lütfen vicdanınızda bir değerlendirin.
“Türkiye Cumhuriyeti Hükûmeti: Proje için gerekli olan Proje Sahası’nı,
mülkiyetini vermeksizin, nükleer güç santralinin söküm sürecinin sonuna kadar
Proje Şirketine bila bedel tahsis edecektir.” Yaklaşık iki yüz yıl değerli
arkadaşlar… Yetmiş, seksen yıl normal ömrü, yüz yıla kadar uzuyor, bir o kadar
söküm ve onun etkisinin devam ettiği iki yüz yıl Japon firmasına Türkiye
topraklarını, Sinop veya başka bir yerde, ne kadar olduğu belli değil, tahsis
ediyorsunuz, bilabedel. Tamam. Diğer taraftan, proje sahası dışında proje için
gerekli olan altyapıyı bilabedel Türkiye Cumhuriyeti Hükûmeti sağlayacak.
Onunla ilgili ne gerekiyorsa, yol, bina, kanalizasyon, başka ne varsa
altyapıda, neye ihtiyaç görülüyorsa onu da bilabedel biz yapacağız, Japonlara
“Gel kardeşim, buyur saha sana, buyur altyapısını yaptım, teknolojiyi getir
buraya koy.” diyeceğiz.
AHMET DURAN BULUT (Balıkesir) – Onlar örtülü verdiler
parayı, örtülü.
ALİM IŞIK (Devamla) – Devam, devam, daha ne diyor
bakınız arkadaşlar: Türkiye Cumhuriyeti mevzuatına uygun olarak, proje için
uygun şartlara sahip yabancı vatandaşların istihdam edilebilmesi amacıyla
gerekli izinlerin verilmesini kolaylaştıracak Türkiye Cumhuriyeti Hükûmeti ve
bununla ilgili onayların, izinlerin ve lisansların verilmesini kolaylaştıracak,
bunu takip edecek. Yabancı adamın gelişiyle ilgili her türlü işi de biz
yapacağız, “Buyur kardeşim.” diyeceğiz.
Başka ne var arkadaşlar? Bakınız, “Elektrik Satın Alma
Anlaşması”yla ilgili bölümde “Türkiye Cumhuriyeti Hükümeti, ilgili Türk Devlet
Teşekkülünün Proje Şirketi ile Elektrik Satın Alma Anlaşması’nı akdetmesini
sağlayacaktır…” Yani EÜAŞ’la bunu sağlayacağız ve proje finansmanı konusunda
sadece Japonya’dan, Japon Hükûmetinin uygun gördüğü şartlarda para alacağız.
Finansın yüzde 70’i krediye dayalı, yüzde 30’u öz kaynaklara dayalı, öz
kaynağın yüzde 51’i Japonların, yüzde 49’u bizim. Yani Türkiye
Cumhuriyeti Hükûmetinin sadece yüzde 30’unun yüzde 49’una ortak olma hakkı var
ama söz hakkı yok çünkü yüzde 51 öbür tarafta ve yüzde 70’lik krediye de, yüzde
30’luk öz kaynağa da aynı oranlarda ortak olacağız. Kritik bir anda -yüzde 51
Japon şirketinin- o ne derse Türkiye ona uymak zorunda kalacak. 
Madde 9 “İhtilafların Halli”
başlığı altında: “Taraflardan birinin ya da her ikisinin hakları ve yükümlülüklerine
ilişkin olarak işbu Anlaşma’nın uygulanmasından ve yorumlanmasından kaynaklı
herhangi bir ihtilaf, Taraflar arasında istişare ile dostane yollarla
çözülecektir.” 
Değerli arkadaşlar, uluslararası
ilişkilerde dostluk yoktur, akıl öndedir. Siz eğer karşı tarafın yüzde 51 oy
hakkı olduğu bir işte onun vicdanına dayanarak böyle bir anlaşmaya imza
atarsanız yarın herhangi bir ihtilaf durumunda hiçbir söz hakkınız olmayacak,
onlar ne derse, nasıl uygun görürlerse, onların şartlarında bu anlaşmazlığı kabul
etmek ve çözmek zorundasınız. 
Başka bir konu, madde 10’da:
“İşbu Anlaşma on beş yıl süreyle yürürlükte kalacak ve Taraflardan herhangi
biri işbu Anlaşma’yı sona erdirme niyetini, yürürlük süresi dolmadan en geç
altı ay önce karşı Tarafa diplomatik yollardan yazılı olarak bildirmediği
sürece beş yıllık süreler için kendiliğinden uzayacaktır.” 
Burada on beş yıllık yürürlük
süresi koymuşuz, üretilen elektriği satın almada yirmi yıl satın alma garantisi
vermişiz. Şimdi, on beş yıl bu anlaşma geçerli, yirmi yıl alım garantisi var,
diğer beş yılı nasıl ikili anlaşmaya dâhil edeceğiz, belirsiz. 
Diğer taraftan, bu anlaşmanın
ekinde yer alan diğer hükümlere bakarsak, “Projenin Uygulanması” başlığı
altında (c) fıkrasına baktığımız zaman, ormanlık araziler dâhil olmak üzere,
proje sahası, projeye ilişkin her türlü faaliyetin yerine getirilmesi için
Türkiye Cumhuriyeti Hükûmeti tarafından proje şirketine bilabedel, nükleer güç
santralinin sökümüne kadar tahsis edilecek. Arkadaşlar, orman arazileri
devletin malı ve Anayasa’yla belli hükümler altında kullanıma sunulmuş.
Anayasa’yı burada çiğniyoruz. Japon Hükûmetinin gönderdiği şirket “Karadeniz
ormanlarının tamamına ben talibim.” derse… “Buyur kardeşim, biz Anayasa falan
tanımıyoruz, sen yeter ki gel, bunu yap.” diyoruz. Olmaz. Bu anlaşmanın bu
hükmü sakıncalı. Yine, söküme kadar tahsis edilmesini -biraz önce de ifade
ettiğim gibi- bugünkü şartlarda, yaklaşık iki yüz yıllık bir süreyle bu ülkenin
herhangi bir bölgesinde onların istediği alanın, ormanlar dâhil, Japonlara
teslimini öngörüyor. 
Bir başka konu: “Elektrik Satın
Alma Anlaşması”na baktığınız zaman 10,80 dolar sent/kilovatsaatlik bir garanti
veriliyor. Buna KDV dâhil değil, söküm masrafları dâhil değil, net para.
KDV’yle beraber 11-12 dolar sent. Rusya’da bugün nükleer enerji piyasa bedeli
4-4,5 dolar sent. Bu işi yapan Japonya’da muhtemelen öyledir, Rusya’ya gidip
oradan öğrendiğimiz için bu rakamı söylüyorum. Yani normal piyasa bedellerinin,
dünyadaki fiyatların 3 katı alım garantisi veriyoruz değerli arkadaşlar, 3
katı. Türkiye’nin şu andaki enerji maliyeti kilovatsaat başına 7-8 kuruş, bunu
12-13 liraya satıyoruz, 25 liraya kadar çıktığı yerler var. Maliyete baktığınız
zaman, maliyet de dünya piyasasının 3 katına çıkmış, alım garantisi vermişiz ve
yirmi yıl süreyle. 
Ne zaman yürürlüğe girecek? Yani
ilk ünite 2023 yılında, 4’üncü ünite de 2028’de, her biri 1.200 megavatlık
olmak üzere 4.800 megavatlık bir ikinci nükleer güç santrali anlaşmasından
bahsediyoruz. 
Özellikle, tarife, yapılacak
fizibilite çalışmaları sonunda ve fiyat ayarlama mekanizmalarına tabi. Yani
EPDK’nın bu ülke için belirlediği kayıp kaçak dâhil fiyat mekanizmasına uygun. 
Yine, enterkonnekte sisteme
girdiğinde, burada üretilen enerjinin de, ülkenin bazı elektrik dağıtım
bölgelerinde yüzde 75-80 oranında kaçak kullanılması hâlinde onun da faturası
bize, tüm vatandaşlara eşit şekilde dağıtılacak bir anlaşma. 
Yakıt masrafı bu tarifeye dâhil
edilmemiş. Biraz önceki 11-12 dolar sent/kilovatsaat, yakıt masrafı hariç
fiyat. Onu da eklediğiniz zaman, o dünya piyasası fiyatının 3 katına varan alım
garantisi belki 4-5 katı bulacak. Ne kadar yakıt maliyeti var, bunun birim
enerji başına yansıyan miktarı nedir, bu belli değil. 
Bir başka konu: Tarife, atık
yönetimi ve söküm fonlarını kilovatsaat enerji başına 0,30 ABD senti olmak
üzere içermekte. 
Yüzde 49’u söylemiştim. 
Elektrik iletim hatları için,
Türkiye Cumhuriyeti Hükûmeti, Türkiye Cumhuriyeti Elektrik İletim Şirketi,
nükleer güç santralinin şalt sahasına bağlanacak olan elektrik iletim hatlarının
tasarımından, alımlarından, inşasından, işletmesinden, bakımından, onarımından,
yenilenmesinden ve finanse edilmesinden, masrafları kendisine ait olmak üzere
sorumlu olacak ve nükleer güç santralleri için elektrik iletim hatlarının
vaktinde hazır olmasını sağlayacaktır. Bugün, kendi yerli kaynaklarımızdan
yenilenebilir enerji kaynaklarının sisteme dâhil edilmesi için TEİAŞ’ın iletim
hatlarında yetersizlik olduğu gerekçesiyle imkân tanımadığımız, kendi
yatırımcımıza, kendi ülkemize yapmadığımız işi burada peşin yapıyoruz.
İstedikleri kadar “Biz yapacağız, finansını biz sağlayacağız, her türlü hattın
bağlantısını, trafosunu Türkiye Cumhuriyeti Hükûmeti sağlamak zorunda ve “Buyur
Japon kardeş, bizim Türk vatandaşına sağlamadığımız imkânı sana sağlıyoruz.” diyeceğiz.
Bu kabul edilebilir bir anlaşma değildir. 
Bir başka konu: “Türkiye
Cumhuriyeti Hükûmeti, Türkiye Cumhuriyeti mevzuatına uygun olarak kullanılmış
yakıt ve radyoaktif atığın nihai bertarafından sorumlu olacaktır.” Peki, hani
ortaktık? Niye Japon Hükûmeti bundan sorumlu değil? Japon gelecek parayı
kazanacak, söküm aşamasına gelince, “Allah’a ısmarladık Türk kardeş, ben
gidiyorum, Allah bereket versin, keseyi de doldurdum, hadi bundan sonra sen
uğraş.” Yok böyle bir anlaşma değerli arkadaşlar. Mademki ortağız, kâra da
zarara da ortak olmak zorundayız. Sökümü Türkiye’ye bırakacak, yetmiş seksen
sene bu memleketin insanı bunun atımıyla uğraşacak, ne olacağı belli olmayan
bir akıbete doğru Türkiye bunun faturasını çekecek! Olmaz! Dünyanın hiçbir
yerinde böyle, tek tarafı güldüren, öbür tarafı -kapitülasyonlar gibi- mahkûm
eden bir anlaşmaya imza atılmaz, maalesef Türkiye’de atılmış. Böyle bir şey
olamaz. 
“Nükleer Zararlardan Sorumluluk:
Türkiye Cumhuriyeti Hükûmeti, anayasal usulüne uygun olarak nükleer zararlardan
sorumlulukla ilgili yasal çerçeveyi oluşturmak için tedbirler alacak.” E, karşı
taraf? Karşı tarafın hiçbir sorumluluğu yok arkadaşlar. Burada bir tehlike
olursa tek taraflı “Bu tehlikenin sorumlusu biziz.” diyeceğiz, olan her türlü
masrafı ve Allah göstermesin, ölümleri ya da sakatlanmaları biz üstlenmiş
olacağız. E, ne var böyle anlaşmaya? Siz Japon olsanız Türkiye’nin bu şartlarda
sunduğu bu anlaşmaya “Hayır” deme şansınız var mı? Yok. 
Başka bir konu: “Diğer Önemli
Hususlar” diye 10’uncu maddede bir başlık var; arkadaşlar, lütfen bir okuyunuz.
“Amaçlar”la başlamış, “mücbir sebep ve fikrî mülkiyet hakları”yla bitmiş.
Cümlenin ne öznesi var ne yüklemi var. Ya, nasıl bir Türkçe bu? Nasıl bir
anlaşma, nasıl bir uluslararası anlaşma? Yok. Dolayısıyla, çalakalem, o
tarihte, bir araya gelindiğinde matbu, diğer anlaşmalardan esinlenerek
imzalanmış bir anlaşmadan bahsediyoruz. Bu anlaşmayla Türkiye Cumhuriyeti
devleti kendi önünü bağlayıp bundan sonra, bu alanda uluslararası arenada
ortaya çıkacak rekabet şartlarından faydalanmayacak şekilde maalesef, bir
yükümlülük altına girmektedir ve bunu ikili anlaşmayla yapmaktadır. Evet,
nükleer güç santrali bu ülkede yapılmalı ama yapılırken Türkiye Cumhuriyeti
devletini uzun yıllar bağlayacak ve tamamen uluslararası anlaşma çerçevesi
içerisinde değil, uluslararası serbest piyasa koşulları ve rekabet koşulları
içerisinde bu teknolojiye kavuşmalı. 
Yine, bu anlaşmada, bakıyoruz,
Japon Hükûmeti gelecek, Türkiye’ye herhangi bir teknoloji vermeyecek; aynen
Akkuyu’da olduğu gibi, kendi santralini kuracak, bu santralde çalışacakları
eğitecek, onunla ilgili bazı eğitim çalışmalarını yapacak ama “teknoloji”
dediğiniz zaman yok, “Size teknoloji yok. Biz santrali kurarız, elektriği
üretiriz, sizin topraklarda üretiriz, size satarız, paramızı kazanırız, geri
döneriz, hiçbir sorumluluğa da ortak olmayız.” anlayışıyla hazırlanmış bir
anlaşmadan bahsediyoruz. Onun için, Milliyetçi Hareket Partisi olarak,
prensipte nükleer teknolojinin kazanılmasına evet ama böyle bir kapitülasyon anlaşmasına
hayır diyoruz. 
Saygılar sunuyorum. (MHP
sıralarından alkışlar)
BAŞKAN – Teşekkür ediyorum.
Cumhuriyet Halk Partisi Grubu
adına ve aynı zamanda şahsı adına söz isteyen Engin Altay, Sinop Milletvekili.
(CHP sıralarından alkışlar) 
Buyurun Sayın Altay, süreniz otuz
dakikadır. 
CHP GRUBU ADINA ENGİN ALTAY
(Sinop) – Teşekkür ederim Sayın Başkan. 
Sayın milletvekilleri, Genel
Kurulu saygıyla selamlıyorum. 
Tıraşsız kürsüye çıktığım için
bizi izleyen vatandaşlarımızdan özür diliyorum. Yirmi üç saattir Genel
Kuruldayız, yirmi altı saattir de ayağımızdan ayakkabı çıkarmadık. Bu yüzden,
muhtemelen sizin ve bizim ayaklarımızda da çeşitli enfeksiyon hastalıkları
olabilir. Bu Parlamentoda keşke vatandaşlarımızın yararına, ülkemizin ali
menfaatlerine bir şeyler olmuş olsaydı da sakalımız daha çok uzasaydı,
ayaklarımız daha çok hasar görseydi ama yirmi iki saatte yaptığımız işlere
baktığımız zaman, Türkiye’nin hayrına bir iş burada yok. 
Önce, iç güvenlik paketini
yasalaştırdınız saray diktatörlüğüne yasal bir zırh temin ettiniz. Sonra, 688’e
bir ek madde ilave ettiniz usulsüz bir şekilde, bununla da saraya bir hazine
dairesi tahsis ettiniz. Parlamentonun işi bunlar değil. Parlamento vesayete
girmek için çaba harcamamalı, tam tersine, bir ülkede parlamentoya yönelik bir
vesayet, basınç, baskı varsa parlamento bu baskıya direnebilmeli. Hangi siyasi
menşeden gelirsek gelelim önce üzerine yemin ettiğimiz Anayasa’ya ve
inançlarımıza bir parça sadık olmak zorundayız. 
Sayın milletvekilleri, Türkiye
ile -sıra sayısını da yanıma almamışım- Japonya Hükûmeti arasında imzalanan…
HAYDAR AKAR (Kocaeli) - 673…
ENGİN ALTAY (Devamla) –
Numarasını biliyorum. 
…nükleer güç santralleri iş
birliği anlaşmasıyla ilgili söz aldım. Zira, bu
anlaşmayla memleketim Sinop’ta bir nükleer güç santrali Japonlara yaptırılacak.
Bu nükleer hikâyesi, 2006 ve 2007
yıllarında, gene, ben Parlamentodayken, sevgili mevkidaşım Mehmet Ersoy yokken,
onun selefleri varken burada, bu kürsüde çok konuşuldu, çok söyledik, çok
tartıştık. Dönemin Enerji Bakanı o zaman bana dedi ki: “Senin bu kafayla siyasi
ömrün kısa olur ama ben seni yanıma danışman alırım.” Ben de ona “Buna zaman
karar verir ama sen bu kafayla gidersen, uluslararası nükleer lobicilerin rant
tuzağına teslim olursan ben, sen ileride yargılanırken sana hukuki yardımda
bulunurum.” demiştim. Ben hâlâ buradayım, burada olmaya da devam edeceğim ama
bu uluslararası nükleer lobilerin rant tuzağına düşenler hem burada olmayacak
hem ileride yargı önünde hesap verecekler.
Değerli milletvekilleri, 2006’da
-o zaman şöyleydi, şimdi daha farklı bir yöntem var- Amerika ve Kanada’daki
şirketlerle iş birliği içinde, bunu devletin kurması, Türk sanayicilerinin de
iş birliğiyle, konsorsiyumlarla kurulması hedeflenmişti. O zamanlar
söylediklerimizi hemen hemen kelime kelime hatırlıyorum ama bugün biraz daha
yeni şeyler söylemek lazım çünkü rakamlar değişti. Mesela o zaman, gene sizin
Hükûmetiniz vardı, enerjide dışa bağımlılığımız -biraz sonra rakamları
vereceğim- şimdikinden çok daha azdı. Güya on üç senedir ülkeyi her alanda çok
iyi idare ettiğinizi söylüyorsunuz ama 2006’da ben Hilmi Güler’le -orada
oturuyordu- tartışırken Türkiye’nin enerjideki dışa bağımlılığı, Sayın
Bostancı, şimdikinin çok çok çok altındaydı. Enerji talebimiz de bu zamana göre
çok daha yüksek değildi.
MEHMET NACİ BOSTANCI (Amasya) –
Çok hızlı gelişiyoruz Engin Bey. 
ENGİN ALTAY (Devamla) – Şimdi,
önce şunu söyleyeyim: Çernobil, Fukuşima başta olmak üzere, dünyada, Atom
Enerjisi Kurumu kaynaklarına göre 205 tane -bir kaynağa göre 205 tane, bir kaynağa
göre 611 tane- irili ufaklı nükleer kaza olmuş. Yani, ben o zaman, bunun bir
sıfır güvenlikli, dev bir felaket projesi olduğunu iddia ederken ezbere
konuşmadım, tıpkı şimdi olduğu gibi. 
Bakın, elimde Cumhuriyet Halk
Partisinin enerji politikalarını içeren ciddi bir çalışması var, kitapçığı var.
Şu da sakın zannedilmesin: Efendim, bu Cumhuriyet Halk Partisi her şeye karşı.
Hayır, Türkiye'de, Cumhuriyet Halk Partisi çağın, teknolojinin gelişimine
paralel olarak nükleer teknolojideki gelişmelerin takip edilmesinden yanadır.
Bu belgemizde de bunlara yer verdik. Siz yarın kurnazlık edip bunu bulup önüme
getirirsiniz diye ben şimdiden söyleyeyim. Ama, şimdi, sizin Japonya’yla Sinop
için ve Rusya’yla Mersin Akkuyu için yaptığınız anlaşmalar enerjide Türkiye'nin
en büyük sorunu olan dışa bağımlılığı azaltmaya yönelik değil, bilakis enerjide
dışa bağımlılığı çok daha fazla artıran, çok daha faza büyüten anlaşmaları
içermekte. 
Şimdi, esasen, Japonlarla Sinop
için yaptığınız, Ruslarla Mersin için yaptığınız bu anlaşmaların özü şudur:
Sinop İnceburun’da bağımsız bir nükleer santral devleti kurulmasına meydan
veriyorsunuz . Diyorsunuz ki: “Akkuyu’da ve Sinop İnceburun’da tıpkı Vatikan
gibi, bağımsız bir nükleer santral devleti olsun.” Yahu, Allah aşkına, Sayın
Hükûmet -Sayın Bakanı çok severim, dürüstlüğünden, namusluluğundan zerre kadar
şüphe etmem, Enerji Bakanı da değil kendisi- elin Japon’una, elin Rus’una
diyorsunuz ki: “Sen gel, dünyada hiç denenmemiş, test edilmemiş bir teknolojiyi
Sinop’ta ve Mersin’de kur kardeşim. Ben de -rakamlar belki değişmiş olabilir-
12 sentten devlet olarak senden satın alacağım.” Şimdi ne var? Yani, burada
şimdi ne yapıyorsun? Şu anda nasıl ki enerjide yüzde 77’si Rusya’ya ve İran’a
bağımlı olan bir dışa bağımlılığı yaşıyoruz yani elin Japon’u gelip Sinop’a
nükleer santral kurunca sizin dışa bağımlılığınız mı azalıyor? Ne alakası var?
Sizin Türkiye’deki uranyum rezerviniz bin megavatlık bir santrale otuz sene
yeter. Hükûmetin de beni dinlemesini istiyorum ayrıca. Bin megavatlık santrale
otuz yıl yetecek uranyum rezerviniz var, o da ham uranyum, zenginleştirilmiş
uranyum değil. E, Sinop’ta kurulması tasarlanan nükleer güç santrali 4.400
megavat, Mersin’deki de 5 bin küsurdu galiba. 
Ali Rıza Bey, kaçtı?
ALİ RIZA ÖZTÜRK (Mersin) – 4.800.
ENGİN ALTAY (Devamla) – Evet,
4.800.
Sonra ne olacak Sayın Bakan?
Dışarıdan ham madde gelecek, zenginleştirilmiş uranyum gelecek. Sonra, Japon
onu Sinop’ta, Rus onu Akkuyu’da işleyecek, sonra biz onlardan elektrik satın
alacağız. Bunun İran’dan aldığınız, doğal gaz çevrim santralinde kullanmak
üzere aldığınız doğal gazdan ne farkı var? Yani, bu şekilde cari açığın nasıl
azalacağını tasavvur ediyorsunuz anlamıyorum. 
Şimdi, mükemmellik ve kalite
sisteminin dünyadaki öncüsü Japonya değil mi? Doğru. Nükleer kazaya maruz kaldı
Fukuşima’da ve Japonya bu konuda tedbirler aldı, nükleer güç santralleriyle
ilgili geri adımlar attı. 
Şimdi, İzmit Körfezi’ndeki Japon
mühendis kablo koptu diye intihar etti. Pamukova tren kazasına “kader”
diyebilen bir Demiryolları Genel Müdürünü de siz milletvekili yapmak
istiyorsunuz. Şimdi, sizin bu kafanızla, ben yeryüzü cenneti Sinop’a hiç
denenmemiş bir teknolojiyle nükleer santral yapılmasına seyirci kalamam. 
Sayın Ersoy, bakma öyle, seyirci
kalamam.
ALİM IŞIK (Kütahya) – Sayın Ersoy
da aynen sizin gibi düşünüyor, “Sinoplulara bu haksızlığı yapamayız.” diyor. 
ENGİN ALTAY (Devamla) – Her
vesileyle “ileri demokrasi” diyorsunuz. Sayın Cumhurbaşkanının çok sık
kullandığı, bir aralar, bir söz vardı: “Bu ülke referandum kültürüne alışmalı.”
Bu ATMEA1 tipinin daha denenmemiş bir tip olduğunu biraz önce Milliyetçi
Hareket Partisi adına konuşan sayın milletvekili söyledi, örneği yok. Biraz
sonra onları anlatacağım.
Gelin, 7 Haziranda nasıl olsa
millet sandığa gidiyor… Bak, 7 Haziran, hiç külfeti yok, masrafı yok. 
Sayın Hükûmet, beni dinlemek
zorundasınız, işiniz varsa başka bakan gelsin oraya. 
KALKINMA BAKANI CEVDET YILMAZ
(Bingöl) – Arkadaşlar bilgi veriyor. 
ENGİN ALTAY (Devamla) – Sayın
Hükûmet, bir teklifte bulunuyorum: Sayın Cumhurbaşkanı -örtülü ödeneğini tahsis
ettik biraz önce- “Bu ülke referandum kültürüne alışsın.” dedi. Dünyanın birçok
ülkesinde de bu işler referandumla oluyor.” 7 Haziranda sandık var, gelin
Sinop’ta referandum yapalım. Hatta, çevre illeri de etkileyeceğini varsayarak
çünkü nükleer kazalar vilayet mülki hudutlarına göre tesir göstermiyor...
Mehmet Bey valilik yaptı, bilir, nükleer serpinti vilayet mülki hudutlarıyla
sınırlı değil. Sinop, Kastamonu, Samsun, Çorum belki… Çernobil’deki Sinop’a
sirayet ettiyse Sinop’taki de bir ters rüzgârla Ankara’ya gelir. Bir referandum
yapalım, bir sandık koyalım milletin önüne. Öyle, yalandan demokrasicilik
oynanmaz. “Ben demokrasiye inanıyorum.” diyorsanız, önce bunu yapmanız lazım.
Ben inanıyorum ki Allah
esirgesin, Mersin ya da Sinop’ta bir nükleer kaza yaşandığında, bir felaket
yaşandığında -ki o zaman bu Hükûmet olmayacak, tek tesellim o, 7 Haziranda bu
Hükûmet olmayacak- Allah esirgesin, Adalet ve Kalkınma Partisi destekli bir
hükûmet o sıralarda oturursa, bu sıralarda oturursa Sinop’ta yaşanabilecek
olası -ki bana göre çok mümkün- bir kazadan sonra, hükûmet yetkilileri “Bu,
işin fıtratı.” diyecek, “Kader.” diyecek, “Kaza.” diyecek, “Güzel ölüm.”
diyecek. 
Recep Bey, bir yerine otur
lütfen! 
İDRİS ŞAHİN (Çankırı) – Bugün
Meclisin tamamen siz yönetiyorsunuz!
ENGİN ALTAY (Devamla) –
Estağfurullah, ben kürsüdeki hakkımı kullanıyorum. 
İnsanların canı, sağlığı,
sağlıklı bir çevrede yaşama hakkı enerji politikası olmayan böyle bir Hükûmete
teslim edilemez. 
Sayın milletvekilleri, benim
bildiğim, Sayın Ersoy da bilir… Sayın Ersoy’un ismini de çok sık zikrediyorum
ki söz alsın diye.
MEHMET ERSOY (Sinop) – Konuşsun
diye. 
ENGİN ALTAY (Devamla) – Sinop’ta,
tümünü Sayın Ersoy’un da tanıdığı, 54 siyasi parti, sivil toplum örgütü,
odalar, dernekler, birlikler nükleer karşıtı platform oluşturdular ve hepinize,
sayın milletvekillerine, Türkiye Büyük Millet Meclisindeki 535 milletvekiline
bu mektubu gönderdiler; önlü arkalı bir mektup. Sizden rica ediyorum, bu
mektubu bir okuyun. Sinop Nükleer Karşıtı Platform Yürütme Kurulu tarafından
size gönderilen bu mektup, Sinop halkının bu konudaki yaklaşımını ve anlayışını
temsil eder. 
Şimdi, Avrupa Birliği normları
-sizin girmemek için uğraştığınız- enerjide dışa bağımlılığın yüzde 30’u
bulması ve geçmesi hâlinde tehlike çanlarını işaret eder. Zaten biz, biraz önce
söyledim, dışa bağımlılıkta yüzde 77’yiz. Dışa bağımlılığımız yüzde 77’yken
böyle, riskli bir projeye bu Hükûmet ne adına ne uğruna imza attı benim anlamam
ve bunu kabul etmem mümkün değil. Aslında, tabii ki işin doğrusu Türkiye’nin
bir enerji politikası yok. Eğer öyle olsaydı, sizin desteklediğiniz Hükûmetin,
siz sayın milletvekillerinin güvenoyu verdiği Hükûmetin bir enerji politikası
olsaydı, bugüne kadar toplam rüzgâr potansiyelimizin sadece yüzde 2’sini
kullanıyor olmazdık. Yani, Türkiye’de 2.800 megavat kurulu rüzgâr enerjisi
kaynağımız var. Ya, “Boğaz’ın altına 3 kat köprü yaptık.” diye övünen bir
Hükûmetin toplam rüzgâr enerjisi kapasitesinin sadece yüzde 2’sini kullanmasına
-çok özür dilerim Sayın Bakandan- ahmaklık denir. Eğer sizin bir enerji
politikanız olsa HES potansiyelimizin, hidroelektrik potansiyelimizin sadece
yüzde 60’ını kullanıyor olmazdık. Yani, en kolay şey bunlar. Çıkıp
övünüyorsunuz “Boğaz’ın altına 3 kat tünel yaptık.” diye. İyi, aferin, güzel,
tebrik ediyorum ben. Ama, bizim Boyabat’ta Boyabat Elektrik Limitet Şirketinin
barajı yok mu Mehmet Bey? Adam yaptı, işletiyor mu? E, bunları teşvik edin,
bunları yaptırın kardeşim, niye Sinoplunun hayatını risk altına atıyorsunuz?
Niye HES'lerin sadece yüzde 60’ını biz kullanabiliyoruz? 
MEHMET ERSOY (Sinop) – HES'lere
de karşısınız.
ENGİN ALTAY (Devamla) – Linyit
rezervimiz yani en zengin olduğumuz alan: 11,8 milyar ton rezervimiz var Naci
Bey, 9 bin megavat kurulu gücümüz var ama kapasitemiz 16 bin megavat. Herkes
daldan armut toplarken bakana “aptal” derler. Bu linyit kaynaklarının -linyit
havzalarında ama zeytinliklerde değil- kömür kaynaklarının olduğu yerde santral
kurdunuz da elinizi mi tuttuk? Yani, akışkan yatak teknolojili santralleri
devreye sokmak istediniz de “Olmaz.” mı dedik? Yok, çünkü enerji politikanız
yok. 
380 milyar kilovatsaat güneş
enerjisi potansiyelimiz var ve bunu hemen hemen hiç kullanmıyoruz. Sayın
milletvekilleri, burayı iyi dinleyin, bir dahaki dönem inşallah, yarıdan az
olmak kaydıyla gelirsiniz: 2014’te Türkiye ne kadar elektrik kullanmış biliyor
musunuz? 240 milyar kilovatsaat. Türkiye'nin sadece güneş enerjisindeki
potansiyeli 380 milyar kilovatsaat. Yani, bunu niye kullanmıyor bu Hükûmet, ben
bunu anlamıyorum. 
Biyogaz: Küçük gerçi ama 35
milyar kilovatsaat biyogaz potansiyeli var, atıl duruyor. 
“Jeotermal” deyip geçmeyin, 10
milyar kilovatsaat jeotermal potansiyeli var Türkiye'nin. 
Başka bir şey söyleyeyim: Mevcut
santrallerin rehabilitasyonuyla, biraz iyileştirmeyle 19 milyar kilovatsaat
sisteme katkı yapılması mümkün. Bunu anlayacak bir hükûmete ihtiyacı var
Türkiye'nin. 2013’te 245 milyar kilovatsaat elektrik tüketmişiz biz ama “Varlık
içinde darlık çekmek.” diye buna denir, 760 milyar kilovatsaat Türkiye'nin
potansiyeli var sayın milletvekilleri, yıllık hem de.
Şimdi, manzara bu. Bu verdiğim
rakamları Hükûmet gelip burada çürütemez. Bu verdiğim rakamlar Türk Mühendis ve
Mimar Odaları Birliğinin, Uluslararası Atom Enerjisi Kurumunun rakamlarıdır. 
Şimdi, sayın milletvekilleri…
ENSAR ÖĞÜT (Ardahan) – Sayın
Başkanım, Hükûmet seni dinlemiyor, hiç umurunda değil.
ENGİN ALTAY (Devamla) – Hükûmet
yok ki zaten, saray var! Ben saraya konuşuyorum!
HAYDAR AKAR (Kocaeli) – O da
kaçak, legal değil!
ENGİN ALTAY (Devamla) –
Çernobil’den, özellikle de Fukuşima’dan sonra dünyada nükleer enerjiyle ilgili
algı ve politikalar değişti, hem de tamamen değişti. Bir örnek vermek isterim:
Japonya ve Almanya nükleer güç santrallerini kademeli olarak kapatıyor
–araştırın, yalan söylüyorsam yarın ölüm çıksın- bunlar resmî bilgiler.
Avusturya, Danimarka, Yunanistan, İtalya, İrlanda ve Norveç nükleer güç
santrallerini zinhar yasakladı, yasak. Belçika, Almanya, İspanya ve İsveç yeni
santral kurmama kararı aldı. Olay bu. Biz şimdi Türkiye'de… Aslında bu, Türkiye
üzerinde yıllardır sallanan bir oltadır, sopada bir havuçtur, şimdi bu Hükûmet
buna tekrar -bizdeki tabirle- sazan balığı gibi atladı. Yanlıştır, risklidir.
Bunu söylememiz lazım. 
Sadece ülkeler değil sayın
milletvekilleri, dünyanın dev şirketlerinin enerji alanında akredite çok büyük
şirketlerin bir kısmı da nükleer güç santraliyle ilgili işlerden elini eteğini
çekti, Siemens bunlardan biri.
Avrupa Birliği ülkelerinin
üzerinde mutabakat sağlayamadığı, uzlaşamadığı en önemli konu ve sorun nükleer
enerji santralleri. Yani, baktığınız zaman, dünyanın kaçtığı bir tehlikenin biz
üstüne atlıyoruz. Hükûmetin bunu yapmaya hakkı yok, bunu yapması -bana göre- bu
ülkeye yapılabilecek en büyük ihanettir. 
Altı sene önce söylediğim şeyi
burada gene söyleyeyim: Bu ülkeye yapılmış en büyük ihanetlerden biri de alım
garantili doğal gaz anlaşmalarıdır. “Alacağız.” diye alım garantisi verip
İran’dan, Rusya’dan, şuradan buradan doğal gaz anlaşmaları yapmışız, sonra öz
kaynaklarımızı bırakmışız, doğal gaz çevrim santralleriyle elektrik üretme
derdine düşmüşüz. Böyle bir geri zekâlılık yapılabilir mi? Bu, sizin Hükûmetten
önceki iş, sizden önce. İyi, sizden öncekiler böyle bir geri zekâlılık yaptı
diye sizin de bunun üstüne daha vahim sonuçları olan… Ötekinin ekonomik vahim
sonuçları var, sizinkinin hem ekonomik hem trajik, toplumsal, sosyolojik
boyutları var. 
Bak, bir şey daha söyleyeyim:
Hani, bir firmayı kurtarmak için mahkeme kararını dolanmak için kanun
getirdiniz Meclise kayıp kaçaklarla ilgili. Kayıp kaçak sorununu çözebilseydi
bu Hükûmet, üretim aşamasından iletim aşamasına, dağıtım aşamasına on yıl hiç
enerji yatırımı yapmadan Türkiye'nin her yerinde şalterler açık ve çalışır
olurdu. Ee, bu Hükûmet ne işe yarar? Kayıp kaçağı çözmez, potansiyel güç
kaynaklarını devreye sokmaz, varsa yoksa “Dışarıdan birileriyle anlaşıverelim,
bir ihale yapalım.” Anlaşıvereceksin de ne olacak? Bu konularda “ihale” deyince
zaten, artık milletin midesi bulanıyor. 
Kayıp kaçak bedelini vatandaşa
ödeten ender ülkelerden biriyiz. Yargı kararına karşı kanun yapan bir Meclisiz
ve dürüst vatandaşı hırsıza sponsor yapan bir Hükûmet var orada. Ben dürüstüm,
adam gibi elektrik, faturamı ödüyorum, öteki diyor ki: “Ben ödemem, devlet
ödesin.” Ya da öteki diyor ki: “Yok.” Oradaki kaybı kaçağı da dürüstten tahsil
ediyoruz. Dürüst vatandaş ne Hükûmetin ne de sizin elektrik dağıtım
şirketlerine devrettiğiniz, elektrik dağıtım işindeki o firmalarınızın sponsoru
değildir. Bir vatandaşa bundan daha büyük bir saygısızlık da bence yapılamaz.
Sayın Hükûmet –hakikaten, bugün
Mecliste Hükûmet yok, kanaat getirdim- Sayıştayın nükleer enerjinin ucuz
olmadığına yönelik raporlarını gördü mü acaba? Sayıştay niye var? Sayıştay bu
Meclise bağlı çalışan bir denetim kurumu değil mi? Sayıştay “Türk nükleer
enerji ucuz değil.” diyor. Ya, Sayıştay yanlış, yalan söylüyor ya bu Hükûmetin
yanlış hesapları var.
Şimdi, bir şey daha söyleyeyim
ben size. Çernobil’in üzerinden yirmi dokuz yıl geçti, yirmi dokuz yıl. Ukrayna
ve Belarus, genel bütçelerinin yüzde 5 ila 9’luk kısmını Çernobil’in yarattığı
tahribatı tamire ayırıyor. Sayın milletvekilleri, üzerinden yirmi dokuz yıl
geçmiş, Ukrayna ve Belarus ülkeleri, genel bütçelerinin yüzde 5’i ile 9’u
arasındaki bir oranı bu işin tamirine ayırıyor hâlâ. 
MUSTAFA KEMAL ŞERBETÇİOĞLU
(Bursa) – Eski teknoloji onlar, eski teknoloji. 
ENGİN ALTAY (Devamla) – Bunun
size bir şey düşündürmesi gerekmiyor mu? 
Şimdi, demin söylediğim, girişte
söylediğim dışa bağımlılığa gelince: Enerjide siz gelmeden önce dışa bağımlılık
oranımız Sayın Kubat, yüzde 67’ydi. Siz geldikten sonra, 2012’yi söylüyorum
-2014’te Allah bilir ne olduk- yüzde 72. Nere 67, nere 72? 
Evet, şimdi, bir şey daha
söyleyeyim: 2002’de, sizden önce yani eski Türkiye’de…
MEHMET ERSOY (Sinop) – Vakit
daraldı.
ENGİN ALTAY (Devamla) – Daha var,
daha var; beş dakikada alırız abdestimizi. 
MEHMET ERSOY (Sinop) – Hayır, beş
dakika da ben konuşayım.
ENGİN ALTAY (Devamla) - 2002’de
enerji ithalatı için ödediğimiz para 9,2 milyar dolar, şimdi 2012’de 60 milyar
dolar. Efendim, denebilir ki: “O zaman ihtiyaç yoktu, biz Türkiye’yi büyüttük,
ihtiyaç çoğaldı.” Öyle bir rakam da yok önümde. 1990-2012’de enerji talebi
yüzde 129 artmış, 2002-2012’de enerji ithalatı yüzde 220 artmış. Bak, talep
yüzde 129 artıyor, dışarıdan alım yüzde 220 artıyor. Hesapsız kasabın elinde
kalır masat. Sizin Hükûmetin durumu budur, sizin Hükûmetin elinde masat kaldı
ve bu sebeple de Türkiye’yi sonu belirsiz, yanlış bir enerji politikasına,
politikasızlığına mahkûm etti. 
Cuma namazına gideceğiz, biliyorum.

MEHMET ÖNTÜRK (Hatay) – Bir üç
dakika da Mehmet Başkan konuşsun. 
ENGİN ALTAY (Devamla) - Gelince
konuşur o artık. 
Şimdi, şunu söylemek istiyorum:
Sinop’a gelmeyen iktidar partisinin bütün sayın milletvekillerini, Tülay Hocam
başta, Sinop’a davet ediyorum.
TÜLAY BAKIR (Samsun) – Ama
konuşalım bu nükleer santrali, sizinle her türlü şeyini konuşalım; her türlü
konuşalım 
ENGİN ALTAY (Devamla) - Konuşalım
Hocam. 
Sinop’a geldikten sonra -Ben sizi
misafir edeceğim, Mehmet Ersoy değil- dönerken bana: “Ya, bırak Engin Bey, bu
olsa da olur buraya” derseniz ben de sizle beraberim. Önceki 11’inci
Cumhurbaşkanımız Sayın Abdullah Gül dedi ki: “Olmaz, böyle bir şey kardeşim.”
Ama, hepiniz diyeceksiniz ki: “Bu olmaz. Buraya bu olmaz.” 
Ben şimdi bu Sayın Hükûmete 13
tane soru sordum. Şimdi, demin arkadaşlar söyledi, o zamanki teknolojiyle bu
farklı diye. Bu, Sinop’a kurulacak ATMEA1 tipi diye bir tip arkadaşlar. Şimdi
zamanımız yok. 13 soruya Hükûmet kendine göre cevap vermiş, hiç vermese daha
iyiydi. 
Arkadaşlar, Sinop’a kurulması düşünülen ATMEA1 tipi
reaktörünün akredite bir lisansı da yok, denenmişliği de yok. Yani dünyanın bir
ülkesinde kurulmuş da çalışıyor değil, yok. Bir macera, riski büyük bir macera.
O kadar meraklıysa Taner Yıldız, gitsin bunu Kayseri’ye yapsın, gitsin oraya
yapsın. 
İSMAİL TAMER (Kayseri) – Olur, niye olmasın?
ENGİN ALTAY (Devamla) – Yapmaz. Sinop, Türkiye'nin en
kuzey ucudur, nüfus yoğunluğu düşüktür. Dolayısıyla nüfus az, en uçta, böylece,
bir şey olursa “fıtrat” deriz, “Bereket az insan öldü.” deriz mantığı var,
mantık bu, bu sebeple ve sayamadığım diğer sebeplerle. Sinop halkının bana
verdiği yetkiye dayanarak bu anlaşmanın onaylanmamasını, en azından bir
referandum yapılana kadar ertelenmesini Sinop halkı adına Hükûmetten ve yüce Meclisten
talep ediyorum. Bence mevzuat mümkün. 7 Haziranda sandıklar kurulmuşken bu
referandumu yapalım, Sinop halkı “kurulsun” derse başım üstüne, el ile gelen
düğün bayram. Ben Sinop halkına on üç yıl boyunca hiç yalan söylememiş biri
olarak diyorum ki: Bu, çok riskli, çok sakıncalı.
Son bir soru: Hükûmet, bakan çıksın buradan desin ki,
şu soruma cevap versin, ben çıkıp “Nükleeri savunuyorum.” diyeceğim. Dünyada
lisanslı bir tane nükleer atık deposu var ise “Lisanslı var, şurada var böyle
bir depo.” desin Hükûmet, ben buraya geleceğim, “Ben yanlış biliyormuşum, bu iş
olurmuş.” diyeceğim. Yok kardeşim. Bunun kurulumu ayrı dert, sökümü ayrı dert,
atığı ayrı dert. Ceyhan boru hattını yaparken dediniz ki: “Boğazlardan
tankerlerle mazot, petrol geçiyor, risk taşıyor.” Peki, Sinop’taki santrale
zenginleştirilmiş yüksek radyasyonlu uranyum nereden gidecek? Hükûmet bana
cevap vermiş demiş ki: “Efendim biz ona başka yol da buluruz.” Gökten zembille
indirecekse bilmem ama Sinop’a uranyumun gelmesinin tek yolu Çanakkale ve
İstanbul Boğazı’dır, başka bir yol olduğuna ihtimal vermiyorum. 
Tüm bu saydığım ve sayamadığım
gerekçelerden dolayı, şurada bir kısmınızla on üç yıl, bir kısmınızla yedi yıl,
bir kısmınızla dört yıl beraber çalıştım yani şu kadar hatırım varsa…
(Mikrofon otomatik cihaz
tarafından kapatıldı) 
ENGİN ALTAY (Devamla) - …ya, bir
kere de Hükûmetten gelen bir şeye “hayır” deyin ya. Sizde insanlık yok mu ya? 
Genel Kurulu saygıyla
selamlıyorum. (CHP sıralarından alkışlar)
AHMET AYDIN (Adıyaman) – Siz bir
kere Hükûmetten gelen bir şeye “evet” deyin ya. 
BAŞKAN – Teşekkür ediyorum. 
Şahsı adına söz isteyen Mehmet
Ersoy, Sinop Milletvekili. 
Buyurun Sayın Ersoy. (AK PARTİ
sıralarından alkışlar) 
MEHMET ERSOY (Sinop) – Sayın
Başkan, değerli milletvekillerimiz; hemşehrim bu kadar bencil olmasa, otuz
dakikanın hepsini kullanmasa, biraz da bana bıraksaydı şu cuma vakti öncesinde
ben de on beş dakikada nükleer güç santrallerinden neden enerji alma ihtiyacı
içinde olduğumuzu daha uzun anlatırdım ama maalesef buna zamanım yok, sadece
birkaç hususun altını bir devlet politikası olarak nükleer güç santrallerinden
enerji almakla ilgili olarak çizmek istiyorum. 
Sayın milletvekilleri,
Türkiye’den nükleer santrallerden enerji alma konusu 1956 yılına dayanır.
Türkiye Atom Enerjisi Komisyonu Genel Sekreterliği o tarihte kurulmuştur. O
tarihten bugüne, Türkiye, nükleer santrallerden alternatif enerji üretmeyi hep
gündeminde tutmuştur. O günden bugüne, iktidar olan hiçbir siyasi parti, hiçbir
hükûmet “Ben nükleer santrallerden enerji temin etmeyeceğim.” dememiştir.
Yapamadığı nedir? Türkiye’nin bulamadığı siyasi istikrardır çünkü bir nükleer
santralin yapılması, etüdü, projesi, faaliyete geçmesi en az on yılı bulur.
Türkiye’deki hükûmetlerin ortalama ömrü on altı ay olmuştur. Onun için AK PARTİ
iktidarlarındaki siyasi istikrar yakalanabilene kadar Türkiye’nin nükleer
santraller kurabilmesi maalesef gündeme gelememiştir. Bugün geldiğimiz noktada
Türkiye’de nükleer santrallerin yeri referandumlarla, yerli halka sorarak
tespit edilemez. Atom Enerjisi Kurumu en doğru yeri, en doğru şekilde tespit
etmek için çalışır. Bu etütler yıllarca yapılmıştır ve nihayet Türkiye’de belli
noktalar güvenli bölgeler olarak tespit edilmiş ve yine bir devlet politikası
olarak buralara, bu santrallerin kurulması kararlaştırılmıştır. Şimdi, ben,
Türkiye’nin bir devlet politikası olarak kuracağı nükleer santralleri hiçbir
şekilde lokal olarak yapacağı referandumlara bağlayamam. Eğer Türkiye, nükleer
santrallerden enerji alacaksa eğer bütün alternatif enerji seçenekleri içinde
bunu da kullanacaksa “Bu Sinop’ta olmasın çünkü riskleri var ama Bartın’da
olursa olsun.” diyemem. Bartın da bizim, Sinop da bizim, Ordu da bizim, Kayseri
de bizim, Mersin de bizim.
ENGİN ALTAY (Sinop) – Kayseri’de
oluversin, ne var.
MEHMET ERSOY (Devamla) – Sorumlu
devlet en uygun yer nereyse yapacağı bilimsel araştırmalarla bunları tespit
eder ve ona göre yerini belirler. Sinop’ta yıllardır bu incelemeler yapılıyor.
Nihayetinde Japonlarla bir anlaşma yapıldı ve hâlen o etüt safhası devam
ediyor. Niye devam ediyor? Son teknolojiye göre, son gelişmelere göre, dünyada
duyulan hassasiyetlere göre risklerin en aza indirilebilmesi için neler
yapılması gerektiği bir bir inceleniyor, araştırılıyor. Hâlen de Sinop ya da
başka bir yer denilmesinin altında yatan neden de budur, hâlen de etüt safhası
devam ediyor. Yapılacak iş çok ciddi bir iştir, yapılacak iş çok önemli bir
iştir, yapılacak iş büyük sorumluluk isteyen bir iştir. Onun için, böyle
sorumluluk isteyen işlere karşı riskini düşünerek ya karşı çıkarsınız,
“Türkiye’nin hiçbir noktasına yapılmasın.” dersiniz ya da yapılacaksa “Bartın’a
yapılmasın da Mersin’e yapılsın, Ordu’ya yapılmasın da Trabzon’a yapılsın.”
diyemezsiniz. Bu ülkenin her tarafı bizim ülkemiz. 
ENGİN ALTAY (Sinop) – Seni Sinoplulara
şikâyet edeceğim. 
MEHMET ERSOY (Devamla) – Bir
başka şeyi dikkatlerinize sunmak istiyorum sayın milletvekilleri: Bugün
kullanılacak teknoloji elbette ki kullanılmamış teknoloji olacaktır, çünkü
bugüne kadar yaşanan deneylerin üzerine konulan en modern teknoloji olacaktır.
Mercedes’in ürettiği son model arabaya “Buna bugüne kadar kimse binmedi?” diye
binmeyecek miyiz? 
ENGİN ALTAY (Sinop) – Yahu,
lisanslıdır, patentlidir o; bu, bir yerden bir şey almamış. 
HAYDAR AKAR (Kocaeli) – O
arabaların hepsinin dışarıda testi yapılıyor, diğer testleri, yol testleri
yapılıyor, ondan sonra izin alınıyor. Sen nerede yapacaksın bunun testlerini?
MEHMET ERSOY (Devamla) – O en
üste gelmiş, en üst seviyeye gelmiş bir teknolojidir ve bugün inşallah dünyada
bilimin bulduğu, insanlığın bulduğu en ileri noktadaki teknoloji neyse, Türkiye
Cumhuriyeti Hükûmeti, bu teknolojiyi kullanmaya, Türk insanını, milletimizi, bu
teknolojiyle, nükleer santrallerden oluşabilecek risklere karşı en iyi şekilde
korumaya kararlı olarak yoluna devam edecektir. 
Bu duygu ve düşüncelerle, ben,
ülkemin, neredeyse yarım yüzyıldır hayalini yaşadığı, bütün alternatif enerji
ihtimallerinin yanında nükleer santrallerden de enerji temin etmesini bir
prensip olarak destekliyorum. Bunun nereye yapılacağının, nasıl uygun
yapılacağının kararını verecek olanlar da bilimsel olarak yapacakları
tespitlerle Türkiye Cumhuriyeti devletidir diyorum. 
Yüce heyetinizi saygıyla
selamlıyorum. (AK PARTİ sıralarından alkışlar) 
BAŞKAN – Teşekkür ediyorum. 
Sayın milletvekilleri, birleşime
bir saat ara veriyorum. 
Kapanma Saati: 11.41
YİRMİ İKİNCİ OTURUM
Açılma Saati: 12.40
BAŞKAN: Başkan Vekili Sadık YAKUT
KÂTİP ÜYELER: Muhammet Bilal MACİT (İstanbul), Dilek YÜKSEL (Tokat)
-----0-----
BAŞKAN – Sayın milletvekilleri,
Türkiye Büyük Millet Meclisinin 84’üncü Birleşiminin Yirmi İkinci Oturumunu
açıyorum.
673 sıra sayılı Kanun
Tasarısı’nın görüşmelerine devam edeceğiz. 
Komisyon ve Hükûmet yerinde. 
Şimdi soru-cevap işlemi
yapılacaktır. 
Sayın Türkkan? Yok. 
Sayın Bulut? Yok. 
Sayın Şimşek? Yok. 
Soru-cevap işlemi tamamlanmıştır.

Tasarının tümü üzerindeki
görüşmeler de tamamlanmıştır.
Maddelere geçilmesini oylarınıza
sunuyorum…
OKTAY VURAL (İzmir) – Karar yeter
sayısı…
BAŞKAN – Karar yeter sayısı
arayacağım. 
Kabul edenler… Kabul etmeyenler…
Karar yeter sayısı yoktur. 
Birleşime beş dakika ara
veriyorum. 
Kapanma Saati: 12.41
YİRMİ ÜÇÜNCÜ OTURUM
Açılma Saati: 12.49
BAŞKAN: Başkan Vekili Sadık YAKUT
KÂTİP ÜYELER: Muhammet Bilal MACİT (İstanbul), Dilek YÜKSEL (Tokat)
-----0-----
BAŞKAN – Sayın milletvekilleri,
Türkiye Büyük Millet Meclisinin 84’üncü Birleşiminin Yirmi Üçüncü Oturumunu
açıyorum.
673 sıra sayılı Kanun
Tasarısı’nın maddelerine geçilmesi oylamasında karar yeter sayısı
bulunamamıştı. 
Şimdi, tasarının maddelerine
geçilmesini tekrar oylarınıza sunacağım ve karar yeter sayısı arayacağım.
Kabul edenler… 
LEVENT GÖK (Ankara) – Sayın
Başkan, elektronik cihazla yapalım. 
BAŞKAN – Elektronik cihazla
oylama yapacağız. 
Bir dakika süre veriyorum. 
(Elektronik cihazla oylama yapıldı)
BAŞKAN – Sayın milletvekilleri,
karar yeter sayısı yoktur. 
Birleşime on beş dakika ara
veriyorum. 
Kapanma Saati: 12.52
YİRMİ DÖRDÜNCÜ OTURUM
Açılma Saati: 13.07
BAŞKAN: Başkan Vekili Sadık YAKUT
KÂTİP ÜYELER: Muhammet Bilal MACİT (İstanbul), İsmail KAŞDEMİR
(Çanakkale)
-----0-----
BAŞKAN – Sayın milletvekilleri,
Türkiye Büyük Millet Meclisinin 84’üncü Birleşiminin Yirmi Dördüncü Oturumunu
açıyorum.
673 sıra sayılı Kanun
Tasarısı’nın maddelerine geçilmesine dair ikinci oylamada da karar yeter sayısı
bulunmamıştı. 
Şimdi, tasarının maddelerine
geçilmesini tekrar oylarınıza sunacağım ve karar yeter sayısı arayacağım. Kabul
edenler... 
LEVENT GÖK (Ankara) – Yok.
Elektronik yapın.
BAŞKAN – Elektronik yapalım.
Elektronik cihazla oylama
yapacağız, bir dakika süre veriyorum.
(Elektronik cihazla oylama
yapıldı)
BAŞKAN - Sayın milletvekilleri,
karar yeter sayısı vardır. Tasarının maddelerine geçilmesi kabul edilmiştir.
1’inci maddeyi okutuyorum:
TÜRKİYE
CUMHURİYETİ HÜKÜMETİ İLE JAPONYA HÜKÜMETİ ARASINDA TÜRKİYE CUMHURİYETİNDE
NÜKLEER GÜÇ SANTRALLERİNİN VE NÜKLEER GÜÇ SANAYİSİNİN GELİŞTİRİLMESİ ALANINDA
İŞBİRLİĞİNE İLİŞKİN ANLAŞMA İLE TÜRKİYE CUMHURİYETİNDE NÜKLEER GÜÇ
SANTRALLERİNİN VE NÜKLEER GÜÇ SANAYİSİNİN GELİŞTİRİLMESİNE DAİR İŞBİRLİĞİ
ZAPTININ ONAYLANMASININ UYGUN BULUNDUĞUNA DAİR KANUN TASARISI
MADDE 1- (1) Türkiye Cumhuriyeti
Hükümeti ile Japonya Hükümeti arasında akdedilen “Türkiye Cumhuriyeti’nde
Nükleer Güç Santrallerinin ve Nükleer Güç Sanayisinin Geliştirilmesi Alanında
İşbirliğine İlişkin Anlaşma” ile “Türkiye Cumhuriyeti’nde Nükleer Güç
Santrallerinin ve Nükleer Güç Sanayisinin Geliştirilmesine Dair İşbirliği
Zaptı”nın onaylanması uygun bulunmuştur.
BAŞKAN – Madde üzerinde
Cumhuriyet Halk Partisi Grubu adına söz isteyen Ali Rıza Öztürk, Mersin Milletvekili.

Buyurun Sayın Öztürk. (CHP
sıralarından alkışlar)
CHP GRUBU ADINA ALİ RIZA ÖZTÜRK
(Mersin) – Sayın Başkan, değerli milletvekilleri; Sinop’ta nükleer santral
inşasını öngören uluslararası anlaşmanın 1’inci maddesi üzerinde söz aldım.
Hepinizi saygıyla selamlıyorum.
Değerli milletvekilleri, nükleer,
eğer doğru ve ulusal bir stratejimiz varsa, nükleer enerji konusunda ve az
sonra anlatacağım sakıncalar giderilebiliyor ise o zaman enerji tüketim
profilinde hak ettiği yeri alabilir. Maliyetlerin makul ve kabul edilebilir bir
seviyelere çekildiği, teknolojisi güvenilir, teknoloji transferi sağlanmış,
inşaatında, işletmesinde, sökümünde -atık yönetimine kadar- Türk teknik gücünün
etkin olduğu, işletme güvenliği tam, nihai atık sorunu çözümlenmiş, sadece bizleri
değil, gelecek nesillerimizi de tehdit eden ve çevre riski ortadan kalkmış
nükleer reaktörlerden eğer söz edebiliyor isek o takdirde makul çoğunluk gibi
buna ben de olumlu yaklaşabilirim. Buna karşın, sorunlarını çözümlememiş, inşa
ve işletme işini ihaleyle vermek yeriner doğrudan sipariş edilmiş ve bir
alışveriş paketinin parçası hâlindeki nükleer reaktör inşasına karşı çıkılması
sadece doğal bir şey değil, bunun da ötesinde bir vatandaşlık görevidir.
Değerli milletvekilleri, nükleer
enerji, özellikle, dünyamızda en parlak dönemini 1973-1974 petrol krizinden
sonra yaşamıştır. Petrol fiyatlarının aşırı yükselmesine tepki olarak bir
yandan enerjinin daha verimli kullanımı, diğer yandan ise alternatif bir kaynak
olarak görülen nükleer enerjiye yönelik talep deyim yerindeyse âdeta bir
patlama yaşamıştır. Bugün içinde bulunulan nükleer reaktörlerin büyük
çoğunluğunun bu algılama sonrasında gerçekleştirildiğini unutmamak gerekir.
İktidarın yanlış nükleer enerji politikası dünden itibaren bugün devam etmekte,
yarın da devam edeceğe benzemektedir.
İktidar nükleer enerjiyi
savunurken kamuoyunu ikna etmek için uzun bir süreden beri bazı savları öne
sürmektedir: “Nükleer en ucuz enerjidir.” demektedir. “Nükleer enerji sayesinde
enerjideki mevcut bağımlılığımızdan kurtulacağız.” demektedir. “Nükleer enerji
sayesinde Rusya’ya aşırı bağımlı olduğumuz doğal gaz bakımından söz konusu
bağımlılığımızı azaltacağız.” demektedir. “Nükleer enerji güvenlidir, işletme
güvenliği Rus santralleri için söz konusudur. Ölümlü kaza Çernobil’de yani Rus
teknolojisiyle inşa edilen reaktörlerde olmuştur.” demektedir. “Nükleer enerji
çevreye zararlı olmayan bir enerji türüdür.” demektedir. “Atık diye bir sorun
yoktur, ayrıca hepsinin müşterisi hazırdır.” demektedir. 
Gerçekten öyle midir? Nükleer
enerjinin ucuzluğu tam bir safsatadır. Nükleer güç santrallerinin finansmanı
Avrupa Birliği ülkelerinde ve gelişmiş ülkelerde çok ciddi bir sorundur. Bugün
dünyada gelişmiş ülkeler, özellikle Avrupa Birliği ülkeleri enerji
politikalarını çizerlerken, genel eğilim, arz güvenliği sürekli olan ve yerli
enerji kaynaklarından üretilen yenilenebilir enerjiye doğrudur.
Bugün başta Amerika Birleşik
Devletleri ve Avrupa olmak üzere, nükleer enerjiye alım garantisi
vermemektedir. Bugün dünyada nükleer santrallerden elde edilen enerjiye alım
garantisi veren tek ülke Türkiye’dir. Bu nasıl bir çelişkidir ki, nükleer
enerji olarak, nükleer santraller çok iyi bir enerji kaynağıysa neden Avrupa ve
Amerika nükleer santrallerdeki üretilen enerji için alım garantisi vermiyor,
neden yenilenebilir enerji kaynakları için alım garantisi vermektedir? 
Nükleer enerji sayesinde dışa
bağımlılığımızın nasıl azalacağı da ayrıca bir mizah konusudur. Santrallerin
inşasında, sahipliğinden işletmesine, uranyum zenginleştirmesinden atık
yakıtların yönetimine kadar her aşamasında Rusya’ya bağımlı olduğumuz bir
alanda bırakın bağımlılığın azalması, tersine, zaten aşırı bağımlı olduğumuz
Rusya'ya bir de nükleerde bağımlılığımız ilave edilmiştir. 
 Türkiye tükettiği gazın yüzde
98'ini ithalatla karşılamaktadır. İthalatın yaklaşık yüzde 64'ü Rusya'dan
yapılmaktadır. Hâl böyleyken, daha önce "Nükleeri, Rusya'ya gazda olan
bağımlılığımızı azaltmak için istiyoruz." diyerek, bu anlaşmanın
onaylanmasıyla bir de nükleerde Rusya'ya bağımlı hâle gelerek nasıl
azaltacağımızı ben şahsen bir mühendis olarak anlayamıyorum. Kaldı ki,
Türkiye'nin Rusya'ya bağımlılığı bunlarla da sınırlı değildir. Petrol dış
alımımızda da yüzde 33 oranında bir bağımlılık söz konusudur. TÜİK verilerine
göre, Rusya’yla 2008 yılı toplam dış ticaret hacmimiz 38 milyar dolardır. Bu,
bugün daha da düşmüştür. Bunun 32-33 milyar doları Rusya’nın bize sattığı
mallardır, 5-6 milyar doları da bizim, Rusya’ya sattığımız mallardır yani denge
Rusya lehinedir. Rakamlar bu denli açıkken başka hiçbir kanıta gerek yoktur,
Türkiye enerji alanında Rusya’ya tam bağımlıdır.
Nükleer enerjinin güvenli olduğu
ve sadece Rus santrallerinde kaza olduğu tezi de doğru değildir. Three Mile
Island, Hamm-Uentrop, Tokaimura, Crystal River, Point Lepreau, Sellafield ve en
son Fransa’da kayda girmiş pek çok kazalar vardır.
Japonya’nın Fukuşima eyaletinde
meydana gelen nükleer santral kazası, burada AKP sözcüsü Sayın Ersoy’un
söylediği gibi nükleer santrallerin güvenli olmadığını, tam aksine güvensiz
olduğunu açığa çıkartmıştır.
Fukuşima’da nükleer santral
patlaması olduğu zaman Japonya Başbakanı başını iki elinin arasına almış ne
yapacağını kara kara düşünürken bizim o tarihteki Başbakanımız ve Enerji ve
Tabii Kaynaklar Bakanı, Fukuşima’daki nükleer santral patlamasını ve ardından
meydana gelen süprüntüyü sanki sobanın üzerinde unutulmuş kestane patlaması ya
da ninelerimizin bize yaptığı mısır patlamasının sesleri olarak algılamıştır.
Japonya o tarihten sonradır ki nükleer santrallerde duraklama devrine girmiş ve
eğilim, azalma yönündedir.
Değerli milletvekilleri, bugün
gelinen noktada baktığımızda nükleer enerjinin, santrallerin çevreye zararlı
olmadığı iddiası da doğru değildir. Nükleer enerji üretiminde, uranyum
üretiminden başlayan bir dizi işlem sürecinde, bu işlemler zincirinin her
aşamasında çevre için ciddi riskler oluşturulduğu kanıtlanmış bilimsel
gerçeklerdir. Bu bilimsel gerçeğe “Canım, termik santrallerde de uçakla seyahat
ederken de kaza oluyor." türünden dam üstünde saksağan misali örneklerle
yaklaşmak konuyu saptırmaktan ibarettir. Rusya tarafından Akkuyu’da inşa
edilmesi hedeflenen VVER-1200 Nükleer Reaktörü normal çalışmasını yürütebilmek
için her gün binlerce milyar ton soğutma suyu alacaktır. Bu suyun miktarı
soğutma suyundaki ısı artmasıyla ters orantılıdır.
Değerli milletvekilleri,
kaldığımız yerden devam edeceğiz.
Şimdilik teşekkür ediyorum. (CHP
sıralarından alkışlar) 
BAŞKAN – Teşekkür ediyorum.
Milliyetçi Hareket Partisi Grubu
adına söz isteyen Yusuf Halaçoğlu, Kayseri Milletvekili.
Buyurun Sayın Halaçoğlu.
MHP GRUBU ADINA YUSUF HALAÇOĞLU
(Kayseri) – Teşekkür ederim Sayın Başkan.
Değerli milletvekilleri, nükleer
enerjiden bahsediyoruz ve bu nükleer enerjinin Çernobil başta olmak üzere
Japonya’da bir kaza neticesinde dünyaya sızıntı vermesiyle birlikte çekilen
sıkıntıları hepimiz çok yakından biliyoruz. Çernobil’deki patlama sonrasında
Türkiye'de kanser sayısının yüzde kaç arttığını da çok iyi biliyorsunuz.
Dolayısıyla, böyle bir yakıt için bir girişimde bulunuyoruz bugün. Japonya bile
bundan endişe duyuyor ve Avrupa’da, özellikle Fransa ve Almanya’da yavaş yavaş
nükleer enerji santralleri kapatılmaya başlanmış durumda. Bunun yerine
dönüştürülebilir enerjiler kullanılıyor; güneş enerjisi, rüzgâr enerjisi gibi.
Türkiye bu konularda son derece şanslı bir ülke. Özellikle uranyumdan önce ve
bu kadar Japonya’ya bağımlı olmak ve dünyaya bağımlı olmak yerine aslında
Türkiye'de bir önemli enerji madeni var. Bunu neden Enerji Bakanlığımız göz
ardı eder anlamıyorum. Şu an Almanya’da ve Çin’de bunun santralleri kurulmuş ve
çalışır durumda. Öyle ki sadece 30 metreküplük bir reaktör 3 bin megavat enerji
üretebilmektedir. Tekrar ediyorum, 30 metreküplük bir alanda bu santral 3 bin
megavat enerji üretebilmektedir. Evet, bu maden dünyada Türkiye'nin ikinci
sahip olduğu bir ülkedir. Adı: Toryum. Toryum madeni geçmiş dönemlerde
çözümlenmesi zor bir element olduğu için bu konularda fazlaca itibar görmeyen
bir madendi ama şu sıralarda Hindistan’da 2020 yılına kadar enerjisinin yüzde
30’unu karşılamaya yönelik bir proje devam etmektedir.
Arkadaşlar, toryum madeni atom
numarası 9 olan ve atom ağırlığı 232 grammolekül olan, 1.700 santigrat derecede
eriyen, kurşun renginde, havada bozulmayan bir element. Değerli arkadaşlar,
Türkiye’de toryum madeninin tespit edilmiş şu anki miktarı 880 milyon ton, 880
milyon ton. Öyle ki şöyle söyleyeyim: 1 ton toryum madeni 200 ton uranyuma
karşılık gelmektedir. Tekrar ediyorum, 1 ton toryum madeni 200 ton uranyuma
karşılık gelmektedir. Türkiye'nin üzerinde oturduğu bu maden değer olarak, işlenmemiş
değer olarak şu an 120 trilyon dolar karşılığındadır, 120 trilyon dolar
karşılığındadır. 1 ton uranyum ayrıca 3,5 milyon ton kömüre bedeldir. Bu
çerçeve içerisinde düşünecek olursak 50 ton uranyumla, 50 ton uranyumla 50
gigavat enerji üretebilecek durumdayız, 50 gigavat enerji üretebilecek
durumdayız. Şimdi, böyle bir imkân varken bunlara meyletmek, bununla ilgili
gerekli değerlendirmeleri yapmak yerine neden doğrudan doğruya nükleer enerjiye
geçilmektedir? Hâlbuki toryum madeni uranyumdan çok daha az plütonyum ve diğer
transuranyum elementleri ürettiğinden toryum santralleri en temiz yakıt olarak
adlandırılmaktadır ve çevreye en az zarar veren yakıttır. Nitekim, Türkiye
Enerji Vakfı’nın raporunda millî toryum teknolojisine sahip olunmasının rezerv açısından
dünyada ikinci sırada bulunan Türkiye’ye dört büyük fırsat sunacağı
belirtilerek millî bir toryum teknolojisine sahip olunması sayesinde Türkiye
yakın gelecekte gerçek bir uluslararası enerji merkezine ve teknoloji ihraç
ülkesine dönüşebileceği belirtilmektedir. Bununla enerjide dışa bağımlılık sona
erecektir. Düşünün, 30 metreküplük bir alanda 3 bin megavat üretiyorsanız
Türkiye’de her şeyi, ısınma da dâhil ucuz enerjiyle sağlayabilecek bir
pozisyondasınız. Diğer taraftan, Türkiye, toryum reaktörleri sayesinde elektrik
üretiminde dışa bağımlılıktan kurtulabilecek, daha güvenli, temiz, ucuz
elektrik üretme imkanına kavuşacak ve böylece yüksek enerji ithalatı faturasını
azaltabilecektir. Dolayısıyla, Ankara merkezli ve resmî dili Türkçe olan bir uluslararası
toryum ajansının kurulması gerekmektedir. Toryum teknolojisinin
ticarileştirilmesiyle yüksek teknoloji ürün ve hizmet ihracından kazanç elde
edebilecektir Türkiye. Toryum reaktörlerinin devreye girmesiyle daha çevreci
bir elektrik üretim alt yapısına sahip olunabilecek, böylece fosil kaynak
kullanımı azaltılabilecektir.
Değerli arkadaşlar, bu konuda
Türkiye’ye pek çok firma gelmiştir, herhâlde Enerji ve Tabii Kaynaklar
Bakanlığına da uğramışlardır bana geldiklerine göre. Kanadalı bir firma geldi, bu
konuda ve bununla ilgili Türkiye’de çalışmalar yapmak ve bu konuya el atmak
istediğini belirtti, kendisine destek olunmasını istedi. Bunu yaptığımız
takdirde sanıyorum ki Türkiye nükleer enerji gibi tehlikeli bir santral
sevdasından vazgeçecektir. Kaldı ki kaynaklar tamamen Türkiye’ye ait olduğu
için dışarıya bağımlılığımız olmayacaktır çünkü siz nükleer enerji santralleri
kurduğunuzda uranyumu dışarıdan almak zorunda kalacaksınız ve bunun için büyük
bedeller ödeyeceksiniz. Kendi elimizdeki kaynakları değerlendirdiğimiz takdirde
zannediyorum ki Türkiye sadece ısınma değil, elektrikli araçlar dâhil olmak
üzere pek çok konuda dışarıya bağımlılıktan, petrole bağımlılıktan
kurtulabilecek ve önemli bir ekonomik güç elde edecektir. Bunu tekrardan Enerji
ve Tabii Kaynaklar Bakanlığına hatırlatıyorum, hepinize saygılar sunuyorum. 
BAŞKAN – Teşekkür ediyorum sayın
milletvekilleri. 
Birleşime beş dakika ara
veriyorum. 
Kapanma Saati:
13.29
YİRMİ BEŞİNCİ OTURUM
Açılma Saati: 13.33
BAŞKAN: Başkan Vekili Sadık YAKUT
KÂTİP ÜYELER: Muhammet Bilal MACİT (İstanbul), İsmail KAŞDEMİR
(Çanakkale)
-----0-----
BAŞKAN – Sayın milletvekilleri,
Türkiye Büyük Millet Meclisinin 84’üncü Birleşiminin Yirmi Beşinci Oturumunu
açıyorum.
673 sıra sayılı Kanun
Tasarısı’nın görüşmelerine devam edeceğiz. 
Komisyon? Yok. 
Ertelenmiştir. 
9’uncu sırada yer alan 679 Sıra
Sayılı Kanun Tasarısı’nın görüşmelerine başlayacağız.
8.- Türkiye Cumhuriyeti Hükümeti ile Birleşmiş
Milletler Kalkınma Programı Arasında Üçüncü Taraf Maliyet Paylaşımı Anlaşmasının
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu (1/998) (S. Sayısı: 679)
BAŞKAN – Komisyon? Yok. 
Ertelenmiştir.
Bundan sonra da komisyonların
bulunmayacağı anlaşıldığından, alınan karar gereğince, kanun tasarı ve teklifleri
ile komisyonlardan gelen diğer işleri sırasıyla görüşmek için 27 Mart 2015 Cuma
günü, yani bugün, saat 14.00’te toplanmak üzere birleşimi kapatıyorum.
Kapanma Saati: 13.34




(x) 705 S. Sayılı Basmayazı 23/3/2015
tarihli 81’inci Birleşim Tutanağı’na eklidir.



(X) Açık oylama kesin sonuçlarını
gösteren tablo tutanağa eklidir.


(x) 684 S.
Sayılı Basmayazı 19/02/2015 tarihli 58’inci Birleşim Tutanağı’na eklidir.


(xx) 684’e 1 inci Ek S. Sayılı Basmayazı
tutanağa eklidir.


(*) Bu bölümde Hatip tarafından Türkçe
olmayan kelimeler kullanıldı.


(x) Açık
oylama kesin sonuçlarını gösteren tablo tutanağa eklidir.


(x) 688 S. Sayılı Basmayazı 16/3/2015
tarihli 77’nci Birleşim Tutanağı’na eklidir.


(x) Açık
oylama kesin sonuçlarını gösteren tablo tutanağa eklidir.


(x) 673 S. Sayılı Basmayazı tutanağa
eklidir.




