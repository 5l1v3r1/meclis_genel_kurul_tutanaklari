


















DÖNEM:
24 YASAMA
YILI: 2


TÜRKİYE BÜYÜK MİLLET
MECLİSİ
TUTANAK DERGİSİ
CİLT : 25


125’inci
Birleşim
27 Haziran 2012 Çarşamba


(TBMM Tutanak Müdürlüğü
tarafından hazırlanan bu Tutanak Dergisi’nde yer alan ve kâtip üyeler
tarafından okunmuş bulunan her tür belge ile konuşmacılar tarafından ifade
edilmiş ve tırnak içinde belirtilmiş alıntı sözler aslına uygun olarak
yazılmıştır.)



İ Ç İ N D E K İ L E R
 I.- GEÇEN TUTANAK ÖZETİ
II.- GELEN KÂĞITLAR
III.-
YOKLAMALAR

IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- İstanbul Milletvekili Tülay
Kaynarca’nın, Çocuk Esirgeme Kurumunun kuruluşuna ilişkin gündem dışı konuşması
2.- Antalya Milletvekili Yıldıray
Sapan’ın, Antalya-Konya il sınırının değiştirilmesine ilişkin gündem dışı
konuşması
3.- Bitlis Milletvekili Hüsamettin
Zenderlioğlu’nun, Bitlis’in sorunlarına ilişkin gündem dışı konuşması
V.-
AÇIKLAMALAR
1.- Burdur Milletvekili Ramazan Kerim
Özkan’ın, ülkede hayvancılığın ve tarımın kaderine terk edilmiş olduğuna
ilişkin açıklaması 
2.- Kütahya Milletvekili Alim Işık’ın,
ülke genelinde kapatılan adliyelere ve haksızlığa uğrayan ilçelerin haklarının
iade edilmesi talebine ilişkin açıklaması 
3.- Artvin Milletvekili Uğur
Bayraktutan’ın, Artvin’in Ormanlı köyünde, köy muhtarının idare nezdinde
girişimler yapmış ve yargıya başvurmuş olmasına rağmen bölge trafik istasyonu
kurulacağı bahanesiyle bin ağacın kesimine başlandığına, bu işlemin
durdurulması gerektiğine ilişkin açıklaması 
4.- İstanbul Milletvekili Abdullah
Levent Tüzel’in, Meclisin ülkedeki çatışmalara, tutuklamalara ve baskılara son
verecek bir irade ortaya koyamadan tatile gireceğine ilişkin açıklaması 
5.- İstanbul Milletvekili Kadir Gökmen
Öğüt’ün, etüt ve beslenme ilköğretim okullarındaki statü değişikliğine ilişkin
açıklaması 
6.- Uşak Milletvekili Dilek Akagün
Yılmaz’ın, HSYK kararıyla 44 ilçe adliyesinin tekrar görevlerine devam etmesine
karar verildiğine ancak nüfusu 5 binden fazla olan Uşak’ın Karahallı ve Ulubey
ilçelerindeki adliyelerin neden açılmadığına ilişkin açıklaması 
7.- İzmir Milletvekili Oktay Vural’ın,
Siirt’te 4 askerin şehit olmasına ve Hükûmetin sınır ötesi operasyon yetkisini
kullanması gerektiğine ilişkin açıklaması 
8.- İstanbul Milletvekili Mehmet Akif
Hamzaçebi’nin, Siirt’in Eruh ilçesinden Görendoruk Jandarma Karakoluna giden
askerlere terör örgütünün pusu kurması sonucu 4 askerin şehit olmasına ilişkin
açıklaması 
9.- Malatya Milletvekili Veli
Ağbaba’nın, Malatya ili Yeşilyurt ilçesi İkizce köyünde açılan taş
ocaklarının köyde yaşayan insanların
sağlığına ve çevreye zarar verdiğine ilişkin açıklaması 

VI.-
BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Niğde Milletvekili Doğan Şafak ve
20 milletvekilinin, Niğde, Aksaray ve Nevşehir illerinde yaşanan don felaketi
nedeniyle patates üreticilerinin içinde bulunduğu sorunların araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/331)
2.- Balıkesir Milletvekili Namık
Havutça ve 20 milletvekilinin, öğretmenlerin tüm sorunlarının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/332)
3.- Erzincan Milletvekili Muharrem Işık
ve 33 milletvekilinin, nişasta bazlı şekerin üretimindeki artışın ve ülkemize
kaçak giren tatlandırıcıların sağlık açısından doğuracağı risklerin ve şeker
pancarı üreticilerinin sorunlarının araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/333)
VII.-
KANUN TASARI VE TEKLİFLERİ İLE KOMİSYONLARDAN GELEN DİĞER İŞLER


A) Kanun Tasarı ve Teklifleri



1.- Adalet ve Kalkınma Partisi Grup
Başkanvekilleri İstanbul Milletvekili Ayşe Nur Bahçekapılı, Kayseri
Milletvekili Mustafa Elitaş, Giresun Milletvekili Nurettin Canikli,
Kahramanmaraş Milletvekili Mahir Ünal ve Adıyaman Milletvekili Ahmet Aydın’ın;
Türkiye Büyük Millet Meclisi İçtüzüğünde Değişiklik Yapılmasına Dair İçtüzük
Teklifi ile Tunceli Milletvekili Kamer Genç’in; Türkiye Büyük Millet Meclisi
İçtüzüğünün Bir Maddesinin Değiştirilmesi Hakkında İçtüzük Teklifi ve Anayasa
Komisyonu Raporu (2/242, 2/80) (S. Sayısı: 156)
2.- Devlet Sırrı Kanunu Tasarısı ve
Avrupa Birliği Uyum Komisyonu ile Adalet Komisyonu Raporları (1/484) (S.
Sayısı: 287)
3.- Manisa Milletvekili Recai Berber ve
Bartın Milletvekili Yılmaz Tunç ile 6 Milletvekilinin; Bazı Kanunlarda Değişiklik
Yapılmasına Dair Kanun Teklifi ile Cumhuriyet Halk Partisi Grup Başkanvekili
İstanbul Milletvekili Mehmet Akif Hamzaçebi'nin; Milli Eğitim Bakanlığının
Teşkilat ve Görevleri Hakkında Kanunda Değişiklik Yapılmasına Dair Kanun
Teklifi, Balıkesir Milletvekili Namık Havutça'nın; Atanamayan Öğretmenlerin Boş
Bulunan Kadrolara Atanması ve Devlet Memurları Kanunu ile Milli Eğitim
Bakanlığının Teşkilat ve Görevleri Hakkında Kanunlarının Bazı Maddelerinde
Değişiklik Yapılması Hakkında Kanun Teklifi, Konya Milletvekili Mustafa Kalaycı
ve Milliyetçi Hareket Partisi Grup Başkanvekili İzmir Milletvekili Oktay Vural
ile 2 Milletvekilinin; Öğretmen İhtiyacının ve Eğitim Programlarının
Planlanması ve Uygulanması Hakkında Kanun Teklifi, Bartın Milletvekili Muhammet
Rıza Yalçınkaya'nın; Sosyal Yardımlaşma ve Dayanışmayı Teşvik Kanununda
Değişiklik Yapılması Hakkında Kanun Teklifi ile Plan ve Bütçe Komisyonu Raporu
(2/679, 2/47, 2/73, 2/219, 2/566) (S. Sayısı: 302) 



VIII.-
SATAŞMALARA İLİŞKİN KONUŞMALAR
1.- Adıyaman Milletvekili Ahmet
Aydın’ın, Tunceli Milletvekili Kamer Genç’in AK PARTİ Grubuna sataşması
nedeniyle konuşması
2.- Tunceli Milletvekili Kamer Genç’in,
Adıyaman Milletvekili Ahmet Aydın’ın şahsına sataşması nedeniyle konuşması
3.- Kayseri Milletvekili Mustafa
Elitaş’ın, Aydın Milletvekili Bülent Tezcan’ın Adalet ve Kalkınma Partisine
sataşması nedeniyle konuşması
4.- Aydın Milletvekili Bülent
Tezcan’ın, Kayseri Milletvekili Mustafa Elitaş’ın Cumhuriyet Halk Partisine
sataşması nedeniyle konuşması
IX.-
YAZILI SORULAR VE CEVAPLARI
1.- Tunceli Milletvekili Hüseyin
Aygün’ün, Tunceli merkezdeki bir köyde faaliyet gösteren madencilik şirketinin
çevreye ve insan sağlığına olumsuz etkilerine ilişkin Başbakandan sorusu ve
Çevre ve Şehircilik Bakanı Erdoğan Bayraktar’ın cevabı (7/6681)
2.- Ardahan Milletvekili Ensar Öğüt’ün,
Iğdır’daki doğal bitki türlerinin korunmasına ilişkin sorusu ve Orman ve Su
İşleri Bakanı Veysel Eroğlu’nun cevabı (7/7672)
3.- Antalya Milletvekili Gürkut
Acar’ın, Antalya’daki TOKİ projelerine ilişkin Başbakandan sorusu ve Çevre ve
Şehircilik Bakanı Erdoğan Bayraktar’ın cevabı (7/7704)
4.- Hatay Milletvekili Adnan Şefik
Çirkin’in, TOKİ’nin yaptırdığı memnuniyet anketlerine ilişkin sorusu ve Çevre
ve Şehircilik Bakanı Erdoğan Bayraktar’ın cevabı (7/7842)
5.- Bursa Milletvekili İsmet
Büyükataman’ın, orman yangınları için alınan tedbirlere ilişkin sorusu ve Orman
ve Su İşleri Bakanı Veysel Eroğlu’nun cevabı (7/8254)
6.- İzmir Milletvekili Hülya Güven’in,
Meclis restoran ve kafeteryalarında sunulan ambalajlı ekmeklerde son kullanma
tarihi bulunmamasına ilişkin sorusu ve Türkiye Büyük Millet Meclisi Başkan
Vekili Mehmet Sağlam’ın cevabı (7/8413)

I.- GEÇEN TUTANAK ÖZETİ
TBMM Genel Kurulu saat 15.03’te
açılarak dört oturum yaptı.
İzmir Milletvekili Rıfat Sait, İkinci
Balkan Savaşı’nın başlamasının yıl dönümüne, 
Kocaeli Milletvekili Hurşit Güneş,
Suriye krizi ve güneydoğu komşularımızla olan ekonomik ilişkilerimize,
Denizli Milletvekili Emin Haluk Ayhan,
adalete erişebilirliğe,
İlişkin gündem dışı birer konuşma
yaptılar.
Görüşmeleri izlemek üzere Meclisi
teşrif etmiş bulunan Türkiye-Bulgaristan Parlamentolararası Dostluk Grubu
Başkanı Ramazan Atalay ve beraberindeki heyete Başkanlıkça "Hoş
geldiniz" denildi.
Isparta Milletvekili S. Nevzat Korkmaz,
Isparta’nın beş ilçesinin adliyelerinin kapatıldığına, halkın organize tepkisi
sonucunda Senirkent Adliyesinin açıldığına ama diğer adliyelerin de açılmasını
talep ettiklerine,
Çorum Milletvekili Tufan Köse, Çorum
Belediye Başkanı hakkında ihaleye fesat karıştırmak ve irtikap suçlamalarıyla
iddianame düzenlenmesi nedeniyle İçişleri Bakanlığı tarafından görevden el
çektirilmesi gerektiğine,
Bursa Milletvekili Aykan Erdemir,
İstanbul Milletvekili Abdullah Levent
Tüzel, 
Ülkemizde bazı sendika yöneticilerinin
gözaltına alınmasına ve Hükûmetin emekçiler üzerindeki baskısının son bulması
gerektiğine;
Manisa Milletvekili Muzaffer Yurttaş,
Uluslararası Uyuşturucu Kullanımı ve Kaçakçılığı ile Mücadele Günü’ne,
İstanbul Milletvekili Mahmut Tanal,
duruşmada avukat ile sanık arasına bariyer konulmasının savunma hakkının
dışlanması anlamına geldiğine,
Adana Milletvekili Ali Halaman,
Adana’nın ilçelerinin içerisinden geçen dere ve çayların ıslahı çalışmalarının
bir an önce yapılması gerektiğine,
Kütahya Milletvekili Alim Işık, HSYK
kararıyla görevlerine devam etmesi kararlaştırılan 44 adliyenin bulunduğu
ilçelerden 23’ünün Kütahya ilinin Domaniç ilçesinden, 13’ünün de Şaphane
ilçesinden daha az nüfusa sahip olduğuna ve Domaniç ve Şaphane adliyelerinin de
açılması gerektiğine,
İstanbul Milletvekili Kadir Gökmen
Öğüt, uyuşturucu madde alışkanlığının tüm dünyada hızla
yaygınlaştığına,Türkiye’de de durumun oldukça vahim olduğuna,
İstanbul Milletvekili Mehmet Akif
Hamzaçebi, Hakkâri-Şırnak sınırındaki Kavaklı bölgesinde ve Mardin’in Derik
ilçesinde terör örgütüyle güvenlik güçleri arasında çıkan çatışmada 1 polis ve
1 uzman çavuşun şehit olduğuna ve sanatçı Kazım Koyuncu’nun ölümünün 7’nci yıl dönümüne,
İzmir Milletvekili Mehmet Ali Susam,
İzmir’in en uç ilçesi olan Beydağ’da yaşayan halkın adliyenin kapatılmasından
dolayı mağdur olduğuna ve Adalet Bakanından Beydağ Adliyesinin açılmasını talep
ettiğine,
İlişkin birer açıklamada bulundular.
Başbakanlığın, İstanbul Milletvekili
Ferit Mevlüt Aslanoğlu hakkındaki soruşturma dosyasının, şikâyetten
vazgeçilmesi nedeniyle iadesine ilişkin tezkeresi Genel Kurulun bilgisine
sunuldu; Anayasa ve Adalet Komisyonları üyelerinden kurulu Karma Komisyonda
bulunan dosyanın Hükûmete geri verildiği bildirildi.
Burdur Milletvekili Ramazan Kerim Özkan
ve 23 milletvekilinin, gübre sektörünün ve üreticinin gübre kullanımı ile
ilgili sorunlarının (10/328),
Tunceli Milletvekili Hüseyin Aygün ve
28 milletvekilinin, yapılması planlanan baraj ve hidroelektrik santrallerin
Munzur Vadisi Millî Parkı’na etkilerinin (10/329), 
Mersin Milletvekili Aytuğ Atıcı ve 21
milletvekilinin, ilaç firmalarının 2007-2010 yılları arasında ülkemizde
yaptıkları çeşitli ilaç çalışmalarına bağlı olarak çok sayıda vatandaşın öldüğü
iddialarının (10/330),
Araştırılarak alınması gereken
önlemlerin belirlenmesi amacıyla Meclis araştırması açılmasına ilişkin
önergeleri Genel Kurulun bilgisine sunuldu; önergelerin gündemdeki yerlerini
alacağı ve ön görüşmelerinin sırası geldiğinde yapılacağı açıklandı.
(10/136, 176, 177, 178, 179, 180, 181)
esas numaralı Meclis Araştırması Komisyonu Başkanlığının süre uzatımına ilişkin
tezkeresi okundu; daha önce verilen üç aylık çalışma süresini doldurması
nedeniyle İç Tüzük’ün 105’inci maddesine göre Komisyona bir aylık ek süre
verildiği bildirildi.
(10/49, 113, 118, 252, 253, 254, 255,
256, 257 ve 258) esas numaralı Meclis Araştırması Komisyonu Geçici
Başkanlığının, Komisyonun, başkan, başkan vekili, sözcü ve kâtip üye seçimini
yaptığına ilişkin tezkeresi Genel Kurulun bilgisine sunuldu.
Kadın Erkek Fırsat Eşitliği
Komisyonunun,
İnsan Haklarını İnceleme Komisyonunun,
Türkiye Büyük Millet Meclisinin tatilde
bulunduğu dönemde de çalışabilmelerine dair taleplerinin uygun görüldüğüne
ilişkin Türkiye Büyük Millet Meclisi Başkanlığı tezkereleri kabul edildi.
CHP Grubunun, Türkiye Büyük Millet
Meclisi gündeminin “Kanun Tasarı ve Teklifleri ile Komisyonlardan Gelen Diğer
İşler” kısmının 179’uncu sırasında yer alan 278 sıra sayılı Kanun Tasarısı’nın
bu kısmın 1’inci sırasına alınması ve Genel Kurulun 26 Haziran 2012 Salı günkü
(bugün) birleşiminde 1’inci sıraya alınan 278 sıra sayılı Kanun Tasarısı’nın
görüşmelerinin bitimine kadar çalışmalarını sürdürmesine ilişkin önerisi
yapılan görüşmelerden sonra kabul edilmedi.
Muş Milletvekili Sırrı Sakık, Kırıkkale
Milletvekili Ramazan Can’ın şahsına ve Barış ve Demokrasi Partisine sataşması
nedeniyle bir konuşma yaptı. 
AK PARTİ Grubunun, bastırılarak
dağıtılan 303, 302 ve 301 sıra sayılı kanun teklifi ve tasarılarının kırk sekiz
saat geçmeden gündemin "Kanun Tasarı ve Teklifleri ile Komisyonlardan
Gelen Diğer İşler" kısmının sırasıyla 3, 5 ve 6’ncı sıralarına alınmasına;
Genel Kurulun çalışma gün ve saatleri ile gündemdeki sıralamanın yeniden
yapılmasına; 28 sıra sayılı Kanun Tasarısı’na kadar olan işlerin görüşmelerinin
30 Haziran 2012 Cumartesi günkü birleşimde saat 24.00’e kadar tamamlanamaması
hâlinde Türkiye Büyük Millet Meclisi İçtüzüğü’nün 5’inci maddesine göre 1
Temmuz 2012'de tatile girmeyerek Genel Kurulun çalışmalara devam etmesine; 303,
302, 301, 300 ve 278 sıra sayılı kanun teklifi ve tasarılarının İç Tüzük’ün
91’inci maddesine göre temel kanun olarak görüşülmesine ilişkin önerisi yapılan
görüşmelerden sonra kabul edildi.
Aydın Milletvekili Metin Lütfi
Baydar’ın, (2/113) esas numaralı 5102 sayılı Yükseköğrenim Öğrencilerine Burs,
Kredi Verilmesine İlişkin Kanunda Değişiklik Yapılmasına Dair Kanun Teklifi’nin
doğrudan gündeme alınmasına ilişkin önergesi yapılan görüşmelerden sonra kabul
edilmedi.
Diyarbakır Milletvekili Oya Eronat, 3
Ocak 2008’de PKK tarafından patlatılan bir bombayla Diyarbakır’da katledilen 7
kişiden birinin kendi oğlu olduğuna ve bu katliamı kınamayan BDP’yi, PKK’yı ve
PKK’yı destekleyenleri şiddetle kınadığına ilişkin bir açıklamada bulundu.
Gündemin “Kanun Tasarı ve Teklifleri
ile Komisyonlardan Gelen Diğer İşler” kısmının:
1’inci sırasında yer alan ve
görüşmeleri yarım kalan, İç Tüzük’ün 91’inci maddesine göre temel kanun olarak
görüşülmesi kabul edilen, Adalet ve Kalkınma Partisi Grup Başkanvekilleri
İstanbul Milletvekili Ayşe Nur Bahçekapılı, Kayseri Milletvekili Mustafa
Elitaş, Giresun Milletvekili Nurettin Canikli, Kahramanmaraş Milletvekili Mahir
Ünal ve Adıyaman Milletvekili Ahmet Aydın’ın; Türkiye Büyük Millet Meclisi
İçtüzüğünde Değişiklik Yapılmasına Dair İçtüzük Teklifi ile Tunceli
Milletvekili Kamer Genç’in; Türkiye Büyük Millet Meclisi İçtüzüğünün Bir
Maddesinin Değiştirilmesi Hakkında İçtüzük Teklifi ve Anayasa Komisyonu
Raporu’nun (2/242, 2/80) (S. Sayısı: 156), 
2’nci sırasında yer alan ve görüşmeleri
yarım kalan, İç Tüzük’ün 91’inci maddesine göre temel kanun olarak görüşülmesi
kabul edilen, Devlet Sırrı Kanunu Tasarısı ve Avrupa Birliği Uyum Komisyonu ile
Adalet Komisyonu Raporlarının (1/484) (S. Sayısı: 287),
Görüşmeleri, Komisyon yetkilileri Genel
Kurulda hazır bulunmadığından ertelendi.
3’üncü sırasına alınan ve İç Tüzük’ün
91’inci maddesine göre temel kanun olarak görüşülmesi kabul edilen, Türk
Ticaret Kanunu ile Türk Ticaret Kanununun Yürürlüğü ve Uygulama Şekli Hakkında
Kanunda Değişiklik Yapılmasına Dair Kanun Tasarısı ve Plan ve Bütçe; Sanayi,
Ticaret, Enerji, Tabii Kaynaklar, Bilgi ve Teknoloji ile Adalet Komisyonları
Raporlarının (1/630) (S. Sayısı: 303) görüşmeleri tamamlanarak yapılan açık
oylamadan sonra,
4’üncü sırasına alınan ve İç Tüzük’ün
91’inci maddesine göre temel kanun olarak görüşülmesi kabul edilen, İstanbul
Milletvekili Şirin Ünal ve Çankırı Milletvekili Hüseyin Filiz ile 1
Milletvekilinin; Harp Akademileri Kanunu ve Bazı Kanunlarda Değişiklik
Yapılmasına Dair Kanun Teklifi ile Millî Savunma Komisyonu Raporu’nun (2/697)
(S. Sayısı: 300) görüşmeleri tamamlanarak, 
Kabul edildi.
İstanbul Milletvekili Mehmet Akif
Hamzaçebi, serbest muhasebeci mali müşavirlerin bağımsız denetçi olma konusunda
kapsam dışında bırakılmalarını doğru bulmadıklarına, 
Giresun Milletvekili Nurettin Canikli,
Türk Ticaret Kanunu’nun yasalaşma sürecinde katkı sağlayan herkese teşekkür
ettiğine,
İlişkin birer açıklamada bulundular. 
Alınan karar gereğince, 27 Haziran 2012
Çarşamba günü saat 14.00’te toplanmak üzere 23.20’de birleşime son verildi. 

 Mehmet
SAĞLAM
 Başkan
Vekili

 Tanju
ÖZCAN Mine
LÖK BEYAZ
 Bolu  Diyarbakır
 Kâtip Üye Kâtip
Üye

  No: 176
II.- GELEN
KÂĞITLAR
27 Haziran
2012 Çarşamba
Meclis
Araştırması Önergeleri
1.- Niğde Milletvekili
Doğan Şafak ve 20 Milletvekilinin, patates üreticilerinin yaşadığı sorunların
araştırılarak alınması gereken önlemlerin belirlenmesi amacıyla bir Meclis
araştırması açılmasına ilişkin önergesi (10/331) (Başkanlığa geliş tarihi: 24/11/2011)
2.- Balıkesir Milletvekili
Namık Havutça ve 20 Milletvekilinin, öğretmenlerin sorunlarının araştırılarak
alınması gereken önlemlerin belirlenmesi amacıyla bir Meclis araştırması
açılmasına ilişkin önergesi (10/332) (Başkanlığa geliş tarihi: 24/11/2011)
3.- Erzincan Milletvekili
Muharrem Işık ve 33 Milletvekilinin, nişasta bazlı şekerin insan sağlığına
etkisinin ve şeker pancarı üreticilerinin sorunlarının araştırılarak alınması
gereken önlemlerin belirlenmesi amacıyla bir Meclis araştırması açılmasına ilişkin
önergesi (10/333) (Başkanlığa geliş tarihi: 24/11/2011)
27 Haziran 2012 Çarşamba
BİRİNCİ OTURUM
Açılma Saati: 14.04
BAŞKAN: Başkan Vekili Mehmet SAĞLAM
KÂTİP ÜYELER: Mine LÖK BEYAZ (Diyarbakır),Tanju ÖZCAN (Bolu) 

BAŞKAN – Türkiye Büyük
Millet Meclisinin 125’inci Birleşimini açıyorum.
Toplantı yeter sayısı
vardır, görüşmelere başlıyoruz. 
Gündeme geçmeden önce üç
sayın milletvekiline gündem dışı söz vereceğim. 
Konuşma süresi beşer
dakikadır. Hükûmetin bu konuşmalara cevap verme hakkı vardır, yirmi dakikadır.
Gündem dışı ilk söz, Çocuk
Esirgeme Kurumunun kuruluşu münasebetiyle söz isteyen İstanbul Milletvekili
Sayın Tülay Kaynarca’ya aittir. 
Buyurun Sayın Kaynarca. (AK
PARTİ sıralarından alkışlar)
IV.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- İstanbul Milletvekili Tülay Kaynarca’nın, Çocuk Esirgeme
Kurumunun kuruluşuna ilişkin gündem dışı konuşması
TÜLAY KAYNARCA (İstanbul) –
Sayın Başkan, değerli milletvekilleri; 30 Haziran Çocuk Esirgeme Kurumunun
kuruluş yıl dönümü nedeniyle gündem dışı söz almış bulunmaktayım. Yüce
heyetinizi saygıyla selamlarım.
Ulusal politikaların
temelinde “çocuk ve korunmaya muhtaç çocuk” olgusu önemli bir yer tutmalıdır.
Sosyal hizmetler meselesi ve dolayısıyla da Çocuk Esirgeme Kurumu Türkiye’de
köklü bir geçmişe sahiptir. Cumhuriyet Türkiyesi’nin ilk sosyal hizmet kurumu
olan “Türkiye Himaye-i Etfal Cemiyeti”nin kuruluş ve gelişim serüveni hayli
uzun ve eskidir. Cemiyet, yaşanan savaşlar nedeniyle ailesiz kalan çocukları,
Anadolu’ya göç eden ailelerin kimsesiz ve yoksul kalan çocuklarını himaye etmek
amacıyla kurulmuştur, 30 Haziran 1921 tarihinde. Cemiyetin 1921 yılında 10 olan
şube sayısı 1935’te 612’ye çıkmış, 1935 yılı itibarıyla da “Türkiye Çocuk
Esirgeme Kurumu” ismini almıştır. 
Sosyal hizmetlerin tek elde
toplanması amacını güden 2828 sayılı SHÇEK Kanunu 1983 yılında çıkarılmıştır.
Bu Kanun’la, dağınık hâldeki çocuk koruma hizmetlerinin belli oranda toparlamak
amaçlanmıştır. 
Çocuk ve korunmaya muhtaç
çocuklar meselesine büyük önem veren AK PARTİ döneminde SHÇEK’in olanakları
inanılmaz bir hızla iyileştirilmiş ve 2002 yılında 121 milyon olan kurum
bütçesi, 2007 yılında yüzde 500, altını tekrar çiziyorum, yüzde 500 artışla 791
milyon TL’ye yükselmiştir. 
Bütün bu iyileştirmelere
rağmen yine asıl hedef, Türkiye’de bütüncül, kapsamlı ve tüm kurumların etkin
ve entegre olduğu bir çocuk koruma politikası kurulmasıdır. Nitekim bunun için,
bilindiği üzere 633 sayılı Kanun Hükmünde Kararname ile Sosyal Hizmetler ve
Çocuk Esirgeme Kurumu kapatılarak “Aile ve Sosyal Politikalar Bakanlığı”
kurulmuştur. Aynı kararnameye göre, Aile ve Sosyal Politikalar Bakanlığı
bünyesinde “Çocuk Hizmetleri Genel Müdürlüğü” de kurulmuş ve 31 Aralık tarihi
itibarıyla da çalışmalarına hız kazandırmıştır.
Sosyal Hizmetler Çocuk
Esirgeme Kurumunun kapatılması ve Genel Müdürlüğe devriyle birlikte çocuk
meselesinin bütüncül bir yaklaşımla değerlendirilmesi mümkün kılınabilmiştir.
Ayrıca, koruma sistemi sadece aile parçalanması ya da ölüm gibi sebeplerle
korumayı değil, aileyi ve çocuğu bir arada desteklemeyi hedeflemiştir. 2011
rakamlarına göre, aile yanında destek verilen 29.900, kuruluştan aileye döndürülen
8.367 -lütfen bu rakama dikkat ediniz, kuruluştan aileye döndürülen çocuk
sayısı tam 8.367’ye ulaşmış- danışmanlık hizmeti verilen çocuklarımızın sayısı
1.237, kuruluş bakımı altındaki çocuklarımızsa 13.908 olarak tespit edilmiştir.

AK PARTİ programında bütün
bunlar yer almaktadır ve bugün çocuk yuvaları ve yetiştirme yurtlarında 20-25
kişinin kaldığı koğuş modelinden sevgi evleri ve çocuk evleri modeline
geçilmiştir. Suça itilen çocuklar için yedi tane koruma, bakım ve
rehabilitasyon merkezi; duygusal, cinsel ve fiziksel istismara uğrayan
çocukların geçirdiği travma ve içine girdikleri davranış bozukluklarını
gidermek için de tam yirmi üç bakım ve sosyal rehabilitasyon merkezi
açılmıştır. Sokakta çalışmak zorunda kalan binlerce çocuk, eğitim hayatına geri
döndürülmüştür. Çocuk hakları Anayasa’ya alınmıştır ve on sekiz yaşından küçük
herkesin çocuk sayılması hükmü getirilmiştir. Yine, Terörle Mücadele
Kanunu’nda, “taş atan çocuklar” diye bilinen çocuklarımızın yetişkinler gibi
yargılanmasının da önüne geçilmiştir. Birleşmiş Milletler ve Avrupa Konseyi
tarafından tavsiye edilen standartlarda 2012-2016 yılları arasında yapılması
gereken eylemleri de bütün bu çalışmalar kapsamaktadır.
Sonuç itibarıyla,
cumhuriyet tarihimizin en köklü hizmet politikalarından biri olan çocukları
koruma meselesinde, son on yılda uluslararası standartları hedefleyerek, köklü
değişiklikler ve büyük başarılara imza atılmıştır. Çocuklarımızın çocuk
haklarını içselleştirmiş, şefkatle himaye edildikleri bir toplumda istismardan,
yoksunluktan, acılardan uzak bir şekilde yetiştirilmesi dileğiyle sözlerimi
tamamlıyor, Genel Kurulu saygıyla selamlıyorum. (AK PARTİ sıralarından
alkışlar)
BAŞKAN – Teşekkür ederim
Sayın Kaynarca. 
Gündem dışı ikinci söz,
Antalya-Konya il sınırının değiştirilmesi hakkında söz isteyen Antalya
Milletvekili Sayın Yıldıray Sapan’a aittir.
Buyurun Sayın Sapan. (CHP
sıralarından alkışlar) 
2.- Antalya Milletvekili Yıldıray Sapan’ın, Antalya-Konya il
sınırının değiştirilmesine ilişkin gündem dışı konuşması
YILDIRAY SAPAN (Antalya) –
Sayın Başkan, değerli milletvekilleri; Antalya-Konya sınırının
değiştirilmesiyle ilgili gündem dışı söz aldım. Hepinizi saygıyla selamlıyorum.

Değerli arkadaşlarım, şimdi
anlatacaklarım bir film senaryosu değil ya da Yeşilçam kuşağında yayınlanmıyor,
başrollerinde Erol Taş, Önder Somer, Kenan Pars ya da tecavüzcü Coşkun da
oynamıyor. Bu olay tamamen gerçek dışı, bu olay sıra dışı, bu olay dâhiyane,
“rantta son nokta” diye isimlendirebilirsiniz. 
Antalya’dan taş ocağı
ruhsatı alamayanlar, dostlarını devreye sokup akıllara zarar bir şey yaptılar.
Sizce ne yapmış olabilirler? Sıkı durun. Antalya’dan ruhsat alamayınca
Antalya’nın toprağını taş ve mermer uğruna deşmek için Konya’dan ruhsat
aldılar. “İyi ama Konya, Antalya toprağı için ruhsat veremez.” diyeceksiniz
değil mi? Verir, verir. Nasıl mı? O bölgeyi Konya’ya bağlayarak yani sınırı
değiştirerek. Peki, kim yaptı? Antalya’dan taş ocağı ruhsatı alamayacağını
anlayan iktidar yandaşı rantçılar. Nasıl yaptılar? Kime yaptırdılar? Obama’nın
o ünlü parmak işaretiyle ayağına çağırdığı Türkiye Cumhuriyeti’nin en başarısız
Dışişleri Bakanına, âdeta, görev vererek yaptırdılar. Dış politikada Türkiye
Cumhuriyeti’nin en başarısız Bakanı olarak tarihe geçen Davutoğlu, iş yandaşa
çıkar sağlamaya gelince her AKP’li gibi ne kadar başarılı olduğunu
göstermiştir. 
HÜSEYİN BÜRGE (İstanbul) –
Başarının ne demek olduğunu bilmek lazım önce.
YILDIRAY SAPAN (Devamla) –
Nasıl? Cin gibi değil mi? Ben şapka çıkardım. Anlaşılan rant konusunda modifiye
olmuşlar. Vallahi, Nobel kızmasın ama 2012 Nobel rant ödülüne layık bir durum
diye görüyorum. Yandaşa gelir getirici unsurlardaki repertuar oldukça
genişlemiş. 
Değerli arkadaşlar, sözü
geçen yer Gembos Endemik Bölgesi’nde bulunmaktadır, Altınbeşik Millî Parkı
toprağıdır. Burası Dünya Orman Örgütüne korunmak üzere verilen alan. Altında
beş milyar yaşında dünyanın bilinen en büyük ikinci yer altı gölü
bulunmaktadır. Burası yaban keçilerinin yaşam alanıdır. Benzeri hiçbir yerde
bulunmayan bitki ve çiçek türleriyle kaplıdır. Burası bir geofit cennetidir. Üç
yüz ile yedi yüz yaşları arasında ağaçlar vardır. Buralar, bir zamanlar
yemyeşildi, şimdi de böyle… Ta ki,
AKP’nin “para uçlu mermer makineleri” buraya girinceye kadar. Şimdi her yer,
gördüğünüz gibi mermer tozlarıyla kaplı. Osmanlıdan bu yana Antalya’nın olan bu
topraklar, Davutoğlu’nun önerisi, Abdullah Gül, İdris Naim Şahin, Tayyip
Erdoğan’ın da üçlü kararnamesiyle bir anda Konya’nın oldu, bir gecede hatta bir
saat içinde. “Para” deyince beyinlerinin sol lopları harekete geçen bu
zihniyet, maalesef, Antalya’nın cenneti sayılabilecek doğa harikası bir yeri
rant uğruna yerle bir etmiştir. 
İl Genel Meclisi üyemiz Ali
Erkan bu olayı yargıya taşıdı, kendisine buradan teşekkür ediyoruz. Ben, birçok
kez açıklamalar yaptım, soru önergesi verdim, araştırma önergesi verdim ama
kimseden tık yok. Peki, Antalya’nın AKP’li vekilleri ne yaptı dersiniz? Çıt
çıkarmıyorlar. Evet, Antalya’nın ciğerini deştiler ama onlardan tıs yok;
korktular, ürktüler, pıstılar, üç maymunu oynamayı tercih ettiler. Tek
kelimeyle, yazıklar olsun! Aldığınız oy haramdır. 
Milletvekili, bulunduğu
ilin hakkını hukukunu, korur, sahip çıkar, gerektiğinde sesini yükseltir.
Vatandaşın ve yaşadığı şehrin hakkını savunmak namus borcudur. Millet bizi
buraya dilsiz şeytanlık yapmaya göndermedi. O hâlde, haksızlık karşısında
susmayacağız ama anlıyorum, başlarında rantın kılıcı var; başlarında dünyanın
en beceriksiz Dışişleri Bakanı ve AKP yandaşlarının isteği var, egosu var;
başlarında AKP Genel Başkanı Tayyip Erdoğan, Abdullah Gül, İdris Naim Şahin
üçlüsünün yandaşı sahiplenme duygusu var; başlarında “hortumların hortumu yeşil
hortum” var. 
Sayın Başkan, değerli
milletvekilleri; biraz önce anlattığım ve bana…
RECEP ÖZEL (Isparta) – Sen
neden bahsediyorsun ya?
YILDIRAY SAPAN (Devamla) –
Dinlersin, cevap verirsin. O kadar ilgilisin işte! 
Biraz önce anlattığım ve
bana şapka çıkarttıran bu olay, AKP’nin yandaşlarına rant için bir ilin
sınırlarıyla oynamasının ötesinde, kendisi gibi düşünmeyenlere, oy vermeyenlere
karşı takındığı düşmanca tavrı da göstermektedir. Anlaşılan, AKP, yerel
seçimlerdeki yenilgisini kabullenememiştir. Bu tavır, Tayyip Erdoğan’ın, seçim
yenilgisinden sonra “Yirmi sekiz kez geldim, bu olur mu?” cümlesiyle iyice
belirginleşmiştir. Halkın tercihine saygı göstermemiş, tam tersine,
cezalandırma yöntemine başvurmuştur. Zaten yetersiz olan yatırımları, 2009
yılından sonra askıya almıştır. Cezalandırmanın son aşaması ise Antalya
topraklarının Konya’ya bağlanmasıdır. 
(Mikrofon otomatik cihaz
tarafından kapatıldı) 
YILDIRAY SAPAN (Devamla) –
Ama bu baskılar, haksızlıklar, sınırlarımıza tecavüzler Antalyalıları
korkutamaz. Tam aksine, tepkilerimizi artıracak, sınır tecavüzcüleri ilk
seçimde seçmenin tokadını yiyecektir. (CHP sıralarından alkışlar)
BAŞKAN – Teşekkür ederim
Sayın Sapan.
Gündem dışı üçüncü söz,
Bitlis’in sorunları hakkında söz isteyen Bitlis Milletvekili Hüsamettin
Zenderlioğlu’na aittir.
Buyurun Sayın Zenderlioğlu.
(BDP sıralarından alkışlar)
3.- Bitlis Milletvekili Hüsamettin Zenderlioğlu’nun, Bitlis’in sorunlarına
ilişkin gündem dışı konuşması
HÜSAMETTİN ZENDERLİOĞLU
(Bitlis) – Sayın Başkan, değerli milletvekilleri; Bitlis’in sorunlarıyla ilgili
gündem dışı söz almış bulunmaktayım. Bu vesileyle hepinizi saygıyla, sevgiyle
selamlıyorum. 
Ayrıca, KESK’e yönelik
yapılan operasyonda gözaltına alma yöntemini de kınıyorum. 
23 Ekim 2011 yılında Van’da
meydana gelen depremden dolayı, coğrafik olarak yakın olan Bitlis’in Adilcevaz
ilçesi de büyük tahribat görmüştür. Allah’a çok şükür, burada, insan, can kaybı
olmamıştır ama mal varlığı da yok olmuştur. O günden bugüne değin resmî anlamda
hiçbir katkı sunulmamıştır. Tamamen halkın yardımlarıyla o halk, bu kışı, o
naylon çadırlarda geçirmiş, bir kısım halk da metropollere göç ederek ilkbahara
kadar kendini idame etmiştir. Ancak bu ilçemizin merkez Adilcevaz Belediyesi ve
Aydınlar beldesi de AKP’nin belediye başkanları tarafından yönetilmektedir, o
belediye onların tasarrufundadır. Ancak bugüne değin bu belediye ve
belediyelere de hiçbir yardım yapılmadığı da ortadadır. 
Ancak şunu söylemek
istiyorum: Bu Hükûmet bu depremde zarar gören insanlara neden yardım yapmadı?
Neden bugüne kadar bunlarla ilgili bir proje gerçekleştirmedi? Neden bu duruma
seyirci kaldılar? Bu oturulmaz hâlde olan 19 köyün 4’ü ise tamamen yıkılmış. Bu
köylerden Akçıra, Yarımada, Aşağı Süphan, Heybeli, Arunus‘a, diğer köylere
ayrıca bir yardımları oldu mu? Bunlarla ilgili herhangi bir rapor ellerinde var
mı? Bu konuda bir projeleri var mı ya da bir çalışma programları var mı? Sayın
bakanlara soruyorum. Halk bu zorlu dönemini yaşarken sizler ne yaptınız? O
feryat, figan yükselirken siz neredeydiniz? Bu acılara seyirci kaldınız. 
Sayın Bakan, geçenlerde
Van’la ilgili çalışmalar yürüttüğünü… Bu çalışmalarda Adilcevaz’dan hiç söz
edilmemiş ve Adilcevaz’ın sorunlarıyla hiç ilgilenilmemiş. Bu Adilcevaz’ın
sorunlarıyla ne zaman ilgilenecekler? “Adilcevaz binası, Adilcevaz’ın
köylerindeki oturma alanları ne zaman programa alınacak?” diye Adilcevazlılar
gibi ben de merak ediyorum. 
İkinci bir sorun Ahlat
ilçemizde. Tabii ki sonbaharda çiftçimizin şeker pancarının, patates
ürünlerinin çoğu tarlada kaldı. Biliyorsunuz ki kış çok erken başladı ve deprem
dolayısıyla ürünler tarlada kaldı. Bugüne kadar, bu insanlar, bu afat nedeniyle
herhangi bir yardım almadı. Şimdi soruyorum: Sayın Tarım Bakanı bu konuda
herhangi bir çalışma yapıyor mu? Buna yönelik bizim önergelerimiz oldu; bu
önergeler tamamen hayal mahsulü biçimindeki cevaplarla geçiştirilmeye
çalışıldı. 
Tabii ki, bu sorunların
yanında en büyük sorun sağlık sorunudur, işsizlik sorunudur. Belki işsizlik
sorunu Türkiye'nin sorunudur ama Bitlis’te en çok görülen sorunların başında
işsizlik sorunu gelmektedir çünkü üretim yok. Üretilen ürünler dahi pazar
bulamama kuşkusuyla bugün birçok ürün ekilmemektedir. Tabii ki daha önce ekilen
tütün yasaklanmıştır, şeker pancarına da kota konulmuştur. Bu nedenle, bu
alanda da herhangi bir çalışma yok.
Ovakışla diye bir beldemiz
vardır. O beldenin belediye başkanı bir çöp arabasını almak için defalarca
müracaatta bulunuyor. İki yıldan beri maalesef bu çöp arabası verilmiyor, hatta
şunu söylüyorlar, diyorlar ki: “Bir AKP’li milletvekili telefon açarsa belki
biz bu çöp arabasını verebiliriz.” Allah aşkına elinizi vicdanınıza koyun; o
zaman biz burada ne iş yapıyoruz, ne için biz buradayız? Yani bürokrasi bu
kadar ileriye gidebiliyorsa kanunlar ne işe yarıyor diye merak ediyorum. 
(Mikrofon otomatik cihaz
tarafından kapatıldı) 
HÜSAMETTİN ZENDERLİOĞLU
(Devamla) – Sırayla geliyorum… Tatvan ilçemizdeki sorunlar: Biliyorsunuz ki
Tatvan Belediyesi BDP’li…
BAŞKAN – Sayın
Zenderlioğlu, süreniz tamam efendim. 
HÜSAMETTİN ZENDERLİOĞLU
(Devamla) – Bir dakika daha bana müsaade ederseniz…
BAŞKAN – Hayır, böyle bir
şey yok; lütfen. Herkese aynı… 
HÜSAMETTİN ZENDERLİOĞLU
(Devamla) – Bir havaalanı sorunu vardır. Bu havaalanıyla ilgili verdiğimiz
önergelere verilen cevap: “Böyle bir havaalanı olmayacaktır.” ama maalesef
bizim Bitlis milletvekillerinin verdikleri demeçler burada. Şimdi Bakana mı
inanalım, milletvekillerine mi inanalım? Takdir sizindir.
Teşekkür ediyorum. (BDP
sıralarından alkışlar) 
BAŞKAN – Teşekkür ederim.
Şimdi, sisteme giren
arkadaşlarımıza yerlerinden birer dakika söz vereceğim sırasıyla.
Sayın Özkan…
V.- AÇIKLAMALAR
1.- Burdur Milletvekili Ramazan Kerim Özkan’ın, ülkede
hayvancılığın ve tarımın kaderine terk edilmiş olduğuna ilişkin açıklaması 
RAMAZAN KERİM ÖZKAN
(Burdur) – Sayın Başkan, teşekkür ederim.
Ülke hayvancılığı, tarımı
kaderine terk edilmiş, Sayın Tarım Bakanı Meclise uğramıyor, ortalıkta yok.
Atlarda ruam hastalığı görülüyor ki -bu hastalığa mankafa hastalığı da denir-
bu hastalığın yıllardır ülkemizde eseri kalmamıştı. Bir devlet büyüğümüze
Irak’tan at hediye ediliyor, o atın barındığı yerde o at hastalanıyor,
beraberinde polis atlarından 3 tanesi iğneyle uyutuluyor, Bakanlıkta tık yok.
Şap hastalığı memleketi kasıp kavuruyor, milyonlarca Türk lirası kaybediliyor,
Bakanlıkta tık yok. Kırım Kongo kanamalı ateşi can alıyor, Bakanlıkta yine tık
yok. Buğday fiyatında yüzde 10 artış var
yani 10 kuruş artış verildi, köylü perişan, burada bir yetkili göremiyoruz. Bu
konuda Bakanlık yetkililerini, grubu uyarıyor, saygılarımı sunuyorum.
BAŞKAN – Teşekkürler Sayın
Özkan.
Sayın Işık…
2.- Kütahya Milletvekili Alim Işık’ın, ülke genelinde kapatılan
adliyelere ve haksızlığa uğrayan ilçelerin haklarının iade edilmesi
talebine ilişkin açıklaması 
ALİM IŞIK (Kütahya) –
Teşekkür ediyorum Sayın Başkan.
Dün de dile getirdiğim gibi
Hâkimler ve Savcılar Yüksek Kurulunun 15/6/2012 tarih ve 347 sayılı Kararı’yla
içinde Kütahya ili Domaniç ve Şaphane ilçelerinin adliyelerinin de bulunduğu
146 adliye kapatılmış, ancak aynı Kurulun bir hafta sonra aldığı 383 sayılı
Karar’la bu adliyelerden 44’ünün yeniden, bulundukları yerlerde görevlerine
devam etmesi kararı verilmiştir. Bu 44 adliyenin 23’ünün nüfusu Domaniç
ilçesinden, 13’ünün nüfusu da Şaphane ilçesinin nüfusundan daha düşüktür.
Kütahya ili Domaniç ve Şaphane halkı şu anda isyandadır, ayaktadır. 
Yapılan bu haksızlığa bir
an önce son verilmesini ve Adalet Bakanlığının bu kararı yeniden gözden
geçirerek ülke genelinde haksızlığa uğrayan ilçelerin hakkını iade etmesini
talep ediyor, saygılar sunuyorum.
BAŞKAN – Teşekkür ederim.
Sayın Bayraktutan…
3.- Artvin Milletvekili Uğur Bayraktutan’ın, Artvin’in Ormanlı
köyünde, köy muhtarının idare nezdinde girişimler yapmış ve yargıya başvurmuş
olmasına rağmen bölge trafik istasyonu kurulacağı bahanesiyle bin ağacın
kesimine başlandığına, bu işlemin durdurulması gerektiğine ilişkin açıklaması 
UĞUR BAYRAKTUTAN (Artvin) –
Teşekkür ediyorum Sayın Başkan.
Burada, ben, Artvin Ormanlı
köyü muhtarı Mülki Baydar’ın bir feryadını Mecliste duyurmak istiyorum. Artvin
Ormanlı köyünde bölge trafik istasyonu kurulacak bahanesiyle şu saatlerde,
bugün sabahtan, bin ağacın kesimine başlanmıştır. Jandarma eşliğinde Orman
Dairesi ekipleri gelerek alelacele damgalama işlemine başlamışlardır. İlgili
köy muhtarımız -biraz önce bahsettim- bunun önlenmesi için idare nezdinde
girişimler yapmış olmasına rağmen, yargıya başvurmuş olmasına rağmen, ne yazık
ki yapmış olduğu başvurular sonuçsuz kalmış ve idare tarafından jandarma
eşliğinde orman ekipleri gönderilerek kesime başlanmıştır. Bu feryadı, bu köyün
muhtarının ve köyün feryadını Türkiye Büyük Millet Meclisinde dile getirmeye
çalıştım. İnşallah yetkililer duyarlar ve bu kıyıma, bu cinayete bir son
verirler, bin tane ağacın kesimini önleriz. 
Teşekkür ediyorum Sayın
Başkan.
BAŞKAN – Teşekkürler Sayın
Bayraktutan.
Sayın Tüzel…
4.- İstanbul Milletvekili Abdullah Levent Tüzel’in, Meclisin
ülkedeki çatışmalara, tutuklamalara ve baskılara son verecek bir irade ortaya
koyamadan tatile gireceğine ilişkin açıklaması 
ABDULLAH LEVENT TÜZEL
(İstanbul) – Sayın Başkan, toplumla âdeta bir savaş hâlâ devam etmekte, bir
çılgınlıktır sürüyor. İçeride savaşın son bulmadığı, komşumuz Suriye’yle
savaşın eşiğine geldiğimiz bir dönemde yasama yılını kapatıyoruz.
Siirt Eruh’ta 4 askerimizin
ölüm haberi geliyor. İşkenceyle Mücadele Günü’nde sokak ortasında işkence
görenlerin sayısı artıyor. Durum böyleyken Meclisimiz 30 bin yeni polis kadrosu
ihdas etmek için yasa görüşüyor. Sadece sendikal faaliyetleri nedeniyle bir
konfederasyonun 58 yöneticisi gözaltına alınıyor ve onlara “Neden grev
yaptınız?” diye soruluyor. Başbakan, Suriye’ye ayar vermek isterken, dönüp bir
kez daha gazetecileri, köşe yazarlarını hizaya çekmeye kalkıyor. 
Meclisimiz kapanırken
ölümlere, çatışmalara, tutuklamalara, baskılara son verecek bir irade ortaya
koyamadı. Bugün Meclisi ziyaret eden üretici köylüler kullandıkları mazotta
ÖTV’nin kaldırılmasını isterken, bundan önce, savaş istemediklerini, örgütlü
üretim, örgütlü ve özgür demokratik ortam istediklerini söylüyorlar.
(Mikrofon otomatik cihaz
tarafından kapatıldı)
BAŞKAN – Teşekkürler Sayın
Tüzel.
Sayın Öğüt…
5.- İstanbul Milletvekili Kadir Gökmen Öğüt’ün, etüt ve beslenme
ilköğretim okullarındaki statü değişikliğine ilişkin açıklaması 
KADİR GÖKMEN ÖĞÜT
(İstanbul) – Teşekkür ederim Sayın Başkanım.
Etüt ve beslenme ilköğretim
okulları, resmî ve özel statüde kurulmuş okullardır. Sadece İstanbul’da pilot
olarak on dokuz okulda denenen bu okulların amacı, anne ve babası çalışan
öğrencilerin tüm gereksinimlerini karşılayabilmektir. Dolayısıyla, İstanbul’da
yalnızca 20 bin çalışan anne ve baba, gözleri arkada kalmadan çocuklarını bu
okullara emanet etmiştir. Ne var ki etüt beslenmeli okulların ani bir kararla
statüsünün değiştirildiği kamuoyuna yansıdı. Kurayla öğrenci alan bu okullara
kayıt yaptıran velilere okullardan “Kura çekimleri durduruldu.” mesajı
ulaştığı, ilgili talimatın da İl Millî Eğitim Müdürlüğünden geldiği
belirtiliyor. Hiçbir açıklama sunulmadan yapılan ve velilerin hâlen nedenini
bilmediği bu işlem doğru mudur? Gerekçesi nedir? Bu okullara umudunu bağlayan
veliler neden mağdur duruma düşürülmüştür? Devletin eğitim hizmetleri
kapsamında bu tür hizmetleri yaygınlaştırması gerekirken, hangi sebeple dönüşüm
yapılmak istenmektedir? Bu okulların yapıları hangi statüyle devam edecektir?
Bu tür olumsuzluklara karşı çıkan…
(Mikrofon otomatik cihaz
tarafından kapatıldı)
BAŞKAN – Teşekkür ederim.
Sayın Yılmaz…
6.- Uşak Milletvekili Dilek Akagün Yılmaz’ın, HSYK kararıyla 44
ilçe adliyesinin tekrar görevlerine devam etmesine karar verildiğine ancak
nüfusu 5 binden fazla olan Uşak’ın Karahallı ve Ulubey ilçelerindeki
adliyelerin neden açılmadığına ilişkin açıklaması 
DİLEK AKAGÜN YILMAZ (Uşak)
– Teşekkür ederim Sayın Başkan.
Sayın Başkan, biz burada
görüşlerimizi dile getiriyoruz ama ne yazık ki bizi dinleyecek Hükûmetten
yetkili insanlar yok. Öncelikle onların da olmasını temenni ederdik. 
Daha önce de ben dile
getirdim, Uşak’ın Karahallı ilçesinin ve Ulubey ilçesinin adliyeleri kapatıldı,
diğer adliyelere bağlandı. Her iki ilçemizin de nüfusu 5 binin üzerinde ve
dosya sayıları da yeterince var ancak daha sonra 22 Haziranda Hâkimler ve
Savcılar Yüksek Kurulunun aldığı karar çerçevesinde kırk dört ilçede kapatılan
adliyelerin yeniden açılmasına karar verildiğini öğrendik. 
Bu ilçeleri ben gözden
geçirdiğimde 1.600 nüfuslu ilçeler var Sayın Başkanım. Böylesine ilçeler de
yeniden açılıyorsa Uşak’ın 5 bin ve 6 bin nüfuslu olan ilçelerindeki adliyeler
neden açılmıyor? Buna yazılı soru önergesi de verdik, Bakanlıktan herhangi bir
cevap gelmedi. Hâkimler ve Savcılar Yüksek Kuruluyla görüştüğümde, Adalet
Bakanlığının önerisiyle ancak bunları görüşebileceklerini söylediler.
(Mikrofon otomatik cihaz
tarafından kapatıldı)
BAŞKAN – Teşekkür ederim
Sayın Yılmaz.
Sayın Vural…
7.- İzmir Milletvekili Oktay Vural’ın, Siirt’te 4 askerin şehit
olmasına ve Hükûmetin sınır ötesi operasyon yetkisini kullanması gerektiğine
ilişkin açıklaması 
OKTAY VURAL (İzmir) –
Teşekkür ederim Sayın Başkan.
Tabii, bugün Türkiye Büyük
Millet Meclisi Genel Kurulu ama her bir Genel Kurulda, her gün, maalesef, bu
kürsülerden, şehit haberlerinden dolayı üzüntülerimizi ifade etmek durumunda
kalıyoruz. 
Yani gerçekten bilemiyorum,
bunlar, bu ifadelerimiz, maalesef, yani milleti tatmin eden ifadeler de değil.
Türk milletinin 4 evladı şehit oldu ve bugün burada, Türkiye Büyük Millet
Meclisinin Hükûmete verdiği sınır ötesi operasyon yetkisiyle PKK’nın bertaraf
edilmesine yönelik bir millet iradesinin kullanılmadığı bir ortam içerisinde
biz bu şehit haberleri münasebetiyle sadece üzüntülerimizi bildiriyoruz.
(Mikrofon otomatik cihaz
tarafından kapatıldı) 
OKTAY VURAL (İzmir) –
Cenabıhak’tan rahmet diliyorum elbette ama şehitler ölmez, vatan bölünmez; bunu
herkes aklına alsın. 
O bakımdan, eğer Hükûmetin
elinde bir yetkisi varsa ve bu yetkiyi kullanmıyorsa bu yetkiyi
kullanmayanların da iki cihanda hesap vereceğini herkes bilmelidir diyorum.
BAŞKAN – Teşekkür ederim
Sayın Vural.
Sayın Hamzaçebi…
8.- İstanbul Milletvekili Mehmet Akif Hamzaçebi’nin, Siirt’in Eruh
ilçesinden Görendoruk Jandarma Karakoluna giden askerlere terör örgütünün pusu
kurması sonucu 4 askerin şehit olmasına ilişkin açıklaması 
MEHMET AKİF HAMZAÇEBİ
(İstanbul) – Teşekkür ederim Sayın Başkan. 
Dün Eruh ilçesinden
Görendoruk köyü jandarma karakoluna giden askerlere terör örgütünün pusu
kurması sonucu bazı askerlerimiz şehit olmuştur. Şehitlerimize Allah’tan rahmet
diliyorum, silahlı kuvvetlerimize ve milletimize sabır ve başsağlığı diliyorum
ve bir kez daha, tekrar ifade ediyorum: Terörü vasıta kılan kimlik
politikalarının varacağı, ulaşabileceği hiçbir şey yoktur.
Teşekkür ederim. 
BAŞKAN – Teşekkürler. 
Sayın Ağbaba…
9.- Malatya Milletvekili Veli Ağbaba’nın, Malatya ili Yeşilyurt
ilçesi İkizce köyünde açılan taş ocaklarının
köyde yaşayan insanların sağlığına ve çevreye zarar verdiğine ilişkin açıklaması

VELİ AĞBABA (Malatya) –
Sayın Başkan, ben de Malatya ili Yeşilyurt ilçesi İkizce köyü muhtarı Sayın
Hüseyin Yazlak’ın çığlığını Türkiye Büyük Millet Meclisinden duyurmak
istiyorum. Hüseyin Yazlak diyor ki: “Bizim köyümüz merkeze çok yakın bir köy.
Ancak, her ne hikmetse, köyümüzde bulunan boş dağlarımız birilerinin para
kazanması uğruna peşkeş çekiliyor. Köylerimiz, köylerimizin üst tarafları yağma
ediliyor.” Bu açılan taş ocakları hem köylülerin, köyde yaşayan insanların
sağlığıyla oynuyor hem de çevreyi yok ediyor. Bu konuda, dağları, taşları
satmaktan başka hiçbir iş yapmayan, Malatya’daki bütün değerleri sağa sola
peşkeş çeken AKP Hükûmetinin şimdi dağlarımıza gözünü diktiğini söylüyor. Bunu,
burada, Türkiye Büyük Millet Meclisi aracılığıyla iletiyorum ben. 
BAŞKAN – Teşekkür ederim
Sayın Ağbaba. 
Sayın milletvekilleri,
gündeme geçiyoruz.
Başkanlığın Genel Kurula
sunuşları vardır.
Meclis araştırması
açılmasına ilişkin üç önerge vardır, okutuyorum: 
VI.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Niğde Milletvekili Doğan Şafak ve 20 milletvekilinin, Niğde,
Aksaray ve Nevşehir illerinde yaşanan don felaketi nedeniyle patates
üreticilerinin içinde bulunduğu sorunların araştırılarak alınması gereken
önlemlerin belirlenmesi amacıyla Meclis araştırması açılmasına ilişkin
önergesi (10/331)
Türkiye Büyük Millet
Meclisi Başkanlığına
Niğde, Aksaray ve Nevşehir
illerimizde yaşanan don felaketi, ülkemizdeki patates üreticilerinin içinde
bulunduğu sorunlar ve patates ürünlerinin donması sonucu üreticilere ve
ülkemize verdiği ekonomik zararın araştırılıp alınması gereken önlemlerin
tespit edilmesi ve buna ilişkin yapılacak düzenlemelerin ele alınabilmesi için
Anayasa'nın 98'inci, TBMM İçtüzüğünün 104 ve 105’inci maddeleri uyarınca bir
Meclis Araştırması açılmasını arz ve teklif ederiz. 
1) Doğan Şafak  (Niğde)
2) İhsan Özkes  (İstanbul)
3) Muharrem Işık  (Erzincan)
4) Bülent Tezcan  (Aydın) 
5) Mahmut Tanal  (İstanbul)
6) Gürkut Acar  (Antalya)
7) Kadir Gökmen Öğüt  (İstanbul)
8) Namık Havutça  (Balıkesir)
9) İlhan Demiröz  (Bursa) 
10) Erdal Aksünger  (İzmir)
11) Ali Serindağ  (Gaziantep)
12) Sedef Küçük  (İstanbul)
13) Veli Ağbaba  (Malatya)
14) Mehmet Şevki Kulkuloğlu
 (Kayseri)
15) Mehmet Şeker  (Gaziantep)
16) Aylin Nazlıaka  (Ankara)
17) Mehmet Hilal Kaplan  (Kocaeli)
18) Hülya Güven  (İzmir)
19) Tolga Çandar  (Muğla)
20) Sakine Öz  (Manisa) 
21) Ayşe Nedret Akova  (Balıkesir)
Gerekçe:
Niğde'nin merkez köyleri
Hasaköy, Konaklı, Edikli, Orhanlı, Ağaçaşar, Bağlama, Alay, İnli, Gölcük,
Elmalı, Ovacık, Çiftlik ilçesi; Divarlı, Bozköy, Kula ve Çardak köylerinde,
Aksaray ve Nevşehir illerimizde patates üreticilerinin mevsim koşullarından kaynaklanan
nedenlerden dolayı patates ürünleri tarlada donmuştur.
Niğde Tarım İl
Müdürlüğü'nün ön tespitine göre 1.400 üretici mağdur olup, yaklaşık 50 bin
dekar ekili alanda patates donmuştur. Çiftçinin dekar başı 4 ton ürün aldığı
hesaplanırsa, 200 bin ton patatesi tarlada donmuştur. Şu anda patatesin fiyatı
kilo başına 300 kuruştur. Yaklaşık olarak 60 trilyon ekonomik kayıp ve
çiftçimizin zararı vardır. Patatesin üretim maliyeti, kilo başına 600 kuruştur.
Yalnızca Niğde'de, sadece üretim maliyetleri hesaplandığında, don olayında
çiftçi 120 trilyon zarara uğramıştır.
2090 sayılı yasaya göre %
40 mal varlığını ve gelirini kaybeden çiftçinin mağduriyetinin giderilmesi
gerekmektedir. Don olayı ile karşılaşan bazı çiftçiler, Çiftçi Kayıt Sistemine
(ÇKS) kayıtlı değildir. İcar yoluyla başkalarının tarlalarını ekim-dikim
yapmaktadır. Ayrıca Çiftçi Kayıt Sistemine (ÇKS) kayıtlı olmayan çiftçilerin de
mağduriyetlerinin giderilmesi gerekmektedir. Çiftçi geçen yıl da patates
ürününü 600 kuruş olan maliyetine satmıştır.
Çiftçilerimizin yaşanılan
don olayı dışında, başka ağır sorunları da vardır. Patates, yıllardır çiftçiye
para kazandırmamıştır. Enerji Bakanlığı tarafından elektriğe zam yapılmadığının
açıklanmasına rağmen, çiftçiler tarımsal sulamada kullandığı elektrik fatura
bedellerinin önceki dönemlere göre çok yüksek olduğunu beyan etmektedir. Bu
kapsamda çiftçiye daha ucuza elektrik verilmesi istenmektedir.
MEDAŞ, elektrik dağıtım
sisteminde meydana gelen kayıp ve kaçak kullanım sebebiyle, faturalara
"trafo kayıp ücreti" ve "açma-kapama ücreti" olarak ek
ödeme bedeli yansıtmaktadır. Çiftçiler, yetkililer tarafından oluşan kayıpların
önlenmesi için tedbir alınmadığını beyan etmektedir. Niğde Çiftlik ilçesi ve
ova köylerindeki (Bağlama, Alay, Gölcük, Orhanlı, Ağaçaşar, Divarlı, Bozköy ve
civar köyleri) patates üreticileri, yerin 180
metre altından kuyu suyu çıkararak üretim yapmaktadır. Bu durum doğal
sulama ile çiftçilik yapan üreticilerle ürün maliyeti hususunda haksız rekabete
sebep olmaktadır.
Çiftçinin TEDAŞ'a ve TEDAŞ'tan
ayrılarak özelleşen elektrik dağıtım kurumlarına olan borçları yıllardır
sürüncemededir. Çiftçinin tarımda kullandığı elektrik nedeniyle TEDAŞ'a
2.200.000.000 lira (iki milyar iki yüz milyon), özel sektöre 500.000.000 lira
(beş yüz milyon), borcu bulunmaktadır. Elektrik borcuna yürütülen 1.200.000.000
lira (bir milyar iki yüz milyon) faiz ile birlikte, toplam borç 2.700.000.000
liraya (iki milyar yedi yüz milyon) ulaşmış durumdadır. 161 bin Tarımsal Sulama
Abonesinin borcu bulunmaktadır. Bu borçluların % 30 civarının elektriği kesik
durumdadır.
Çiftçilerimizin içinde
bulunduğu sorunlardan kurtulması, üretim sıkıntılarının giderilmesi ve yerinde
tespit edilen sorunların, doğru uygulanan Tarım politikaları ile ülke
ekonomisine büyük katkı sağlayacağı düşünülmektedir.
2.- Balıkesir Milletvekili Namık Havutça ve 20 milletvekilinin,
öğretmenlerin tüm sorunlarının araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/332)
Türkiye Büyük Millet Meclisi
Bakanlığına
Türkiye'de öğretmenler her
geçen gün biraz daha zorlaşan ekonomik, demokratik ve mesleki sorunlarla
karşılaşmaktadır. Öğretmenlerimizin yaşadığı sorunlar bugüne kadar yeterli
derecede tartışılmamış, öğretmenlerimizin sosyal ve ekonomik sorunlarını çözmek
yönünde yeterli ve gerekli adımlar atılmamıştır. Bunların dışında, AKP iktidarı
kadrolaşma, eğitimin niteliğini değiştirme, açlık sınırına yakın ücret,
bilimsellikten ve ulusal değerlerden yoksun müfredat programları, sözleşmeli
öğretmenlik ve yargı kararlarını tanımama gibi uygulamalarla öğretmenlerimizin
içine düştüğü sorunlar çığ gibi büyümüştür.
Eğitim sistemimizde
derslik, okul, öğretmen, memur ve hizmetli açıklarına da çözüm üretmeyen AKP
hükümeti, okulların araç gereç ve fiziki altyapı ihtiyaçları giderilmesinde de
somut adımlar atmamıştır. Son yıllarda eğitimde özellikle altyapıda çok ciddi
sorunlar yaşanmaktadır. Bunların başında öğrencilerimizin eğitim öğretim
alacağı derslik sayısının yetersizliğidir. Türkiye'de okul ve derslik sayısı
öğrenci sayısına paralel olarak ve ihtiyaca yanıt veren düzeyde değildir.
Okulların üçte ikisinde ikili eğitim yapılmakta, birleştirilmiş eğitim ve
taşımalı eğitim uygulamaları sürmektedir. Eğitimin başındaki en yetkili ağız
olan Milli Eğitim Bakanı Sayın Ömer Dinçer'in ifadesiyle 160 bin dersliğe
ihtiyaç duyulmaktadır. Bununla birlikte Sayın Bakan "Bütün bunlara rağmen
altyapı yetersizliği ne kadar fazla olursa olsun, fiziki şartlarımız ne kadar
yetersiz bulunursa bulunsun bu sorunları aşacak yegâne güç öğretmenlerimizin
elindedir" diyerek sorumluluğun önemli bölümünü öğretmenlerimizin üzerine
yıkmaktadır.
Oysa öğretmenlerimiz bu
sorumluluğu paylaşabilmek ve yerine getirebilmek için kendini geliştiren,
yenileyen öğretmen modeli benimseyebilmek için yeterli gelir seviyesine sahip
değillerdir. Toplumu şekillendirecek insanları yetiştiren meslek grubu olarak
öğretmenlik mesleği gerek ekonomik gerekse sosyal olarak hak ettiği noktaya
taşınmalıdır. Öğretmenlik mesleği toplum içinde saygınlığını giderek yitirmeye
başlamış ve öğretmen yetiştirme politikalarındaki hatalar ve tutarsızlıklar,
öğretmenliğin meslekler hiyerarşisinden hak ettiği yeri almasını, öğretmenlerin
Türk toplumundaki statülerinin yükselmesini engellemiştir. Böylece öğretmenlik
mesleği, gerek maddi, gerekse manevi olanakları bakımından cazip bir meslek
olmaktan çıkmıştır.
Her yıl Eğitim
Fakültelerinden yaklaşık 50 bin öğretmen mezun olmaktadır. Gerçekleştirilen
atama sayıları ile birlikte bugüne kadar ataması yapılmamış ve yeni mezun olmuş
öğretmenlerimiz bir arada düşünüldüğünde yaklaşık 400 bin ataması yapılmayan,
işsiz öğretmen atanamadığı için mağduriyet yaşamaktadır. 400 bin civarında
atanamayan öğretmen iş ararken, 160 bin öğretmenin açıkta olması da anlaşılır
bir durum değildir. Eğitim Fakültelerinden mezun olan ve ataması yapılmayan
öğretmen, mesleğini icra edilebilmek için KPSS barajını geçmeye çalışmaktadır.
Bununla birlikte hızla artan ataması yapılmayan öğretmen sayısına, yeni kurulan
üniversitelerin eğitim fakültelerinden mezun olacak gençlerimiz de
eklenmektedir. Bu gerçek, "öğretmen yetiştirilmesi" ve
"öğretmenlerin iş güvenceli, kadrolu olarak istihdam edilmesi"
konusunda hiçbir planlamanın olmadığını göstermektedir.
Parçalanmış öğretmen
aileleri de eğitimde kanayan bir yara olarak karşımızda durmaktadır.
Eşlerinden, çocuklarından uzakta görev yapmak zorunda kalan aileleri parçalanan
öğretmenlerin bu sorunu Milli Eğitim Bakanlığı'nın yanlış politikaları sonucu
ortaya çıkan bir gerçekliktir. Milli Eğitim Bakanlığının Teşkilat ve Görevleri
Hakkında Kanun'da KHK ile yapılan değişiklikle öğretmenlerin özür grubu tayin
hakkına getirilen kısıtlama öğretmenlerin sorunlarını daha da katlamıştır.
Öğretmenlerin sorunlarına
çözüm üretileceği yerde her yıl katlanarak büyümesi öğretmenlerin çalışma
koşullarını, öğretmenlerin yaşamlarını ve genel olarak eğitimin niteliğini
olumsuz etkilemeyi sürdürmektedir. Öğretmenlerimizin tüm sorunlarının tespit
edilmesi ve bu sorunların nasıl çözümlenebileceğinin kapsamlı olarak
araştırılması için Anayasanın 98, İçtüzüğün 104 ve 105. maddeleri gereğince
Meclis araştırması açılması için gereğinin yapılmasını arz ederiz.
1) Namık Havutça  (Balıkesir)
2) Veli Ağbaba  (Malatya)
3) Mahmut Tanal  (İstanbul)
4) Ayşe Nedret Akova  (Balıkesir)
5) Muharrem Işık  (Erzincan)
6) Bülent Tezcan  (Aydın)
7) Gürkut Acar  (Antalya)
8) Ali Serindağ  (Gaziantep)
9) Erdal Aksünger  (İzmir)
10) İhsan Özkes (İstanbul)
11) Sedef Küçük  (İstanbul)
12) Kadir Gökmen Öğüt  (İstanbul)
13) Faik Tunay  (İstanbul)
14) Mehmet Şevki Kulkuloğlu
 (Kayseri)
15) Mehmet Şeker  (Gaziantep)
16) İlhan Demiröz  (Bursa)
17) Aylin Nazlıaka  (Ankara)
18) Mehmet Hilal Kaplan  (Kocaeli)
19) Hülya Güven  (İzmir)
20) Tolga Çandar  (Muğla)
21) Sakine Öz  (Manisa)
3.- Erzincan Milletvekili Muharrem Işık ve 33 milletvekilinin,
nişasta bazlı şekerin üretimindeki artışın ve ülkemize kaçak giren
tatlandırıcıların sağlık açısından doğuracağı risklerin ve şeker pancarı
üreticilerinin sorunlarının araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/333)
Türkiye Büyük Millet
Meclisi Başkanlığına
Türkiye'de Şeker pancarı
üretiminde gübre, mazot ve tarımsal ilaç gibi girdilerde sübvansiyonlar
uygulanmaması ve fabrikaların verimliliğini arttıracak teknolojiyle
donatılmaması, maliyetlerinin yüksekliğine ve şeker fabrikalarının %50 atıl
kapasiteyle çalışmasına neden olmaktadır. Özelleştirme kapsamına alınan
fabrikaların, özelleştirmesiyle bulundukları bölgede doğuracağı sosyoekonomik
sonuçlar, NBŞ üretimindeki artış ve ülkemize kaçak giren tatlandırıcıların sağlık
açısından doğuracağı riskleri ve Şeker pancarı üreticilerinin ve pancar yan
ürünlerinin üretim ve pazarlama aşamasındaki sorunlarının araştırılarak pancar
üretiminin ekonomik ve sosyal verimliliğinin arttırılması için alınacak
tedbirlerin belirlenmesi amacıyla Anayasanın 98'inci, İç Tüzüğün 104 ve
105'inci maddeleri gereğince Meclis araştırması açılmasını arz ederiz.
1) Muharrem Işık  (Erzincan)
2) Mustafa Sezgin Tanrıkulu
 (İstanbul)
3) Veli Ağbaba  (Malatya)
4) Muhammet Rıza Yalçınkaya
 (Bartın)
5) Mehmet Ali Ediboğlu  (Hatay)
6) Kadir Gökmen Öğüt  (İstanbul)
7) Ahmet İhsan Kalkavan  (Samsun)
8) Gürkut Acar  (Antalya)
9) Candan Yüceer (Tekirdağ)
10) Durdu Özbolat  (Kahramanmaraş)
11) Celal Dinçer  (İstanbul)
12) Ferit Mevlüt Aslanoğlu  (İstanbul)
13) Ali Rıza Öztürk  (Mersin)
14) Mahmut Tanal  (İstanbul)
15) Ali İhsan Köktürk  (Zonguldak)
16) Rahmi Aşkın Türeli  (İzmir)
17) Haluk Eyidoğan  (İstanbul)
18) Emre Köprülü  (Tekirdağ)
19) İlhan Demiröz  (Bursa)
20) Ali Demirçalı  (Adana)
21) Bülent Tezcan  (Aydın)
22) Namık Havutça  (Balıkesir)
23) Ali Serindağ  (Gaziantep)
24) Erdal Aksünger  (İzmir)
25) İhsan Özkes  (İstanbul)
26) Sedef Küçük  (İstanbul)
27) Faik Tunay  (İstanbul)
28) Mehmet Şevki Kulkuloğlu
 (Kayseri)
29) Aylin Nazlıaka  (Ankara)
30) Mehmet Hilal Kaplan  (Kocaeli)
31) Hülya Güven  (İzmir)
32) Tolga Çandar  (Muğla)
33) Sakine Öz  (Manisa)
34) Ayşe Nedret Akova  (Balıkesir)
Gerekçe: 
Şeker Pancarı tarımı ve
sanayisi; istihdam sağlayan, tarımın yapıldığı bölgelerde çiftçiyi toprağa
bağlayarak iç göçün yavaşlamasına ve bölgesel kalkınma farklarının azalmasına
en büyük katkıyı sağlayan sektörlerden biridir.
1 dekarında yaklaşık 10
işgücü istihdam sağlayan şeker pancarı, ülkemizde 3,2 milyon dekar şeker
pancarı tarımı yapıldığı göz önüne alınırsa, yılda yaklaşık 123.000 tam
istihdam sağlar. Geçimini doğrudan veya dolaylı olarak sektörle ilişkilendirmiş
10 milyon insanımızın iş ve ekmek kapısıdır. Pancar tarımı, alternatif
ürünlerden buğdaya kıyasla 20, mısıra göre 10 ve ayçiçeğine kıyasla 5 kat daha
fazla istihdam yaratmaktadır.
Yeşil enerji olarak da
tanımlanan ve son yıllarda dünyada üretimi ve kullanımı yaygınlaşan
Biyoetanol'ün en önemli hammaddesidir. ABD ve AB Biyoyakıt kullanım hedeflerine
ulaşmak için ciddi politikalar geliştirmektedir. Biyoetanol üretiminin ana
hammaddesi olan şeker pancarı üretimine hız verilmeli ve biyoetanol üretimine
hassasiyet gösterilmelidir.
Türkiye, dünyada en büyük
pancar ekim alanına sahip ülkelerden biri iken 2001 sonrası AB uyum yasaları
çerçevesinde çıkarılan Şeker Yasasından olumsuz etkilenmiş ve ekim alanlarında
daralma yaşanmıştır. Avrupa Birliği Şeker Reformu ile şeker üretiminin daha az
rekabetçi şartlara sahip üye ülkelere aktarılmasını amaçlamaktadır. Bunun
Türkiye'deki şeker sanayini olumsuz etkileyeceği bir gerçektir. Özelleştirme
kıskacındaki yüzde 50 atıl kapasiteyle çalışan şeker fabrikalarındaki üretim
azalmasına rağmen bazı yıllar şeker tüketiminin artması kaçak şeker ve
ihtiyacın üzerinde NBŞ ithalatının yapıldığını göstermektedir. Bu nedenle,
mevcut fabrikaların verimliliğini arttıracak teknolojik donanımlara
kavuşturulması gerekmektedir.
Çeşitli hastalıklara neden
olduğu gerekçesiyle AB ülkelerinden 16'sında NBŞ üretimi yasaklanmışken
ülkemizde gerek sağlık gerekse ülke ekonomisi açısından çok büyük zararları
bulunan NBŞ üretimi sürekli arttırılmaktadır. 1998’de 220 bin ton üretim
2009’da 515 bin tona çıkmıştır. 2007/2008 pazarlama yılı sonunda ülkemiz şeker
stoku 119.000 ton iken NBŞ kotası yüzde 35 oranında arttırılmıştır. 2008/2009
pazarlama yılı sonunda şeker stoku 230.000 bin ton iken NBŞ kotası %25
arttırılmıştır. 2009/2010 yılında ise ülkemizin ürettiği pancar şekerinin 1
milyon tondan fazlası depolarda dururken ve pazarlama yılı sonunu 600-700 bin
ton stokla kapatacağı tahmin edilirken NBŞ kotası yüzde 50 arttırılmıştır.
Ülkemizde son 8 yılda
yapılan NBŞ uygulamaları neticesinde, 2,2 milyonluk şekerin üretilememesi, 300
bin hektar alanda pancar tarımının yapılmaması, 3,2 milyar dolarlık katma değer
kaybı, 60 bin tarım işçisinin işini kaybetmesi ve 4,5 milyon ton küspe ve 600
bin ton melasın üretilememesi ve dolayısıyla 150 bin tonluk et açığının
oluşmasına sebep olmuştur.
Avrupa Birliği ülkelerinin
çoğunda sağlığı tehdit eden NBŞ üretimi yasaklanmışken, ülkemizdeki NBŞ
üretiminin arttırılmasının sebeplerinin araştırılması gerekmektedir. Türkiye'de
Şeker üretiminin geleceği ve şeker pancarı üreticilerinin sorunlarını
araştırmak üzere bir araştırma komisyonu kurulmasına ihtiyaç vardır.
BAŞKAN – Sayın
milletvekilleri, Meclis araştırması açılmasına ilişkin üç önerge bilgilerinize
sunulmuştur.
Önergeler gündemdeki
yerlerini alacak ve Meclis araştırması açılıp açılmaması konusundaki görüşmeler
sırası geldiğinde yapılacaktır.
Alınan karar gereğince,
sözlü soru önergelerini görüşmüyor ve gündemin “Kanun Tasarı ve Teklifleri ile
Komisyonlardan Gelen Diğer İşler” kısmına geçiyoruz.
1'inci sırada yer alan,
Adalet ve Kalkınma Partisi Grup Başkanvekilleri İstanbul Milletvekili Ayşe Nur
Bahçekapılı, Kayseri Milletvekili Mustafa Elitaş, Giresun Milletvekili Nurettin
Canikli, Kahramanmaraş Milletvekili Mahir Ünal ve Adıyaman Milletvekili Ahmet
Aydın'ın; Türkiye Büyük Millet Meclisi İçtüzüğünde Değişiklik Yapılmasına Dair
İçtüzük Teklifi ile Tunceli Milletvekili Kamer Genç'in; Türkiye Büyük Millet
Meclisi İçtüzüğünün Bir Maddesinin Değiştirilmesi Hakkında İçtüzük Teklifi ve
Anayasa Komisyonu Raporu'nun görüşmelerine kaldığımız yerden devam edeceğiz. 
VII.- KANUN TASARI VE TEKLİFLERİ İLE KOMİSYONLARDAN 
GELEN DİĞER İŞLER
A) Kanun Tasarı ve
Teklifleri
1.- Adalet ve Kalkınma Partisi Grup Başkanvekilleri İstanbul
Milletvekili Ayşe Nur Bahçekapılı, Kayseri Milletvekili Mustafa Elitaş, Giresun
Milletvekili Nurettin Canikli, Kahramanmaraş Milletvekili Mahir Ünal ve
Adıyaman Milletvekili Ahmet Aydın’ın; Türkiye Büyük Millet Meclisi İçtüzüğünde
Değişiklik Yapılmasına Dair İçtüzük Teklifi ile Tunceli Milletvekili Kamer
Genç’in; Türkiye Büyük Millet Meclisi İçtüzüğünün Bir Maddesinin Değiştirilmesi
Hakkında İçtüzük Teklifi ve Anayasa Komisyonu Raporu (2/242, 2/80) (S. Sayısı:
156)
BAŞKAN - Komisyon? Yok. 
Ertelenmiştir. 
2'nci sırada yer alan,
Devlet Sırrı Kanunu Tasarısı ve Avrupa Birliği Uyum Komisyonu ile Adalet
Komisyonu raporlarının görüşmelerine kaldığımız yerden devam edeceğiz. 
2.- Devlet Sırrı Kanunu Tasarısı ve Avrupa Birliği Uyum Komisyonu
ile Adalet Komisyonu Raporları (1/484) (S. Sayısı: 287)
BAŞKAN - Komisyon? Yok. 
Ertelenmiştir. 
3'üncü sırada yer alan,
Manisa Milletvekili Recai Berber ve Bartın Milletvekili Yılmaz Tunç ile 6
Milletvekilinin; Bazı Kanunlarda Değişiklik Yapılmasına Dair Kanun Teklifi ile
Cumhuriyet Halk Partisi Grup Başkanvekili İstanbul Milletvekili Mehmet Akif
Hamzaçebi'nin; Milli Eğitim Bakanlığının Teşkilat ve Görevleri Hakkında Kanunda
Değişiklik Yapılmasına Dair Kanun Teklifi, Balıkesir Milletvekili Namık
Havutça'nın; Atanamayan Öğretmenlerin Boş Bulunan Kadrolara Atanması ve Devlet
Memurları Kanunu ile Milli Eğitim Bakanlığının Teşkilat ve Görevleri Hakkında
Kanunlarının Bazı Maddelerinde Değişiklik Yapılması Hakkında Kanun Teklifi,
Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural ile 2 Milletvekilinin; Öğretmen
İhtiyacının ve Eğitim Programlarının Planlanması ve Uygulanması Hakkında Kanun
Teklifi, Bartın Milletvekili Muhammet Rıza Yalçınkaya'nın; Sosyal Yardımlaşma
ve Dayanışmayı Teşvik Kanununda Değişiklik Yapılması Hakkında Kanun Teklifi ile
Plan ve Bütçe Komisyonu Raporu’nun görüşmelerine başlayacağız. 
3.- Manisa Milletvekili Recai Berber ve Bartın Milletvekili Yılmaz
Tunç ile 6 Milletvekilinin; Bazı Kanunlarda Değişiklik Yapılmasına Dair Kanun
Teklifi ile Cumhuriyet Halk Partisi Grup Başkanvekili İstanbul Milletvekili
Mehmet Akif Hamzaçebi'nin; Milli Eğitim Bakanlığının Teşkilat ve Görevleri
Hakkında Kanunda Değişiklik Yapılmasına Dair Kanun Teklifi, Balıkesir
Milletvekili Namık Havutça'nın; Atanamayan Öğretmenlerin Boş Bulunan Kadrolara
Atanması ve Devlet Memurları Kanunu ile Milli Eğitim Bakanlığının Teşkilat ve
Görevleri Hakkında Kanunlarının Bazı Maddelerinde Değişiklik Yapılması Hakkında
Kanun Teklifi, Konya Milletvekili Mustafa Kalaycı ve Milliyetçi Hareket Partisi
Grup Başkanvekili İzmir Milletvekili Oktay Vural ile 2 Milletvekilinin;
Öğretmen İhtiyacının ve Eğitim Programlarının Planlanması ve Uygulanması Hakkında
Kanun Teklifi, Bartın Milletvekili Muhammet Rıza Yalçınkaya'nın; Sosyal
Yardımlaşma ve Dayanışmayı Teşvik Kanununda Değişiklik Yapılması Hakkında Kanun
Teklifi ile Plan ve Bütçe Komisyonu Raporu (2/679, 2/47, 2/73, 2/219, 2/566)
(S. Sayısı: 302) (x)
 
(x)
302 S. Sayılı Basmayazı tutanağa eklidir.
BAŞKAN – Komisyon? Yerinde.

Hükûmet? Yerinde. 
Komisyon raporu 302 sıra
sayısıyla bastırılıp dağıtılmıştır. 
Sayın milletvekilleri,
alınan karar gereğince, bu teklif İç Tüzük'ün 91'inci maddesi kapsamında temel
kanun olarak görüşülecektir. Bu nedenle, teklifin tümü üzerindeki görüşmeler
tamamlanıp maddelerine geçilmesi kabul edildikten sonra bölümler hâlinde
görüşülecek ve bölümlerde yer alan maddeler ayrı ayrı oylanacaktır.
Teklifin tümü üzerinde söz
isteyen, gruplar adına, birinci sırada, Milliyetçi Hareket Partisi Grubu adına
Mustafa Kalaycı, Konya Milletvekili. 
Sayın Kalaycı, buyurun.
(MHP sıralarından alkışlar) 
Süreniz yirmi dakika. 
MHP GRUBU ADINA MUSTAFA
KALAYCI (Konya) – Sayın Başkan, değerli milletvekilleri; görüşülmekte olan 302
sıra sayılı Kanun Teklifi’nin geneli üzerinde Milliyetçi Hareket Partisi Grubu
adına söz almış bulunmaktayım. Bu vesileyle hepinizi saygılarımla selamlıyorum.

Yine konu ve amaç bütünlüğü
olmayan, içerik itibarıyla aralarında hiçbir bağlantı bulunmayan otuz beş kanun
ve kanun hükmünde kararnamede değişiklikler yapan torba kanun teklifiyle karşı
karşıyayız. 
Bu teklif ile hane içindeki
kişi başına düşen geliri aylık net asgari ücretin 1/3’ünden az olan kişiler,
sigortalı olsa da, emekliği aylığı alsa da sosyal yardım kapsamına
alınmaktadır. Temmuz 2012 itibarıyla net asgari ücrete göre hane içindeki kişi
başına düşen geliri 246 lira 60 kuruşun altında kalan yani 4 kişilik bir aileye
göre 986 lira 40 kuruşun altında kalan geliri olanlar kapsama girmektedir.
Tabii ki çocuk sayısı arttıkça daha yüksek geliri olan aileler de kapsama
girmektedir. 
Bu kıstasın adaletli olduğu
söylenemez. Uygulamada birçok şikâyetle karşılaşılacağı şimdiden görülmektedir.
Doğru olan, ailelerin birey sayısına göre asgari geçim tutarının belirlenerek
buna göre sosyal yardım kapsamının tespit edilmesi ve fakir kütüğünün
oluşturulmasıdır. Esasen, Sosyal Yardımlaşma ve Dayanışmayı Teşvik Kanunu’nun
amaç ve kapsamına fakruzaruret içinde ve muhtaç durumda bulunan, sigortalı
olmayan ve emekli aylığı almayan vatandaşlar girmektedir. Dolayısıyla, kanunun
amaç ve kapsamına da tezat bir düzenleme yapılmaktadır. O nedenle kanunun
tümüyle gözden geçirilmesi gerekmektedir. 
Burada dikkat çeken husus,
AKP İktidarının vatandaşlarımızı yoksulluğa mahkûm ettiğini, fakru zaruret
içinde bıraktığını, bir torba kömüre, bir paket makarnaya muhtaç hâle
getirdiğini zımnen kabul etmesi ve bunu kanun maddesi olarak düzenlemek zorunda
kalmasıdır. 
Nitekim, devletin kurumları
olan TÜİK ve Merkez Bankasının raporları da vatandaşın yoksullaştığını,
yoksulluğun yanında borç batağına girdiğini teyit etmektedir. 
TÜİK araştırmalarına göre,
vatandaşın yaklaşık üçte 2’si maddi yoksunluk içinde olup yüzde 87,5’i evinden
uzakta bir haftalık tatili bile ekonomik nedenle yapamamaktadır. 
Merkez Bankasının
raporlarına göre de AKP İktidarı boyunca ailelerin geliri 3,4 kat artarken
borçları tam 37,6 kat artmıştır. 
Daha geçtiğimiz günlerde
Konya Valiliğinin önünde intihar eden vatandaşımızın yanında 26 bin lira borcu
olduğunu gösteren kredi kartı ekstresi bulunmuştur. Dolayısıyla, Türkiye’nin
büyüdüğü, zenginleştiği, kişi başına gelirin 10 bin doları aştığı sözlerinin
laftan ibaret olduğu görülmektedir. 
Tabii ki büyüyüp
zenginleşenler de var; AKP döneminde kaçakçılar, vurguncular, faizciler,
tefeciler, rantiyeciler ve yandaşlar köşe olmuştur. Asgari ücretliler,
emekliler, işçiler, memurlar, esnaf, çiftçiler ve köylüler ise fakirleşmiş, genel
olarak sosyal yardıma muhtaç hâle gelmiştir. Bu teklifte yapılan düzenleme de
bu durumun kanunen tescili anlamına gelmektedir. 
Afetten zarar görenler de
sosyal yardım kapsamına alınmaktadır. Afetten zarar görme hususunun 3294 sayılı
Kanun kapsamına alınması doğru değildir. Afet konusunu içeren ilgili kanunlarda
iyileştirme yapılması daha doğru olacaktır. 
AKP Hükûmeti, afetten zarar
gören çiftçilerimizin zararını telafi etmediği gibi, ayrımcı uygulamalar da
yapmaktadır. Son bir yıl içerisinde don, sel, kar basması, kum fırtınası,
kuraklık gibi afetler nedeniyle Konya’nın birçok ilçesinde çeşitli tarihlerde
afetler yaşanmış ancak çiftçilerimizin hasarları telafi edilmemiştir. Bu ay
içinde yayımlanan Bakanlar Kurulu kararı ile don nedeniyle ürünleri yüzde 30’un
üzerinde hasar gören patates üreticilerine dekar başına 300 lira destek
verilmiş ancak Güneysınır ilçemizde yüzde 95’e kadar hasar olduğuna dair resmî
tespitler bulunmasına rağmen dikkate alınmamış, Emirgazi, Karatay ve Seydişehir
ilçelerimizde hububat ve patateste don ve kuraklık nedeniyle büyük hasar
olmasına rağmen kararname kapsamına alınmamıştır. AKP Hükûmetinden ayrımcı
uygulamalara son vermesini ve afetten ürünleri hasar gören çiftçi ve köylümüze
bir an önce sahip çıkmasını talep ediyorum. 
Değerli milletvekilleri,
teklif ile şehit yakınları ve gaziler de sosyal yardım kapsamına alınmaktadır.
Şehit yakınlarını ve gazileri sosyal yardıma muhtaç hâle getirmesi AKP
Hükûmetinin en büyük ayıbıdır. Sözler de verilmiş olmasına rağmen, şehit
yakınları ile gazilerin özlük haklarının iyileştirilmesi, haklarının
genişletilmesi ve aralarındaki adaletsiz uygulamaların giderilmesi için gerekli
düzenlemeler bugüne kadar yapılmamıştır. İstismarda sınır tanımayan AKP,
referandum sürecinde, özel ayrımcılık yapacağım diye gazileri ve şehit
yakınlarını aldatmıştır. Sosyal yardım kapsamına almak mıydı verdiğiniz sözler?
Kömür vererek mi özel ayrımcılık yapacaksınız? Bu durum, AKP zihniyetinin
istismar ve ikiyüzlü siyaset anlayışının bariz göstergelerinden birini ortaya
koymaktadır. Şehit yakını ve gazilerin aylıklarının iyileştirilmesi, şehit
yakını ve gaziler arasında adaletsiz ve ayrımcı uygulamaların düzeltilmesi, iş
imkânının ikiye yükseltilmesi, şehidin anne ve babasına yaş ve muhtaçlık şartı
aranmaksızın aylık bağlanması, şehit ve gazi çocuklarına üniversite kontenjanı
verilmesi, şeref aylığının başka bir gelir veya aylık alınıp alınmadığına ya da
bir işte çalışıp çalışmadığına bakılmaksızın kesintisiz ve tam olarak ödenmesi,
konut kredisinden yararlanma gibi konularda Milliyetçi Hareket Partisi olarak
onlarca kanun teklifi verdik. Gelin, oy birliğiyle bu konuları bu teklife dâhil
edelim, bu onuru hep birlikte yaşayalım, şehitlerimizin emanetlerine ve
gazilerimize hep beraber sahip çıkalım. Özellikle, iktidar sorumluluğu olan AKP
Grubuna sesleniyorum: Biz, Milliyetçi Hareket Partisi olarak, şehit
yakınlarımızın ve gazilerimizin sorunlarına çözüm getirmeye her zaman olduğu
gibi şu anda da varız. Bu teklif bir fırsattır. Gelin, verdiğiniz sözlerin de
yerine gelmesi için bu imkânı kullanalım. Yoksa, Başbakan ve bakanlar “Meclis
kapanmadan çıkacak.” diye yine mi aldattılar? 
Başka verilen sözler de
yerine getirilmemiştir. AKP Hükûmeti sürekli umut tacirliği yapmaktadır. Başta
belediyeler ve il özel idarelerinde olmak üzere sözleşmelilere kadro sözü veren
Sayın Başbakan değil miydi? “Sözleşmelilere kadro çalışması yapıldığını
açıklayan Başbakan Erdoğan’ın bu konuda bir televizyon kanalında bir ifadesi
olduğunu söylediler, ben de bu konuda, konuyu Başbakanımıza aksettirdim ve o da
bu konu hakkında çalışma yapmamızı söyledi. Önümüzdeki Bakanlar Kurulunda bu
durumu gündeme getirebiliriz.” diyen Çalışma Bakanı nerede? 4/C mağdurlarına
kadro sözü verenler, 4/C’lilere aile yardımı verileceğini söyleyen Sayın Hayati
Yazıcı nerede? “Taşeron işçileri köle gibi. Bu kabul edilemez.” diyen,
iyileştirme için çalışma başlatıldığını söyleyen Çalışma Bakanı nerede? Kadroya
geçemeyen geçici işçilerin durumuna üzülen, “Bu geçici işçi kardeşlerimizin
sorununu çözmek inşallah yine bizlere nasip olur.” diyen Sayın Başbakan nerede?

Yıllardır muhtar
maaşlarının iyileştirileceği sözünü veren AKP hükûmetlerinin tüm içişleri
bakanları, “Ben de emekli olursam herhâlde bir köyde muhtarlığa aday
olabilirim.” diyerek Köy Kanunu’nun çıkacağına yönelik umut veren Sayın Bülent
Arınç nerede? 
2007 seçimlerinden bir
hafta önce, 15 Temmuz 2007 tarihinde bir televizyonda yaptığı açıklamada,
seçimden sonra ilk masaya yatırılacak konunun polislerin özlük hakları olduğunu
söyleyen Sayın Başbakan nerede?
Verilen sözlerin hepsi
arşivlerde kayıtlı ancak bu yasama yılının da sonuna geldik, bizzat Başbakan ve
bakanlar tarafından verilen sözler yine bir başka bahara kalmıştır. 
Değerli milletvekilleri, bu
kanun teklifi ile TÜBİTAK ve ÖSYM Başkanlığına, şirket kurma, kurulmuş
şirketlere ortak olma yetkisi verilmektedir. Diyanet İşleri Başkanlığına 25
müşavir, Sanayi Bakanlığına 10 müşavir, YURTKUR’a 5 müşavir, ÖSYM Başkanlığına
5 müşavir kadrosu ihdas edilmekte, bazı bakanlık ve kurumlarda yeni birimler
oluşturulmaktadır.
Şu AKP zihniyetine bakın ki
bir taraftan kendilerine hoyratça müşavirlikler dağıtıp yeni arpalıklar
oluştururken, bir taraftan da ilçelerde vatandaşa hizmet eden askerlik
şubelerini ve adliyeleri birer birer kapatmaktadır. Adliyelerin kapatılması
işlemi tam bir rezalete dönüşmüştür. Başlangıçta 218 adliyenin kapatılacağı
ifade edilirken Hâkimler ve Savcılar Yüksek Kurulunun 15 Haziran 2012 tarihli
kararıyla 146 adliye kapatılmış ancak Adalet Bakanlığının müdahalesi sonucu
HSYK geri adım atarak 22 Haziran 2012 tarihli kararı ile kapatılan adliye
sayısını 102’ye düşürmüştür. HSYK, AKP’nin çiftliği hâline mi gelmiştir? Bir
haftada ne olmuştur? Aldığı kararı neden değiştirmiştir? Hangi etkili ve
yetkili AKP’lilerin tesiri olmuştur? HSYK, 22 Haziran 2012 tarihli kararında
“Coğrafi şartları, nüfusu, güvenlik ve iş durumları ile birleştirilen
adliyelere olan uzaklık ve ulaşım imkânlarını dikkate aldım” diyor. Peki, bir
hafta önceki kararda neyi dikkate almıştınız? Adliyesi kapatılan Hüyük
ilçemizin Beyşehir’e uzaklığı bazı köyleri itibarıyla 50 kilometreye kadar
varmaktadır. Emirgazi ilçemizin Konya’ya uzaklığı da 60 kilometreden fazladır.
Hüyük’ün nüfusu, kapatılması iptal edilen 44 ilçenin bile 23’ünün nüfusundan fazladır. Hüyük
Adliyesinin iş yükü yine bu ilçelerin birçoğundan daha fazladır. Lütfen, ilçe
adliyelerinin dosya sayılarını açıklayın, yapılan haksızlıkları o zaman
görürsünüz. Dolayısıyla ortaya konulan gerekçeler doğru değildir. Nüfus
itibarıyla çok daha küçük, iş durumu çok daha az, il merkezine veya bir başka
ilçeye daha yakın birçok ilçede adliye kalırken Hüyük ve Altınekin adliyeleri
neden kapatılmıştır? Hüyüklü ve Altınekinli hemşehrilerim bunun hesabını sizden
soracak. İlçeler arasında ayrımcılık yapanların ve buna seyirci kalanların
yakasına da elbette yapışacak.
AKP’nin amacı vatandaşa
hizmet etmek mi, yoksa vatandaşa hizmet eden kurumları kapatmak mı? Askerlik
şubelerini kapat, adliyeleri kapat, şimdi de sıra belde belediyelerinin
kapatılmasında. Zaten “Kapatacağım” diye belediye başkanlarımızın yetkilerini
de gasbettiniz. Ama biliniz ki, vatandaş da AKP’nin defterini bir daha
açılmamak üzere kapatacaktır. Hele ki, Habur’da teröristlerin ayağına gidip
mahkeme kurarken, ilçesindeki mahkemeyi kapatanları vatandaş asla unutmayacak
ve affetmeyecektir.
Değerli milletvekilleri, bu
kanun teklifinin can alıcı maddesi 39’uncu maddesidir. Bu madde ile Sayıştay
Kanunu’nun 35’inci maddesinde değişiklik yapılmaktadır. Sayıştay, Türkiye Büyük
Millet Meclisinin bütçe hakkının kullanımına ve denetim görevini yerine
getirmesine katkılar sunan çok önemli anayasal bir kuruluşumuzdur. Ancak teklif
ile Sayıştay denetimi göstermelik bir hâle dönüştürülmektedir. Sayıştay
denetimi etkisizleştirilmekte, denetimden kaçılmaktadır. Sayıştay, bağımsız dış
denetim kurumu olmaktan çıkarılmakta, bakanlık, hatta denetlenen kurumun
denetim birimi konumuna sokulmaktadır. Denetim raporlarının içeriği
sınırlanarak, denetlenen idarelerin uygun görmediği bir denetim raporu
düzenlenmesi imkânsız hâle getirilmektedir. 
6085 sayılı Sayıştay Kanunu,
Türkiye Büyük Millet Meclisi tarafından 5 Aralık 2010 tarihinde kabul edilmiş
olup, yürürlüğe gireli bir buçuk yıl olmuştur. Sayıştay, daha bu Kanun’a göre
yaptığı denetimleri tamamlamamıştır. Henüz ortada Sayıştay denetim raporu
bulunmamaktadır.
Hâlihazırda denetim
elemanları tarafından hazırlanan denetim raporu taslakları denetlenen kurumlara
gönderilmiş olup, bu kurumların cevabına göre oluşturulacak nihai taslaklar
ilgili Sayıştay dairelerine gönderilecek, daireler bu taslak raporları değerlendirecek
ve daha sonra da yine Sayıştay üyelerinden oluşan Rapor Değerlendirme Kurulu
tarafından taslak rapor değerlendirilip son
şeklini aldıktan sonra denetim raporuna dönüşmüş olacaktır. 
Dolayısıyla, yeni Sayıştay
Kanunu’na göre denetim süreci tamamlanmış değildir. Bu nedenle bir yanlış ya da
eksik uygulamadan bahsetmek mümkün değildir. Bu durumda teklifte yer alan
hususların bir ihtiyaçtan doğduğunu söylemek de mümkün değildir. O hâlde neden
korkuyorsunuz? Gocunduğunuz konular mı var? Bu telaşınız nedendir?
Yapılan düzenleme ile
Sayıştayın bağımsız daire ve kurullarının yapması gereken rapor değerlendirme
işlevi, sicil, disiplin, terfi yönünden başkanlık etkisinde ve emrinde olan
denetçilerin oluşturduğu komisyonlara devredilmektedir. Denetimde fiilen yer
almayan kişilerden süzgeç komisyonlar oluşturulmaktadır. 
Sayıştay Kanunu hükümlerine
göre Sayıştay üyelerinden oluşan bağımsız daireler ve Rapor Değerlendirme
Kurulu varken, raporların bu kurullara gelmeden Başkanlık bünyesinde ön elemeye
tabi tutulması, denetimin bağımsız ve tarafsızlığını ortadan kaldıracaktır. 
Yine, ilama konu olması
gereken, kamu zararına ilişkin denetim raporlarının ilgili Sayıştay dairesi
tarafından yargılanmadan önce ön inceleme ve ayıklamaya tabi tutulması yargı
dairelerini işlevsiz kılacak ve denetçilerden oluşan bu komisyonları dairelerin
üzerinde yetkili bir konuma getirmiş olacaktır.
Yapılan düzenlemeyle,
denetimin kapsadığı iş ve işlemler ile bunlardan ilgili mevzuata uygun olduğu
tespit edilen hususlara da raporda yer verilmesi hükme bağlanmaktadır. 
Denetim raporları -adı
üzerinde- faaliyet raporu değildir. Mevzuata uygun işlemlere denetim raporunda
yer verirseniz kurumların tüm faaliyetlerini rapora yazmanız gerekir ki böyle
bir denetim raporu olamaz. 
Yine, bir denetimde tespit
edilemeyen kanuna aykırı bir işlemin, bir yolsuzluğun sonraki bir denetimde
tespit edilmesi hâlinde, o konuda rapor düzenlenmesinin yasaklanmasını öngören
düzenleme asla kabul edilemez, böyle bir denetim anlayışı olamaz.
Yapılan düzenleme ile
“…gerekliliği, ölçülülüğü, etkililiği, ekonomikliği, verimliliği ve benzeri
gerekçelerle uygun bulunmadığı yönünde görüş ve öneri içeren yerindelik
denetimi sayılabilecek denetim raporu düzenlenemez.” denilmektedir. 
Kamu kaynaklarının etkili,
ekonomik ve verimli bir şekilde elde edilmesi ve kullanılması, hesap
verebilirliğin ve mali saydamlığın sağlanması hususuna ilişkin hükümler; 5018
sayılı Kamu Mali Yönetimi ve Kontrol Kanunu’nun 1’inci ve 68’inci maddelerinde,
Sayıştay Kanunu’nun 1’inci, 7’nci ve
35’inci maddelerinde açık bir ifadeyle yer almakta, bakanların, kamu kaynaklarının
etkili, ekonomik ve verimli kullanılması ile hukuki ve mali konularda Başbakana
ve Türkiye Büyük Millet Meclisine karşı sorumlu oldukları belirtilmektedir. 
Bütün bu hükümlere rağmen
etkililik, ekonomiklik ve verimlilik ilkeleri yönünde görüş ve öneri içeren
rapor düzenlenemeyeceğine ilişkin düzenleme yapılması, tam bir çelişki ve
karmaşaya neden olacaktır. Denetim elemanı, kamu kaynaklarının etkili, ekonomik
ve verimli bir şekilde kullanılması konusunda rapor yazabilecek mi, yazamayacak
mı? Birçok maddede hatta aynı maddede hem yaz diyor hem de yazamazsın diyor,
gel de çık işin içinden. Modern denetim kavramlarını kanunla yerindelik
kapsamında değerlendirmek uluslararası standartları ve genel kabul görmüş
çağdaş denetim anlayışıyla bağdaşmamaktadır. 
Sonuç itibarıyla bu
düzenleme AKP zihniyetinin kamu kaynaklarını etkili, ekonomik ve verimli olarak
kullanmadıklarının da itirafıdır. AKP Hükûmeti Türkiye Büyük Millet Meclisine
hesap vermekten kaçmaya yönelik düzenleme yapmaktadır. Hesap verme korkusuyla
denetimden kaçış için zemin aramaktadır. Kaçacak delik aramaktadır. Bunun başka
bir izahı bulunmamaktadır. Biliniz ki hangi düzenlemeyi yaparsanız yapın, hangi
kanunu çıkarırsanız çıkarın denetimden kaçamayacaksınız. Yargı önünde hesap
vermekten kurtulamayacaksınız. Çıkardığınız kanunlar buna engel olamayacaktır.
Korkunun ecele faydası yoktur. Devleti yağmalayan, kul hakkına el uzatan bütün
soyguncu ve vurguncuların yakasına yapışılacaktır. Yetim hakkı yiyenlerden,
devleti soyanlardan hesap sorulacaktır. Bu hesabı da sormak Cenabı Allah’ın
izniyle Milliyetçi Hareket Partisine nasip olacaktır. 
Saygılar sunuyorum. (MHP
sıralarından alkışlar)
BAŞKAN – Teşekkür ederim
Sayın Kalaycı.
Gruplar adına ikinci
konuşmacı, Cumhuriyet Halk Partisi Grubu adına Ferit Mevlüt Aslanoğlu, İstanbul
Milletvekili. (CHP sıralarından alkışlar)
Sayın Aslanoğlu, buyurun.
CHP GRUBU ADINA FERİT
MEVLÜT ASLANOĞLU (İstanbul) – Sayın Başkan, çok değerli milletvekilleri;
hepinize saygılar sunuyorum.
Değerli milletvekilleri, bu
ülkenin ihtiyacı olan, halkın ihtiyacı olan yasaları yapmak hepimizin boynunun
borcu ama bu yasaları irdeleyerek, bu
yasaları birlikte tartışarak, bu yasaları enine boyuna tartışarak yapmak bu
Meclisin temel görevidir. Ama bir torba getiriliyor, bu torbada olmayan şey
yok. Bir kere ben Meclisin diğer komisyonlarının üyelerinden özür diliyorum.
Plan Bütçe Komisyonunu ilgilendirmeyen, Plan Bütçe Komisyonundan geçmesi
gerekmeyen, Plan Bütçe Komisyonuyla hiç ilgisi, alakası olmayan, Millî Eğitim
Komisyonu, Sağlık ve Aile Komisyonu, Bayındırlık Komisyonu, Adalet Komisyonu,
aklınıza hangi komisyon gelirse bu komisyonları hiçe sayarak -altını çiziyorum-
bir torbayı getirip bizim önümüze dayattılar. Ben özür diliyorum diğer
komisyonların üyelerinden. 
Biz çalışalım Plan Bütçe
Komisyonu olarak, sabahlara kadar çalışalım ama bize başka komisyonların görev
ve sorumluluğunda olan bir şey getirilip, bir imzayla, “Kabul edenler…
Etmeyenler…” şeklinde, tartışılmadan, nedenleri ve niçin getirildiği
söylenmeden bir önergeyle bize dayatma yapıldı. Bunun adı torba değil, çorba
oldu.
Değerli milletvekilleri,
söyleyeceğim, halkın, toplumun faydasına olan her şeye varız ve nitekim destek
verdiğimiz birçok madde de var. Nitekim bu torbada olmayan şey yok, ehliyetten
deprem konutlarına kadar. Tabii, önemli maddeler var, mutlak destek verdiğimiz,
açıkça önergelerine imza attığımız maddeler var. Biz duyarsız değiliz, yeter ki
siz halkın istediği şeyleri getirin ama tartışalım, tartışmadan, tek bir
imzayla, bir önergeyle, “yaptık, oldu” şeklindeki olgu hepimizi üzdü
arkadaşlar. 
Şimdi, burada, örneğin 99
depreminde bazı illerimizde iş yerleri yapılmış hiçbir fiziki ölçüm yapılmadan,
hemen yapalım, oldubitti. Bugüne kadar oralara kimse girmemiş, insanlar
borçlandırılmış, insanlar mağdur olmuş, iş yeri mağdurları var. Burada aslında
bir eksik var “Alıp da içinde oturmayanlar” diyor ama alıp da içinde oturan,
mağdur olan insanlar da var. Aslında o eksik bu maddede. Bizim o mağdurların
hepsinin yanında yer almak görevimizdir. Bu nedenle bu maddeye tüm
arkadaşlarımla olumlu baktık. 
Yine, Kredi ve Yurtlar
Kurumunun öğrencilerimizin sosyal devletin gereği olarak en iyi koşullarda,
yurtlarda kalması için öncelikle beş yıllık kiraladığı yurtları on yıla çıkarma
teklifi getirdi
-memnuniyetle- çünkü
üniversitede okuyan çocuklarımızın gayet çağdaş bir şekilde devletin, sosyal
devletin şemsiyesi altında bu Kredi Yurtlar Kurumunun yurtlarında kalması
hepimizi sevindirir, memnuniyetle hep beraber buna destek verdik. 
Ama değerli arkadaşlarım,
Türkiye, TÜBİTAK… TÜBİTAK’la ilgili bir yasa getiriliyor, bilimsel hiçbir şey
tartışılmadan. Ben bilemem, ben TÜBİTAK’la ilgili faaliyetleri bilemem. Bunu,
TÜBİTAK’ı kim bilir? Bilim insanları bilir, akademik kariyeri olan insanlarımız
bilir. TÜBİTAK’a şirket kurdurma görevi -aynen- ve TÜBİTAK’ın istediği
şirketlere, istediği oranda ortak olmak görevi veriliyor. Arkadaşlar, TÜBİTAK
bilimsel bir akademidir ama Plan ve Bütçe Komisyonunda, ilgili komisyonda
tartışılmadan, bilimsel hiçbir özelliği tartışılmadan bir şekilde bir teklif
olarak getirilmesini hakikaten çok yadırgadık. Hükûmet teklifi olarak gelir,
enine boyuna işlenir, döner, ilgili komisyon eğer gerek varsa buna onay verir.
Bu nedenle TÜBİTAK’ın bu torba tasarı içerisinde getirilip Plan ve Bütçe
Komisyonunda hiçbir bilimsel tarafı incelenmeden bir şekilde yer almasından
üzüntülerimi bildiriyorum. 
Değerli arkadaşlarım,
ayrıca yine Diyanet İşleri Başkanlığı, hepimizin Diyanet İşleri Başkanlığıdır
ama onun 15 olan müşavir kadrosunu izah etmeden, niçin gerekli olduğunu
söylemeksizin gelip bir önergeyle tekrar bu torba yasaya konulmasının hakikaten
ben nedenini bilmek istiyorum. 15 müşavir yerine, niçin 40 kişiye
çıkarıyorsunuz? Bunu birisi bana izah etsin. Diyanet İşleri Başkanlığından -hiçbir
yetkili gelmeksizin…- Bana birisi izah etsin. 
Ayrıca, Diyanet İşleri
Başkanlığının başka konularda da bu kadar hassas olmasını isterim. 15 kişilik
müşavir kadrosunun 40’a çıkarılması yönünde bir önerge getirdiği gibi, Diyanet
İşleri Başkanlığı, bu ülkede yaşayan tüm inanç gruplarının… Ben on yıldır
söylüyorum; bu ülkede cemevlerinin bir şekilde halkın bir gerçeği olduğunu
söylememe rağmen hep kulak ardı edildi. Cemevleri, bu ülkenin, Alevi, Bektaşi
kardeşlerimin bir gerçeğidir. Bu gerçeğe artık, yapay olarak bakamazsınız,
palyatif bakamazsınız. Cemevleri, bu ülkede yaşayan Alevi, Bektaşi
kardeşlerimin inancına bir saygıdır. On yıldır söylüyoruz. Ben şahsen on yıldır
bu kürsülerde bu gerçeği söylememe rağmen, maalesef hep kulak ardı ediliyor. 
Yine bir sorun vardı; 97
öncesi ilkokulu bitirmiş, ehliyet almamış vatandaşlarımızın sekiz yıllık
eğitimden dolayı ehliyet almasının önüne geçilmişti. O zaman yasa öyle çıkmış.
Bu yasayla, bir şekilde, 97 öncesi ilkokul mezunlarının ehliyet almasında yine tüm
Komisyonun ortak değerleriyle birlikte buna karar verdik ve o vatandaşlarımızın
mağduriyeti önleniyor. 
Değerli arkadaşlarım, bu
ülkenin yer altı kaynakları bu ülkenin önemli bir değeridir. Yine,
tartışılmadan –altını çiziyorum- hiç tartışılmadan, yer altındaki linyit
madenlerinin Özelleştirme İdaresine devredilerek yer altıyla… Eskiden ne
oluyordu? Redevans şeklinde özelleştiriliyordu; yer altı satılmıyordu, yerin
altı yine devletindi, belli yıl, belli süre işletmesini veriyorlardı ama şimdi,
linyit madenlerinin özelleştirilmesi yani kaynağıyla beraber… Arkadaşlar, bu,
Anayasa’ya aykırıdır. Yer altı kaynakları bu ülkenin toprağıdır. Bu ülkenin
toprağını yer altıyla beraber satmak Anayasa’nın en temeline karşı bir
aykırılık teşkil etmektedir. Bu nedenle, ya hiç tartışılmadan, tek bir
önergeyle… Bunun tartışılacak yeri Enerji Komisyonudur, saatlerce tartışılmalı,
ülke gerçeği neyse doğrusu bulunmalı ama maalesef yine bir önergeyle linyit
madenlerini, kaynaklarıyla beraber özelleştirme yolu açılmıştır. Yazıktır. 
Değerli arkadaşlarım,
özelleştirme yaptınız. Enerji dağıtım şirketlerini özelleştirdiniz ve bunların
denetimini de EPDK’ya verdiniz. Şimdi, aynen ifade şu: “EPDK, denetiminde
başarılı olamadı. Bu nedenle EPDK’nın denetim yetkisini tekrar Bakanlığa alıyoruz.”
Bu, şudur arkadaşlar, bunun özeti şudur: Biz bu özelleştirmede başarısız olduk,
halka sahip çıkamadık, halkın menfaatlerini koruyamadık. EPDK –aynen ifade bu-
yeterince denetim yapamadığı için
-altını çiziyorum, bu bir itiraftır- özelleştirmede halkın menfaatlerini
koruyamadınız. Biz günlerce burada bağırdık, “Özelleşen enerji dağıtım
şirketleri halka hizmet etmiyor, tek bir amacı var, kâr amacı, bunun için
yapıyor.” dememize rağmen bize kulak asmadınız ama şimdi itiraf ediyorsunuz:
“EPDK yeterli denetimi yapmadı, bize verin, Enerji Bakanlığına.” Enerji
Bakanlığı kimdir, EPDK kimdir? Ali-Veli, Veli-Ali ama burada bir tek itiraf
vardır: “Biz başarılı olamadık denetimde.” Özelleştirilen enerji dağıtım
şirketlerinin halka yaptığı zulmü aslında hepiniz biliyorsunuz, halka yaptığı
zulmü hepiniz benden daha iyi biliyorsunuz. Köyde elektrik arızalanıyor,
günlerce kimse gitmiyor, bu bir zulümdür. Gelin, sosyal devlet anlayışıyla…
Olayın nereye geldiğini dikkatlerinize sunuyorum.
Değerli arkadaşlarım, yine
Başkent Doğalgaz; ayrıcalık sağladınız, günlerce size “Başkent Doğalgazın
borçları ne oluyor?” dedik, “Başkent Doğalgazın 2007’de dondurulan borçlarını
kim ödeyecek?” dediniz, en son çare özelleştirdiniz, hep bozuldu. En son çare
şimdi şuna göz diktiniz: “Yüzde 100 hissesiyle bunu satalım.” 
Ankara Büyükşehir
Belediyesinin borçları ne olacak? Acaba özelleştirmeden gelecek parayla borçlar
kapanacak mı? 2007’den beri faizleri ne olacak? Tam bir fiyasko arkadaşlar. 
Değerli arkadaşlarım, başka
bir şey yaptınız, sanayi ve ticaret odaları üyeleriyle, üyelerinin ortak
kararıyla ve belli organları olan ve nasıl seçim yapılacağı, nasıl… Her şey
belli. Ha, bunu beğenmiyorsanız, eğer sanayi ve ticaret odasındaki arkadaşlarım
bu seçim yönteminin adil olmadığını söylüyorlarsa, otururlar, Odalar ve
Borsalar Birliği ortak tüm odalar bir araya gelir, yeni bir model belirlenir,
yeni model tartışılır ve uygulanır ama arkadaşlar, maalesef üzüldüğümüz nokta
şu: “Meclis iradesini halktan alıyor.” diyorsunuz. Hayır, Meclis iradesi halka
baskı yapıyor. Bir önergeyle sanayi ve ticaret odalarının seçimine müdahale
etmeyi hiçbir vicdan hazmedemez, bir önergeyle. 
Ben özür diliyorum Sanayi
ve Ticaret Komisyonundan. Bunun tartışılacak yeri orasıdır. Tartışılmadan… Ve
Odalar ve Borsalar Birliğinden gelen temsilci, siz katlediyorsunuz. Böyle bir
uygulama odaları birbirine düşürür. “Böyle bir uygulama olamaz, uygulanamaz.”
demesine rağmen getirip buraya koyuyorsunuz.
Türkiye olarak eğer,
Türkiye Odalar ve Borsalar Birliğinin hükmi şahsiyetine saygı duyuyorsak, bir
önergeyle, tartışılmadan “Niçin? Neden?” demeden getirip buraya koyuyorsunuz. 
Değerli arkadaşlarım,
hakikaten bu, halkın iradesine veya sanayi ve ticaret odasının seçmen iradesine
pranga takmaktır. Eğer bugünkü yöntem doğru değilse, getirin, ilgili komisyonda
tartışın; oturun, buna göre karar verin ama bir önergeyle sadece “Kabul
edenler… Etmeyenler…” şeklinde getirilmesi benim vicdanımda yara açmıştır. Ben,
tüm sanayi ve ticaret odasındaki üyelerden özür diliyorum.
Değerli arkadaşlarım,
Sayıştay… Sayıştay Yasası bir buçuk yıl önce -bu Mecliste eski olan
arkadaşlarımız bilir- günlerce çalışıldı, günlerce tartışıldı, ilgili
komisyonda aylarca tartışıldı, ilgili komisyonu Plan ve Bütçe Komisyonunda alt
komisyonlar kuruldu, aylarca tartışıldı ve bu Meclisten, Meclis iradesinin
bütünü her maddeye “Tamam.” demedi belki ama
Sayıştayla ilgili bir yasa çıktı. 
Daha aradan bir buçuk yıl
geçmeden Sayıştayın denetim yetkilerinin bir kısmını elinden almak, en azından,
geçen dönem aylarca emek veren insanlara bir saygısızlıktır. Daha bir buçuk yıl
oldu! Bu nedenle, hakikaten, bir kara lekesidir bu teklifin. Getirilir, varsa
bir eksik, tartışılır, konuşulur. 
Sayıştay Başkanlığının
hiçbir görüşü yok. Sayıştay Başkanlığı lütfedip Meclise gelmiyor. Meclisteki bu
yasanın görüşmelerine çağrılmasına rağmen, davet edilmesine rağmen Meclise
gelmiyorsa, bunun neden gelmediğini, niçin gelmediğini kimse sorgulamıyor.
Sayıştaya, kendi hakkında
verilen bir karara savunma hakkı verilmiyorsa ve davet edildiği hâlde yine
gelmiyorsa ben bunun ismini ne koymak istiyorum biliyor musunuz? Sayıştaya
yapılan bir darbedir. Siz hani darbelere karşıydınız? Biz karşıyız. Evet,
Sayıştay bas bas bağırıyor, “Ben buna karşıyım.” diyor ama varıp
getiriyorsunuz. Değerli arkadaşlarım, bunun adı Sayıştaya yapılan bir darbedir.
Değerli arkadaşlarım, Sayın
Mehmet Akif Hamzaçebi ve arkadaşları, Meclis açılır açılmaz, Türkiye’deki
öğretmen ihtiyacıyla ilgili bir yasa teklifi verdi. Maalesef burada
öğretmenlerle ilgili yani öğretmen atamalarıyla ilgili bir madde var ama Sayın
Hamzaçebi ve arkadaşlarının verdiği, Türkiye’nin gerçeği hiçbir rakam dikkate
alınmadı. Türkiye’de öğretmen açığı vardır. Türkiye’deki çocuklar hepimizin
çocuklarıdır. Bunu palyatif tedbirlerle, 30 bin öğretmen atayarak sorunu
çözemeyiz. Bu işin temel çözümü, Türkiye’de ne kadar öğretmen açığı varsa bunu
temelden çözmektir. Her yıl palyatif çözülüyor ve öğretmen olmuş gençlerimiz de
hep umutsuzluğa kapılıyor. Gençleri umutsuzluğa kaptırmak bizim hakkımız değil.
Bu ülkede gerçek öğretmen ihtiyacı neyse saptanıp ve o miktar kadar, atamanın
yapılması kadar doğal bir şey yoktur. 
Yine, polislerle ilgili bir
kadro, emniyet görevlileriyle ilgili… Arkadaşlar, sadece kadro ihdasıyla olmaz.
Vatandaşın güvenliği polisin de huzurlu olmasına bağlıdır. Polislere sadece
makam tazminatı vererek, maaşlarını çok düşük tutarak, emeklilikte aç bırakmaya
hiçbirimizin hakkı yoktur. Gelin, emniyet hizmetleri sınıfının ne sorunu varsa
tartışarak getirelim, tartışmadan getiriyoruz, sadece “Şu kadar polis ihtiyacı
var.” deniliyor. Vatandaşın can güvenliği için, polisin huzuru için hiçbir şey
tartışılmadan sadece bir rakam getiriliyor. Ben bunu kabullenemiyorum. Emniyet
teşkilatını da vatandaşın can güvenliğini de polisin huzur ve mutluluğu,
vatandaşın huzur ve mutluluğunu da birlikte tartışmamız lazım. Bu iş biber gazı
sıkmakla olmaz. 
Hepinize saygılar
sunuyorum. (CHP ve BDP sıralarından alkışlar) 
BAŞKAN – Teşekkür ederim
Sayın Aslanoğlu.
Gruplar adına üçüncü
konuşmacı Barış ve Demokrasi Partisi Grubu adına Adil Kurt, Hakkâri
Milletvekili. 
Buyurun Sayın Kurt. (BDP
sıralarından alkışlar) 
BDP GRUBU ADINA ADİL KURT
(Hakkâri) – Sayın Başkan, değerli milletvekilleri; hepinizi saygıyla
selamlıyorum. Grubumuz adına bu torba kanunla ilgili görüşlerimizi ifade etmek
üzere söz almış bulunuyorum.
AKP “bazı kanunlar hakkında
değişiklik” demiş ama birçok alakasız konuda, belirsiz biçimde yapılan
değişiklikleri bu kanun teklifinin içinde görüyoruz. Aslında, metnin tamamını
incelediğimizde 59 madde, 2 de geçici madde, 61 maddelik bir torba kanundan söz
ediyoruz. 
Bu torba yasayı da
ayrıntılı incelediğinizde, benden önceki konuşmacılar da değindi, âdeta bir
kapkaç zihniyetiyle bazı şeyleri ilgili komisyonların, ihtisas komisyonlarının
gündemine sevk etmeden, orada konunun uzmanı kişilerin, Meclis üyelerinin enine
boyuna tartışmasına mahal vermeden, ihtisas alanı dışındaki bir komisyonun
gündemine alelacele getirilip –ki bazıları son dakika değişiklikleriyle, ki biz
bu paketi tartışmaya başladığımızda 39 maddeydi- şimdi önümüzde, sizlerin
onayına sunulan 61 maddelik bir torba kanundan söz ediyoruz. Dolayısıyla, bu
bütünlük etrafında baktığımız zaman en azından 20 maddesinin düşünülmeden,
üzerinde yeterince tartışma yapılmadan gündeme getirilmiş bir torba yasadan söz
ediyoruz.
Tabii, bu, Hükûmet
açısından bir geleneğe dönüştü, uygulamaları açısından bir geleneğe dönüştü.
“Mecliste bu kanun çıksın da, ne olursa olsun.” gibi bir mantıkla, konu
yeterince tartışılmadan, ihtiyacı yeterince kavramadan yapılmış bir değişiklik
pekâlâ sonradan farklı komisyonların
gündemine bir angarya madde de getirmiş oluyor. Çünkü burada bizlerin yapacağı
bir yanlış, “Evet.” diyerek onaylayacağı bir yanlış pekâlâ üç ay sonra
karşımıza yeni bir düzeltme maddesi olarak gelir. Biz Plan Bütçe Komisyonunda
bu tartışmayı yaparken, bunları konuşurken bunun pratik örneğini gördük,
yaşadık. Yarın öbür gün bir başka komisyonun da gündemine, Plan Bütçe
Komisyonunun gündemine geldiği şekliyle, yeniden “Ya, özür dileriz, biz burada
yanlış yaptık. Bunu düzeltiyoruz.” diyebileceğimiz bir madde gelir. 
Plan Bütçe Komisyonunun
kendi ihtisas alanı dışında gündemine alınmış ve esas itibarıyla İç Tüzük’e de
aykırı olan bu uygulamanın Mecliste bugün itibarıyla onay görmemesi gerekir.
Çünkü Meclis bugün İç Tüzük’ü ihlal ederse, bir komisyonun kendi ihtisas
alanında olmayan bir konuyu, kendi uzmanlık alanında olmayan bir konuyu
tartışmış ya da tartışmış gibi yapıp Meclisin gündemine getirmiş olmasını
Meclis onaylarsa, yarın öbür gün daha ucube, daha vahim vakalarla karşı karşıya
kalabiliriz. Dolayısıyla, sözlerimin başında bu uyarıyı yapma gereği duyuyorum.
Şu anda, Plan Bütçe
Komisyonundan aslında çıkmış gibi olan bu torba kanun, Meclisteki sekiz ayrı
ihtisas komisyonunun gündemini teşkil eden konular. Ama bu komisyonların
hiçbiri bu kendi ihtisas alanlarındaki konularla ilgili bir görüşme
yapmamıştır. Normal hâliyle, Komisyon Başkanımızın kendi ihtisas alanındaki bu
konuları tali komisyonlara sevk edip onların raporlarıyla birlikte ele alması
gereken bir durumdu. Tali komisyonlara gitmediği gibi hiçbir tali komisyon raporu
da önümüzde değil. Plan Bütçe Komisyonunun gündemine de herhangi bir rapor
gelmemiştir. İç Tüzük’e çok bariz, açık bir aykırılık var burada. Bir Plan
Bütçe Komisyonu üyesi olarak sizlerin huzurunda ifade ediyorum. Biz, aslında
kendi ilgi alanımızda olmayan, ihtisas alanımızda olmayan, görev alanımızda
olmayan, başka komisyonlara ait bir yetkiyi kullanmış ve iktidar partisi
üyelerinin çoğunluk oyuyla bu torba yasa şu anda Meclisin gündemine getirilmiş
durumdadır. Dolayısıyla, bu yanlıştan vazgeçilmesi gerekir, Meclisin bu yanlışa
onay vermemesi gerekir diye düşünüyoruz. 
Değerli arkadaşlar, bu
teklifin içerisinde ayrıntılarıyla üzerinde duracağımız çok konu var. Dediğim
gibi, çoğu maddeleri zaten ilgi alanımızda olmayan maddeler olduğu için,
açıkçası, doğruluğunu, yanlışlığını açık bir şekilde sizlerle paylaşma şansımız
da yok. Önemli konulardan bir tanesi mesela atanamayan öğretmenlerle ilgilidir.
Sayın Başbakan, 2002 yılında, Başbakan olmadan önce ifade etmişti, demişti ki:
“Birçok gencimiz, özellikle öğretmen adaylarımız işsiz kaldı. Ülkede eğitim
çökmüş, köy okulları kapanmış, merkezdeki okullar bile öğretmen diye can
çekişirken, sen sınavla öğretmen seçmeye kalkıyorsun. Bıraksana genç
öğretmenlerimiz gitsin, çalışsın. O kadar sene beklet, sonra al. O adamda artık
heves kalır mı? Öğretmenlik yapabilir mi? Ama inşallah biz iktidar olunca,
öğretmenler okulun bittiği gün hazırlıklarını yapacak, ertesi gün görev aşkıyla
okuluna gidecek; hiç merak etmeyin.” Bu söz Sayın Başbakanın 2002’de
İstanbul’daki bir konuşmada sarf ettiği bir söz. 
Şimdi, AKP’li
arkadaşlarımıza göre Türkiye'de milat 2002’dir. Nerede konuşurlarsa, bakandan
milletvekiline kadar, “2002 öncesi böyleydi, 2002 sonrası böyle oldu…” Şimdi,
bir öyle böyle lafını ben de burada edeceğim. 2002’de Türkiye'de atanamayan
öğretmen sayısı 72 bin, 2012’de, on yıl sonra, atanamayan öğretmen sayısı 350
bin. Şimdi, lütufmuş gibi burada 30 bin öğretmen kadrosundan, atanmasından söz
ediliyor. Değerli arkadaşlar, siz 350 bin atanamamış öğretmenin var olduğu bir
dönemde “30 bin öğretmen atıyoruz.” derseniz de kimse bunu ciddiye almaz. Bu
lütuf değil. Atanamamış öğretmenleri, en azından okullarda ihtiyaç duyulan -ki
Millî Eğitim Bakanlığının kendi tespitidir, şu anda 200 binin üzerinde
öğretmene bilfiil ihtiyaç duyuluyor ama- öğretmenleri atamak yerine ne
yapılıyor? Eğitim fakültelerinden mezun olmuş gençler, öğretmen arkadaşlarımız
ücretli öğretmenliğe tabi tutuluyorlar, ücretli öğretmenlik yapma yoluyla bu
açığı kapatmaya çalışıyorlar. 
Tabii, ücretli öğretmenliğin
bilinçli bir tercih olduğunu, İktidarın bilinçli bir tercihi olduğunu belirtmek
gerekir. Sayın Başbakan boşuna “Çinleşiyoruz.” demiyor. Evet, emek sömürüsü
boyutuyla biz Çinleşiyoruz, Çin’e benziyoruz. Çin’de nasıl insanlar karın
tokluğuna çalıştırılıyorsa, bugün Türkiye’de, AKP Hükûmetinin uygulamalarıyla
bire bir aynı şeyleri görüyoruz, Çin’e bu boyutuyla benziyoruz. Öğretmene 300
lira, 400 lira, maksimum 600 lira reva görüp onu çalıştırırsanız, Çinleşmiş
oluruz. Başbakanın sözü bu boyutuyla doğrudur ama emek boyutuyla Çinleştiğimiz
bu dönemde, değerli arkadaşlar, atanamayan ve atanamadığı için ya da emeği
sömürüldüğü için bu ülkede intihar eden öğretmen adayı sayısı kaç biliyor
musunuz? 32 öğretmen intihar etti, öğretmen adayı. 1-2 tanesinin hikâyesini
sizlerle paylaşacağım. 
Ahmet Fazlı Elçi:
Tekirdağ’ın Çorlu ilçesinde, atanamayan bir öğretmen, geçinebilmek için hamal
olarak çalışıyordu. Kırk dört yaşında ve 2 çocuk babası olan Elçi, Atatürk Çok
Programlı Lisesinde ücretli din kültürü öğretmeni olduğu sırada intihar etti. 
İsmail Kızılok: Ataması
yapılamayan öğretmenlerden. İstanbul’da ücretli öğretmenlik yapmak için başvuru
yapıyor -bir önceki ücretli öğretmendi- bu, en azından ücretli öğretmen olmak
için başvuru yapıyor, başvurusu reddediliyor ve
o da intihar ediyor, intihar tarihi 14 Eylül 2009. 
Yeter İmrak: Eşinden ayrı
olarak 3 çocuğuyla yaşam mücadelesi veren Yeter İmrak, daha fazla dayanamayarak
ücretli öğretmenlik yaptığı okulun karşısında bulunan bir inşaatın üst katına
çıkarak intihar ediyor. Çok uzak bir tarih değil, bu konularla ilgili olmuş
olsanız, o tarihi siz de anımsamış olursunuz, 12 Ocak 2011.
Şengül Özkan: Bursa’da
ücretli öğretmenlik yapan bu arkadaşımız, yine, kendisine yapılan bu zulme
karşı daha fazla dayanamayarak intihar yolunu seçen bir başka öğretmen. 
Bunun gibi, bu döneme
ilişkin olarak daha otuz iki tane hikâyeyi sizinle paylaşabilirim. 
Öğretmelere “Öğretmenlik
yapın.” demek yerine, bu torba kanunda öğretmenlere bir seçenek daha sunuluyor.
“Sizin ne işiniz var öğretmenlikle? Kalem kullanacağınıza biz size silah
kullanmayı öğretelim, polis olun.” diyorsunuz. 30 bin öğretmen kadrosuna karşı
30 bin polis kadrosu. Çok mu ihtiyaç? Allah aşkına, 30 bin polisi ne
yapacaksınız? Polis devletini daha ne şekilde yaratacaksınız? 30 bin polis
kadrosu bu ülkenin neyine? Neye ihtiyacen 30 bin kadro? Ki normal bütçe
planlamasında 2012 yılına 12 bin polis kadrosu ihdas edilmişken, şimdi bu torba
kanunla 30 bin polise çıkarılıyor. Öğretmene de “Bırak eğitimle uğraşmayı,
bırak insanları geliştirmeyi, yetiştirmeyi, bırak… İlim irfanla uğraşmak senin
neyine? Gel sana gaz bombası, cop, bir de silah verelim, bundan daha iyi
polislik olmaz.” deniliyor, bu torba kanun bunu söylüyor.
Değerli arkadaşlar, polis
kadrosuna başvurmak durumunda kalan bir öğretmen adayı İnternet sitesinde şu
cümleleri yazmak durumunda kalmış: “Bir yandan polisliğe sıcak bakmayan ailem,
diğer yandan hayat şartları ve geçen yıllarım. Üzülerek söylüyorum ki seçim
yapmak çok zor.” diyor yani bu öğretmen kardeşimiz kalemle silah arasındaki bir
tercihten söz ediyor ve maalesef tercihini silahtan yana kullanmak zorunda
kalıyor, coptan yana kullanmak zorunda kalıyor, gaz bombasından yana kullanmak
zorunda kalıyor. İşte, ülkeyi getirdiğimiz durum bu. Bu ülkenin geldiği durum
bu, tablo bu. Bu tabloda “Biz ileri demokratik normlara ulaşıyoruz.” deseniz
kim size inanır? 
Bakın, polis zihniyetinin
egemen kılındığı, polis devleti zihniyetinin egemen kılındığı günümüzde bu
ülkede neler olup bitiyor, bir resimle sizinle paylaşıyorum. Değerli
arkadaşlar, lütfen bu resme bir bakın. Bu size neyi anımsatıyor? Ekranları
başında bizleri izleyen değerli halkımız açısından söylüyorum, bu sorunun
sorulduğu şu esnada iktidar partisi sıralarından bir tek milletvekili bu resme
bakamıyor. Çok açık ve net söylüyorum, bu resim size neyi anımsatıyor? Bir çiçek,
değil mi? Ama bu bir çiçek değil değerli arkadaşlar. 
MEHMET DOMAÇ (İstanbul) –
Ters lale…
ADİL KURT (Devamla) – Resim
bir çiçek resmi, ters lale ama Mizgin Çiçek’in iddianamesinde bu çiçek, Sayın
Vekilim, ne olarak geçiyor, onu da size söyleyeyim. Öğretmen adayı bir öğrenci
kardeşimizin, şu anda Diyarbakır E Tipi Kapalı Cezaevinde yatan Mizgin Çiçek
kardeşimizin çantasında bulunan bir resim bu. Tutuklanmasına gerekçe
gösterilmiş, denmiş ki: “Muhtelif zamanlarda yapılan arazi taramalarında terör
örgütü mensuplarının örgüt sembolü olarak kullandığı bir cisim çantasında
tespit edilmiştir.” Cisim dediği bu, ifadeler de bu. Şimdi, öğretmen atamak
yerine siz polis atama hevesi içerisindeyseniz pekâlâ, Hakkâri dağlarının
“şiler” diye adlandırılan, “gulşeni” diye
adlandırılan çiçeği, sizin “ters lale” olarak bildiğiniz bu çiçeği suç delili
olarak sayılabilecektir. Biraz önce Plan ve Bütçe Komisyonunda tartışma oldu;
EXPO’yla ilgili bir tartışma yapıldı, EXPO 2016 Antalya Fuarı tartışıldı,
kanunu geçti Komisyondan. Hayırlı olsun diyorum ama maalesef biz oraya
öneremedik çünkü bir suç delilini önermiş olacaktık. Çiçeklerle, bitkilerle
ilgili bir fuardan söz ediyoruz ama bizim dağın çiçeği de sabıkalı, o yüzden
öneremiyoruz. 
Daha konuşulacak çok şey
var. TÜBİTAK’la ilgili üzerinde duruldu. Ya, TÜBİTAK bilgi üreten bir
mekanizma, bilgiyi pazarlayan bir mekanizma olamaz. Komisyonda itiraz ettik
buna ama TÜBİTAK şu anda bilgiyi, artık bundan sonra siz kabul ederseniz
pazarlamakla meşgul olacak. 
EPDK: Zamanım daraldı ama
bu EPDK’yla ilgili, enerjiyle ilgili, özelleştirmeyle ilgili bir cümle sarf
etmek istiyorum. Sayın Enerji Bakanı bir laf söyledi: “Van’ın, Hakkâri’nin,
Muş’un, Diyarbakır’ın, Ağrı’nın enerji kaçağını, elektrik kaçağını İstanbullu
ödemek durumunda kalıyor.” İftiranın daniskasıdır bu, iftiranın daniskasıdır.
Hiçbir İstanbullu Hakkâri’deki elektrik kaçağının parasını vermiyor ama Sayın
Bakan bunu düzeltmiyor. Tersine, Marmara’daki fabrikatörün enerji kaçağını,
Hazine üzerinden tahsil edildiği için, EPDK Hazineden tahsil ettiği için…
(Mikrofon otomatik cihaz
tarafından kapatıldı) 
ADİL KURT (Devamla) -
…Van’daki depremzede, Hakkâri’deki yoksul insan, yoksul köylü ödüyor. İşte, bu
yasa, bu yanlış düzenlemelerin hepsini içinde barındırdığı bir torbadan söz ediyoruz.
Bu torbaya “Evet.” derseniz, siz…
BAŞKAN – Sayın Kurt,
vaktiniz tamam efendim.
ADİL KURT (Devamla) -
…Meclisin İç Tüzük’ünü ihlal etmiş olursunuz. Plan ve Bütçe Komisyonu kendi
görev alanı dışındaki, kendi ihtisas alanı…
BAŞKAN – Sayın Kurt, lütfen…
ADİL KURT (Devamla) – Sayın
Başkan, bitiriyorum.
…dışındaki konuları
görüşmüş, görüşmüş gibi yapmış ve şimdi korsan bir şekilde sizin gündeminize
getirmiş bulunmaktadır. Meclisin bu yanlışa ortak olmaması gerekiyor. 
Hepinizi saygıyla
selamlıyorum. (BDP sıralarından alkışlar) 
BAŞKAN – Gruplar adına son
konuşmacı, Adalet ve Kalkınma Partisi Grubu adına Bitlis Milletvekili Sayın
Vedat Demiröz.
Buyurun Sayın Demiröz. (AK
PARTİ sıralarından alkışlar)
AK PARTİ GRUBU ADINA VEDAT
DEMİRÖZ (Bitlis) – Sayın Başkan, değerli milletvekilleri; Bazı Kanunlarda
Değişiklik Yapılmasına Dair Kanun Teklifi Hakkında AK PARTİ Grubu adına söz
almış bulunmaktayım. Bu vesileyle yüce Meclisi saygıyla selamlıyorum.
Değerli milletvekilleri,
çeşitli bakanlıklara bağlı kamu kurum ve kuruluşlarının faaliyetleri ve günlük
çalışmaları devam ederken bazı sorunlar ile karşılaşılmaktadır. Ayrıca,
vatandaşlar açısından da önem arz eden ve bir an önce çözülmesi gereken konular
ve birtakım düzenlemeler yapılması söz konusu olmaktadır. Bu nedenle, birçok
kanunu ilgilendiren maddelerin birlikte görüşülmesi zorunluluğu doğmaktadır. Bu
mahiyetteki kanun teklifleri geçmişte Meclisimizin gündemine gelmişti, bugün de
böyle bir yasayı görüşüyoruz. Yapılan düzenlemeler, bu geçici tıkanıklıkların
aşılmasında ve günlük çalışmaların daha verimli olmasında yarar sağlayacağı
inancındayım. Kanun teklifindeki maddelerde özellik arz edenleri kısaca
sıralayacağım.
Kamu idarelerindeki
kadrolarda daimî çalışanlar ve sözleşmeli personel ve bunların bakmakla yükümlü
oldukları aile fertlerinin tedavi amacıyla yurt dışına gönderilmeleri hâlinde
refakatçilerin konaklama giderlerinin karşılanmasının sağlanmasını bir madde içermektedir.

Başka bir maddede, 17
Ağustos 1999 ve 12 Kasım 1999 depremlerinden sonra kendilerine iş yeri verilen
hak sahiplerinin borç taksitlerini üst üste 3 kez ödememeleri veya bu kişilerin
haklarından vazgeçmeleri hâlinde hak sahipliğinin düşürülmesi, tazminat ödememesi,
yaptıkları ödemelerin de faiziyle birlikte kendilerine ödenmesi imkânı
getirilmiştir. 
Seçim suçları nedeniyle
açılması öngörülen kamu davaları için öngörülen iki yıllık süre altı aya
indirilmektedir. 
Yükseköğrenim Kredi ve
Yurtlar Kurumunun beş yıla kadar olan taşınmaz kiralama yetkisi, amortisman
süreleri de göz önüne alınarak on iki yıla çıkarılmaktadır. 
TÜBİTAK’a, şirket kurabilme
ve kurulu bulunan şirketlere ortak olabilme yetkisi verilmektedir. Kurum
bünyesinde elde edilen tüm fikrî ve sınai hakların konusu olan ürünlerin üretim
ve satışının yapılması ve bu amaçla şirket kurulmasına yetki verilmektedir.
TÜBİTAK Başkanlığının görev süresi üç yıldan dört yıla çıkarılmaktadır. 
2012 yılında yapılan Ölçme,
Seçme ve Yerleştirme Sınavı’na giren adayların merkezî sınavlardan almış olduğu
puanlara ilave edilecek ortaöğretim başarı puanlarının bu yıl da uygulanması
önerilmektedir.
Değerli milletvekilleri,
maddenin birinde, özürlü vatandaşlarımıza ve onlara bakım hizmeti verenlere
düşen gelir seviyesindeki aylık küçük ölçekli dalgalanmalar sebebiyle gelirin
kesilmesi veya gelirin yeniden belirlenerek yersiz ödeneklerin iadesinin
istenmesi durumunun önüne geçebilmek için gelir artışına bir oran konulmuş ve
bu oran net asgari ücretin 2/3’ünün 2 katı olarak belirlenmiştir. 
Ehliyet alacakların en az
ilkokul düzeyinde eğitim almış olmaları yükümlü kılınmaktadır. 
Kamu kurum ve
kuruluşlarının uhdesindeki linyit ve demir madenlerinin özelleştirilmesi
amaçlanmaktadır. 
Bir başka maddede: Daha
önce herhangi bir sosyal güvenlik kuruluşuna tabi olmayan ve buralardan
herhangi bir aylık almayanlar fon kapsamına girebilmekteyken hane içindeki kişi
başına düşen geliri asgari ücretin net tutarının üçte 1’inden az olanlar,
afetlerden zarar görenler ile şehit ve gazi yakınlarını da fon kapsamına
almaktadır.
3294 sayılı Kanun uyarınca
Sosyal Yardımlaşma ve Dayanışmayı Teşvik Fonu’ndan yapılan yardımlar ve
destekler ile yaşlılık ve özürlülük yardımları kişi izin verse dahi
haczedilemeyecek, devir ve temlik edilemeyecektir.
19’uncu madde de
milletvekillerimizi ilgilendiriyor. Türkiye Büyük Millet Meclisi Başkanlığı tarafından milletvekillerine,
yasama organı eski üyelerine ve dışarıdan atanan bakanlara verilen kimlik
belgelerinin resmî ve özel kuruluşlar tarafından kabul edilecek resmî kimlik
olarak belirlenmesi öngörülmektedir.
Teklifin bir başka
maddesinde: Organize sanayi bölgeleri adına kamu yararı gerekçesiyle
kamulaştırma yapılabilmektedir -mevcut durum da böyle- madde ile kamulaştırma
kararı müteşebbis heyetin başvurusu üzerine Bilim, Sanayi ve Teknoloji
Bakanlığı tarafından verilecektir. Bakanlıkça verilen kamu yararı kararları
çerçevesinde organize sanayi bölgeleri tarafından tesis edilen kamulaştırma
işlemlerinde masraflar ile arazi bedeli ödeme yükümlülüğü organize sanayi
bölgelerinin tüzel kişiliğine verilmiştir. 
Elektrik dağıtım
şirketlerinin her türlü denetimi Bakanlığa verilmiştir.
23’üncü maddede Ankara
Büyükşehir Belediyesi ve bağlı ortaklıklarına ait Başkent Doğalgaz Dağıtım
AŞ'nin sermayesinde bulunan yüzde 20 oranındaki hissenin de, özelleştirme
kapsam ve programına alınarak, yüzde 80 oranındaki hissenin satışı ile birlikte
gerçekleştirilmesi ve elde edilen gelirle öncelikle Ankara Büyükşehir
Belediyesinin ve EGO Genel Müdürlüğünün BOTAŞ Genel Müdürlüğü ve Hazineye olan
borçlarının ödenmesi öngörülmüştür.
Üzerlerinde yatırım
yapılmak amacıyla gerçek veya tüzel kişilere bedelsiz olarak devredilen veya
süresiz kullanma izni verilen taşınmazların, yatırımcılar tarafından gerekli
şartların yerine getirilmesi koşuluyla tapudaki şerhlerinin kaldırılması
öngörülmüştür. Bu maddede daha önce taahhüt edilen veya yatırım teşvik
belgesine bağlı yatırımları tamamlayan veya eksik kalanlarla ilgili bir
düzenleme getirilmiştir. Yatırımları tamamlayan ancak asgari işçi sayısını
tutturamayanlar için ve bunların taahhüt edilen işçi sayısının yüzde 50’si
kadarını tamamlamaları koşuluyla, rayiç bedeli, fabrikanın rayiç bedeli
üzerinden veya arazinin, arsanın, tahsis edilen arsanın rayiç bedelinin yüzde
3’ü ödenerek kendilerine tapu tahsisi yapılacaktır. Bu türdeki yatırımcılar
altı ay içerisinde müracaat edecek ve iki yıl içerisinde bu eksikliklerini
tamamlayacaklardır. 
Bir başka paragrafta da
yatırımlarının yüzde 60’ını tamamlayanlar, yine asgari istihdam sayısının yüzde
40’ını tamamlayanlar, tahsis edilen arazinin bedelinin, rayiç bedelinin yüzde
50’sini, yarısını ödeyerek bu haktan yararlanacaklardır. 
Üçüncü paragrafta da
yatırımlarının yüzde 35’ini tamamlayanlar, istihdam sayısına bakılmaksızın
bütün tahsis edilen gayrimenkulün bedelinin, rayiç bedelinin tamamını ödeyerek
bu maddeden yararlanabileceklerdir. Yatırımları yarıda kalan işletmeler için
çok önemli bir madde. 
26’ncı maddede ÖSYM
Başkanlığının kurduğu veya iştirak ettiği şirketten sınav faaliyetlerinin
yürütülmesine yönelik olarak yapılacak mal ve hizmet alımlarının Kamu İhale
Kanunu’ndan istisna tutulması öngörülmüştür.
28’inci maddede Türkiye
Odalar ve Borsalar Birliği ile Birliğe bağlı odaların organlarının seçimlerinde
oy kullanılmasının kolaylaştırılması öngörülmüştür. Bu maddede gerçek kişiler
nüfus cüzdanlarıyla oy vermekte iken, tüzel kişiler ancak sicil ticaret
memurluğundan yetki belgesi almak suretiyle oy kullanabiliyorlardı. Tabii,
genelde oda seçimleri hafta sonuna denk geldiği için, tüzel kişilere ait yetki
belgesi olmayanların bu belgeyi seçimler sırasında tedarik etmesi mümkün
değildi. Bakıyorsunuz, 10 bin-15 bin üyeli odalarda oy kullanma miktarı 1.000-1.500’ü
geçmiyordu. Bu sebepten dolayı sadece imza sirkülerini ibraz ederek bu oylamaya
katılabilecek, oda seçimlerine katılabilecek bundan sonraki şirket yetkilileri.

30’uncu maddede, kamu kurum
ve kuruluşlarının ilgili kişiler hakkında adli sicil ve arşiv kayıtlarında
sorgulama yapabilmeleri öngörülmüştür. Adli sicil ve arşiv kayıtlarında
sorgulama yapılmasında kişilerden talep edilen 5 liralık ücretin kaldırılması
öngörülmektedir. 
Kamu kurum ve kuruluşlarına
ait resmî binalarda tüm yol, kaldırım, yaya geçidi, açık ve yeşil alanlar, spor
salonları ve benzeri sosyal ve kültürel altyapılar ile gerçek ve tüzel
kişilerce yapılmış olan ve umuma açık bulunan her türlü yapının özürlülerin erişimine
uygun hâle getirilmesi için yedi yıllık süre verilmişti. Maalesef, hepimizin
suçu var bunda, bugüne kadar tamamlayamadık. Bu yedi yıllık süreyi son kez bir
yıl daha uzatıp sekiz yıla çıkarma öngörülmektedir. 
33’üncü maddede, yurt
dışına gönderilen ve öğrenimini başarıyla tamamlayarak yurda dönenlerden
yükümlü bulunduğu mecburi hizmet süresini tamamlamış olanların yurt dışında
resmî öğrenci olarak geçirmiş oldukları öğrenim sürelerinin on sekiz yaşın
tamamlanmasından sonraki döneme ait olan kısmını sosyal güvenlikleri bakımından
borçlanabilmeleri ve borçlanmış olanların borçlarında yeniden düzenleme,
yeniden yapılandırılma öngörülmektedir. 
Bir başka maddede organize
sanayi bölgelerinde açılan özel mesleki ve teknik eğitim okullarında öğrenim
gören her bir öğrenci için eğitim ve öğretim desteği verilmesi öngörülmektedir.
Tabii, tasarının bana göre önemli maddelerinden biri de bu. Organize sanayi
bölgesinde mutlaka olacak ve burada yapılan, kişilerin, özel veya gerçek veya
tüzel kişilerin veyahut da organize sanayi bölgesi müdürlüklerinin yapmış
oldukları mesleki ve teknik liseler için Millî Eğitim Bakanlığının aynı türdeki
okullarda bir öğrenciye ait yapmış olduğu maliyetin -ki sınıf geçenler için
verilecek- yüzde 50’si fazlası, ki o da aldığımız bilgilere 3.800 lira şu anda
Millî Eğitim Bakanlığına bir öğrencinin maliyeti, demek ki 5 bin liranın
üzerinde azami olmak üzere, Millî Eğitim Bakanlığıyla ilgili bakanlığın
arasındaki düzenlemeyle bu kurum, kuruluşlara veya organize sanayi bölgesi
müdürlüklerine yardım mahiyetinde destek verilecektir. Bu da, belki tasarının
önemli maddelerinden birisi.
Büyükşehir belediyelerine
genel vergi gelirleri arasında aktarılan paydan Özel Tüketim Vergisi Kanunu’na
ekli 1 sayılı listede -ki bu liste petrol ve türevlerini içermekte- yer alan
mallardan tahsil edilen özel tüketim vergilerinin çıkarılması öngörülmüştür.
Bundan böyle büyükşehir belediyelerine petrol ve türevleri üzerinden alınan
ÖTV’lerden pay verilmeyecektir. Bu madde 1/1/2013’ten itibaren yürürlüğe girecek.
Bir başka maddede, Sayıştay
Kanunu’nda Sayıştay Başkanlığı tarafından yapılacak denetimlerde uyulacak usul
ve esaslar düzenlenmiş ve Sayıştay denetiminin kapsamı, kamu idarelerinin
gelir, gider ve mallarıyla bunlara ilişkin mali nitelikteki tüm hesap ve işlemlerini
kapsayacak ve bunların dışında kalan işlem ve faaliyetler denetime konu
olmayacak şeklinde yeniden düzenlenmiştir.
Daha sonraki maddelerde
ÖSYM’yle ilgili düzenlemeler mevcuttur, detaylarına girmeyeceğim.
Bir başka maddede,
kiracının Türk Ticaret Kanunu’nda tacir olarak sayılan kişiler ile özel hukuk
ve kamu hukuku tüzel kişileri olduğu iş yeri kiralarında, Borçlar Kanunu’nun
bazı maddelerinin sekiz yıl süreyle uygulanmamasına ilişkin düzenleme
yapılmıştır. Burada da ÜFE’yle ilgili düzenlemeler bir sekiz yıl süreyle
uygulanmayacak.
Bir başka maddede, Bilim,
Sanayi ve Teknoloji Bakanlığının görevleri arasına organize sanayi bölgelerinin
altyapı yatırımları ile sanayi sitelerinin altyapılarını ve üstyapı
yatırımlarının da yüzde 70’ine kadar olan kısmının desteklenmesi ve işletme
kümelerine hibe desteği verilebilmesine ilişkin hususlar önerilmektedir. 
Millî Eğitim Bakanlığında
bazı kadrolar için görev yerlerinin değiştirilmesi ve rotasyon yapılabilecek
kadrolar arasına il millî eğitim müdür yardımcısı kadrosunun da dâhil edilmesi
öngörülmektedir. 
55’inci maddeyle, 2012
yılıyla sınırlı olmak üzere, Millî Eğitim Bakanlığı kadrolarında bulunan 40 bin
boş öğretmen kadrosuna atama yapılması hususunda Bütçe Kanunu’nda yer verilen
sınırlamaya tabi olunmaması öngörülmektedir ki, 2012 yılıyla sınırlıdır.
İnşallah öğretmenlerimiz bu 40 bin öğretmen kadrosunda talihlerine, gönüllerine
göre yerlere atanırlar. 
Aynı zamanda, takip eden
maddede 30 bin öğretmen kadrosu ihdası yapılmış, 950 de şube müdürü tahsisi yapılmış.
Emniyet Genel Müdürlüğüne 30 bin polis kadrosu tahsisi yapılmış ve Van 100. Yıl
Üniversitesine çeşitli, 300 adet kadro ihdas edilmiştir aynı maddede.
Teklifin bütün maddeleri
yayımlandığı tarihte yürürlüğe girecek ancak büyükşehir belediyelerine ait olan
ÖTV’den verilecek payların düzenlemesiyle ilgili madde 01/01/2013’ten itibaren
yürürlüğe girecek. 
Ben partim adına hepinize
teşekkür ediyorum. Yasanın hayırlı olmasını diliyorum, saygılar sunuyorum. (AK
PARTİ sıralarından alkışlar) 
BAŞKAN - Teşekkür ederim Sayın Demiröz. 
Tasarı üzerindeki gruplar
adına görüşmeler tamamlanmıştır. 
Şimdi, şahısları adına,
Ankara Milletvekili Sayın Bülent Kuşoğlu.
Sayın Kuşoğlu, buyurun.
(CHP sıralarından alkışlar)
Süreniz on dakika.
BÜLENT KUŞOĞLU (Ankara) –
Teşekkür ederim.
302 sıra sayılı Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Teklifi
üzerinde şahsım adına söz aldım. Hepinizi saygıyla selamlıyorum. 
Değerli arkadaşlarım, bu
görüşmekte olduğumuz kanun teklifi, gerçek anlamda, ileride bizleri mahcup
edecek nitelikte bir kanun teklifi, hakikaten öyle, öyle bir usul ve içeriğe
sahip. Teklif ilk gelişinde 39 maddeydi -üşenmedim, tek tek saydım- o 39 madde
35 ayrı kanunla ilgiliydi. 39 maddelik bir teklif ve farklı 35 kanunla ilgili,
bunun da 20 küsurunda değişiklik getiriyordu. Normalde böyle bir teklifi ne
yaparsınız? Alt komisyona sevk edersiniz, alt komisyonda incelenir, ondan sonra
Genel Kurula gelir. Hayır, alt komisyona da sevk edilmedi. Israrla Plan Bütçe
Komisyonundan hemen o gün geçirildi ve geçirilirken de o 39 maddeye 20 madde
daha ilave edildi, çok daha farklı kanunlar ilave edildi. İyice karışık bir
hâlde –aşure, diyeceğim ama aşure tatlıdır- tatsız tuzsuz bir şeye benzedi,
içinden çıkılmaz bir hâle geldi, önümüze geldi. Biz buna benzer maalesef birçok
kanun yaptık. Önümüzdeki günlerde, önümüzdeki yıllarda, buna benzer kanunlar
yaptığımız için mahcup olacağız. Birileri “Gözleri kör müydü, nasıl böyle bir
kanunu geçirmişler?” diyecek. 
Bir kanun maddesi
yapılırken ilgili kanun maddeleri, mevzuat taranır; onlarla olan ilgisi bulunur, onlar da
düzeltilir, onlar dikkate alınır, öyle teklif yapılır, öyle getirilir, buradan
düzenlemeler öyle çıkar. Hiçbir şekilde, ilgili kamu kuruluşlarından dahi
hiçbir şekilde görüş alınmamış. İlgili meslek odalarından, sivil toplum
kuruluşlarından ya da akademik dünyadan hiçbir şekilde görüş alınmadan
getirilmiş. 
Gerekçeye bakıyorsunuz,
hani, bunlar yok, gerekçelerde bir şeyler var mı? Gerekçelerde de hiçbir şey
yok. Hiçbir şekilde, anlamlı, evet, bunun çıkması lazım, diyebileceğimiz,
çıkması gerektiğini düşündüğümüz ama- gerekçesi olmayan maddeler... Bu,
gerçekten, önümüzdeki günlerde, yıllarda bizi sıkıntıya sokacak. İçerik olarak
böyle yani getirilişiyle ilgili sıkıntı var. Peki içeriği nasıl, usul olarak
böyle de içerik olarak nasıl? O da benzeri şekilde, sıkıntılı, skandal maddeler
var yani iyi de olsa bu şekilde, bu yöntemle çıkmaması lazım ama içerik olarak
da kötü maalesef, maalesef kötü. 
Bunları maddelere geçince
ayrıntılı olarak göreceğiz ama şunu söyleyeyim, zamanlama açısından birçoğu
uygun değil, mantıklı değiller ve tutarlı değiller. Hukuk açısından, içerik
açısından, usul açısından böyle ama bireysel olarak da vicdanımızı kanatacak
niteliktedir. Belki Sayın Demiröz de konuşmasını onun için biraz erken
kesmiştir, bu kadar kapsamlı bir kanun değişikliği varken. Kendisine teşekkür
ediyorum, vicdanlı bir arkadaşımız çünkü. 
Şunu söyleyeyim: Yani öyle
bir şey ki, şimdi bir söz aklıma geldi, “Yusuf gibi arkanızı dönün de
gömleğiniz arkadan yırtılsın bari.” diyor. Böyle bir kanun teklifi bu değerli
arkadaşlarım, böyle içeriğe sahip. 
Şimdi, “Siyasi kaygılarla
hareket ediyorsunuz, konuşuyorsunuz, partinizin görüşlerinizi yansıtıyorsunuz.”
diyeceksiniz ama değil, gerçekten bu samimi görüşlerim kanunla ilgili,
maddelerle ilgili. Eğer detayına girerseniz sizler de aynı şekilde bunların doğru
olmadığını göreceksiniz. Mesela, Sayıştayla ilgili bir teklif var, Sayıştaydaki denetim yetkisi
kısılıyor. Sayıştay Kanunu bundan bir buçuk sene önce bu Parlamentodan çıktı,
çıktığı zaman da zaten “Denetimle ilgili kısıtlama getiriliyor.” diye eleştirilmişti.
Daha uygulamaya geçilmedi, buraya, Türkiye Büyük Millet Meclisine tek bir rapor
gelmedi. Sayıştay, Türkiye Büyük Millet Meclisi adına, millet adına denetim
yapan bir yer ve yetkilerini kısıyoruz ve Sayıştay -Sayıştaydaki arkadaşlarla
görüştüm- bundan haberdar değil, sonradan çağrılıyor görüşmeler sırasında,
gelmiyorlar çünkü bunun değişmesi mümkün değil. Neden değiştiriyoruz? Gerekçede
de hiçbir anlamlı mazeret yok. Neden değiştiriyoruz? Yani bunu anlayabilmek,
biz de desteklemek isterdik. 
Şimdi, sadece Sayıştay
değil aslında değerli arkadaşlarım, bu geçen yıl çıkan kanun hükmünde
kararnameler var ya otuz beş kanun hükmünde kararname, ondan sonra zaten
devlette bir mantık değişikliği oldu. İleriki yıllarda bu fark edilecek, şimdi
fark edilmiyor ama devletin gövdesi değişti, anlayışı değişti, ruhu değişti.
Önümüzdeki yıllarda sıkıntıya gireceğiz onlarla ilgili olarak, devlet yapısıyla
ilgili olarak. Zaten sıkıntılıydı, düzeltilmedi, tam tersine reorganize
edilmesi gerekirken daha fazla sıkıntıya soktuk devleti. Bundan sonra da
sıkıntıları göreceğiz. 
Sayıştay denetiminde nasıl
kısıtlama getirildi, devlette de aynı şekilde denetimle ilgili olarak kısıtlama
getirilmedi bakın, devlette denetimle ilgili olarak tamamen denetim, teftiş
ortadan kaldırıldı. Bütün bakanlıklarda teftiş heyetleri, denetim kurulları
kaldırıldı, yerine de hiçbir şey ihdas edilmedi, hiçbir şey konmadı. Devlette
denetim olmazsa nasıl yürür bu işler? 2,5 milyon memur var, çalışan var kamuda;
bunların denetimi yapılmazsa bu işler nasıl yürüyecek? Yolsuzluklarla nasıl
uğraşılacak? “Bunun için mi kaldırıldı?” diye insanın aklına geliyor. Bunu
söylemek istemiyorum ama başka gerekçe de göremiyorum. Devlette teftişin
kaldırılması, denetimin kaldırılmasının başka nasıl gerekçesi olur? Sayıştayın
bir buçuk yıl önce çıkan kanununun henüz uygulamaya geçmeden buraya tekrar
değişiklik getirilmesi, hiçbir rapor verilmeden getirilmesinin nasıl başka
türlü izahı olur? 
Bir diğer konu var: Ölçme,
Seçme ve Yerleştirme Merkezi Başkanlığına ve TÜBİTAK’a şirketler kurduruyoruz.
Peki, şimdiye kadar özelleştirme yaptık, “Biz bunları dışarıdan alalım.” dedik,
“Rekabet ortamı içerisinde hizmetleri dışarıdan alalım.” dedik. Peki, devletin
mantığı mı değişti? Burada farkında olan var mıdır acaba? Devlet mantığı mı
değişti de biz bundan sonra yeni KİT’ler yaratıyoruz, yeni KİT’ler kuruyoruz?
Rekabet ortamı içerisinde satın almıyoruz mal ve hizmetleri, diyoruz ki: “Biz
kendimiz şirket kuracağız, bu şirketlere de buranın yöneticileri üye olacaklar,
yönetim kurulu üyesi olacaklar, oradan da ayrıca para alacaklar; bunlar ayrıca
İhale Kanunu’ndan da muaf olacak, denetimden de muaf olacak.” “Ee?” Böyle
devlet anlayışı olur mu? Şimdi ben bunu eleştirirken haksız bir şey mi
söylüyorum Allah aşkına? Haksız bir şey mi söylüyorum, yanlış bir şey mi
söylüyorum? Olur mu böyle bir anlayış, böyle bir devlet anlayışı? Devletin bu
şekilde yönetilmesi mümkün müdür? Hepimizin yüzünü kızartacak, gelecekte
bizleri mahcup edecek bir tekliftir bu değerli arkadaşlarım.
Mesela organize sanayi
bölgelerinde meslek okulları kurulması; en iyi tekliflerden biri bu, en iyi
maddelerden biri bu ama muğlak. Başlı başına düzenlenmesi, bir kanun olarak
düzenlenmesi gerekiyor, gerçekten öyle
ama bir kanun maddesi içerisine sıkıştırıyoruz. Uygulamada bir yığın
sıkıntı olacak. Hiç gereği yok ki. Böyle güzel bir teşviki madem güzel bir
şekilde düzenleyelim, başlı başına bir kanun olsun. Niçin bir maddeye
sıkıştırıyoruz? Vaktimiz var, zamanımız var, şimdiye kadar yapılırdı.
Oda seçimleri… Mesela
gerekçe olarak dendi ki: “100 bin üyesi var Ankara Odasının ya da İstanbul’un
300 bin üyesi var ancak 5-6 bin kişi katılıyor.” Yani 100 bin kişi mi katılacak
seçimlere bunu böyle düzenlersek? 300 bin kişi mi katılacak? Yok öyle bir
gerekçe ama bu gerekçe olarak getirildi. Uygulamada böyle bir şey yok hâlbuki.
Her konu var bu torba
kanunda, bir tek tutuklu milletvekilleriyle ilgili bir madde yok. 8
arkadaşımız, seçilmiş insan, maalesef şu anda tutuklu ve onlarla ilgili, bir
yılı geçtiği hâlde hiçbir şey yapmadık. O da bizim utancımızdır. 
Ben tekrar, Yusuf gibi
arkanıza dönün ki gömleğiniz arkadan yırtılsın diyorum, hepinize saygılar
sunuyorum efendim. (CHP sıralarından alkışlar)
BAŞKAN – Teşekkür ederim
Sayın Kuşoğlu.
Şahıslar adına son
konuşmacı Sayın Mustafa Baloğlu, Konya Milletvekili. (AK PARTİ sıralarından
alkışlar)
Süreniz on dakika.
MUSTAFA BALOĞLU (Konya) -
Sayın Başkan, değerli milletvekilleri; 302 sıra sayılı Bazı Kanunlarda
Değişiklik Yapılmasına Dair Kanun Teklifi üzerine şahsım adına söz aldım,
heyetinizi saygıyla selamlıyorum.
Değerli milletvekilleri,
Komisyonumuzdan geçen ve bazı kanunlarda değişiklik yapılmasına dair torba
teklif ülkemiz için oldukça önemli düzenlemeler getirmektedir. Bu
düzenlemelerden bazıları… Uzun zamandır müjdeli haber bekleyen öğretmenlerimiz
ve polislerimiz için bu yasa teklifi ile 30.000 polis ve öğretmen atamasının
yapılması amaçlanmaktadır.
Bunun yanında, teklifte
üniversite adaylarımızı yakından ilgilendiren düzenlemeler de bulunmaktadır.
Meclisimizden geçen on iki yıllık zorunlu eğitim yasası ile üniversiteye
girişte puan hesaplama sistemi yeniden düzenlenmiş, liselerin üniversitelerdeki
başarı puanı hesaplama sisteminden çıkarılmıştı. Komisyonumuzdan geçen torba
teklife göre, bu yıl da Yükseköğretim Kurumunun 30 Kasım ve 1 Aralık 2011
tarihlerinde aldığı kararla oluşturulan Öğrenci Seçme ve Yerleştirme Sınavı
kılavuzu esas alınacaktır. Yani böylelikle başarı puanları, ortaöğretim başarı
puanları bu yılki üniversite sınavlarında da öğrencilerimizin puanlarına
eklenecektir.
Sayın Başkan, değerli
milletvekilleri; bu yasa tasarısı emeklilerimize de müjdeli haberler
getirmektedir. Sosyal yardımlarda herhangi bir sosyal güvencesi bulunmama
koşulu kaldırılırken, zor durumlardaki emekliler de yardım alabileceklerdir.
Emekli ya da düşük ücretli, sigortalı çalışırken yardım aldığı için açılan
davalar düşecek ve borcu olsa dahi altmış beş yaş aylıklarına kişinin izni olsa
dahi haciz konulamayacaktır. Bu kararın tüm emeklilerimizin yüzünü
güldüreceğine inanıyorum. 
Emeklilerimize yardımdan,
İşsizlik Sigortası Fonu’na kadar birçok yeni düzenlemeyi yaşama geçirecek olan
bu yasa ile aile içindeki kişi başına düşen geliri asgari ücretin net tutarının
üçte 1’inden az olan kişilerden yoksul olanlar vakıflardan yardım
alabilecektir. Bu durumda, örnek olarak, 4 kişilik bir ailenin evine 650 lira
emekli ücreti giriyorsa bu aile de yardım isteyebilecektir. Buna ek olarak,
afetlerden zarar gören vatandaşlarımız, şehit ve gazilerimizin yakınları da bu
kapsamda değerlendirilecektir. 
AK PARTİ olarak
şehitlerimizin emanetlerine sahip çıkmayı ilke edindik. Şu anda köy korucuları
dâhil terörle mücadelede şehit olanların yakınları ve yaralananlara tazminat
ödeniyor. Rakamlarla belirtmek gerekirse, 2010 yılı içerisinde şehit ve
yaralılar için 4,2 milyon lira, 2011 yılında ise 5 milyon lira nakdî tazminat
ödenmiştir. Bugüne kadar 11.142 şehit ve malul yakınımız ile çalışabilir
durumdaki malul kamu kuruluşlarında istihdam edilmiştir. Bu yasa tasarısı ile
şehit yakınlarımıza tanınan istihdam hakkının 1’den 2’ye çıkarılması
öngörülmüştür. 
Ülkemizin kalkınmasında
büyük rol oynayan yatırımcılarımıza gelince…
Değerli milletvekilleri, bu
yasa tasarısında, zorluklar nedeniyle taahhüt ettiği yatırımı ve istihdamı
gerçekleştiremeyen yatırımcıların kredi imkânlarından yararlanarak
yatırımlarını tamamlamalarına olanak sağlanması amacıyla da düzenlemeler
yapılmıştır.
AK PARTİ olarak hedefimiz,
her zaman yatırım ve iş yapma ortamını iyileştirmek, kurumsal yönetim ilkeleri
uygulamalarını yaygınlaştırmak olmuştur.
Bizler, başarılı yeni işletmelerin kurulması için yatırımları teşvik
etmenin yanında, kişileri de eğiterek girişimciliğin önünü açmaya devam
ediyoruz. Partimizin hedefleri kapsamında 750 adet girişimcilik eğitim programı
ile 15 bin girişimci adayına eğitim verilecek, bin yeni girişimciye 20 milyon
TL destek sağlanacaktır. Ayrıca, yeni girişimcilere iş ortamı sağlamak üzere 15
yeni iş geliştirme merkezi kurulacaktır. 
Kadına ve aileye verdiğimiz
öncelik ve öneme istinaden destek programlarında kadın girişimcilere yüzde 10
oranında pozitif ayrımcılık yapılacak. Şunu belirtmek isterim ki, kadınların da
iş gücüne katılım oranını 2023 hedeflerimiz doğrultusunda 2010 yılındaki yüzde
27,7 seviyesinden 2023 yılında yüzde 35 seviyesine yükseltmeyi hedeflemekteyiz.
Değerli milletvekilleri,
ülkemiz ve vatandaşımız için birçok önemli düzenlemeler içeren bu yasa ile
ayrıca, enerji özelleştirmeleri, sokak ve caddelerin aydınlatma bedellerinin
ödenmesinde yaşanan sorunların da sona ermesi hedeflenmektedir. Bundan böyle
her türlü denetimi Enerji Bakanlığımız yapacak, böylelikle elektrik dağıtım
şirketlerinin yatırım ve işletme faaliyetleri açısından denetimlerindeki
boşluklar giderilmiş olacaktır.
Biz, emeklisiyle,
yatırımcısıyla, polisi, öğretmeni ve öğrencisiyle tüm vatandaşlarımızı seven,
kucaklayan ve vatandaşıyla barışık bir iktidar olmayı sürdüreceğiz. 
İstikrar ve güvende dokuz
yılı geride bıraktığımız şu dönemde, eğitime ayrılan bütçeyi 7,4 milyar TL’den
39 milyar TL’ye çıkardık. Okullaşma oranını ilköğretimde yüzde 91’den 98’e,
ortaöğretimde ise yüzde 50’den 69’a çıkardık. Öğretmen sayısını yüzde 34,
öğretim elemanı sayısını yüzde 46 artırdık. Okullarımıza maliyeti 265 milyon TL
olan ücretsiz kitap dağıtımını yaptık. 
Sayın Başkan, değerli
milletvekilleri; toplum destekli polislik hizmeti alanlarında sağlanan
başarılar sonucunda Türk İstatistik Kurumunun yaşam memnuniyeti araştırmasına
göre Türk polis teşkilatımız yüzde 73 ile en güvenilir kurumlar arasında yer
almıştır. Bu başarılar sonucunca polisimiz ile gurur duyduğumuzu bir kez daha
buradan dile getirmek istiyorum. 
Yine, Kredi ve Yurtlar
Kurumunun beş yıllık kiralama yetkisini on ikiye çıkardık. 
Sayın Başkan, değerli
milletvekilleri; bu görüşülen Bazı Kanunlarda Değişiklik Yapılmasına Dair Kanun
Teklifi yukarıda da bahsettiğim gibi önemli düzenlemeler getirmektedir. 
Bu yasamızın Meclisten
geçmesi dileğiyle heyetinizi saygıyla ve sevgiyle selamlıyorum. (AK PARTİ
sıralarından alkışlar) 
BAŞKAN – Teşekkür ederim
Sayın Baloğlu.
Sayın milletvekilleri,
tasarı üzerinde gruplar adına ve şahıslar adına görüşmeler tamamlanmıştır.
Şimdi yirmi dakika süreyle
soru-cevap işlemi yapacağız.
Sisteme giren
arkadaşlarımıza sırasıyla söz vereceğim.
MEHMET AKİF HAMZAÇEBİ
(İstanbul) – Sayın Başkan, şimdi, sorulara geçtik, bundan sonra da bölümlere
geçeceğiz. Ancak bu tasarının, bu teklifin 39’uncu maddesi Anayasa’nın 160’ıncı
maddesine çok açık bir şekilde aykırıdır. 
Anayasa’nın 160’ıncı
maddesi Sayıştayın görev alanını düzenlemiştir. Bu maddeye göre, merkezî
yönetim bütçesi kapsamındaki kamu idareleriyle sosyal güvenlik kurumlarının
gelir, gider ve malları Türkiye Büyük Millet Meclisi adına Sayıştay tarafından
denetlenir. Sorumluların hesap ve işlemleri bu çerçevede kesin hükme bağlanır.
Teklifin ilgili maddedeki düzenlemesi ise bu maddeyi tamamen altüst edecek
niteliktedir. Teklifte yer alan madde, Sayıştayın denetimine tabi olan kamu
idarelerinin çıkarmış olduğu birtakım genelge, yönetmelik gibi düzenlemeleri
“Sayıştayın uyması gereken düzenlemeler” olarak tarif etmektedir. Yani
Sayıştay, Parlamento adına, Türk Milleti adına, onun sahip olduğu bütçe hakkı
nedeniyle bir denetim yaparken, yürütme organının genelge, tüzük, yönetmelik,
genel yazı, sirküler gibi yazılarını esas almak suretiyle bir denetim yapamaz.
Onları veri kabul edip uygulamanın onlara uygunluğu şeklinde bir açıdan eğer
Sayıştay denetimini yapacak olursa, Türkiye Büyük Millet Meclisi adına denetimi
yapan Sayıştayı yürütme organına, ilgili idarelere bağlamış oluruz. Bu nedenle,
bu madde buradan çıkarılmadığı sürece teklifin maddelerine geçilerek,
bölümlerine geçilerek görüşülmesinin mümkün olmadığını, eğer görüşülürse bunun
Anayasa’ya aykırı olacağını ifade ediyorum. Lütfen, bu çerçevede bu maddeyi
gözden geçirin efendim.
OKTAY VURAL (İzmir) – Sayın
Başkan, biz de Milliyetçi Hareket Partisi olarak daha önce, bu tasarının, bu
tekliflerin gündeme alınması sırasında ifade etmiştik. Sayıştay, Türkiye Büyük
Millet Meclisi adına denetim yapıyor. Dolayısıyla yürütmenin bu denetimi
yapılmaz hâle dönüştürmesi Türkiye Büyük Millet Meclisinin yetkisini ve
egemenliğini kullanmasını doğrudan doğruya engeller. Bu bakımdan bu maddenin
çıkartılması bu kanunun görüşülmesinin selametini temin etmesi açısından
önemli. 
Bir başka husus daha var.
Sayın Başkan, bilemiyorum ama tabiatıyla 168’inci madde “Tabiî servetler ve
kaynaklar Devletin hüküm ve tasarrufu altındadır. Bunların aranması ve
işletilmesi hakkı Devlete aittir...” Ama bu kanunda yine 16’ncı maddede devlet
sahalarıyla ilgili belirlenen linyit sahalarının özelleştirilmesi alınmıştır.
Şimdi, bir taraftan Anayasa diyor ki “Bunlar devletin hüküm tasarrufu
altındadır”, diğer taraftan da bunların özelleştirilmesi için, linyit
sahalarının özelleştirilmesi için kanun maddesi var; bu da Anayasa’ya aykırı.
Yani bu hükümler ortadayken bunlarla ilgili bir görüşmenin yapılmasının da
doğru olmayacağını bu vesileyle ifade etmek istiyorum. Yani Anayasa’ya
aykırılık iddiasından öteye, bunların burada görüşülmemesi gerekir; basit bir
Anayasa’ya aykırılık iddiası değildir bu, açıkça Anayasa’ya aykırı bir
düzenleme istenmektedir. “Bu, devletin eliyle işletilecek.” diyor,
“Özelleştirelim.” deniyor.
MEHMET AKİF HAMZAÇEBİ
(İstanbul) – Sayın Başkan, bir ara verelim bence.
MUSTAFA ELİTAŞ (Kayseri) –
Sayın Başkanım, bu 39’uncu madde Plan Bütçe Komisyonunda görüşülüp konulmuştur.
Bu kanun teklifi görüşülürken Plan Bütçe Komisyonu da muhakkak ki kendisiyle
ilgili bu gelen görüşleri değerlendirmiş, Anayasa’ya uygun olduğu konusunu da
telakki etmiştir. 39’uncu madde görüşülürken değerli arkadaşlarımız, siyasi
parti grupları bunun Anayasa’ya aykırı olduğuyla ilgili önerge verip o konuda
çıkarılmasını isteyebilirler. Kanunun bütünüyle ilgili görüşmeler tamamlanmış
ve soru-cevap işlemine başlanmak üzere geldiği anlamda Anayasa’ya aykırılık
iddia etmek mümkün değildir. 39’uncu maddede İç Tüzük Anayasa’ya aykırılık
dâhil olmak üzere önerge verileceğini ifade etmiştir. Zamanı geldiğinde, yeri
geldiğinde görüşülür.
BAŞKAN – Teşekkür ederim.
HASİP KAPLAN (Şırnak) –
Sayın Başkan, aynı konuda…
BAŞKAN – Buyurun. 
HASİP KAPLAN (Şırnak) –
Tarih bizleri, bu Meclisi yazacaktır arkadaşlar. Yasama ve yürütme arasındaki
ihtilaflarda…
BAŞKAN – Buyurun,
mikrofonunuzu açalım. 
HASİP KAPLAN (Şırnak) –
Sayın Başkanım, bugün, Sayıştayın yetkilerini daraltan, Hükûmeti istediği gibi
davranmaya itecek serbesti tanıyan bir hüküm bu torba kanuna konulmuş. 
Şimdi, üstelik yasamayı,
yasama adına denetimi yok sayacak, daraltacak
bir işlem Hükûmet lehine yapılıyor, yürütme yani bu Meclisin üyeleri
kendi yetkilerini daraltmak için ellerini kaldıracaklar. Bu, hiçbir demokratik
ülkenin meclisinde hiçbir zaman görülmemiş bir durumdur. Daima yasama, yürütme
ve yargı kendi yetkilerine, kendi denetimlerine sonuna kadar sahip çıkarlar. 
Şimdi, yakın zamanda Sayıştay
Yasası’nın düzenlemesi yapıldı Mecliste, yakın zamanda bu çıktı. Şimdi,
Sayıştayın -yerindelik denetimidir, şudur, budur- zaten silahlı kuvvetler,
güvenlik güçleriyle ilgili denetim mekanizması kaldırıldı. Şimdi, bir de
Hükûmeti denetlemekten kaldırılırsa… Bence, AK PARTİ’nin yapacağı bir tek şey
vardır: Bir teklif verin Sayıştayı kaldırın, Sayıştayı kaldırın, denetlenmekten
gıdıklanıyorsunuz yani gerçekten sizi denetleyen ufak bir şey olduğu zaman,
hemen öyle bir tepki gösteriyorsunuz ki ölçüsüz, bu sefer o kurumu tamamen
işlevsiz hâle getirmek… Anayasal bir kurum. Meclis o zaman denetimi neyin adına
kullanacak? Meclis nasıl denetim yapacak? Meclis, bütçede, vatandaşın
hazinedeki parası harcandığı zaman, bunun denetimini nasıl yapacak? Eğer israf
varsa, eğer yolsuzluk varsa, eğer başka şeyler varsa bu nasıl denetlenecek?
Böyle bir yaklaşım tarzı hem Anayasa’ya aykırı. Anayasa’ya aykırı olan böyle
bir kanun görüşülemez. Bunun derhâl geri çekilmesi lazım. Bir de, demokrasi
inancıyla, Meclisin yasama üyelerinin kendi yetkilerine sahip çıkması lazım.
Sayın Başkanım, Sayıştay,
Başkanlığımızın denetiminde bir kurumdur, Meclis Başkanının denetiminde,
Başbakanın denetiminde TOKİ müessesesi değildir. Bu açıdan baktığımız zaman,
çok vahim bir hata yapılıyor, bunun düzeltilmesi ve Anayasa’ya aykırılığın
dikkate alınması lazım.
BAŞKAN – Sayın
milletvekilleri, konu, maddenin içeriğiyle ilgili değerlendirmelerden oluşuyor.
Bu iddialar, maddenin yer aldığı bölümün görüşlerinde dile getirilebileceği
gibi, söz konusu madde üzerinde Anayasa’ya aykırılık dâhil verilecek
önergelerle maddenin içeriğinin değiştirilmesi söz konusu olabilir. 
Teklifin görüşmelerine
devam edilmesinde usuli bir engel bulunmamaktadır. Söz konusu maddeyle ilgili
değerlendirme yeri geldiğinde yapılacaktır.
OKTAY VURAL (İzmir) – Sayın
Başkanım, bu temel kanun tabii, maddenin görüşülmesi mümkün değil. 
BAŞKAN – Hayır, mümkün
efendim.
OKTAY VURAL (İzmir) – Madde
görüşülmüyor efendim, sadece önerge verilebiliyor, o kadar. Her grubun da bir
önerge hakkı var.
BAŞKAN – Önerge verilirse
önergede… 
Bakınız, 84’üncü maddeyi
okuyorum: “Bir kanun tasarı veya teklifinin Genel Kuruldaki görüşmeleri
sırasında tasarı veya teklifin belli bir maddesinin Anayasaya aykırı olduğu
gerekçesiyle reddini isteyen önergeler, diğer önergelerden önce oylanır.” 
Madde üzerinde önerge
verildiğinde görüşülüyor biliyorsunuz, o sırada yaparız.
OKTAY VURAL (İzmir) – Sayın
Başkanım, tabii bu lafzi bir tutum. Biz, Anayasa’nın ruhuyla, egemenlik
kayıtsız şartsız milletindir ve bu denetim yetkisinin kısıtlanması konusunda
duyarlılığın herkes tarafından benimsenmesi gerektiğini ifade ediyoruz. Bu
duyarlılığa sahip olmayanlar için bir diyeceğimiz yok. Sizin de bu duyarlılığa
sahip çıkmanız lazım. 
BAŞKAN – Teşekkür ederim
efendim. Sözleriniz zapta geçti.
Şimdi, sisteme girmiş olan
arkadaşların…
HASİP KAPLAN (Şırnak) –
Sayın Başkan, şöyle bir sorun var: Temel kanun İç Tüzük 91’de çok net tarif
edilmiş. “a) Bir hukuk dalını sistematik olarak bütünüyle veya kapsamlı olarak
değiştirecek…” diyor. Bu torba kanundur.
Bu torba kanunun içinde bir hukuk dalı değil, yüz bin hukuk dalı var; sağlık
var, eğitim var, enerji var, sigorta var, sosyal güvenlik var… Yani, bu, bir
temel kanun olarak değerlendirilemeyecek bir temel kanun kapsamına alınmış. Bu
açıdan, bu maddeyle ilgili görüşmeyi eğer tartışmaya açacaksak… Bu maddenin
Anayasa’ya aykırılık durumunu da sadece önergelerle konuşabilme durumu gruplara
tanınıyor. Bu da İç Tüzük’e aykırı yani torbanın kendisi İç Tüzük’e aykırı,
temel kanun değil. “Temel’in kanunu” olabilir ama temel kanun değil. 
MUSTAFA ELİTAŞ (Kayseri) –
Sayın Başkan, 91’in ikinci cümlesini okursa temel kanun olması konusunda orada
bir ifade var, Sayın Kaplan oradaki bu ifadeyi de görür.
HASİP KAPLAN (Şırnak) –
Gerçekten “Bir hukuk dalını sistematik” diyor, Sayın Elitaş, “Bir hukuk dalını
sistematik” diyor. 
BAŞKAN – Sayın Kaplan,
sözleriniz zapta geçti. Sonra da itiraz imkânı var. Müsaade ederseniz
ilerleyelim efendim, benim söylediğim gibi.
HASİP KAPLAN (Şırnak) –
Başkanım, gerçekten sağlıklı yasama olayı perişan ediliyor yani. 
BAŞKAN – Teşekkür ederim. 
Şimdi, soru-cevap işlemi
için sisteme giren arkadaşlara sırasıyla söz vereceğim. 
Sayın Erdoğan… 
MEHMET ERDOĞAN (Muğla) –
Teşekkür ediyorum Sayın Başkan. 
Görüşmekte olduğumuz kanun
ile birçok kadro ihdas edilmektedir ancak hâlihazırda, özellikle 4/C’liler
olmak üzere, gene taşeron üzerinden çalışan işçilerle ilgili herhangi bir çözüm
yoktur. 4/C’lilerin sorununu da bu kanun çerçevesinde çözmek için bir girişimde
bulunmayı düşünüyor musunuz? 
Yine, kanunun 37’nci
maddesinde il özel idarelerine ve belediyelere aktarılan gelirlerle ilgili
olarak özel tüketim vergisinden sağlanacak olan yaklaşık 1,5 milyar liralık bir
kaynak belediyelerden ve özel idarelerden kaçırılmaktadır. Şimdi, yerel
yönetimleri güçlendirmek iddiasıyla on yıldır konuşan bir Hükûmet olarak yerel
yönetimlerin kaynaklarının bu kadar ciddi bir biçimde daraltılmasını nasıl
savunacaksınız? Bu kabul edilebilir bir uygulama mıdır? Siz yerel yönetimlere,
özel idarelere ve belediyelere bunu nasıl izah edeceksiniz? 
Teşekkür ederim. 
BAŞKAN – Teşekkür ederim
Sayın Erdoğan. 
Sayın Oğan… 
SİNAN OĞAN (Iğdır) –
Teşekkür ederim Sayın Başkan. 
Sayın Başkan, şimdi, madde
17’de diyor ki: Fak Fuk Fon olarak bilinen Sosyal Yardımlaşmayı ve Dayanışmayı
Teşvik Kanunu’ndan şehitlerimiz, gazilerimiz, afete uğramışlar ve emeklilerimiz
de faydalanır. Bu kanunu getirerek şunu mu iddia ediyorsunuz: “Emekli olan
insanlarımızı Fak Fuk Fon’a mahkûm ettik; aynı şekilde, şehitlerimizi Fak Fuk
Fon’a mahkûm ettik; gazilerimiz Fak Fuk Fon’un elinde kaldı.” Bunu mu demek
istiyorsunuz? 
Teşekkür ediyorum. 
BAŞKAN – Teşekkürler Sayın
Oğan. 
Sayın Tanal…
MAHMUT TANAL (İstanbul) –
Teşekkür ediyorum Sayın Başkan.
Biraz önce “Beyanlarınız
zapta geçmiştir.” dediniz ancak “İnşallah bunlar ileride uygulamaya geçer.”
temennisiyle sorularıma başlıyorum:
Soru 1: Torba kanun,
yasamayı devre dışı bırakıp hızlandırılmış şekilde kanunların yasalaşması
mıdır?
Soru 2: Torba kanunlar
temel kanun yöntemine göre görüşülebilir mi? Yasal dayanağı nedir, öğrenmek
istiyorum.
Soru 3: Hangi hâllerde
torba kanuna ihtiyaç duyulmaktadır?
Soru 4: 21’inci Yasama
Dönemi, 22, 23 ve 24’üncü Yasama Döneminde kaç tane tasarı ve kanun teklifi
temel kanun olarak görüşülmüştür?
Soru 5: Bir kanunun torba
kanun olup olmadığının temel göstergesi nedir? Torba kanun hangi ihtiyaçlardan
doğmuştur?
Soru 6: Torba kanun uygulamasında
geleneksel komisyon sisteminin devre dışı bırakıldığı doğru mudur?
Teşekkür ederim. 
BAŞKAN – Sayın Çam…
MUSA ÇAM (İzmir) – 59
maddelik kanun teklifinde Bakanlığınızı ilgilendiren madde sayısı kaçtır?
Teşekkür ediyorum. 
BAŞKAN – Teşekkürler Sayın
Çam. 
Sayın Erdemir…
AYKAN ERDEMİR (Bursa) –
Sayın Bakan, geçtiğimiz hafta içinde İnegöl’de, Bursa’nın İnegöl ilçesinde
mobilya üreticileriyle birlikteydim. Dediler ki: “Savaş tehlikesi nedeniyle tüm
ihracat bağlantıları iptal edildi.” Yine Bursa’nın Gürsu ilçesinde armut ve
şeftali üreticileri tüm ihracat bağlantılarının iptal edildiğini söyledi.
Niğdeli kamyoncularla bir araya geldiğimizde depoların patates dolu olduğunu ve
bütün ihracat bağlantılarının iptal edildiğini söyledi. Yine dün bir araya
geldiğimiz Amasyalı üreticiler dedi ki: “Tüm soğanlar elimizde kaldı. Orta
Doğu’ya ihracat bağlantıları iptal edildi.” Son olarak Hataylı bir tüccarımız
dedi ki: “Bir kamyon mal bile gönderemiyorum. Tüm ürünler elimizde kaldı.” 
Torba kanunla yasayı
dolanmak yerine vatandaşın torbasını doldurmak için bu ülkeyi savaş değil de
barışa taşısak daha uygun olmaz mı?
BAŞKAN – Teşekkürler Sayın
Erdemir. 
Sayın Tüzel…
ABDULLAH LEVENT TÜZEL
(İstanbul) – Sayın Bakan, bu kanun teklifiyle laik bir ülkede olmaması gereken
Diyanet İşleri Başkanlığına 25 adet yeni müşavir kadrosu getirilmekte. Önceki
gün bir telefon aldım Didim Alevi Bektaşi Kültür Merkezi ve Cemevi Derneği
Başkanı tarafından. Kendilerinin yıllardır kullanmakta olduğu cemevinin “kamu
arazisi, hazine arazisi üzerinde olduğu” diye, “tahliyeye karar verdim”
şeklinde ve buranın boşaltılmasını isteyen bir yazı almışlar. Şimdi,
Bakanlığınıza sormak istiyorum: Cemevleri ne zaman ibadet kurumu olarak kabul
edilecek ve kamusal haklardan eşit bir şekilde yararlanacaktır? Herhangi bir
kaymakam “kamu arazisinde” diye camilerin tahliye edilmesini acaba talep
edebiliyor mu?
Teşekkür ederim.
BAŞKAN – Teşekkürler Sayın
Tüzel.
Sayın Ağbaba… 
Sayın Ayhan…
EMİN HALUK AYHAN (Denizli)
– Teşekkür ediyorum Sayın Başkanım.
Sayın Bakana aracılığınızla
bir soru tevdi etmek istiyorum: Burada kırmızı plakalı arabaların daha fazla
olacağı, satın alınacağı ortaya çıkıyor. Denizli’deki adliyeler parasızlıktan
kapatılırken, insanlar adliyelerde erişebilirliği gerçekleştiremezken
vicdanınız böyle bir şeye razı mı?
Teşekkür ederim.
BAŞKAN – Teşekkürler Sayın
Ayhan.
Sayın Tanal…
MAHMUT TANAL (İstanbul) –
Teşekkür ederim Sayın Başkan.
“Torba”nın sözlük anlamı,
içine öteberi koymaya yarayan, çeşitli büyüklükte olabilen taşıma gereci, poşet
şeklinde tanımlanmıştır. Başına “kanun” kelimesi getirilerek torba kanunu hangi
taşıyıcılık vazifesini görmektedir?
Soru 2: Torba kanunu
çıkarma yoluyla muhalefetin ve sivil toplum kuruluşlarının yasa yapma
süreçlerine etkili biçimde katılımının sağlanmaması için mi yapılmaktadır?
Soru 3: Adalet Bakanlığı,
16 Ekim 2011 tarihinde sınava ve eğitime alınmayanlar yürütmeyi durdurma
istemli olarak dava açmıştır. Açılan davada yürütmeyi durdurma kararı
verilmiştir ancak Adalet Bakanı yürütmeyi durdurma kararına uymamaktadır.
Anayasa’nın 138’inci maddesi Adalet Bakanını bağlamıyor mu?
Teşekkür ederim.
BAŞKAN – Sayın Şafak…
DOĞAN ŞAFAK (Niğde) –
Teşekkür ederim Sayın Başkanım.
Bir ülke eğitimle kalkınır.
30 bin öğretmen alınırken 30 bin civarı polis alınmaktadır. Öğretmen
kadrolarının daha fazla olması gerekmez mi? Bu konuda ne düşünüyorsunuz? 
BAŞKAN – Teşekkür ederim
Sayın Şafak.
Sayın Demiröz…
İLHAN DEMİRÖZ (Bursa) –
Teşekkür ediyorum Sayın Başkan. 
Sayın Bakana sormak
istiyorum: Bursa Yenişehir ilçemizde bir dolu olayı oldu. Daha sonra, İnegöl’de
yine bir dolu olayı oldu. Yenişehir ve Bursa’da, Tarım İl Müdürlüğünün
tespitlerine göre, yüzde 85 ürünlerimizde zarar var Sayın Bakanım ama bugüne
kadar herhangi bir işlem yapılmadı. Bu konuyla ilgili soru soruldu, Tarım
Bakanına iletildi. Ne TARSİM olarak ne de Bakanlık olarak bu konuda herhangi
bir işlem yapılmadı. Bursa daha önce de zeytinde böyle gözden çıkarılmıştı.
Şimdi Yenişehir ile İnegöl gözden mi çıkarılıyor?
Teşekkür ederim.
BAŞKAN – Teşekkürler.
Sayın Tüzel…
ABDULLAH LEVENT TÜZEL
(İstanbul) - Sayın Bakan, bu kanun teklifi ile organize sanayi bölgelerinde
açılacak meslek liselerine öğrenci başına teşvik ve özel sektörü burada
kalkındırmak istiyorsunuz. Şimdi, aynı zamanda da etüt beslenme okullarının
kapatılması ve fırsat eşitliğini kaldırması gerekçesi burada söz konusu. 
Şimdi, size sormak
istiyorum: Özellikle çalışan anne babaların tercih ettiği bu okullar
kapatılırsa özel okullar, etüt merkezleri ve bakıcılara mahkûm olmayacak mı bu
çocuklar? Özellikle çocukların yarı zamanlı okullara gitmesi hâlinde geri
kalanda nasıl bu çocukların sorunlarına çare bulunacak? Aynı zamanda, bu
düzenlemeyle kadınlara “Çalışmayıp evde oturup çocuklarınıza bakın.” mesajı mı
verilmektedir? Bu etüt beslenme okullarının kaldırılmış olmasındaki mağduriyeti
nasıl gidereceksiniz?
Teşekkür ediyorum.
BAŞKAN – Teşekkürler Sayın
Tüzel.
Sayın Sakık…
SIRRI SAKIK (Muş) – Sayın
Başkan, teşekkür ediyorum.
Yıl 2010, Erzurum’da vekil
imamlar için açılan bir sınavda imama soruyorlar, üç sorudan ikisini biliyor.
Üçüncü soru, İbrahim Tatlıses’le ilgili bir şarkı isteniyor. Bu da bilmediği
için eleniyor. Son günlerde tekrar mollalarla ilgili ve imamlarla ilgili
Erzurum’da sınavlar açıldı ve bölgeden herkes dışlanarak dışarıdan gelenler
onay aldı ve bugün bana gelen bir grup imam “Neyi söyledilerse hepsini bildik
ve hepsini Kur’an okumaya davet ediyoruz halkın huzurunda. Bilmeyenler sınavı
aştılar ama biz sadece kimliğimizden dolayı dışlandık.” ve bu konuda sadece bir
tek bölgede değil, Kürt coğrafyasının dört bir tarafında bütün imamların böyle
bir şikâyeti vardır. Bu konuda Sayın Bakan bizi bilgilendirirse sevinirim.
BAŞKAN – Teşekkür ederim.
Sayın Bakan, buyursunlar.
KALKINMA BAKANI CEVDET
YILMAZ (Bingöl) – Teşekkür ediyorum Sayın Başkan.
Sayın Erdoğan “4/C ile
ilgili bir çalışma var mı bu çerçevede?” diye sordu. Yok. Tabii, bu mevcut
düzenlemeler içinde ama Çalışma Bakanlığımız gerek bu konuda olsun gerek
çalışma hayatımızı ilgilendiren diğer alanlarda olsun, birtakım çalışmalar yürütüyor,
olgunlaştırdıkça hem Hükûmetimizin hem Meclisimizin gündemine getirecektir diye
düşünüyorum.
“ÖTV konusunda
belediyelerle ilgili yapılan düzenleme belediyelerin gelirlerinde bir
gerilemeye yol açar mı?” diye baktığımızda, böyle bir şey söz konusu olmayacak
Sayın Vekilim çünkü zaten hâlihazırda geçici maddeyle yapılan uygulama bu
kanuni değişiklikle kalıcı bir hâle dönüştürülüyor. 
MEHMET ERDOĞAN (Muğla) –
Belediyelerin bu geliri artacak diye bekliyoruz.
KALKINMA BAKANI CEVDET
YILMAZ (Bingöl) – Yani mevcut gelirlerinde herhangi bir geriye gidiş söz konusu
olmayacak. Ayrıca, şunu da belirtmem lazım ki hükûmetlerimiz döneminde, AK
PARTİ döneminde belediyelerin payları gerilememiştir, artmıştır; belediyelere
olabildiğince olumlu bir yaklaşım sergilenmiştir.
MEHMET ERDOĞAN (Muğla) – Bu
parayı niye kestiniz o zaman?
KALKINMA BAKANI CEVDET
YILMAZ (Bingöl) – Burada, zaten hâlen uygulanan fiilî bir durum var, geçici
maddeyle bu şekilde uygulanıyor zaten, o madde kalıcı hâle getirilmiş oluyor.
Yani bunun dışında bir değişiklik, fiilen bir yansıması olmayacak bunun belediye
gelirlerine. 
Emeklilerle ilgili Sayın
Sinan Bey’in bir sorusu olmuştu, Sayın Vekilimizin, “Fak Fuk Fon’a mı muhtaç
ediyorsunuz?” diye.
SİNAN Oğan (Iğdır) – Sadece
emeklileri değil; şehitlerimiz, gazilerimiz…
KALKINMA BAKANI CEVDET
YILMAZ (Bingöl) – Diğer, evet, birtakım başka kesimlerle ilgili de söylediniz.
Şimdi, böyle düşündüğümüz zaman insanlarımızın haklarını kısıtlayıcı bir
yaklaşım geliştirmiş oluruz. Buradaki amaç, ailesini de düşünerek, aile bazında
düşündüğünüzde elde ettiği gelirin belli bir seviyenin altına düşmesi hâlinde
buna burada bir sosyal hak tanımaktır bu. Bunu fakirlik diye damgalarsak, böyle
bakarsak bu olaya bu insanlarımızın bu haklarını teslim etmemiş oluruz, onları
mağdur etmiş oluruz. 
MEHMET ERDOĞAN (Muğla) –
Fakir değilse niye sosyal yardım veriyorsunuz?
KALKINMA BAKANI CEVDET
YILMAZ (Bingöl) – Burada tam aksine hem
emeklilerimizin hem diğer kesimlerin lehine bir düzenleme…
SİNAN OĞAN (Iğdır) –
Şehitlerimizin, gazilerimizin hakkını artıralım. Fak Fuk Fon’a muhtaç
olmasınlar.
MEHMET ERDOĞAN (Muğla) – Ya
bunlar fakir değilse niye sosyal yardım veriyorsunuz?
KALKINMA BAKANI CEVDET
YILMAZ (Bingöl) – Lehine bir düzenleme
yapmış oluyoruz. 
SİNAN OĞAN (Iğdır) – Tam
tersine daha ileri bir düzenleme yapalım. 
KALKINMA BAKANI CEVDET
YILMAZ (Bingöl) – Bu lehine düzenlemeyi
birtakım tartışmalarla önüne geçersek bu insanlarımızı mağdur etmiş oluruz,
onların lehine bir şey yapmış olmayız. 
Buradaki hadise -dediğim
gibi- tek başına birey olarak değil de bir aile olarak baktığınızda elde ettiği
gelir belli bir seviyenin altına iniyorsa burada o insanlarımıza ilave
destekler sağlamanın yolunu açmış oluyoruz. Bu, onların lehine bir durum. Fakat
biz, işte, diğer siyasi tartışmalara bunları kurban edersek bu insanlarımızın
lehine bir şey yapmış olmayız, onların aleyhine bir kamuoyu oluşturmuş oluruz.
Dolayısıyla burada…
SİNAN OĞAN (Iğdır) – Sayın
Bakanım, öyle derseniz yazık olur. “Şehit ve gazilerimize daha fazla hak
tanıyalım.” diyoruz. 
KALKINMA BAKANI CEVDET
YILMAZ (Bingöl) – İşte, hak tanıyoruz
burada. 
SİNAN OĞAN (Iğdır) – “Fak
Fuk Fon’a onları mecbur kılmayalım.” diyoruz.
KALKINMA BAKANI CEVDET
YILMAZ (Bingöl) – “Fak Fuk Fon” dediğiniz sosyal yardımlaşma sonuçta bir
fondur. Bu fondan değişik kesimleri faydalandırabilirsiniz. 
SİNAN OĞAN (Iğdır) – Sayın
Bakanım, siz bunu kabul edebiliyor musunuz? 
KALKINMA BAKANI CEVDET
YILMAZ (Bingöl) – Evet, fakat burada…
SİNAN OĞAN (Iğdır) – Vatan
için canını vermiş bir insanın ailesinin Fakir Fukara Fonu’na muhtaç olmasını
siz kabul edebiliyor musunuz?
BAŞKAN – Sayın Oğan…
KALKINMA BAKANI CEVDET
YILMAZ (Bingöl) – Değerli Vekilim, burada bir fon söz konusu, bir kaynak söz
konusu ve lehe yapılan bir düzenleme söz konusu. Bunu görmeyip başka
tartışmalarla o haklarının önüne geçersek, o şehit yakınlarımıza fayda sağlamış
olmayız.
SİNAN OĞAN (Iğdır) – Sayın
Bakan, onu öyle bir etik çerçevede yapmak lazım ki şehitlerimizin yakınları
vicdanen incinmesinler.
BAŞKAN – Sayın Oğan, rica edebilir miyim? Sayın Oğan…
Soru soruldu lütfen dinler misiniz? Lütfen…
SİNAN OĞAN (Iğdır) – Öyle
bir konu değil ki…
MEHMET ERDOĞAN (Muğla) –
Saptırılıyor, bizim sorduğumuz başka, gelen cevap başka. 
BAŞKAN – Doğru değil… Soru sordunuz cevap veriyor
Sayın Bakan, dinleyin lütfen.
KALKINMA BAKANI CEVDET
YILMAZ (Bingöl) – Sayın Tanal’ın torba
kanunla ilgili değişik, çeşitli soruları oldu, çok sayıda sorusu oldu. 
Tabii torba kanun
düzenlemesi bugün başlamış bir düzenleme
değil, geçmişte de çok değişik hükûmetler döneminde, değişik parlamentolar
döneminde yapılmış uygulamalar, bir ihtiyaca binaen yapılan uygulamalar.
Değişik kanunlarda aynı anda bir değişiklik yapmak gerektiğinde, Meclisin
zamanını da daha tasarruflu kullanmak adına, bu tür uygulamalar yapılabiliyor.
Burada daha köklü bir çözüm arıyorsak belki İç Tüzük’ü yeniden masaya yatırıp
tartışmamız lazım. Meclisimizin daha verimli, zamanını daha etkili kullanır bir
şekilde bu düzenlemeleri yapması için İç Tüzük değişiklikleri bana göre de çok
daha faydalı olur ama bunu yapamıyorsak, birçok kanunda aynı anda değişiklik
yaptığımızda torba kanunları kullanmak bir realite. Bu realite geçmişte de
vardı, bugün de bu realite var. Bunu tabii ki olabildiğince katılımcı bir
şekilde tartışarak, konuşarak yapmak gerekiyor, orada hiçbir itirazım yok ama
bu uygulama bizim yeni bulduğumuz, yeni getirdiğimiz bir uygulama değil.
Dediğim gibi, biraz bunu genel İç Tüzük tartışmalarıyla bağlantılı
değerlendirmekte fayda var diye düşünüyorum.
Sayın Çam Bakanlığımızı
ilgilendiren bir madde olup olmadığını sordu. Doğrudan ilgilendiren bir madde
yok Bakanlığımızı ama bir Bakan olarak, elbette Hükûmetin bir üyesi olarak,
yine birçok konuyla ilgili olduğumuzu, dolaylı yoldan ilgili olduğumuzu
belirtebilirim. Çeşitli kurullarda aldığımız görevlerle, çeşitli yaptığımız
faaliyetlerle dolaylı olarak bizi de ilgilendiren maddeler var elbette. 
Yine bir soru da ihracatla
ilgili. Orta Doğu’ya ihracatımızın düştüğü, azaldığı, özellikle Orta Doğu’daki
çatışmaların buna yol açtığı ifade edildi, “Savaş değil, barış istiyoruz.”
anlamında sözler söylendi. Elbette hiçbirimizin buna karşı çıkması mümkün
değil, hepimiz barış istiyoruz, hepimiz daha huzurlu bir bölge istiyoruz. Orta
Doğu’da refahın artması için, insanların daha müreffeh hâle gelmesi için
şüphesiz ki Orta Doğu’da daha istikrarlı bir ortama ihtiyaç var. Ülkeler
arasındaki sorunların giderilmesi kadar ülke içinde de yine daha demokratik,
daha huzurlu bir ortam şüphesiz ekonomik açıdan da faydalıdır. Filistin-İsrail
meselesinden tutun, Suriye’de yaşanan olaylara kadar biz de elbette ki Orta
Doğu’yu daha huzurlu görmek isteriz ama bunlar Türkiye’nin oluşturduğu
meseleler değil, Türkiye’nin neden olduğu şeyler değil, etkilerini hissettiği
meseleler ve olabildiğince bu etkileri sınırlamaya çalışıyoruz. 
Türkiye’nin genel ihracat
performansını çok köklü bir şekilde etkiliyor mu diye baktığınızda, o kadar da,
az önce çizildiği kadar karamsar bir tablo yok. Tabii ki olumsuz etkileri
vardır, ama genel ihracat performansımıza baktığımız zaman, geçen yıla göre bu
yıl ihracatımızın düşmediğini, arttığını görüyoruz. Aslında, Güneydoğu Anadolu
Bölgemizde de geçen sene 6,9, aşağı yukarı 7 milyar dolarlık bir ihracat söz
konusuydu. Yeniden bu ihracatı yakalayacağımıza ben inanıyorum. Türkiye artık
dünyaya bakan bir ülke. Bir pazarda bir sorun çıktığı zaman firmalarımız diğer
pazarlara yönelebiliyorlar, ihracatımızı yine diğer alanlarda geliştirme yoluna
gidiyorlar, bu esnekliğe sahibiz. Dolayısıyla ihracatımızın genelinde çok ciddi
bir gerileme beklemiyoruz. 
Sayın Tüzel Diyanetle
ilgili bir soru sordu. Tabii, Diyanet şu anda anayasal bir kurumumuz ve onun da
diğer kurumlar gibi kadrolarla ilgili düzenlemeleri zaman zaman Meclisimiz
tarafından gerçekleştiriliyor. Bu diğer tartışmalara doğrusu ben şu aşamada
girmek istemiyorum, belki Diyanetten sorumlu Bakanımız geldiğinde bu soruya
daha etraflıca bir cevap verebilir. 
Adliyeler ve makam
arabaları karşılaştırması yaptı Sayın Ayhan. Yani burada, tabii ki kamuda her
alanda tasarrufu artırmaya çalışmamız lazım, burada aynı fikirdeyiz. Ama
ihtiyaç olan konularda da zaman zaman harcama yapmak da kamu için bir gereklilik,
önemli olan bunun gerekli olup olmadığı, gerçekten ihtiyaç olup olmadığı. Bunun
çalışmalarını ilgili idarelerin, Hükûmetin yapması lazım. 
S. NEVZAT KORKMAZ (Isparta)
– Efendim, makam araçlarından daha mı az önemli adalet hizmetleri?
Kaynaklarınız sınırlı ise öncelik sıralaması yapmanız lazım.
KALKINMA BAKANI CEVDET
YILMAZ (Bingöl) - Burada adliyelerle ilgili yapılan tasarruf tamamen ölçekle
ilgilidir. 
EMİN HALUK AYHAN (Denizli) – Hangi ölçek? Bir
haftada ölçek mi değişti? 
KALKINMA BAKANI CEVDET
YILMAZ (Bingöl) - Belli bir iş yükünün altında olan bölgelerde adliyeler
kapatılarak, daha tasarruflu bir şekilde kamunun çalışması hedeflenmiştir.
Bunun dışında bir amacı yoktur.
EMİN HALUK AYHAN (Denizli)
– Doğruyu söylemiyorsunuz Sayın Bakan.
S. NEVZAT KORKMAZ (Isparta)
– Adaletten tasarruf olur mu Sayın Bakan, adaletten tasarruf olur mu?
KALKINMA BAKANI CEVDET
YILMAZ (Bingöl) – Adaletten tasarruf yapılmıyor, adalet yine tecelli ediyor.
Bir 10 kilometre…
S. NEVZAT KORKMAZ (Isparta)
– Bakın, makam araçlarına verdiğiniz parayı meşrulaştırıyorsunuz, adalette
tasarruf istiyorsunuz. Böyle bir şey olabilir mi?
KALKINMA BAKANI CEVDET
YILMAZ (Bingöl) – Adalette tasarruf söz konusu değil. Bunu belediyelerde de
geçmişte tartıştık, başka alanlarda da tartıştık.
S. NEVZAT KORKMAZ (Isparta)
– Belediyelerle adalet hizmetini yan yana koyamazsınız Sayın Bakan.
KALKINMA BAKANI CEVDET
YILMAZ (Bingöl) – Bakın, ölçek dediğimiz hadise vardır, bu özel sektörde de
vardır, kamuda da vardır. 
AHMET TOPTAŞ
(Afyonkarahisar) – 148 tanesini kapatmıştınız, 44 tanesini yeniden açtınız.
KALKINMA BAKANI CEVDET
YILMAZ (Bingöl) – Belli, daha yakın bir alanda topluca hizmeti sunabileceğiniz
bir imkân varsa o imkânı değerlendirirsiniz, daha tasarruflu bir şekilde…
S. NEVZAT KORKMAZ (Isparta)
– Niye Başbakanlığa tasarruf uygulanmıyor?
KALKINMA BAKANI CEVDET
YILMAZ (Bingöl) – Hizmeti daha tasarruflu bir şekilde sunarsınız. Bunun amacı
budur.
BAŞKAN – Sayın Bakanım,
toparlarsanız, vaktiniz doluyor efendim.
KALKINMA BAKANI CEVDET
YILMAZ (Bingöl) – Doldu mu vaktimiz?
Bu öğretmen kadrolarıyla
ilgili, müsaade ederseniz, son olarak ona da cevap vereyim. Bu yıl şubat ayında
17 bin, şimdi, önümüzdeki dönemde de 40 bin olmak üzere toplam 57 bin yeni
öğretmen için bir imkân oluşturuldu. Bu gerçekten çok büyük bir rakam. Burada,
tabii ki öğretmenlerimizin hem niceliğini hem niteliğini artırıcı yönde
çalışmalar hep birlikte yapılmak durumunda. Elimizden gelen tüm imkânlarla biz
eğitime öncelik veriyoruz. Yıllardır Millî Eğitimimiz bütçede bir numarada,
bunun en önemli sebeplerinden biri de aslında bu öğretmen sayılarında
yaptığımız artışlar. Önümüzdeki dönemlerde de yine belli bir plan dâhilinde bu
çalışmalar yürütülecektir.
Teşekkür ediyorum Sayın
Başkanım.
BAŞKAN – Teşekkürler Sayın
Bakanım.
Sayın milletvekilleri,
teklifin tümü üzerindeki görüşmeler tamamlanmıştır. 
Yoklama talebi mi var
efendim?
MEHMET AKİF HAMZAÇEBİ
(İstanbul) – Evet efendim.
BAŞKAN – Bir yoklama talebi
vardır, yerine getiriyoruz.
Sayın Hamzaçebi? Burada.
Sayın Aslanoğlu? Burada.
Sayın Gürkan? Burada.
Sayın Ayaydın? Burada.
Sayın Akar? Burada. 
Sayın Eyidoğan? Burada. 
Sayın Gök? Burada. 
Sayın Karaahmetoğlu?
Burada.
Sayın Topal? Burada.
Sayın Genç? Burada.
Sayın Tanal? Burada.
Sayın Çam? Burada.
Sayın Eryılmaz? Burada.
Sayın Canalioğlu? Burada.
Sayın Acar? Burada.
Sayın Susam? Burada.
Sayın Özgümüş? Burada.
Sayın Toptaş? Burada.
Sayın Sarıbaş? Burada.
Sayın Seçer? Burada.
Sayın Yılmaz? Burada.
III.- Y O K L A M A
BAŞKAN – Şimdi elektronik
sistemle yoklama yapacağız. 
Yoklama için üç dakika süre
veriyorum ve yoklama işlemini başlatıyorum. 
(Elektronik cihazla yoklama
yapıldı) 
BAŞKAN – Sayın
milletvekilleri, toplantı yeter sayısı vardır. 
VII.- KANUN TASARI VE TEKLİFLERİ İLE KOMİSYONLARDAN 
GELEN DİĞER İŞLER (Devam)
A) Kanun Tasarı ve
Teklifleri (Devam)
3.- Manisa Milletvekili Recai Berber ve Bartın Milletvekili Yılmaz
Tunç ile 6 Milletvekilinin; Bazı Kanunlarda Değişiklik Yapılmasına Dair Kanun
Teklifi ile Cumhuriyet Halk Partisi Grup Başkanvekili İstanbul Milletvekili
Mehmet Akif Hamzaçebi'nin; Milli Eğitim Bakanlığının Teşkilat ve Görevleri
Hakkında Kanunda Değişiklik Yapılmasına Dair Kanun Teklifi, Balıkesir
Milletvekili Namık Havutça'nın; Atanamayan Öğretmenlerin Boş Bulunan Kadrolara
Atanması ve Devlet Memurları Kanunu ile Milli Eğitim Bakanlığının Teşkilat ve
Görevleri Hakkında Kanunlarının Bazı Maddelerinde Değişiklik Yapılması Hakkında
Kanun Teklifi, Konya Milletvekili Mustafa Kalaycı ve Milliyetçi Hareket Partisi
Grup Başkanvekili İzmir Milletvekili Oktay Vural ile 2 Milletvekilinin;
Öğretmen İhtiyacının ve Eğitim Programlarının Planlanması ve Uygulanması
Hakkında Kanun Teklifi, Bartın Milletvekili Muhammet Rıza Yalçınkaya'nın;
Sosyal Yardımlaşma ve Dayanışmayı Teşvik Kanununda Değişiklik Yapılması
Hakkında Kanun Teklifi ile Plan ve Bütçe Komisyonu Raporu (2/679, 2/47, 2/73,
2/219, 2/566) (S. Sayısı: 302) (Devam)
BAŞKAN – Teklifin
maddelerine geçilmesini oylarınıza sunuyorum: Kabul edenler… Kabul etmeyenler…
Kabul edilmiştir. 
Şimdi, teklifin birinci
bölümünün görüşmelerine başlıyoruz. 
Birinci bölüm, 1 ila
21’inci maddeleri kapsamaktadır. 
Birinci bölüm üzerinde
gruplar adına birinci konuşmacı Milliyetçi Hareket Partisi Grubu adına Antalya
Milletvekili Sayın Mehmet Günal. 
Sayın Günal, buyurun. (MHP
sıralarından alkışlar) 
Süreniz on dakika. 
MHP GRUBU ADINA MEHMET
GÜNAL (Antalya) - Sayın Başkan, değerli
milletvekilleri; hepinizi saygıyla selamlıyorum. Öncelikle de son olaylarda ve
önceki günlerde şehit düşen kahraman askerlerimizi rahmetle anıyor, bütün Türk
milletine başsağlığı diliyorum. 
Sayın Başkanım, bir
sükûneti sağlayabilirseniz… Arkadaşlar yoklamadan sonra çok fazla haşır neşir
oluyorlar. 
On dakika yoklama yok
arkadaşlar. 
Değerli arkadaşlar, yine
bir AKP klasiğiyle karşı karşıyayız. Yine dönem sonu geliyor. Yine bir torba,
çorba, tekrar içine her şeyin dolduğu alakasız bir kanun teklifi. Gerçekten bir
dayatmayla karşı karşıyayız. Bu nasıl bir şey oluyor da… Adalet ve Kalkınma
Partisi Hükûmeti kanun tasarısı hazırlayamıyor mu? 
Sayın Bakan, siz bunların
arkasına duramıyor musunuz? Yani niye bunlar böyle teklif hâlinde geliyor?
Defalarca konuştuk. 
Peki, ne oluyor teklif
hâlinde gelince? Plan ve Bütçe Komisyonu Kanunlar ve Kararlar Genel Müdürlüğü
gibi çalışıyor ve söylediğimiz düzeltmeleri de arkadaşlarımız dikkate almıyor,
saatlerce boş yere emek harcıyoruz. Böyle bir şey olabilir mi? 
Sayın Başkanım, lütfen
sükûneti sağlar mısınız? Ben kibarca uyardım ama arkadaşlar burada sohbet
ediyor ayakta, bakın. Yani böyle bir şey olmaz. Böyle saygısızlık olmaz!
OKTAY VURAL (İzmir) – Sayın
Başkan, müzakere ortamı değil. Lütfen… 
MEHMET GÜNAL (Devamla) –
Sayın Başkan, ben sizden rica ettim; lütfen bir… 
S. NEVZAT KORKMAZ (Isparta)
– Konuşmacının konsantrasyonu bozuluyor. 
MEHMET GÜNAL (Devamla)
- Böyle bir şey olmaz. Dışarıda
konuşsunlar. On dakika yoklama yok, bir şey yok. (MHP sıralarından alkışlar)
OKTAY VURAL (İzmir) –
Konuşma canım ya! Sayın Başkan uyarısını yapsın.
BAŞKAN – Evet, sükûneti
muhafaza edelim arkadaşlar. Hatibi duyamıyoruz maalesef. 
MEHMET GÜNAL (Devamla) –
Ben kendim bile duyamıyorum, arkadaşlar nereden duyacak söylediğimi? 
Değerli arkadaşlar, önemli
şey söylüyorum, sizin iradenizi savunuyorum. Bakın, burada arkadaşlarımız
geliyor, kendilerinin haberi olmayan bazı şeyler içine sokuşturuluyor, uzmanlık
alanı olmayan şeylere imza atmak zorunda kalıyorsunuz. Diyorum ki, bu bir kanun
teklifi değildir, bu, aslında bir tasarıdır. Hükûmetin getirdiği tasarı teklif
hâlinde imzalanmıştır. Böyle bir şey olabilir mi? İçerisine bakıyorsunuz, 35
tane ayrı kanun ve kanun hükmünde kararnameyi içeriyor. Yani nasıl oluyor da bu
arkadaşlarımız bu 35 kanunu bir araya getirip, uzmanlık hâlinde bize
sunuyorlar? O zaman ne oluyor? Alakasız şeyler oluyor. 
Şimdi Sayın Bakanım, bu
teklif nereden geçti? Plan ve Bütçe Komisyonundan; güzel… Biz burada teklif
vereceğimiz zaman arkadaşlar hemen geliyor “Bunun bu kanunla alakası yok, bu
önergeyi kabul etmiyoruz.” Kim diyor? Kanunlar ve Kararlar Genel Müdürlüğü. 
Peki, bunu Plan ve Bütçe
Komisyonuna kim sevk ediyor? TBMM Başkanlığı. Sizi de Başkanlık Divanı olarak
uyarıyorum Sayın Başkanım. Bunun içerisinde Adalet Komisyonuyla ilgili var,
Sanayi, Teknoloji Komisyonuyla ilgili var, bir sürü ilgisiz, alakasız, bizimle
ilgisi olmayan, Millî Eğitim Komisyonundan geçmesi gereken, seçmenlerle ilgili,
seçim kütükleriyle ilgili kanunun ne işi var Plan ve Bütçe Komisyonunda? Ee
“Efendim, acelemiz var.” Günaydın! Şimdiye kadar niye getirmediniz? Yani
getirdiğiniz neyi görüşmedik biz; gece yarılarına kadar çalışmıyor muyuz?
Lüzumsuz bir şekilde yaptığınız kapris yüzünden dün gece yarılarına kadar
bekledik, bugün şimdi başka bir kanun çıktı. EXPO ile ilgili kanun tasarısını
dün görüştük. Maalesef, böyle teklif geldiği zaman ne oluyor? İşte, sizin
sorumlu olduğunuz Kalkınma Bakanlığından –Allah rahmet eylesin DPT’yi, DPT’nin
her konuda görüşü alınırdı- kanun teklifi görüş olunca alınmıyor. 
Şimdi siz, söyleyin bana,
TÜBİTAK’la ilgili Bakanlık olarak buna görüş bildirdiniz mi?
HAYDAR AKAR (Kocaeli) – Kim
sordu ki bildirecek?
MEHMET GÜNAL (Devamla) –
Yani kim bildirecek? Yani kime soracaksınız? 
Şimdi, Değerli Bakanım, bu
TÜBİTAK, onun yanı sıra -Sayıştayla ilgili az önce söyledik- enerji denetimiyle
ilgili husus, almışsınız, neymiş? “Efendim, EPDK yapamıyor…” Ya, EPDK
yapamıyorsa soruşturma açın siz, niye duruyorsunuz orada? İlgili bakan yok mu?
EPDK, yetersizse elemanı, destek verelim. Ne yapalım? Bakanlık alsın. İyi,
güzel. 
Şöyle de saçma bir mantık
var Sayın Bakan: Bir tanesinde “Enerji dağıtım şirketlerini denetleyemiyor.”
diye alıyoruz elinden, bakanlığa veriyoruz. “Ee, üretimi EPDK denetlesin…” Ya,
üretim şirketleri denetlenmeyecek mi o zaman? “Ha, onda fazla rant kalmadı,
tabii, orada fazla bir şey yok, o üretimde denetlesek de olur, lisansları
verdik ama asıl şey dağıtımda…” Şimdi, böyle bir çifte standart, böyle gerekçesiz
bir düzenleme olamaz. 
Değerli arkadaşlar -az önce
grup başkan vekillerimiz izah ettiler ama- Anayasa’ya aykırılık önergeleri
maalesef maddede verilecek, arada geçiştirilecek; hem Sayıştayın yetkisi
elinden alınıyor hem de aykırı şekilde, madenlerle ilgili de, linyit
madenlerinin özelleştirilmesi buraya konulmuş. Güzel, bir taraftan
“özelleştirme” diyorsunuz, Anayasa’da yer almasına rağmen, Anayasa’ya aykırı
olarak özelleştirme yapıyorsunuz, öbür taraftan “İki tane, kamu kurumu şirket
kuralım.” diyorsunuz. Bu nasıl bir şeydir? Yani, bir taraftan özelleştirelim
işimize geleni… Ee? ÖSYM şirket kursun, TÜBİTAK şirket kursun. Nerede kaldı
sizin özelleştirme mantığınız? Böyle bir şey olabilir mi arkadaşlar? Yani sizin
vicdanınıza sesleniyorum -içinizde bu sektörlerden gelenler var, bürokrasiden
gelenler var, akademisyenler var, oda başkanı arkadaşlarımız var- yani, bir
taraftan “özelleştirelim” diye mantık koyarken öbür taraftan “TÜBİTAK şirket
kursun.”, öbür taraftan “ÖSYM şirket kursun.” denir mi? Bunu nasıl izah
edeceksiniz? Böyle bir, maalesef, garabetle karşı karşıyayız. 
Peki, bunun sonucunda ne
olacak şimdi? Ben size söyleyeyim. TÜBİTAK, partimizin kurucusu merhum
Alparslan Türkeş’in kurdurduğu kurumlardan bir tanesi, Türkiye Bilimsel ve
Teknik Araştırma Kurumu. Adı üstünde, bilim ve teknolojiyle ilgilenecek,
araştırma, geliştirmeyle ilgilenecek. Şimdi, Sayın Başkan burada, yazık değil
mi ona? Yarın, arayacaksınız Bakan olarak “Filancayı yönetim kuruluna atayalım
Sayın Başkan…” Şimdi, Başkan bununla mı uğraşacak bir de? Siyasi kurum hâline
gelecek veya vazgeçtim onu, şimdi, TÜBİTAK’ın atayacağı şirkete yönetim kurulu
üyesi bilim ve teknoloji mi yapacak, şirket yönetimine mi girecek? Bu konuda
bilgi sahibi mi, değil mi? Yani yönetim işi başka bir iştir, akademisyenlik,
hocalık, araştırmacılık başka bir iştir. Tabii ki biz Milliyetçi Hareket
Partisi olarak teknolojiye, ARGE’ye önem veriyoruz, yüksek teknolojiye dayanan
ürünlerin üretilmesini, o teknolojinin ürüne dönüşmesini ve hasılaya
dönüşmesini istiyoruz, bundan doğal bir şey olamaz ama TÜBİTAK burada
yönlendirici konumda olması gereken bir araştırma kurumudur, TÜBİTAK işletmeci
bir kurum değildir. Yani bunların yeniden dikkate alınması gerekirdi, maalesef,
aceleyle, tasarı olmadığı için, görüşler eksik kaldığı için bunlar dikkate
alınmamıştır. 
Aynı şekilde ÖSYM’yle
ilgili yine tartışmalar yaşıyoruz, geçtiğimiz dönemin en tartışılan kurumuydu.
Şimdi, diyor ki Sayın Başkan, sorduk Komisyonda: “Efendim, bir şirket tekel
konumunda, onu önlemek için biz kendimiz matbaa kuralım.” Günaydın! Yani
öbür tarafta Devlet Malzeme Ofisinin
bütün fonksiyonlarını kaldırıyorsunuz, “Her şeyi dışarıdan alalım, hizmeti.”
diyorsunuz, işinize geldiği yerde Kamu İhale Kurumunu sürekli olarak dışarıda
tutup istisnalar, muafiyetler getiriyorsunuz, bir taraftan “Kapatalım.”
diyoruz, öbür taraftan “Kamu İhale Kurumuna bir üye daha atayalım, efendim
Başkan Yardımcısı sayısı 4’e çıksın…” Bu nasıl bir çelişki, bu ne yaman
çelişkidir arkadaşlar? Yani alfabedeki harfler bitmek üzere, (ş)’ye gelmişiz,
istisna, muafiyet maddelerinde. Bu kadar kurum muafken niye o zaman uzman
istemiyorsunuz? Başkan yardımcısı mı çözecek Kamu İhale Kurumunun ihtiyacını?
Tabii, mevcutları değiştiremeyince o zaman “Yeni bir adam atayalım.” mantığı
ortaya çıkıyor. Maalesef bu da bir AKP klasiği hâline geldi değerli arkadaşlar.

Öbür taraftan, bu kanunla
bazı öğretmen ve polis kadroları ihdas ediyoruz. Tabii ki bu yetersiz bir
öğretmen kadrosu, geçtiğimiz bütçe döneminde de istendi Millî Eğitimle ilgili
olarak. Biz Milliyetçi Hareket Partisi olarak her zaman gerekli kadroların
ihdas edilmesinden yanayız ancak geride kalan öğretmenlerin de atamasının
yapılması gerekiyor. Yine polis kadrolarıyla ilgili talepler var ama orada daha
önce de belirtmiştik, öncelikle mevcut polislerin de durumlarının
iyileştirilmesi, özlük haklarının geliştirilmesi, artı, kendi aralarındaki
adaletsizliğin de giderilmesi gerekiyor. Bir taraftan -kanunla ilgili az önce
Sayın Bakan sorularda tam cevap vermedi ama- burada bir garabet var değerli arkadaşlar.
Kanunun kendisi, burada çalışan emeklilerin ve asgari ücretle çalışanların
zaten yardıma muhtaç hâle geldiğini itiraf etmiş oluyor Sayın Bakan. Siz demin
söylediniz ama, bu “Fak Fuk Fon”la ilgili arkadaşlarımız sordu, çok kısa olarak
örnek vereyim size son olarak.
Şimdi, Temmuz ayı
itibarıyla asgari ücretin 1/3’ü 246 liraya geliyor yani hane içindeki kişi
başına düşen gelir hesabıyla yaparsak, 986 liranın altında alan herkes buradan
yani muhtaç durumuna gelmiş oluyor ve bu kapsama girmiş oluyor. Bu ne demek?
Emeklilerin ve asgari ücretlilerin buradaki neredeyse tamamına yakını bu
yardıma muhtaç hâle geldiğinin Hükûmet tarafından itirafı demektir.
Dolayısıyla, bu tip ekleme, yamama kanunlarla, torbalarla bunu çözmek değildir.
“Gelin, bu gibi çalışmaları, derli toplu, muhalefetin de desteğini alarak,
dünkü EXPO’da olduğu gibi dayatmalarla değil, uzlaşmayla çıkaralım, içinden
gereksiz olanları da, acele olmayanları da ayıklayıp bir sonraki sezona
bırakalım.” demiştik. Tekrar ediyor, tekrar hayırlı olmasını diliyorum. (MHP
sıralarından alkışlar)
BAŞKAN – Teşekkür ederim
Sayın Günal.
Gruplar adına ikinci
konuşmacı Cumhuriyet Halk Partisi Grubu adına Sayın Aydın Ayaydın, İstanbul
Milletvekili.
Buyurun Sayın Ayaydın. (CHP
sıralarından alkışlar)
CHP GRUBU ADINA AYDIN AĞAN
AYAYDIN (İstanbul) – Sayın Başkan, değerli milletvekilleri; 302 sıra sayılı
Kanun Teklifi üzerinde Cumhuriyet Halk Partisinin görüşlerini sunmak üzere söz
aldım. Bu vesileyle yüce heyetinizi saygılarımla selamlıyorum.
AKP İktidarı ülkemize yeni
bir gelenek daha hediye etmiş, yasama tekniğine ilişkin usul ve esasları hiçe
saymada yeni bir çığır açmıştır. Torba kanun uygulamasını kaideye dönüştüren,
torba yetmemiş, çorba kanunlara imza atan AKP İktidarı, yasalaştırmak istediği
önemli hususları tasarı olarak değil, kanun teklifiyle Türkiye Büyük Millet
Meclisinin gündemine getirmektedir. 
Elbette ki her
milletvekilinin kanun teklifi vermeye hakkı vardır. Sözümüz milletvekillerinin
iradesine değildir; sözümüz, planladığı yasal düzenlemeleri kendi istediği gibi
ve bir an önce çıkarmak için kanun tasarılarını bir kenara bırakıp bu teklifte
olduğu gibi milletvekillerini devreye sokarak, Hükûmet olarak hazırladıkları
kanun teklifini milletvekillerine imzalatıp bu yolu izleyen AKP Hükûmetinedir.
Neden mi? Hemen söyleyeyim: Bizzat AKP Hükûmeti döneminde, Mevzuat Hazırlama
Yönetmeliği’nde, bir tasarının Başbakanlığa sunulmadan önce düzenleme hakkında
ilgili bakanlıklar ile kamu kurum ve kuruluşlarının görüşlerinin alınmasının
zorunlu olduğu belirtilmektedir. 
Tasarı olarak bir
düzenleme teklif etmek, belli kurallara
bağlıdır ancak kurallar çoğu yerde olduğu gibi burada da AKP’yi rahatsız
etmekte ve bu konudaki kurallar, oy çokluğunun verdiği güçle baypas
edilmektedir. Zira, bir düzenlemeyi tasarı olarak sunmak hem zaman hem de
içerik açısından AKP’nin işine gelmemekte, kamu kurumlarından görüş almak zaman
alacak ve belki de AKP’nin istediğinin aksine görüş verilecektir.
Görüştüğümüz bu teklif ile
AKP döneminde, yasa yapma tekniğine ilişkin kuralları ve teamülleri hiçe sayan
emrivakilerden biri daha yaşanmaktadır. Bu teklif, kendi içinde kırka yakın
kanundaki düzenlemeye ilişkin hükümleri içeren bir kanun teklifidir. Sanırım bu
yönüyle “torba” değil “bohça kanun” ismini daha fazla hak etmektedir. Kim bilir,
belki AKP olarak Komisyonda yaptığınızı burada da yapar ve Genel Kurul
görüşmeleri sırasında, bu bohçaya da önergelerle yeni maddeler ihdas
edebilirsiniz. Buna inanırım çünkü daha önceleri benzerini yaptınız, bir kez
daha yapabilirsiniz. Zira, Komisyon görüşmeleri sırasında birbirleriyle
ilgisiz, bambaşka alanlara yönelik tam on dokuz madde daha teklifi bu kanun
teklifine ilave ettiniz. Peki, böylesi bir bohçaya biz ne yapıyoruz? Temel
kanun olarak görüşüyoruz. Bu da, artık, yasama organına gösterilen hassasiyetin
zirvesi olsa gerek. Daha önce de defalarca dile getirmemize rağmen tüm bu
hususların dikkate alınmaması ne yazık ki AKP İktidarının Parlamentoya olan
saygısını da gözler önüne sermektedir. Artık açıkça ortaya çıkmıştır ki AKP
İktidarı yasal düzenlemelerin Mecliste görüşülmesini basit bir şekil şartından
ibaret görüyor. Dillerden hiç düşmeyen millet iradesine saygı da böyle oluyor
demek. Bu durumu kendileri de birer parlamenter olan siz değerli AKP’li
milletvekili arkadaşlarımın dikkatine ve takdirine sunuyorum. 
Kanun teklifiyle ÖSYM’nin
bizzat kuracağı veya iştirak edeceği şirketlerden sınav hizmetlerine yönelik
olarak yapılacak alımlar 4734 sayılı Kamu İhale Kanunu kapsamından
çıkarılmaktadır. Kim bilir bu sistemle yeni şifreli sınavlara yelken mi açılacaktır?
AKP İktidarında ÖSYM şifreli sınav yapmadı mı? Demek ki bu sistem bile AKP’yi
kesmemiş. 
Dahası da var, 2002 yılında
çıkarılan Kamu İhale Kanunu’nun içi AKP İktidarı tarafından boşaltılmıştır. AKP
döneminde ihale kanunu yirmiden fazla değiştirilmiş, sürekli istisnalar
eklenerek hemen her kamu alımı kapsam dışına çıkarılmıştır. Nitekim, kapsam
dışına alınan istisnai işlem ve kurum sayısı on dokuza çıkmış, istisnalar (s)
bendine kadar gelmiştir. Burada, iktidar mensubu milletvekili arkadaşlarıma alfabemizin
yirmi dokuz harf olduğunu ve hızla bu kanunun “z” harfine doğru yaklaştığımızı
hatırlatmak istiyorum. Kamu alımlarında şeffaflık, rekabet, standart bizim
neyimize? Kamu İhale Kurumunu kaldırın da siz de kurtulun, biz de bunu
eleştirmekten kurtulalım. 
Kanun teklifiyle ÖSYM
Başkanına 5 tane de başkan müşaviri kadrosu ihdas ediliyor. Bu da, herhâlde,
ÖSYM Başkanının bugüne kadar yaptığı birbirinden başarılı uygulamalarının bir
karşılığı olsa gerek. Acaba, her şifreli sınava bir başkan müşaviri mi görevlendirilecek?
Bunu da görürsek, hiç şaşmayacağız. 
Kanun teklifiyle, Diyanet
İşleri Başkanlığına tahsis edilen 15 müşavirlik sayısı da 40’a çıkarılıyor, 25
tane daha başkanlık müşaviri kadrosu ihdas ediliyor. Bu da, bürokrasiyi
artıran, kadrolaşmaya zemin hazırlayan bir başka AKP düzenlemesi olsa gerek.
Kamu kaynaklarının bu şekilde kullanılıyor olması açıkçası bizi rahatsız
etmektedir. Kamu kaynaklarının, vatandaşın paralarının ne kadar özenli, ne
kadar düzgün kullanıldığının en açık göstergelerinden biri olsa… 
BOTAŞ ve Başkent Doğalgazın
durumu bir başka, içler acısı. Biliyorsunuz, 61’inci Hükûmetin ilk icraatları
elektrik ve doğal gaza zam yapmak olmuş; bu da yetmemiş, altı ay içerisinde
ikinci kez zam yapmıştır. Zaten geçimini sağlayamayan, işsizlik ve borç
içindeki vatandaşın belini iyice büken bu zamlara ilişkin olarak
değerlendirmelerimizi daha önce açıklamıştık. Bu zamların altında kötü yönetim
vardır, AKP’li belediyelerin BOTAŞ’a borçlarını ödememesi var. Siz böyle
yaparsanız BOTAŞ’ın da iki yakası bir araya gelmez. AKP’li belediyelerin bu
davranışına göz yuman, ses çıkarmayan Hükûmet çareyi vatandaşın cebine elini
atmakta bulmuş ve enerjiye zam üstüne zam yapmaya devam etmektedir. Üstelik de
BOTAŞ’ın Ankara Büyükşehir Belediyesinden alacağını bir türlü alamaması ve
parayı almak için ancak kanuni düzenleme yapılarak Başkent Doğalgazın
satışından doğacak özelleştirme gelirine el koymak durumunda kalmasıdır.
Nitekim, Özelleştirme İdaresi Başkanlığı Ankara Büyükşehir Belediyesinin doğal
gazdan ötürü BOTAŞ’a ve Hazineye borcu 700 milyon dolardır. Karşılığında
BOTAŞ’ın lojman, gayrimenkul dâhil, bütün bu malları alınabiliyor. Tabii tüm
bunların faturası da yüksek doğal gaz maliyetlerini ödemekte zorlanan vatandaşa
oluyor. 
Yine bu kanun teklifiyle,
2010 yılında AKP tarafından çıkarılan 6085 sayılı Sayıştay Kanunu ile
zayıflayan Sayıştayın denetim gücü büyük ölçüde elinden alınmaktadır.
Sayıştay, Anayasa’mızın 160
ve 164’üncü maddelerinde yüksek denetim kurumu ve hesap mahkemesi olarak
düzenlenmiştir. Sayıştaya kamu kurumlarının bütün gelir ve giderleriyle
mallarını TBMM adına denetleme ve sorumluların hesap ve işlemlerini kesin hükme
bağlama, mahallî idarelerin hesap ve işlemlerinin denetimi ve kesin hükme
bağlanmasıyla genel uygunluk bildirimine ilişkin olduğu... Bunun devre dışı
bırakılması, Türkiye Büyük Millet Meclisinin devre dışı bırakılması demektir.
Bu yasa tasarısı
içerisinde, kadro bekleyen 40 bin öğretmenimize kadro verilmektedir. Ama
hepimiz biliyoruz ki, öğretmen olarak atanmayı bekleyen 110 bin adayımız
vardır. Ayrıca, öğretmen okullarında okuyan öğrencilerimizin kadrolarını
beklediğini de hepimiz biliyoruz. 40 bin öğretmen kadrosu yetersizdir. İhtiyaca
cevap vermemektedir. Sıra bekleyen ve atama bekleyen 110 bin öğretmen ve 110
bin öğretmen ailesinin bir an önce bu isteklerine cevap verilmesi için 110 bin
öğretmen kadrosunun ihdas edilmesi ve bu kadrolara, sıra bekleyen öğretmen
adaylarının atanması daha doğru olurdu. 
Yasanın hayırlı ve uğurlu
olmasını diliyor, hepinize saygılar sunuyorum. (CHP sıralarından alkışlar) 
BAŞKAN – Teşekkür ederim
Sayın Ayaydın.
Üçüncü konuşmacı, Barış ve
Demokrasi Partisi Grubu adına Şırnak Milletvekili Sayın Hasip Kaplan.
Buyurun Sayın Kaplan. (BDP
sıralarından alkışlar)
BDP GRUBU ADINA HASİP
KAPLAN (Şırnak) – Sayın Başkan, değerli milletvekilleri; 302 sıra sayılı
“torba” ile ilgili Barış ve Demokrasi Partisinin görüşlerini anlatacağım.
“Torba” diyorum çünkü bu
torbanın içinde her şey var. Ama bir utançla başlayayım. Bu utanç Mecliste
bütün milletvekillerini rahatsız etmelidir. 2005 yılında bir yasa çıkarılıyor.
Özürlü ve engellilerin erişimiyle ilgili bir süre konulmuş yasaya. İşte,
kamusal alanlarda, parklarda, apartmanlarda rahat ulaşım, iletişimlerini
sağlaması için bu kanun maddesine, bu kanunun içine, şimdi bu süre yakınlaştığı
için tekrar uzatmak için bir madde konulmuş. İşte sosyal devlet rezaleti bunun
adıdır, bunun adıdır. Bu sosyal devlet adına, özürlülerine, engelli
yurttaşlarına karşı olan, kanunların bile uygulamasını erteleyen torbanın
ayıplarından birisi. 
Şimdi, bu ayıpla ilgili
elbette ki grubumuz bir önerge sunacak. Zaten konfederasyonlar, hepsi
grubumuzda idiler, geldiler, ziyaret ettiler ve sıkıntılarını anlattılar.
İçlerinde eski AK PARTİ milletvekili Sayın Lokman Ayva da vardı. Umarım, o
öneriler diğer gruplara da gider, bu rezalet son bulur, bu ayıp düzeltilir. 
Size bir ayıptan daha
bahsedeceğim çünkü aslında o kadar çok ayıp var ki. Ne diyor? Şu sözleri iyi
dinleyin arkadaşlar. “Şu sisteme bakın hele, ülkede 72 bin öğretmen açığı var,
sen sınavla öğretmen seçiyorsun. KPSS hangi akla hizmet ediyor?” Bu sözler size
tanıdık gelebilir. Muhalefet liderlerinden biri mi söyledi? Muhalefetten bir
milletvekili mi söyledi? Hayır. Bunu Başbakan söylemiş vakti zamanında. Bugün
300 bin tane öğretmen açığı var, öğretmen tayin bekliyor. Öğretmenler yıllarca
tayin bekleyerek, bunların içinde onlarcası intihar ederek bu soruna çözüm
getiriyor. Siz mantar gibi üniversiteler kuruyorsunuz. İyi de, öğretmen
yetiştiren bölümler hepsinde de var. O da iyi de, peki, mezun olunca hepsi
açıkta kalıyor; ne olacak? Maalesef, bu konuda, her gün, bununla ilgili
mücadele veren eğitimciler gazlanıyor, coplanıyor, bombalanıyor.
Burada bir ayıp daha…
Ayıplarla dolu bir torba bu. Bu kadar ayıp nasıl bir araya gelir? Uzmanlık komisyonlarını
atlarsınız, İç Tüzük’ü ihlal edersiniz, Anayasa’yı da ihlal edersiniz;
kendinize göre bir “babayasa” yaparsınız, bu torbanın içine her şeyi atarsınız.
Sayıştay denetimini niye kaldırıyorsunuz arkadaşlar ya? Meclis adına Sayıştay
denetim yapıyor, Hükûmeti denetleyecek ve siz kalkıyorsunuz, kendi denetim
yetkinizi kaldırıyorsunuz. Siz çivi mi çaktınız iktidara yani hayatınız boyunca
hep Hükûmet mi olacaksınız? Yani bir gün gideceğiniz aklınıza gelmiyor mu? Bu
yasaların başkalarının eline geçeceğini düşünmüyor musunuz? Bir yasama organı
üyesi olarak ben bunu utanç verici buluyorum. Meclisin denetimini, milletin
iradesinin denetiminden Hükûmeti kaçıracaksınız. Nasıl kaçıracaksınız? TOKİ
imparatorluğuyla kaçıracaksınız. İhaleden kaçırıyorsunuz, Sayıştaydan
kaçırıyorsunuz, vergiden kaçırıyorsunuz, denetimden kaçırıyorsunuz; bütün
yetkileri getiriyorsunuz TOKİ’ye bağlıyorsunuz, TOKİ de Başbakana bağlı.
Vallahi bunun adı “müteahhitlik başbakanlığı”dır, bunun adı “başkanlık sistemi”
değil arkadaşlar. Bu yasanın içindeki ayıp bu. Çok büyük bir ayıp bu, açık
söyleyeyim.
Şimdi, burada, Sayıştayın
denetimi torba kanunda ne arıyor? Sayıştay Meclis adına görev yapmıyor mu?
Yapıyor. Galiba Sayıştayı tamamen ele geçiremedi Hükûmet on sene içinde, bunu
anlıyoruz, tek anladığımız bu. Orada muhalif olanlar var, yasal denetim
yapıyor; yerindelik denetiminden rahatsızlar. 
Değerli milletvekilleri,
burada vahim bir durum daha var: TÜBİTAK Bilim Kurulu olarak görev yaparken,
bir kanunla, 7 tane yöneticisini seçme yetkisi Başbakana tanındı ve TÜBİTAK
yönetimi iktidarın istediği kişilerden oluştu. Bilim Kurulu burası, şimdi
şirketleşiyor, şirket kuracak, ticaret yapacak. Böyle bir anlayış olabilir mi?
Siz ticaretle bilimi bir araya getirdiğiniz zaman, bilim özgürlüğünü yok edersiniz,
onun adı “bilim” değil “film merkezi” olur, “TÜBİTAK film merkezi” olur. Onu
açık söyleyeyim, TÜBİTAK’ın bütün saygınlığı biter, “TÜBİTAK film merkezi” olur
artık. 
Yine, bir şey daha ifade
edeceğim: Adliyeleri kapatıyorsunuz, askerlik şubelerini kapatıyorsunuz, belde
belediyelerini kapatıyorsunuz, millete hizmet gidecek kanalları kapatıyorsunuz;
sonra enerji alanına geliyorsunuz, bu konuda iyisiniz, bütün yetkileri kendi
elinizde bulunduruyorsunuz. 
Şimdi, Sayın Enerji Bakanı,
EPDK’nın yetkilerini kendisine bağlamak istiyor, enerji alanı. Ben, aslında, bu
merakını enerji alanında Sayın Bakanın titizlikle izliyorum. Bakıyorum, enerji
alanında, hemşehrileri sendikalarda var. Sendikalar, Sayın Bakanın hemşehrilerinden
oluşuyor. Sayın Bakanın kendisi de enerji alanında son derece meraklı ama geçen
gün bir söz söyledi ki güneydoğu halkına “Elektrikten hırsızlık yapıyorlar.”
dedi. Bir bölge halkını hırsızlıkla suçladı, açıkça suçladı, kayıp-kaçak
konusunda suçladı ve benim ismimi vererek dedi ki: “Bölgeden bir Milletvekili,
Hasip Kaplan, diyor ki: ‘Burada elektrik çıkıyor, batıya götürüyorsunuz.’ Doğu
neresi batı neresi?” 
Arkadaşlar, dünyada
gelişmiş bütün ülkelerde maden, elektrik nerede çıkıyorsa yüzde 15 oraya
yatırım payı bırakılır, dünyanın her yerinde bu böyledir. Sen şimdi, kırk
yıllık GAP projesinden yüzde 48,7 elektriği alıyorsun, götürüyorsun, kırk yılda
da Şanlıurfa’nın Harran Ovası’nı sulamıyorsun, Mardin Ovası’nı sulamıyorsun.
Sonra, Şanlıurfalı üreticilerin 2 milyar lira elektrik borçları var “hırsız”
diyorsunuz. Borçlu vatandaş ne zamandan beri hırsız oldu? Eğer hırsızlıksa bu,
Ankara Büyükşehir Belediyenizden daha büyük hırsız yok, açık söylüyorum;
hırsızlıksa en büyük hırsızı kendinizde arayın. 
Bir şey daha: Bakın, sulama
yatırımlarında 1 milyon 862 bin hektardan, AK PARTİ İktidarı döneminde sadece
yüzde 2 artış olmuş, 282 bin hektarın ötesine gidememişsiniz. Bu 282 bin
hektarı da İşsizlik Fonu’yla götürüyorsunuz. Şimdi, burada EPDK Başkanı ile
cevap vereceğim. Bakın ne diyor: “En büyük kaçak kayıp İstanbul’da.” Buyurun!
Ben iddia ediyorum, Şırnak milletvekiliyim, Sayın Bakan da Kayseri
milletvekilidir, eğer Şırnak’taki elektrik borcunun 20 katı elektrik borcu
kendi vilayetinde, kaçağı kendi vilayetinde yoksa ben milletvekilliğinden
istifa edeceğim, değilse kendisi de Bakanlıktan değil milletvekilliğinden
istifa etsin. Peki, Sayın Enerji Bakanı, o zaman “Kayserililer de hırsız.” mı
diyeceğiz? Sayın Elitaş’a böyle deme haksızlığını ben nasıl gösterebilirim?
Göstermemek lazım arkadaşlar. Konuşurken, bölgeyi, insanları böyle suçlamak,
ayrımcılık yapmak hiçbir bakana yakışmaz. Buradan, güneydoğudaki bütün
yurttaşlarımızdan özür dilemeye davet ediyorum… 
(Mikrofon otomatik cihaz
tarafından kapatıldı) 
HASİP KAPLAN (Devamla) –
…yoksa hırsızlıklarını enerji alanında peşi sıra açıklamaya devam edeceğim. 
Kimin hırsız olduğunu
elektrikte, enerjide, kimin olmadığını da halkımız biliyor diyor, saygılar
sunuyorum. (BDP sıralarından alkışlar) 
BAŞKAN – Teşekkürler Sayın
Kaplan. 
Gruplar adına konuşmalar
tamamlanmıştır. 
Şimdi, şahısları adına
İzmir Milletvekili Sayın Musa Çam. 
Buyurun Sayın Çam. (CHP
sıralarından alkışlar) 
MUSA ÇAM (İzmir) – Sayın
Başkan, Parlamentonun saygıdeğer üyeleri; hepinizi saygıyla selamlıyorum. 
6 Nisan 2011 tarihinde bir
yetki kanunu çıkarıldı ve bu yetki kanununa dayalı olarak da geçtiğimiz yıl
çıkarılan otuz beş tane kanun hükmünde kararnameyle ülkemiz yönetiliyor. 
Şimdi, bir yıldır Türkiye
Büyük Millet Meclisinde hepimiz görev yapıyoruz. Ben de Plan ve Bütçe
Komisyonunda görev yapıyorum. Plan ve Bütçe Komisyonuna birçok kanun geldi ve
birçok kanunu görüştük, müzakere ettik fakat ilk kez hayatımda, bu bir yıllık
süre içerisinde bu kadar sıkıntı çektiğim bir dönemi yaşadım. Gelen birçok
kanun teklifiyle ilgili çok uzun süren müzakereleri gerçekleştirdik, çok
tartışmalarımız oldu, ara verdiğimiz dönemler oldu ama ilk kez bu kanun
teklifini, bu “torba kanun” diye adlandırılan… Aslında torba da değil, tamamen
bir çuval oldu çünkü 36 madde olarak geldi ama oradan getirilen ilavelerle
birlikte toplam 59 maddeye ulaştı ve tamamen birbirinden farklı.
Bakın, arkadaşlar, biraz
önce Kalkınma Bakanımız buradaydı. Kalkınma Bakanına “59 maddelik bu kanun
teklifinde sizin Bakanlığınızı ilgilendiren bir madde var mı?” diye sorduğumda,
Sayın Bakan “Beni ilgilendiren hiçbir madde yok.” dedi ama bu 59 tane maddenin
içerisinde Maliye Bakanlığını, Kalkınma Bakanlığını, Hazine Müsteşarlığını,
Enerji ve Tabii Kaynaklar Bakanlığını, Çalışma ve Sosyal Güvenlik Bakanlığını,
Sosyal Güvenlik Kurumunu, Aile ve Sosyal Politikalar Bakanlığını, Millî Eğitim
Bakanlığını, Adalet Bakanlığını, Ulaştırma Bakanlığını, İçişleri Bakanlığını,
Millî Savunma Bakanlığını, Sanayi ve Ticaret Bakanlığını, Sayıştay
Başkanlığını, YÖK’ü, TÜBİTAK’ı, Devlet Personel Başkanlığını, ÖSYM’yi, Sivil
Havacılığı, EPDK’yı, Kamu İhale Kurumunu, Yüksek Seçim Kurulunu, Gelir
İdaresini, Kredi ve Yurtlar Kurumu dâhil olmak üzere onlarca kurumu
ilgilendiren bir kanun teklifini görüşüyoruz arkadaşlar. Geçtiğimiz günlerde
Plan ve Bütçe Komisyonunda bunu görüşür iken bu görüşmeye katılan isim Aile ve
Sosyal Politikalar Bakanı Sayın Fatma Şahin’di. Sayın Fatma Şahin’i
ilgilendiren maddenin sayısı da 59 maddenin içerisinde sadece 2 taneydi ve 59
maddeyle ilgili Sayın Bakan yorum yapmak ve hatta sorulan sorulara cevap vermek
durumunda kaldı arkadaşlar. 
Sayın Başkan, şöyle bir
tabloyla karşı karşıya kaldık: Milletvekilleri olarak, Plan ve Bütçe Komisyonu
üyeleri olarak bürokratlara sorduğumuz sorulara yeteri kadar cevap alamadık.
Sayın Bakan konusuyla ilgili olmadığı için vermiş olduğumuz sorulara da doğru
dürüst cevap veremedi. Öyle bir durum oldu ki enerji konusunu konuştuğumuz
dönemde EPDK temsilcisi orada kalktı, “Biz bu getirilen kanun teklifine, maddeye
karşıyız.” diye orada söz aldı ve konuştu ama Enerji ve Tabii Kaynaklar
Bakanlığından gelen bir genel müdür, daire başkanı “Hayır, öyle değil. Biz buna
katılıyoruz, böyle olması gerekir.” diye de bir cevap verdi. Şunu gördük: O gün
oradaki tartışmalara katılan, bürokrasiden gelen arkadaşlarımız ile Hükûmet
temsilcileri arasında çok büyük bir nüans farkı olduğunu ve birbirinden çok
farklı düşündüklerini orada açık ve net bir şekilde gördük. 
Bir şey daha bizi çok üzdü:
On yıllık AKP Hükûmeti döneminde, iktidarı döneminde devlet bürokrasisinde
bilgi, beceri, yetenek, liyakatin önemli olmadığını, sadece AKP’nin yandaş
bürokrasiyle oraya konuşlandığını ve oranın doldurulduğunu açık ve net bir
şekilde gördük. Bu, devlet terbiyesine yakışacak bir tutum ve davranış biçimi
değildir ve bürokrasinin ne şekilde ve nasıl ele geçirildiğini bir kez daha
burada görmüş olduk. 
Değerli arkadaşlar, şunu
söylemek gerekiyor: Bu “çuval” diye adlandırdığımız torba kanunun en önemli
maddelerinden bir tanesi Sayıştay. Şimdi, on yıldır iktidardasınız ve devletin
bütün kurum ve kuruluşlarına istediğiniz kadroları da getirdiniz ve orada görev
verdiniz. Sayıştay, Türkiye Büyük Millet Meclisi adına, bizler adına, sizler
adına tüm kurum ve kuruluşları denetleyen ve gerekli raporları hazırlayan
ve Türkiye Büyük Millet Meclisine bilgi
vermesi gereken bir kurum ve geçtiğimiz bir buçuk yıl içerisinde Sayıştayla
ilgili değişiklikleri yine bu Parlamento yaptı ve sizler yaptınız, sizin
iktidarınız döneminde yapıldı ama aradan geçti bir buçuk yıl, şimdi Sayıştayda
bir değişiklik yaparak Sayıştayı devre dışı bırakmak istiyorsunuz. O zaman,
burada aklımıza gelen olay şudur açık ve net bir şekilde: Evet, tüm kurum ve
kuruluşlarda yolsuzluklar ve şaibeler almış başını gidiyor. 2 bine yakın
belediyede, yerel yönetimlerde… On yıla yakın zamandır iktidardasınız ve yerel
yönetimlerde olan yolsuzluklar ve şaibeler almış başını gidiyor. Şimdi, her
şeye rağmen, on yıllık bu kadrolaşmaya rağmen hâlâ Sayıştayda namuslu, dürüst,
devleti düşünen bürokrasi vardır ve görevlerini yapmaktadırlar ama onları da
devre dışı bırakmak için şimdi Sayıştay Kanunu’nda bir değişiklik yaparak,
devletin bürokrasisini devre dışı bırakarak bu raporların tutulmasını ve bu
raporların kamuoyuyla paylaşılmasını istemiyorsunuz ve bunların -gizlenmesini,
saklanmasını- ortaya çıkartılmasını istemiyorsunuz. Bu yapılan yanlıştır. Bir
söz vardır, “Keser döner, sap döner, bir gün gelir devran döner.” arkadaşlar.
Bu nedenle, Sayıştayı devre dışı bırakmak yerine Sayıştayın kadrolarının
güçlendirilmesi, bilgi birikimli, yetenekli ve liyakatli kadrolarla
oluşturulması gerekirken ama getirmiş olduğunuz bu kanun, torba kanun değil,
çuval kanunla birlikte Sayıştayı devre dışı bırakmak istiyorsunuz. Bu kabul
edilebilir değildir. 
Bu nedenle, getirmiş oludunuz
bu elli dokuz maddelik çuval kanuna ret oyu vereceğimizi söylüyor, hepinizi
saygıyla selamlıyorum. (CHP sıralarından alkışlar)
BAŞKAN – Teşekkür ederim
Sayın Çam.
Şimdi, Feramuz Üstün,
Gümüşhane Milletvekili. (AK PARTİ sıralarından alkışlar) 
FERAMUZ ÜSTÜN (Gümüşhane) –
Sayın Başkan, değerli milletvekilleri; 302 sıra sayılı Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Teklifi’nin birinci
bölümünde şahsım adına söz aldım. Bu vesileyle yüce heyetinizi saygılarımla selamlıyorum.
Teklifin 2’nci maddesi 298
sayılı Seçimlerin Temel Hükümleri ve Seçmen Kütükleri Kanunu’nun 15’inci
maddesinde değişiklik yapmaktadır. Bu madde seçim yasaklarını düzenlemektedir.
Buna göre oy verme gününden önceki gün saat 18.00’den sonra ve oy verme gününde
seçim propagandası yapan, seçimin düzenini bozacak veya oy vermenin serbestlik
içinde yapılmasını engelleyecek söz ve yazılar ile propaganda yapanlara üç
aydan bir yıla kadar hapis cezası verilecektir. Bu madde bu cezayı, yüz günden
iki yüz güne kadar adli para cezası şekline dönüştürmektedir.
10’uncu madde, 2918 sayılı
Karayolları Trafik Kanunu’nun 41’inci maddesinde değişiklik yapmaktadır.
Maddede, bazı ehliyet türlerine göre en az sekiz yıllık kesintisiz eğitimi
bitirmiş olma şartına yer verilmektedir. Teklif ile bu ehliyet türleri arasına
F, G ve H sınıfı ehliyetler de dahil edilmektedir. F sınıfı traktörlerin, G
sınıfı iş makinelerinin ve H sınıfı da hasta veya sakatların kullanacağı
araçların kullanılmasına yetki vermektedir. Ayrıca 18/8/1997 tarihinden önce
ilkokulu bitirenlerde bu şartın aranmayacağına ilişkin istisna hükmü
eklenmektedir.
12’nci madde 3294 sayılı
Sosyal Yardımlaşma ve Dayanışmayı Teşvik Kanunu’nun 2’nci maddesinde değişiklik
yapmaktadır. Kanun’un 2’nci maddesi genel olarak herhangi bir sosyal güvenlik
kuruluşuna tabi olmayan ve buralardan herhangi bir aylık almayanların fon kapsamına girmesini öngörmektedir.
Teklifin bu maddesi ile bu kurala istisna getirilmekte ve hane içindeki kişi
başına düşen geliri asgari ücretin net tutarının bir bölü üçünden az olanlar yani 233 TL’den az olanlar, afetlerden zarar
görenler ile şehit ve gazi yakınları da kapsama alınmaktadır.
13’üncü madde 3294 sayılı
Kanun’a yeni madde ihdas etmektedir. Eklenen yeni madde uyarınca, 3294 sayılı
Kanun uyarınca yapılan yardımlar ve destekler ile 2022 sayılı Kanun uyarınca
kişilere bağlanan yaşlılık ve özürlülük yardımları kişi izin verse dahi haczedilemeyecek,
devir ve temlik edilemeyecek hâle getirilmektedir. 
20’nci maddeyle 5352 sayılı
Adli Sicil Kanunu’nda değişiklik yapılmakta ve kamu kurum ve kuruluşlarına
mevzuatın sicil ve arşiv kaydı alınmasını öngördüğü hâllerde adli sicil ve
arşiv kayıtlarında sorgulama yapabilme yetkisi verilmektedir. Mevcut durumda adli
sorgulama hâkim ve savcılar tarafından doğrudan, kolluk güçleri tarafından ise
Adalet Bakanlığının onayı ile yapılabilmektedir. Madde ile ayrıca gerçek
kişilerin kendileriyle ilgili adli sicil ve arşiv kayıtlarını güvenli kimlik
doğrulama araçlarını kullanarak sorgulama yapabilmesine ve kayıtları fiziki
veya dijital ortamda ilgilisine verebilmesine imkân getirilmektedir. “Güvenli
kimlik doğrulama araçları” olarak tanımlanan araçların başında e-devlet sistemi
ile oluşturulan kullanıcı adı ve parolası gelmektedir. Bu sistemde bireyler
sigortalılık durumları, aldıkları maaş ve devlete olan borçları gibi kamuyla
ilişkilerini görebilmektedirler.
21’inci maddeyle 5352
sayılı Kanun’un 17’nci maddesinde değişiklik yapılmaktadır. Maddeyle, mevcut
mevzuat uyarınca adli sicil ve arşiv kayıtlarının talep edilmesi hâlinde
kişilerden alınan 5 TL’lik ücretin… Kişilerden alınan bu ücretten vazgeçilmesi
öngörülmektedir. 
Uygulamada yaşanan
sorunların giderilmesi ve ihtiyaçların karşılanmasını amaçlayan bu kanun
teklifinin milletimize hayırlı uğurlu olmasını diliyorum ve yüce heyetinizi
saygıyla selamlıyorum. (AK PARTİ sıralarından alkışlar) 
BAŞKAN – Teşekkür ederim
Sayın Üstün. 
Sayın milletvekilleri,
birinci bölüm üzerindeki görüşmeler tamamlanmıştır. 
Şimdi, sisteme giren
arkadaşlarımız var, soru-cevap işlemi yapacağız. 
Sırasıyla söz veriyorum. 
Sayın Işık… Yok. 
Sayın Oğan… Yok. 
Sayın Tanal… 
MAHMUT TANAL (İstanbul) –
Teşekkür ederim Sayın Başkan. 
Torba yasasının 57’nci
maddesindeki “Kamu alacakları 51’inci maddesine göre belirlenen gecikme zammı
oranında faiz uygulanır.” hükmü. Neden devlet kendi lehine, bu kadar lehine
düzenleme yapıyor İcra İflas Kanunu’ndaki hükümlerde böyle bir düzenleme
yapmıyor? Bu, alacak-borç dengesi açısından eşitlik ilkesine aykırılık teşkil
etmez mi? 
İkinci soru: Torba
yasasının 47’nci maddesinde, Borçlar Kanunu’nun sekiz yıl uygulaması
erteleniyor. Asıl olan, ekonomik anlamda güç durumda olanların lehine olan bu
Yasa’nın uygulanması gerekmez mi, neden erteleniyor? 
Teşekkür ederim.
BAŞKAN – Teşekkürler Sayın
Tanal.
Sayın Genç…
KAMER GENÇ (Tunceli) –
Teşekkür ederim Sayın Başkan.
Şimdi, gayriciddi bir
Hükûmet, hükûmet etmesini bilmeyen bir Hükûmet. Karşımıza teklifler gelmiş.
Hepsi devlet bütçesine külfet getiren, harcama yetkisini getiren, kadro
oluşturmasını getiren teklifleri… Âciz olan bir Hükûmet. Karşımıza çıkıp da
bunları hükûmet tasarısı olarak getirmiyor, milletvekilleri teklif getiriyor.
Bu kadar gayriciddi bir hükûmet hangi yüzle gelip de burada oturuyor, onu
öğrenmek istiyorum, bir.
Geçen hafta Silivri
Cezaevini ziyaret ettim. Odatv’den mahkûm olan Soner Yalçın ve arkadaşları on
sekiz aydır içeride. Bir sene on ay önce TÜBİTAK’a demişler ki: “CD’ler sahte,
buraya belge ilave edilmiş.” Bir yıl bir aydır TÜBİTAK’a bunlar gönderilmiş,
hâlâ bilgi testi yapılıp da gönderilmiyor, inceleme yapılıp gönderilmiyor. Bu
Hükûmet evvela gelip burada Meclise hesap versin. 
(Mikrofon otomatik cihaz
tarafından kapatıldı) 
KAMER GENÇ (Tunceli) - Niye
TÜBİTAK’a talimat veriyor da bu bilirkişi incelemesini bir seneden fazla
uzatıyor ve bu insanlar haksız yere içeride yatıyor?
BAŞKAN – Teşekkürler Sayın
Genç.
Sayın Kuşoğlu…
BÜLENT KUŞOĞLU (Ankara) –
Teşekkür ederim Sayın Başkan.
Sayın Bakanım, bu torba
kanun teklifinin 23’üncü maddesiyle, Başkent Doğalgazla ilgili olarak yani
Belediyenin de, Büyükşehir Belediyesinin de ortak olduğu Başkent Doğalgazla
ilgili olarak bir af niteliğinde hüküm getiriliyor. Buradaki Belediyeye ait
hissenin tutarı nedir? Belediyeye ne kadarlık bir avantaj sağlanıyor? Bununla
ilgili rakamları verebilmeniz mümkün müdür? 
Teşekkür ederim.
BAŞKAN – Teşekkürler Sayın
Kuşoğlu.
Sayın Ağbaba…
VELİ AĞBABA (Malatya) –
Sayın Başkan, Malatya Yazıhan ilçesi Malatya’ya 40 kilometre uzaklıkta olup iki
belde, yirmi sekiz köyü bulunmaktadır. İlçe nüfusu 15.568’dir. Yazıhan
ilçesinde bir banka şubesinin olmaması büyük sorunlara sebep olmaktadır. Tarım
ve hayvancılık ile geçimini sağlayan yöre halkının, köy muhtarlarının, yardım
ve destek alan vatandaşların, emekli maaşı alan yaşlıların, 2022’ye göre aylık
alan yaşlı ve malul vatandaşlarımızın banka işlemlerini yapabilmek için
Malatya’ya gitmeleri gerekmektedir. Yazıhan’da kamu kurum ve kuruluşlarında 543
personel çalışmakta olup kurumlar ve memurlar banka işlemlerini gerçekleştirmek
için mesai bitiminden önce izin alıp Malatya’ya gitmek zorundalar. Yazıhan
ilçesindeki kurumların bankalara olan 24 milyon liralık nakit akışı
bulunmaktadır, ayrıca vatandaşların banka işlemleri de dikkate alındığında
açılacak banka şubesi zarar etmeden çalışabilecektir. Yazıhan ilçesinde Ziraat
Bankasının bir şubesi…
(Mikrofon otomatik cihaz
tarafından kapatıldı) 
BAŞKAN – Sayın Yılmaz…
DİLEK AKAGÜN YILMAZ (Uşak)
– Teşekkür ederim Sayın Başkan.
Ben Sayın Bakana görüşmekte
olduğumuz kanunun 11’inci maddesindeki düzenlemeyi sormak istiyorum.
Sayın Bakan, bu 11’inci
maddeyle Yükseköğretim Kanunu’nun 45’inci maddesinde bir değişiklik
yapıyorsunuz ve bu yıl üniversite sınavına girmiş olan öğrencilerle ilgili
olarak ağırlıklı ortaöğrenim başarı puanının geçerli olması koşulunu
getiriyorsunuz. Ancak, hâlen daha okumakta olan, liselere girerken başarılı
liseleri tercih eden, ağırlıklı ortaöğrenim başarı puanlarının onlara fayda getireceğini
düşünerek o tercihleri yapan öğrencilerle ilgili, diğer öğrencilerle ilgili bu
eşitsizliği gidermiyorsunuz. Yani, meslek liselerinde, daha önce 6287 sayılı
Yasa’da meslek liselerinde okuyan öğrencilere ek puan verilmesiyle ilgili bu
konuda bir düzenleme yapıldı ama fen liseli, Anadolu lisesi ve düz liselerde
okuyan çocuklarla ilgili, yani şu anda okuyanlarla ilgili bir düzenleme
yapılmadı.
(Mikrofon otomatik cihaz
tarafından kapatıldı) 
BAŞKAN – Sayın Acar…
GÜRKUT ACAR (Antalya) –
Teşekkür ederim Sayın Başkan.
Sayın Bakan, Hükûmet olarak
soruyorum: İlkokullara Arapça dersi konulması, 4+4+4 Kanunu’yla ilgili uygulama
başlamıştır ve bu başlamaya karşı da halkın büyük tepkisi ortaya çıkmıştır. Bu
tepki ortaya çıkmışken biz önümüzde KCK uygulaması adı altında Eğitim-Sen’in,
KESK’in yöneticilerinin içeri alındığını görüyoruz. Sayın Bakan, Türkiye’deki
bütün demokratik örgütleri susturacak mısınız? Bugün en büyük öğretmen örgütü
olan Eğitim-Sen’in üzerinde yaptığınız bu baskı nedir? Bu 4+4 uygulaması bütün
okulları imam hatip hâline getirmektedir, halk buna tepki koymaktadır. Siz
Türkiye’yi susturmaya mı çalışıyorsunuz? 
Teşekkür ederim. (CHP
sıralarından alkışlar) 
BAŞKAN – Teşekkürler Sayın
Acar. 
Sayın Eyidoğan…
HALUK EYİDOĞAN (İstanbul) –
Sayın Başkan, Türkiye ulusal petrol üretimi tarihinde 2 kez 4 milyon ton ham
petrol üretimi yapmış bir ülkedir. Son yıllarda sondaj sayısı artmış
gözükmesine rağmen bugün 2 milyon ton ham petrol üretiminin üzerine
çıkamıyoruz. Neden? 
Son on yıldır kömürün
elektrik enerjisinde kullanımı giderek azalmıştır. Bu ulusal kaynağın yeni
teknolojiler kullanılarak elektrik üretimini arttırma konusunda bir strateji
var mıdır? 
Teşekkür ederim. 
BAŞKAN – Teşekkürler. 
Sayın Kurt…
KAZIM KURT (Eskişehir) –
Teşekkür ederim Sayın Başkan. 
Sayın Bakanım, ben
Komisyonda da sordum ama cevap alamamıştım, şimdi size tekrar soruyorum. 298
sayılı Seçimlerin Temel Hükümleriyle İlgili Kanun’un 180’inci maddesine göre şu
anda görülmekte olan kaç dava var ve bu davaların sanıkları kimlerdir? 
Teşekkür ederim. 
BAŞKAN – Teşekkürler. 
Sayın Ayhan…
EMİN HALUK AYHAN (Denizli)
– Teşekkür ediyorum Sayın Başkan. 
Aracılığınızla Sayın Bakana
bir soru tevdi etmek istiyorum. Bu kanun teklifiyle ilgili kaç komisyon vardır
ve bunlarda kaç üye vardır? En azından AKP’li bu komisyon üyelerinin bu
teklifleri görmemesinden Sayın Hükûmet rahatsız değil midir? 
Teşekkür ediyorum. 
BAŞKAN – Teşekkürler. 
Sayın Bakanım, buyurun. 
BİLİM, SANAYİ VE TEKNOLOJİ
BAKANI NİHAT ERGÜN (Kocaeli) – Evet, teşekkür ediyorum arkadaşlarımıza. 
Tabii, kanun teklifleri,
komisyon üyeleri Türkiye Büyük Millet Meclisinin genel uygulamaları
çerçevesinde sadece komisyon üyeleri değil, bütün milletvekilleri tarafından
açıkça görülme imkânına sahiptir. Yani bu kanun tekliflerinin neler olduğunu
komisyon safhasına gelmeden önce de milletvekilli arkadaşların ister komisyon
üyesi olsunlar ister komisyon üyesi olmasınlar yani gelen evrakları, diğer
Türkiye Büyük Millet Meclisinin prosedürlerini yakından takip ederlerse,
danışmanlarını bu konuda görevlendirirlerse sanırım bütün kanun tasarı ve
tekliflerini milletvekillerimizin yakından görmesi, incelemesi imkânı
olacaktır, komisyon üyelerimiz de dâhil. Zaten komisyonlar, kanun tasarı ve
tekliflerini ayrıntılı bir şekilde komisyon görüşmeleri sırasında müzakere
etmektedirler. Son sorudan başlayarak cevaplamış olayım. 
KAMER GENÇ (Tunceli) –
Teklif oradan geliyor, daha nerede müzakere ediyoruz, senin daha kendinden
haberin yok!
BİLİM, SANAYİ VE TEKNOLOJİ
BAKANI NİHAT ERGÜN (Kocaeli) – Değerli arkadaşlar, birtakım sayılarla ilgili
konuları yazılı olarak cevaplandırırım, ama kanun teklifleri: Türkiye Büyük
Millet Meclisi, milletvekili arkadaşlarımız her vesileyle kanun teklifi
verebilirler ve bu kanun teklifleri komisyonlarda birleştirilebilir ve
birleştirilerek daha geniş kapsamlı bir kanun teklifine dönüşme imkânına her
zaman sahiptir. Dolayısıyla, bu kanun da bu şekilde…
KAMER GENÇ (Tunceli) –
Nasıl birleştirilip geniş kapsamlı oluyor! İç Tüzük’ün 35’inci maddesini oku. Yeni
teklif veremez.
BAŞKAN – Lütfen dinler
misiniz, lütfen…
KAMER GENÇ (Tunceli) –
Yanlış yapılıyor hep. Hem Başkanlığınız doğru düzgün Meclisi yönetemiyor hem de
İç Tüzük’e uyulmuyor…
İHSAN ŞENER (Ordu) –
Bağırma! Bağırma! 
KAMER GENÇ (Tunceli) - …hem
siz burada, tutuyorsunuz Hükûmeti destekliyorsunuz.
BİLİM, SANAYİ VE TEKNOLOJİ
BAKANI NİHAT ERGÜN (Kocaeli) – …milletvekili arkadaşlarımızın vermiş olduğu
tekliflerle oluşmuştur. Milletvekillerinin…
KAMER GENÇ (Tunceli) –
Böyle şey olur mu ya! Orada niye oturuyorsunuz? İç Tüzük’ün 35’inci maddesi
diyor ki: “Komisyonlar kanun teklif edemez.” 20 maddelik kanun 59 maddeye
çıkmış! Bunu niye, uyuyorsunuz da engellemiyorsunuz? 
BAŞKAN – Bugüne kadar nasıl
uygulanıyorsa öyle uygulanıyor. 
KAMER GENÇ (Tunceli) –
Bugün değil beyefendi. Bu devleti yok ediyorsunuz, bu devleti tahrip
ediyorsunuz. Meclisi yönetemiyorsunuz.
BAŞKAN – Eğer sizin bu
bağırıp çağırmanız İç Tüzük’e uygunsa bağırıp çağırmaya devam edin lütfen. Rica
ediyorum…
KAMER GENÇ (Tunceli) – Ama
ricayla bu iş olmaz ki! Kanunları berbat ediyorsunuz, doğru dürüst kanun
çıkarmıyorsunuz ya!
BAŞKAN – Soru sordunuz,
Sayın Bakan konuşuyor, oturun, dinleyin, vakti gelince müsaade alın, konuşun,
ne diyorsanız söyleyin. Bu yaptığınız usule uymuyor, İç Tüzük’e uymuyor Sayın
Genç, kusura bakmayın.
KAMER GENÇ (Tunceli) – İç
Tüzük’e riayet etmiyorsunuz, sizin riayet etmediğiniz İç Tüzük’e göre bizim
burada çalışmamız mümkün değil. 
BAŞKAN – Tamam, buyurun
konuşun o zaman. 
MUSTAFA ELİTAŞ (Kayseri) –
Sayın Bakanım, siz devam edin, biz sizi dinliyoruz.
KAMER GENÇ (Tunceli) –
“Konuşun” ama İç Tüzük’e riayet ettirin bu Hükûmeti! 
BAŞKAN – Riayet ediyor.
KAMER GENÇ (Tunceli) –
Etmiyor! 
BAŞKAN – Cevap veriyor,
siz, lütfen dinlemek durumundasınız. Sonra istiyorsanız söz alın, lütfen…
Lütfen…
KAMER GENÇ (Tunceli )- İç
Tüzük’ün 35’inci maddesini oku.
BİLİM, SANAYİ VE TEKNOLOJİ
BAKANI NİHAT ERGÜN (Kocaeli) – İç Tüzük’e göre soru sordunuz, biz de İç Tüzük’e
burada sorduğunuz sorulara cevap veriyoruz, tam da İç Tüzük’e uyarken bizi İç
Tüzük’e uymamakla itham eden bir yaklaşım içinde olmanız da çok açıkçası
milletvekilliğine yakışan bir yaklaşım değil. 
MEHMET GÜNAL (Antalya) – Ne
alakası var Sayın Bakan? İç Tüzük’e uymuyorsunuz.
BİLİM, SANAYİ VE TEKNOLOJİ
BAKANI NİHAT ERGÜN (Kocaeli) – Uyuyoruz, cevap veriyoruz işte, İç Tüzük’e
uyarak cevap veriyoruz. 
MEHMET GÜNAL (Antalya) –
Cevap vermek İç Tüzük’e uygun da öteki İç Tüzük’e uymayanlar ne olacak? 
MUSTAFA ELİTAŞ (Kayseri) –
Bağırıp çağırmak da İç Tüzük’e uymuyor. 
BİLİM, SANAYİ VE TEKNOLOJİ
BAKANI NİHAT ERGÜN (Kocaeli) - Efendim,
Sayın Başkan da diyor ki: “İç Tüzük’e uygun yasama faaliyetlerini komisyonlarda
yürütüyoruz.” 
MEHMET GÜNAL (Antalya) –
Yani, sanki hiçbir şey yokmuş gibi söylüyorsunuz. 
BAŞKAN – Sayın Günal…
BİLİM, SANAYİ VE TEKNOLOJİ
BAKANI NİHAT ERGÜN (Kocaeli) – Değerli arkadaşlar, eğer sorularınıza cevap
istiyorsanız müsaade edin, bu sorulara düzgün bir şekilde cevap vermeye
çalışayım. 
Odatv’yle ilgili TÜBİTAK’a
gelen ilk talep, kapsamı son derece dar bir talepti. Bu talep, gerek mahkemenin
gerekse sanıkların avukatlarının yeni talepleriyle son derece kapsamlı bir
talep hâline geldi ve son mahkemede de TÜBİTAK tarafından yeni gelen
taleplerle, bu taleplerin ayrıntılı bir şekilde incelenip arzu edilen net
cevapların verilmesi için, çok… Çünkü çok spesifik soruların sorulduğu bir
konudur bu. Bu bilirkişi raporlarının, muhtelif bilirkişi raporlarının TÜBİTAK
tarafından incelenmesi ve net bir incelemeye tabi tutulması, kapsamın da son
derece genişletilmiş olması bu davaların sağlıklı yürümesi açısından da son
derece… TÜBİTAK’tan, sorulan sorulara, çok ciddi, ayrıntılı sorulara alelusul
cevap verilmesini beklemek de doğru bir yaklaşım değildir.
KAMER GENÇ (Tunceli) –
Sunulan belgeler sahte mi değil mi? Bu, uzun bir incelemeyi gerektirmez ki. 
BİLİM, SANAYİ VE TEKNOLOJİ
BAKANI NİHAT ERGÜN (Kocaeli) - Bizim
TÜBİTAK’a talimat vererek “Aman, bunlara cevap vermeyin, geç cevap verin.” veya
talimat vererek “Haydi ya, bir an evvel cevap verin, alelusul, nasıl olursa
olsun.” deme hakkımız yok. Kimsenin hakkını ketmedecek, kimseyi haksızlığa
uğratacak bir cevap TÜBİTAK’tan beklenmesin. Bu son mahkemede ilave bir süre
talebinde bulunulmuştur. Muhtemelen de bir ay, bir buçuk ay içerisinde bu
cevaplar mahkemeye iletilmiş olacaktır. Dolayısıyla, hem avukatların talepleri
hem de mahkeme heyetinin talepleriyle konunun genişlemiş olması nedeniyle
şimdiye kadar bu cevaplar gecikmiştir, kendilerine de bu yazılı olarak
bildirildi, zaten kamuoyuna da gereken açıklamalar yapıldı. Bunu hatırlatmak
istiyorum. 
Bir başka konu, ham petrol
üretimi şimdiye kadar 2 milyon tonun üzerine çıkmadı. Türkiye, petrol
kaynakları zengin olan, petrol kaynakları, rezervleri sürekli artan bir ülke
değil. Petrol aramalarında, belirli gaz aramalarında belirli adımlar ortaya
çıkıyor ama Türkiye, enerji kaynaklarını çeşitlendiren, özellikle kömür
rezervlerini enerji üretiminde kullanma konusundaki yatırımlarını hızlandıran
bir ülkedir. Kaldı ki, bu tasarının içerisinde bile linyitle alakalı alanlarda
enerji üretimini ciddi manada artıracak bazı maddeler de vardır. Linyit
kaynakları ve kömür kaynakları enerji üretiminde Türkiye’nin hızlı bir şekilde
kullanmış olduğu bir alandır. 
Son KESK yönetimine ilişkin
davanın, soruşturmanın içeriğini bizim bilme imkânımız yok. Bu kişiler hangi
nedenle soruşturulmaktadır, hangi nedenle gözaltına alınmıştır, hangi nedenle
tutuklanma talebinde bulunulmuştur, tutuklanır veya tutuklanmaz, bunlar
mahkemenin bileceği işlerdir. 
“Hükûmet, insanları
susturmaya mı çalışıyor?” Niye susturmaya çalışsın. Herkes, isteyen istediğini
yazıyor ve konuşuyor. Dolayısıyla, Türkiye’de biz soruşturmanın çerçevesini
bilmediğimiz, yargılamanın çerçevesini bilmediğimiz, bilmemiz de gerekmeyen bir
dava konusunda böyle bir ithamı açıkçası hak etmediğimizi düşünüyoruz. Kaldı
ki, millî eğitimle ilgili yapılmış olan düzenlemelerde de aynı şekilde
tartışmalar burada zaten yapıldı; yani 4+4’ün ülkeye ne getireceği, ne
getirmeyeceği konusunda bu kanun burada çıkarken gerekli tartışmalar yapıldı.
Elbette, uygulama sırasında da birtakım öneriler, değerlendirmeler süreç
içerisinde yapılacaktır; onları da hep beraber göreceğiz. 
Ağırlıklı ortaöğretim
başarı puanının üniversite lisans yerleştirme sınavlarında, öğrenci yerleştirme
sınavlarında bundan sonra dikkate alınmaması konusu yeni alınmış bir karar
Yüksek Öğretim Kurulu tarafından ama bu kanunda, bu yıl öğrenciler sınava
girdikleri için ve sınava girerken bu tür düşünceleri de içlerinde taşıdıkları
için bu kanun o konuya bu yıl uygulanmak üzere ve bundan sonraki yıllarda
uygulanmamak üzere bir istisna getiriyor. Dolayısıyla, bu yeni sistemde
öğrencilerin doğrudan doğruya bireysel başarılarının ön plana çıkacağı bir
noktaya doğru konu gitmektedir. Bu şekilde, arkadaşlarımıza, bilgi vermekte
fayda var. 
Başkent Doğalgaza bu
kanundaki düzenleme ne getirecektir? Bu konuyla ilgili şöyle bir açıklama
yapabiliriz: Başkent Doğalgaz Dağıtım AŞ’nin, şu anda, yüzde 80 hissesi
özelleştirme kapsamında ve programında. Bu hisselerin tamamı Ankara Büyükşehir
Belediyesine aitken Özelleştirme Yüksek Kurulu kararıyla kapsam ve programa
alınmış özelleştirme. Geriye kalan yüzde 20 oranındaki hissenin yüzde 19’u
Ankara Büyükşehir Belediyesine ve Büyükşehir Belediyesinin belediye iktisadi
teşekkülüne aittir. Gerek yüzde 80 oranındaki hisse gerekse yüzde 20 oranındaki
hisse kapsam ve programa alınırken herhangi bir ödeme yapılmamaktadır.
Büyükşehir Belediyesinin ve EGO’nun Başkent Doğalgaz Dağıtım AŞ’ye olan
borçlarına faiz yürütülmekte ve hiçbir borcu da silinmemektedir. Bu düzenleme
böyle bir yaklaşımı getirmiyor.
BAŞKAN – Sayın Bakanım,
vaktimiz tamam.
BİLİM, SANAYİ VE TEKNOLOJİ
BAKANI NİHAT ERGÜN (Kocaeli) – Evet, soruların cevabı bu kadar.
BAŞKAN – Teşekkür ediyorum.

Birinci bölüm üzerindeki
görüşmeler tamamlanmıştır.
Şimdi, birinci bölümde yer
alan maddeleri, varsa o maddeler üzerindeki önerge işlemlerini yaptıktan sonra
ayrı ayrı oylarınıza sunacağım.
1’inci madde üzerinde üç
önerge vardır, okutuyorum:
Türkiye Büyük Millet
Meclisi Başkanlığına
Görüşülmekte olan 302 sıra
sayılı yasa teklifinin birinci maddesine bağlı Ek madde 3’ün birinci
fıkrasındaki “ödemiş oldukları” ibaresinden sonra “günlük ikiyüz euroyu
geçmeyen” ibaresinin ilavesini arz ederim. 
 Kamer
Genç
 Tunceli
TBMM Başkanlığına
Görüşülmekte olan 302 sıra
sayılı yasa teklifinin 1 inci maddesinin 3 üncü fıkrasındaki “üç ay” ibaresinin
“Altı ay” olarak değiştirilmesini arz ve teklif ederiz.
 Hasip
Kaplan  Abdullah Levent Tüzel
 Pervin Buldan
 Şırnak
 İstanbul  Iğdır
 Sırrı
Sakık 
İbrahim Binici
 Muş
 Şanlıurfa
BAŞKAN – Şimdi son önergeyi
okutup işleme alacağım.
Türkiye Büyük Millet
Meclisi Başkanlığına
Görüşülmekte olan 302 sıra
sayılı Manisa Milletvekili Recai Berber ve Bartın Milletvekili Yılmaz Tunç ile
6 Milletvekilinin; Bazı Kanunlarda Değişiklik Yapılmasına Dair Kanun Teklifi
ile Cumhuriyet Halk Partisi Grup Başkanvekili İstanbul Milletvekili Mehmet Akif
Hamzaçebi'nin; Milli Eğitim Bakanlığının Teşkilat ve Görevleri Hakkında Kanunda
Değişiklik Yapılmasına Dair Kanun Teklifi, Balıkesir Milletvekili Namık
Havutça'nın; Atanamayan Öğretmenlerin Boş Bulunan Kadrolara Atanması ve Devlet
Memurları Kanunu ile Milli Eğitim Bakanlığının Teşkilat ve Görevleri Hakkında
Kanunlarının Bazı Maddelerinde Değişiklik Yapılması Hakkında Kanun Teklifi,
Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural ile 2 Milletvekilinin; Öğretmen
İhtiyacının ve Eğitim Programlarının Planlanması ve Uygulanması Hakkında Kanun
Teklifi, Bartın Milletvekili Muhammet Rıza Yalçınkaya'nın; Sosyal Yardımlaşma
ve Dayanışmayı Teşvik Kanununda Değişiklik Yapılması Hakkında Kanun Teklifi ile
Plan ve Bütçe Komisyonu Raporu (2/679, 2/47, 2/73, 2/219, 2/566 2/679) ile
düzenlenen Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Teklifinin çerçeve 1 inci maddesinin aşağıdaki şekilde
değiştirilmesini arz ve teklif ederiz.
 Mustafa
Kalaycı Alim Işık Seyfettin Yılmaz
 Konya Kütahya Adana
 Enver
Erdem Mehmet Erdoğan Ali Öz
 Elâzığ
 Muğla Mersin
 Emin
Haluk Ayhan
 Denizli
“Madde 1- 10/02/1954
tarihli ve 6245 sayılı Harcırah Kanununa aşağıdaki ek Madde ilave edilmiştir.
“Ek Madde 3- 31/05/2006
tarihli ve 5510 sayılı Sosyal Sigortalar ve Genel Sağlık Sigortası Kanununun 4
üncü maddesinin birinci fıkrasının (c) bendi kapsamındaki sigortalıların
kendileri ve anılan Kanuna göre belirlenecek bakmakla yükümlü oldukları
kişilerden, yurt içinde tedavilerinin yapılamaması nedeniyle usulüne uygun
olarak tedavi amacıyla yurt dışına gönderilenlerin refakatçilerine, yurt
dışında tedavi süresi ile sınırlı olmak üzere ve belgelendirmeleri koşuluyla
ödemiş oldukları konaklama bedelleri, 5510 sayılı Kanunun 66'ncı maddesi
gereğince Sosyal Güvenlik Kurumunca ödenecek gündeliklere ilave olarak ve
anılan Kurum tarafından her bir gün için ödenecek yurt dışı gündelik tutarını
geçmemek üzere, ilgililerin görevli oldukları kurumları tarafından ayrıca
ödenir.
Bu hüküm, 5510 sayılı
Kanunun yürürlüğe girdiği tarihten önce ilgili mevzuatı uyarınca usulüne uygun
olarak alınmış sağlık kurulu raporu ile refakatli olarak yurt dışında tedaviye
gönderilmiş olup, bu maddenin yürürlüğe girdiği tarihte tedavileri devam eden
hastaların refakatçileri hakkında da uygulanır.
İkinci fıkra kapsamına
girenlerin, bu maddenin yürürlüğe girdiği tarihten önceki döneme ilişkin
konaklama bedelinin ödenebilmesi için, bu maddenin yürürlük tarihinden itibaren
üç ay içinde hak sahiplerince kurumlarına müracaat edilmesi gerekir. Bu madde
kapsamındaki konaklama giderleri, tedavi gören kişinin ilgili olduğu kurum
tarafından karşılanır.
Bu maddenin uygulanmasına
ilişkin usul ve esaslar, Maliye Bakanlığı ve Çalışma ve Sosyal Güvenlik
Bakanlığınca müştereken belirlenir."
BAŞKAN – Komisyon son
okunan önergeye katılıyor mu? 
PLAN VE BÜTÇE KOMİSYONU
BAŞKAN VEKİLİ SÜREYYA SADİ BİLGİÇ (Isparta) – Katılmıyoruz Sayın Başkanım. 
BAŞKAN – Hükûmet? 
BİLİM, SANAYİ VE TEKNOLOJİ
BAKANI NİHAT ERGÜN (Kocaeli) – Katılmıyoruz.
OKTAY VURAL (İzmir) – Sayın
Emin Haluk Ayhan…
BAŞKAN – Sayın Ayhan,
buyurun.
EMİN HALUK AYHAN (Denizli)
– Teşekkür ediyorum Sayın Başkan.
Sayın Başkan, sayın
milletvekilleri; görüşülmekte olan 302 sıra sayılı Teklif’in 1’inci maddesi
üzerinde verdiğimiz önerge üzerine söz aldım. Yüce heyeti saygıyla
selamlıyorum.
Önergedeki gerekçemiz, bu
maddenin uygulanmasına ilişkin usul ve esasların belirlenmesinde Sağlık
Bakanlığına gerek olmadığı düşüncemizdir; işlerin, prosedürün biraz daha kolay
olmasına yöneliktir. 
Burada ifade etmek
istediğim birkaç husus var:
Sayın Bakanım, biraz önceki
sorumun aslında neyi kastettiğini, siz, tecrübeli bir eski
grup başkan vekili olarak biliyorsunuz. Bu hususlarda -enerji hususu,
vesaire- ilgili komisyonlarına gelmeyen bir şeyin -şayet milletvekili ilgili
olsa bile gündemden kaçırdığı zaman- ilgili komisyonunda görüşülüp
görüşülmediğini nasıl öğrenecek? Birbiriyle alakasız, birbiriyle ilgisiz o
kadar çok konu var ki. Ben, Sayın Recai Berber’in bu işi nasıl becerdiğine de
hayret ediyorum. Yani, bütün problemler buna mı geliyor, bu bir teklif
hazırlayabiliyor? 
Şimdi, bu husus gerçekten
üzüntü verici bir husus. AKP klasiği hâline geldi. Dönem sonuna geldiğimiz
zaman birbiriyle alakasız, ilgisiz ne kadar birikmiş problem varsa ama “Bir
tane de bizimki girsin içine de şu işi halledelim.” babında bir kanun yapım
süreci geçirmek gerçekten bizi üzüyor, bizi izleyen vatandaşlarımızı da üzüyor.

Şimdi, sizlerle
konuştuğumuz zaman, Türkiye'nin çok iyi idare edildiğini, çok iyi
yönetildiğini, her şeyin çok iyi olduğunu iddia ediyorsunuz. Sanki Alice
Harikalar Diyarı’nda ama geliyoruz ki her şeyde bir problem var. 
Şimdi, şunu aldığınız
zaman… Biraz önce özellikle sordum kaç tane milletvekili, kaç tane komisyon?
Bunları bir bilelim, bunlardan haberimiz olsun. Madem bunların Türkiye'nin en
önemli sorunları olduğunu, tatilden önce mutlaka çıkması gerektiğini, olmazsa
Türkiye'de gerçekten büyük kargaşa olacağını, böyle bir problemin olduğunu…
Vatandaşa da bir şekilde ne yapmak lazım? Anlatmak lazım. Böyle bir his vermeye
çalışıyorsunuz ama bu, Türkiye'nin işlerinin iyi gitmediğini gösteriyor. 
Bakın, geçen dönemde
komisyona 40 madde gelen bir teklif, daha sonra 250 madde olarak çıktı. Bu defa
ne oluyor? 40 getirdiğinizi 60 olarak çıkartıyorsunuz. Ancak torba tasarılar ne
yapıyor? Arka arkaya geliyor, bir öncekine benzemeden bölüm bölüm hâline
getirmiş oluyorsunuz. Gerçekten bu, sıkıntılı. Böyle bir yola gitmek ülkenin
problemlerini saklamak anlamına da geliyor sizin açınızdan ama ülkenin
problemlerinin saklanılacak bir tarafı yok. 
Biraz önce kırmızı plaka
ihtiyacını Sayın Berber’e kim iletti; onu bilmiyorum. Denizli’nin Güney
kazasındaki adliye kapalı, Denizli’nin Honaz kazasındaki adliye kapanıyor. Bu
insanlar cebine para koyacak, emin olun… Güney’deki insan Buldan’a nasıl
gidecek? Araba girmiyor, 3-4 kilometre aşağıda bırakıyor; elli, altmış, yetmiş
yaşındaki insanlar nasıl gidecek? 
Sizin, burada komisyon
üyeleri olarak, milletvekilleri olarak böyle bir kırmızı plaka talebiniz ne
hâle getiriyor bizi vatandaşın gözünde? Gerçekten üzüntü verici bir şey,
“kırmızı plaka düşkünü”ne çıkıyor adımız, olur mu böyle bir şey? Siz bundan
vicdanen rahat mısınız Sayın Bakan? Komisyon üyesi arkadaşlar da mutlaka rahat
değil ama birtakım milletvekili arkadaşlar, kim istiyorsa onlar herhâlde
sıkıştırıyorlar. Gerçekten, gelin, şu adliye meselesini falan çözelim. Niye
böyle yapıyorsunuz? Yani sizin önünüzdeki meselelerin birçoğu vatandaşın
birinci derecede önceliği değil. “Ahmet’e, Mehmet’e kadro, 6 tane YÖK’e kadro,
5 tane bilmem nereye kadro…” E, nereye gidecek vatandaş, adliyeye, öbür tarafa?
Yaşlı insan, gidemiyor, fırsat bulamıyor. 
Bunları iyi düşünmek lazım
diyorum, hepinize saygılar sunuyorum.
Teşekkür ederim. (MHP
sıralarından alkışlar)
BAŞKAN – Sayın Ayhan,
teşekkür ederim.
Önergeyi oylarınıza
sunuyorum: Kabul edenler… Kabul etmeyenler… Önerge kabul edilmemiştir.
Bir sonraki önergeyi
okutuyorum:
TBMM Başkanlığına
Görüşülmekte olan 302 sıra
sayılı yasa teklifinin 1 inci maddesinin 3 üncü fıkrasındaki “üç ay” ibaresinin
“Altı ay” olarak değiştirilmesini arz ve teklif ederiz.
 
 Pervin
Buldan (Iğdır) ve arkadaşları
BAŞKAN – Komisyon önergeye
katılıyor mu?
PLAN VE BÜTÇE KOMİSYONU
BAŞKAN VEKİLİ SÜREYYA SADİ BİLGİÇ (Isparta) – Katılmıyoruz Sayın Başkan.
BAŞKAN – Sayın Hükûmet?
BİLİM, SANAYİ VE TEKNOLOJİ
BAKANI NİHAT ERGÜN (Kocaeli) – Katılmıyoruz.
BAŞKAN – Sayın Tüzel,
buyurun.
ABDULLAH LEVENT TÜZEL
(İstanbul) – Sayın Başkan, değerli milletvekilleri; evet, Meclis kapanırken bir
kez daha Hükûmetin önceliklerinin ne olduğunu görüyoruz. Öncelikleri tabii,
ülkemizin demokrasi, barış ve çözüm bekleyen sorunları değil ama bir kez daha
Hükûmetin özellikle devlet bürokrasisindeki kadrolaşmasına, bir kez daha, bütün
kamu alanlarının özelleştirmeye açılmasına ve tabii ki yine sermaye gruplarına
teşvik ve imtiyaz sağlanmasına ve hepsinden de önemlisi bu torba yasanın ruhuna
âdeta sinmiş olan yolsuzluklara yol verilmesine dönük bir kanun teklifiyle
karşı karşıyayız.
Öncelikle, değişiklik
istediğimiz madde, yurt dışında tedavi hizmetleri ve buradaki refakatçiye dönük
bir destek düzenlemesi. Ancak bu dahi, sağlık sistemindeki çöküşün bir itirafı
ve bunu telafi etmeye dönük. Aslında dileğimiz o ki sağlık sistemi bütün yurttaşlar
açısından parasız, ulaşılabilir, kaliteli olsun ve hiçbir kimse de yurt dışında
tedavi hizmeti almak zorunda kalmasın. 
Evet, bu torba yasa
özellikle eğitime dair birçok alanda düzenleme getirdiği için eğitimin Hükûmet
açısından anlamının ne olduğuna işaret ediyor. O anlamda, piyasaya açma,
ticarileştirme ve bir kâr ve rant alanı olarak görmek... Şimdi, Kredi ve
Yurtlar Kurumuna dair bir düzenleme var. Öğrencilerin barınma sorunu, doğrudan,
bir kez daha özel sektörün yurt inşaatı yapması için, daha fazla yatırım
yapması için bir teşvik olarak düşünülmüş. 1,5 milyon öğrenciden söz ediyoruz
barınma ihtiyacı olan. Bunun 230 binine ancak bir kapasite yeterliliği var.
Peki, o hâlde sormak gerekiyor, ha bire zenginlere lüks konut yapan TOKİ ne iş
yapıyor, neden bu öğrenciler için Kredi ve Yurtlar Kurumu hizmetinde yurtlar
yapmaz? Bir kez daha kiralama süresini beş yıldan on iki yıla çıkartarak özel
sektöre bu alan bir rant alanı olarak sunmakta. 
Bir diğer konu, aynı
şekilde, TÜBİTAK meselesi. Aslında Sayın Bakanın başkanlığındaki Sanayi ve
Teknoloji Bakanlığının önüne “bilim” kelimesi getirilerek bir defa bilim alanı
doğrudan sermaye sınıfının hizmetine yani halkın çıkarlarından, ülkenin
çıkarlarından öte bu alana sunulmuştu. Şimdi bu yönde atılan adımlar devam
ediyor, bilim bu düzenlemeyle bir kez daha ticaretin, sanayinin, sermayenin
hizmetine sunuluyor, özel nitelikli şirketler kurulabilmesi açısından.
“TÜBİTAK’ın ürettiği birtakım icatların piyasada ticari olarak
değerlendirilebilmesi” diye bir gerekçe getiriliyor. Bu alan çoktan bilimden
uzaklaştırıldı, çok fazlasıyla siyasi bir alan hâline getirildi. Şimdi de
burada Hükûmet kendisine istediği gibi müdahale imkânı buluyor. 
Tabii, yine dikkat çekici
bir düzenleme ÖSYM meselesi. ÖSYM’nin sınav işlerinde kuracağı birtakım
şirketlere muafiyet getirmek, Kamu İhale Kanunu’ndan istisna tutulması. Şimdi,
düşünün, bir tarafta denetim açısından Kamu İhale Kanunu, öbür taraftan en
fazla şaibeli olan, en fazla yolsuzluğa ve soruşturmaya açık olan bir sınav
alanı bu şekilde, aynı şekilde özele sunulmuş oluyor. 
Öğretmen açığı… 40 bin
atama yapılmayı bekleyen öğretmen adayı sayısı şimdi 30 bin sayısıyla
sınırlanmış durumda. Aslında, şaşırtıcı değil. Çünkü bu alandaki iş
bekleyenler, meslek yapmak isteyen genç nüfus yan gelip yatan bir nüfus olarak
görülüyor ve biliyoruz ki ataması yapılmadığı için onlarca öğretmen hayatını
kaybetmiş durumda, sağlığından olmuş durumda ve açıkta bir şekilde bekliyor. 
Sorunlar dağ gibi ama
eğitim yerine bu Hükûmet neye bakıyor? Güvenlik konsepti; yetmiyor, polis
sayısı; yetmiyor, 200 bini aşan polis nüfusu, 30 bin daha… Demek ki sokaklarda
daha çok “emek” diyen, “demokrasi” diyen, “barış” diyen sendikacısı, aydını,
işçisi susturulmak isteniyor ki yeni bir polis kadrosu ihdas ediliyor. 
Sorunlar çok tabii.
Eşitsizlik, ayrımcılık bir kez daha bu yasalarda karşımıza çıkıyor ama işte
tutuklansalar da, gözaltına alınsalar da, bu ülkenin emekçileri, işçileri,
sendikacıları direnecekler. İşte, bugün, iki gündür sorgu sual altındalar.
“Neden grev yaptınız?” sorusu, “Neden grevi tercih ettiniz?” sorusuyla karşı
karşıya kalan sendikacılar bu yasalara karşı da yanıt vereceklerdir diyorum.
(BDP sıralarından alkışlar)
BAŞKAN – Teşekkürler Sayın
Tüzel.
III.- YOKLAMA
(CHP sıralarından bir grup
milletvekili ayağa kalktı)
MEHMET AKİF HAMZAÇEBİ
(İstanbul) – Sayın Başkan, yoklama istiyoruz.
BAŞKAN – Yoklama
istiyorsunuz.
Sayın Hamzaçebi, Sayın
Tezcan, Sayın Akar, Sayın Özdemir, Sayın Eyidoğan, Sayın Özel, Sayın Gök, Sayın
Kuşoğlu, Sayın Genç, Sayın Tanal, Sayın Dibek, Sayın Özkan, Sayın Aygün, Sayın
Kurt, Sayın Işık, Sayın Çam, Sayın Erdemir, Sayın Susam, Sayın Nazlıaka, Sayın
Öner, Sayın Serter.
Şimdi, yoklama işlemini
başlatıyorum
Yoklama için iki dakika
süre veriyorum.
(Elektronik cihazla yoklama
yapıldı)
BAŞKAN – Sayın
milletvekilleri, toplantı yeter sayısı vardır.
VII.- KANUN TASARI VE TEKLİFLERİ İLE KOMİSYONLARDAN 
GELEN DİĞER İŞLER (Devam)
A) Kanun Tasarı ve
Teklifleri (Devam)
3.- Manisa Milletvekili Recai Berber ve Bartın Milletvekili Yılmaz
Tunç ile 6 Milletvekilinin; Bazı Kanunlarda Değişiklik Yapılmasına Dair Kanun
Teklifi ile Cumhuriyet Halk Partisi Grup Başkanvekili İstanbul Milletvekili
Mehmet Akif Hamzaçebi'nin; Milli Eğitim Bakanlığının Teşkilat ve Görevleri
Hakkında Kanunda Değişiklik Yapılmasına Dair Kanun Teklifi, Balıkesir
Milletvekili Namık Havutça'nın; Atanamayan Öğretmenlerin Boş Bulunan Kadrolara
Atanması ve Devlet Memurları Kanunu ile Milli Eğitim Bakanlığının Teşkilat ve
Görevleri Hakkında Kanunlarının Bazı Maddelerinde Değişiklik Yapılması Hakkında
Kanun Teklifi, Konya Milletvekili Mustafa Kalaycı ve Milliyetçi Hareket Partisi
Grup Başkanvekili İzmir Milletvekili Oktay Vural ile 2 Milletvekilinin;
Öğretmen İhtiyacının ve Eğitim Programlarının Planlanması ve Uygulanması
Hakkında Kanun Teklifi, Bartın Milletvekili Muhammet Rıza Yalçınkaya'nın;
Sosyal Yardımlaşma ve Dayanışmayı Teşvik Kanununda Değişiklik Yapılması
Hakkında Kanun Teklifi ile Plan ve Bütçe Komisyonu Raporu (2/679, 2/47, 2/73,
2/219, 2/566) (S. Sayısı: 302) (Devam)
BAŞKAN – Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Son önergeyi okutuyorum:
Türkiye Büyük Millet
Meclisi Başkanlığına
Görüşülmekte olan 302 sıra
sayılı yasa teklifinin birinci maddesine bağlı Ek madde 3’ün birinci
fıkrasındaki “ödemiş oldukları” ibaresinden sonra “günlük ikiyüz euroyu
geçmeyen” ibaresinin ilavesini arz ederim. 
 Kamer
Genç
 Tunceli
BAŞKAN – Sayın Komisyon
önergeye katılıyor mu?
PLAN VE BÜTÇE KOMİSYONU
SÖZCÜSÜ SÜREYYA SADİ BİLGİÇ (Isparta) – Katılmıyoruz Sayın Başkan.
BAŞKAN – Hükûmet?
BİLİM, SANAYİ VE TEKNOLOJİ
BAKANI NİHAT ERGÜN (Kocaeli) – Katılmıyoruz.
BAŞKAN – Kim konuşacak?
MEHMET AKİF HAMZAÇEBİ
(İstanbul) – Sayın Kamer Genç.
BAŞKAN – Sayın Genç,
buyurun. (CHP sıralarından alkışlar) 
KAMER GENÇ (Tunceli) –
Sayın Başkan, şu ayaktakiler bir otursunlar.
BAŞKAN – Evet, arkadaşlar,
uğultuyu biraz keselim lütfen.
Buyurun.
KAMER GENÇ (Tunceli) –
Sayın Başkan, değerli milletvekilleri; bu torba kanun teklifinin 1’inci
maddesinde verdiğim önergenin esası şu: Türkiye’de tedavisi mümkün olmayan bir
kişinin yurt dışına gönderilmesi sırasında kendisine refakatçi tayin ediliyor.
Refakatçiye ödenecek konaklama ücreti konusunda maddede bir sınırlama yok. Yani
refakatçiye günde bin dolar ödeyebilecek miyiz, 5 bin dolar ödeyebilecek miyiz?
Ben buraya getirdiğim önergemde diyorum ki: “Günlük 200 euroyu geçmemek
koşuluyla konaklama bedeli ödenir.” Yani eğer bir sınırlama getirmezsek yarın
gidecek, en lüks otellerde fatura almak suretiyle… Yani hem devletimizin bu
hasta olan kişiyi yurt dışına göndererek tedavi ettirmesini hem de tedavi
sırasında konaklamalar için ödenecek paraya da günlük bir sınırlama
getirilmesini maddeye koydum. Bence çok makul bir önerge ama AKP’liler
doğruları kabul etmezler ki. Onlar için ne bu memlekete zarar veriyorsa onu
kabul ederler. 
Şimdi, biraz önce, burada
Odatv’yle ilgili olarak söylediğim iddiaya Hükûmet sırasında oturan kişi cevap
veriyor. Bakın, Odatv’deki Soner Yalçın ve arkadaşları on sekiz aydır içeride
ve bunlarla ilgili, iş yerlerinde bulunan CD’lere ilave yapılmış. Buna ilave
yapıldığına dair Orta Doğu Teknik Üniversitesinde, Amerika’daki şirketlerde inceleme
yapmışlar, sahte, belgeler sahte. Sonra bir de demişler ki: “TÜBİTAK’a
gönderelim.” Bir sene bir ayda buraya gitmiş bu belge arkadaşlar. Bakacak,
TV’deki belge sahte mi, değil midir; buna bakacak. Bakan diyor ki burada:
“Efendim, yok. Buna uzun inceleme istenir.” Arkadaşlar, bakın, insanlarda
vicdan denilen bir şey var. Yani kişiler tutukluysa, bir günlüğüne ona tahsis
edersen bu olur ama sizin amacınız, bu Türkiye’yi tamamen bir mutsuz insanlar…
Sizden olmayan insanları tümüyle haklarından, özgürlüklerinden yoksun bırakmak.
Geçen gün orada giderken polisler bize diyor ki “Ya bu AKP bize söz verdi, hani
ekonomik durumumuzu düzeltecekti. Biz fazla bir şey istemiyoruz. Biz de emekli
olduğumuz zaman 1’in 4’ünü alalım. Astsubaylarla uzatmalılara tanıdıkları
hakları bize de tanısınlar ama bizi kandırıyorlar, bizim reyimizi alıyorlar,
ondan sonra bize bir şey yapmıyorlar.” “Daha bunlar sizi çok kandırırlar sizde
bu kafa varken.” dedim. 
Değerli milletvekilleri,
bakın, Türkiye Büyük Millet Meclisini tabii, AKP tatile sokmak istiyor çünkü
artık ne bu Hükûmetin üyelerinin Meclis sırasına gelmeye yüzü kaldı ne de
AKP’lilerin Türkiye Büyük Millet Meclisine gelip de oturmaya yüzü kaldı çünkü
Türkiye Cumhuriyeti devletinin itibarını her yerde tahrip ettiler, her yerde
milletimizi itibarsızlaştırdılar, devletimizi itibarsızlaştırdılar. Hani Tayyip
Erdoğan çıkıyordu, “Suriye’de bıçak kemiğe dayandı.” diyordu? E, şimdi, 2 tane
pilotumuz kayıp, uçağımız düşürüldü. Esad diyor ki: “Yiğitliğin varsa gel. Bak,
sen çok öyle kabadayılık yapıyordun; hadi bakalım yiğit, gel bakalım, ben senin
uçağını indirdim, haksız yere de düşürdüm.”
Bakın, ben size bir şeftali
meselesini anlattım. Yani yuttuğunuz şeftalinin çekirdeğini çıkaramazsınız,
bazı organlarınızı tahrip eder ve etmiştir de. Onun için, bu milleti
uluslararası alanda bu kadar itibarsızlaştıran davranışlar içinde bulunan
Tayyip Erdoğan, Abdullah Gül ve bu Hükûmet bir an önce istifa etmelidir çünkü
bu devletin bu kadar, uluslararası alanda itibarsızlaştırılmasını ne bir vicdan
kabul eder ne ahlakı olan insanlar kabul eder ne din korkusu, Allah korkusu
olan insanlar kabul eder; ancak millete karşı alay eden zihniyetler bunu kabul
eder.
Ya, Türkiye Cumhuriyeti
devleti sizden önce dünyada itibarlı bir devletti. Siz ne ettiniz? Bu devleti
itibarsızlaştırdınız. Her yerde, sizin başınızdaki adamlar gidiyorlar
Amerikalıların kuryeliğini yapıyor. Ya, bu kuryelikten dolayı size ne para
veriyorsa biz size daha fazlasını verelim, bu kuryelikten vazgeçin be yahu!
Yazık bu devlete yahu, yazık bu millete yahu! Bu milleti bu kadar
itibarsızlaştırmanın, bu insanları bu kadar itibarsızlaştırmanın ne âlemi var?
O zaman, insanlarda bir haysiyet ve onur varsa gerektiği zaman istifa etmesini
bilmelidir. Haysiyet ve onurdan yoksun insanlar hiçbir zaman istifayı
akıllarından geçirmiyor. Türkiye'yi artık bu durumda sizin yönetmeniz mümkün
değildir. Size düşen, bir an önce burayı bırakıp gitmektir. 
(Mikrofon otomatik cihaz
tarafından kapatıldı) 
BAŞKAN – Sayın Genç,
teşekkür ederim. 
AHMET AYDIN (Adıyaman) –
Sayın Başkan…
BAŞKAN – Buyurun.
AHMET AYDIN (Adıyaman) –
Sayın Konuşmacı konuşmasını yaparken tamamen edep sınırları dışında,
itibarsızlaşmadan tutun da Türkiye Cumhuriyeti’nin itibarını yerle bir
ettiğimizi “Uluslararası arenada bizleri rezil ettiniz.” şeklinde, Sayın Grup
Başkanımız başta olmak üzere bütün grubumuzu tahkir etmiştir ve bu sataşmadan
dolayı söz istiyorum. 
MEHMET GÜNAL (Antalya) –
Doğru, bunda sataşma yok ki! 
Sataşma yok Başkanım,
itibarsızlaştırdılar. 
BAŞKAN – Buyurun iki dakika,
bir sataşmaya meydan vermeden lütfen. 
VIII.- SATAŞMALARA İLİŞKİN KONUŞMALAR
1.- Adıyaman Milletvekili Ahmet Aydın’ın, Tunceli Milletvekili
Kamer Genç’in AK PARTİ Grubuna sataşması nedeniyle konuşması
AHMET AYDIN (Adıyaman)
- Çok teşekkür ediyorum Sayın Başkanım. 
Öncelikle şu hususun çok
iyi bilinmesi lazım ki burada itibarı olmayan insanların itibardan bahsetmesi,
konuşması son derece yanlıştır, son derece eksiktir, son derece karşı çıkılacak
bir durumdur. (AK PARTİ sıralarından alkışlar) Öncelikle, kendi itibarlarını
düşünsünler, kamuoyu nezdindeki durumlarını çok net bir şekilde görsünler.
Değerli arkadaşlar, Türkiye
Cumhuriyeti’nin AK PARTİ hükûmetleri öncesindeki itibarı ile bugünkü itibarı
kıyas kabul etmeyecek derecede çıtası son derece üst düzeydedir. Bizler daha
önce, bırakın, dünya gündemini oluşturmayı, dünyanın gündemiyle ilgili söz
sahibi olmayı, burada kendi gündemimize bile sahip olabilecek güçte değildik.
Öyle bir itibarımız yoktu. Maalesef, Türkiye'nin itibarı bile daha önce
dışarıdan belirleniyordu ama şu anda dünyanın itibarını Türkiye düzeltiyor, çok
net söylüyorum. Dünyanın gündemini Türkiye belirliyor ve bu gündeme ilişkin
olarak da yapılması gereken işleri, atılması gereken adımları sonuna kadar
atıyor. 
HAYDAR AKAR (Kocaeli) – Ne
oldu, ne oldu? Ne yaptınız? 
AHMET AYDIN (Devamla) – Ne
yapıyor biliyor musunuz? İlk kez bir Türk, İslam Konferansı Örgütü Genel
Sekreteri oldu. 
HAYDAR AKAR (Kocaeli) – Ne
oldu? Oldu da ne oldu ya? 
ALİM IŞIK (Kütahya) – Ahmet
bunlar eskidi artık, yeni şeyler söyle.
AHMET AYDIN (Devamla) – AK
PARTİ döneminde, ilk kez Avrupa Konseyi Parlamenterler Meclisinin Başkanı bir
Türk oldu. 
HAYDAR AKAR (Kocaeli) – Ne
oldu? Çuvalı geçiren general nerede? 
AHMET AYDIN (Devamla) – İlk
kez 151 ülkenin oyuyla Güvenlik Konseyinin geçici üyesi oldu bu ülke. 
HAYDAR AKAR (Kocaeli) –
Çuvalı geçiren komutan nerede? Sen onu söyle. 
ALİM IŞIK (Kütahya) – Ahmet
bak bunları sen on defa anlattın, yeni bir şeyler söyle, yeni.
AHMET AYDIN (Devamla) –
Dünyanın her yerinde at koşturan bir ülkeydi, şimdi yine o aşamaya geldik. 
ALİM IŞIK (Kütahya) –
Uçaktan bahset.
HAYDAR AKAR (Kocaeli) –
Uçağı düşürdüler de ne yaptınız? 
AHMET AYDIN (Devamla) –
Mağdura, mazluma el atan bir ülke konumuna geldik. 
HAYDAR AKAR (Kocaeli) – 9
tane vatandaşımız öldü, ne yaptınız, onu söyle.
AHMET AYDIN (Devamla) –
Dışarıdan yardım alan bir ülke konumundan yardım veren bir ülkeye geldik. 
Bakın, IMF’ye 5 milyar
dolar yardım eden bir ülkeyiz, el insaf be! Elinizi vicdanınıza koyun, makul
konuşun. (AK PARTİ sıralarından alkışlar, CHP sıralarından gürültüler) 
HAYDAR AKAR (Kocaeli) –
Nereye yardım ettiniz, nereye? 
AHMET AYDIN (Devamla) – Biz
AK PARTİ’den önce, bırak, 5 milyarı 500 milyon dolar için “memurun maaşını
ödeyemiyoruz” demiyor muyduk? 
HAYDAR AKAR (Kocaeli) – Siz
1 milyar dolara Dubaililere memleketi sattınız. 
AHMET AYDIN (Devamla) –
IMF’nin kapılarında kırk takla atıyorduk Türkiye’nin itibarını…
(Mikrofon otomatik cihaz
tarafından kapatıldı) 
HAYDAR AKAR (Kocaeli) –
Memleketi satıyordunuz!
AHMET AYDIN (Devamla) –
Şimdi, Türkiye IMF’ye yardım edecek konuma geldi. (AK PARTİ sıralarından
alkışlar, CHP ve MHP sıralarından gürültüler) 
BAŞKAN – Teşekkür ederim.
OKTAY VURAL (İzmir) – Sayın
Başkan, Sayın Hatibin, Türkiye Cumhuriyeti Hükûmetine atfen, yöneticilerin
Türkiye’yi itibarsızlaştırdığı sözlerinden rahatsız olmasını ve tabiatıyla
cevap vermesini saygıyla karşılıyorum ama bundan önceki hükûmetleri itibarsız
görmesini de aynen kendisine iade ediyorum, iade ediyorum! 
AHMET AYDIN (Adıyaman) –
Türkiye'nin geldiği noktayı söylüyorum. (CHP ve MHP sıralarından gürültüler)
OKTAY VURAL (İzmir) – İşte
bugün de siz… Şuna bakın ya! Siz de çuval geçirirken itibarı korudunuz yani! 
ALİM IŞIK (Kütahya) – Çuval
ne zaman geçirildi, çuval?
BAŞKAN – Sayın Vural,
teşekkür ederim.
Sayın Genç, buyurun.
Lütfen dinleyelim…
KAMER GENÇ (Tunceli) –
Sayın Başkan, konuşmacı dedi ki: “Bu konuşmayı yapan kişi itibarsızdır.
İtibarsız olan kişinin burada konuşması mümkün değil.” Müsaade ederseniz, sataşmadan
dolayı söz istiyorum efendim.
BAŞKAN – Buyurun efendim.
(CHP sıralarından alkışlar)
Lütfen, tekrar bir
sataşmaya meydan vermeden. 
2.- Tunceli Milletvekili Kamer Genç’in, Adıyaman Milletvekili
Ahmet Aydın’ın şahsına sataşması nedeniyle konuşması
KAMER GENÇ (Tunceli) –
Sayın Başkan, değerli milletvekilleri; keşke ben itibarsız olsaydım da bu
Hükûmet itibarlı olsaydı! Eğer öyle bir şey varsa… (AK PARTİ sıralarından
“Doğru” sesleri) Hayır, hayır. Çünkü Türkiye Cumhuriyeti devleti benim
devletimdir, bu devletin organlarının büyük olması bana gurur verir ama bu
devleti yönetenler, bu devletin iktidarını elinde tutanlar bu devleti
uluslararası düzeyde itibarsızlaştırıyorsa bunların o itibarsızlıklarını, o
haysiyet fukarası davranışlarını bunların yüzüne vurmak benim bir görevimdir. 
Şimdi, Amerikalılar bizim
ordumuzun başına çuval geçirdi mi, geçirmedi mi? İsrailliler bizim 9 tane
vatandaşımızı öldürdü mü, öldürmedi mi? 
HAYDAR AKAR (Kocaeli) –
“One minute” nerede, onu sor.
KAMER GENÇ (Devamla) – Hani
o Tayyip yiğitlik taslıyordu? Şimdi, Suriye’ye uçağı niye gönderdiniz? Gitti,
gezdi orada, beş dakika sonra kim oraya gönderdi? Düşürüldükten sonra bunun
gereğini yapmayan itibarlı mıdır, itibarsız mıdır?
AHMET AYDIN (Adıyaman) –
Gereği yapıldı.
KAMER GENÇ (Devamla) –
Şimdi, bakın, burada diyor ki: “IMF’ye para verdik.” Yalan söylüyor.
Arkadaşlar, IMF şöyle bir ilan yapmış: “Yarın biz sıkışırsak devletler bize,
IMF’ye para verir mi?” Türkiye de demiş ki: “Ben size 5 milyar dolar veririm.”
İtalya da demiş ki: “31 milyar dolar veririm.”
HÜSEYİN BÜRGE (İstanbul) –
IMF para istiyor, işte. 
AHMET AYDIN (Adıyaman) –
İtibar bu işte. 
KAMER GENÇ (Devamla) – Yani
bunları öğrenin, daha para yok, para yok da, çıkıp da milletin karşısında
insanları kandırmayın. 
HÜSEYİN BÜRGE (İstanbul) –
IMF’ye para verecek hâle geldi işte bu ülke. 
KAMER GENÇ (Devamla) –Bana
göre, eğer haysiyetli, onurlu bir hükûmetse, bugünden tezi yok, derhâl istifa
etmelidir çünkü bu Hükûmetin artık bu milleti yönetecek ne kişiliği var ne
bilgisi var. (AK PARTİ sıralarından gürültüler) 
FAHRETTİN POYRAZ (Bilecik)
– Haysiyeti, onuru senden mi öğrenecek bu millet? 
KAMER GENÇ (Devamla) – Ya,
işte, boş sıralar ya, boş, boş… Bu boş sıralar nerede? (AK PARTİ sıralarından
gürültüler) 
AKİF ÇAĞATAY KILIÇ (Samsun)
– Buraya bak, buraya! 
KAMER GENÇ (Devamla) –
Bakın, her gün getirdiğiniz kanunlarla devletin kaynaklarını yandaşlarınıza
aktarıyorsunuz ve denetimi kaldırmışsınız, hiçbir şey denetlenmiyor. İhaleler,
yolsuzluklar alabildiğine gitmiş, devlet talan edilmiş, hâlâ hangi yüzle konuşuyorsunuz,
ben ona hayret ediyorum ya. (AK PARTİ sıralarından gürültüler) 
(Mikrofon otomatik cihaz
tarafından kapatıldı) 
AKİF ÇAĞATAY KILIÇ (Samsun)
– Sen hangi yüzle konuşuyorsan biz de o yüzle konuşuyoruz. 
BAŞKAN – Teşekkür ederim
Sayın Genç. 
KAMER GENÇ (Devamla) – Onun
için, lütfen, bunları öğrenin, ondan sonra konuşun. 
Teşekkür ediyorum. (CHP
sıralarından alkışlar) 
BAŞKAN – Teşekkür ederim. 
III.- YOKLAMA
(CHP sıralarından bir grup
milletvekili ayağa kalktı)
MEHMET AKİF HAMZAÇEBİ
(İstanbul) – Yoklama istiyoruz Sayın Başkan. 
BAŞKAN – Pekâlâ efendim. 
Sayın Hamzaçebi, Sayın
Tezcan, Sayın Akar, Sayın Aygün, Sayın Ediboğlu, Sayın Özel, Sayın Eyidoğan,
Sayın Özdemir, Sayın Tanal, Sayın Genç, Sayın Kuşoğlu, Sayın Çelebi, Sayın
Canalioğlu, Sayın Sarıbaş, Sayın Köktürk, Sayın Öner, Sayın Toptaş, Sayın
Dinçer, Sayın Gürkan, Sayın Yılmaz.
Efendim, şimdi elektronik
cihazla yoklama yapacağız. 
Yoklama için iki dakika
süre veriyorum. 
(Elektronik cihazla yoklama
yapıldı) 
BAŞKAN – Sayın
milletvekilleri, karar yeter sayısı vardır. 
OKTAY VURAL (İzmir) –
Aranan karar yeter sayısı değildi efendim, toplantı yeter sayısı istendi. 
ÖZGÜR ÖZEL (Manisa) – Sayın
Başkan, bir yanlışlık olmasın? 
MEHMET AKİF HAMZAÇEBİ
(İstanbul) – Toplantı yeter sayısı var, değil mi? 
OKTAY VURAL (İzmir) – Siz
karar yeter sayısı…
BAŞKAN – Toplantı yeter
sayısı… Düzeltiyorum efendim, affedersiniz.
ÖZGÜR ÖZEL (Manisa) –
Hayır, o yoksa devam etsin arkadaşlar girmeye.
BAŞKAN – Olmadan
söylemiyoruz Sayın Özel. Lütfen sakin olun, rahat olun.
MUSTAFA ELİTAŞ (Kayseri) –
Siz devam edin efendim.
OKTAY VURAL (İzmir) –
“Karar” dediniz de o bakımdan.
VII.- KANUN TASARI VE TEKLİFLERİ İLE KOMİSYONLARDAN 
GELEN DİĞER İŞLER (Devam)
A) Kanun Tasarı ve
Teklifleri (Devam)
3.- Manisa Milletvekili Recai Berber ve Bartın Milletvekili Yılmaz
Tunç ile 6 Milletvekilinin; Bazı Kanunlarda Değişiklik Yapılmasına Dair Kanun
Teklifi ile Cumhuriyet Halk Partisi Grup Başkanvekili İstanbul Milletvekili
Mehmet Akif Hamzaçebi'nin; Milli Eğitim Bakanlığının Teşkilat ve Görevleri
Hakkında Kanunda Değişiklik Yapılmasına Dair Kanun Teklifi, Balıkesir
Milletvekili Namık Havutça'nın; Atanamayan Öğretmenlerin Boş Bulunan Kadrolara
Atanması ve Devlet Memurları Kanunu ile Milli Eğitim Bakanlığının Teşkilat ve
Görevleri Hakkında Ka-nunlarının Bazı Maddelerinde Değişiklik Yapılması
Hakkında Kanun Teklifi, Konya Milletvekili Mustafa Kalaycı ve Milliyetçi
Hareket Partisi Grup Başkanvekili İzmir Milletvekili Oktay Vural ile 2
Milletvekilinin; Öğretmen İhtiyacının ve Eğitim Programlarının Planlanması ve
Uygulanması Hakkında Kanun Teklifi, Bartın Milletvekili Muhammet Rıza
Yalçınkaya'nın; Sosyal Yardımlaşma ve Dayanışmayı Teşvik Kanununda Değişiklik
Yapılması Hakkında Kanun Teklifi ile Plan ve Bütçe Komisyonu Raporu (2/679,
2/47, 2/73, 2/219, 2/566) (S. Sayısı: 302) (Devam)
BAŞKAN – Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
1’inci maddeyi oylarınıza
sunuyorum: Kabul edenler… Kabul etmeyenler… 1’inci madde kabul edilmiştir. 
2’nci madde üzerinde dört
önerge vardır, sırasıyla okutuyorum:
TBMM Başkanlığına
Görüşülmekte olan 302 sıra
sayılı yasa teklifinin 2 nci maddesinin “üç ay” ibaresinin “altı ay” olarak
değiştirilmesini arz ve teklif ederiz.
 Hasip
Kaplan Levent Tüzel Pervin Buldan
 Şırnak İstanbul Iğdır
 İbrahim
Binici Sırrı
Sakık
 Şanlıurfa Muş
Türkiye Büyük Millet
Meclisi Başkanlığına
Görüşülmekte olan 302 sıra
sayılı Kanun Teklifinin 2 nci maddesiyle 7269 sayılı Kanuna eklenen geçici 23
üncü maddede yer alan "hak sahibi olup da kendilerine teslim edilen
işyerlerini son iki yıl içinde fiilen kullanmayanlardan; borçlanmasını
yapmasına rağmen" ibaresi "bireysel borçlanmada bulunmuş veya
bulunmamış hak sahiplerinden” olarak değiştirilmesi arz ve teklif ederiz.
 Mustafa
Elitaş Ali İhsan
Yavuz Fikri Işık
 Kayseri Sakarya Kocaeli
 İlyas
Şeker A. Sibel
Gönül Osman Çakır
 Kocaeli Kocaeli Düzce
 Fevai
Arslan Zeki
Aygün Mehmet Ali Okur
 Düzce Kocaeli Kocaeli
 Ayşenur
İslam  Hasan Ali Çelik
 Sakarya Sakarya
Türkiye Büyük Millet
Meclisi Başkanlığına
Görüşülmekte olan kanun
teklifinin 2. Maddesinin geçici 23. maddesinin birinci paragrafındaki
"fiilen kullanılmayanlardan" ifadesinden sonra "fiilen
kullanılanlar da istedikleri takdirde" ifadesinin eklenmesini arz ederiz.
 Kazım Kurt Aydın Ayaydın Ferit Mevlüt Aslanoğlu
 Eskişehir İstanbul İstanbul
 Haydar Akar Bülent Kuşoğlu Musa Çam
 Kocaeli Ankara İzmir
 Haluk
Eyidoğan Mahmut
Tanal
 İstanbul İstanbul
Türkiye Büyük Millet
Meclisi Başkanlığına
Görüşülmekte olan 302 sıra
sayılı Manisa Milletvekili Recai Berber ve Bartın Milletvekili Yılmaz Tunç ile
6 Milletvekilinin; Bazı Kanunlarda Değişiklik Yapılmasına Dair Kanun Teklifi
ile Cumhuriyet Halk Partisi Grup Başkanvekili İstanbul Milletvekili Mehmet Akif
Hamzaçebi'nin; Milli Eğitim Bakanlığının Teşkilat ve Görevleri Hakkında Kanunda
Değişiklik Yapılmasına Dair Kanun Teklifi, Balıkesir Milletvekili Namık
Havutça'nın; Atanamayan Öğretmenlerin Boş Bulunan Kadrolara Atanması ve Devlet
Memurları Kanunu ile Milli Eğitim Bakanlığının Teşkilat ve Görevleri Hakkında
Kanunlarının Bazı Maddelerinde Değişiklik Yapılması Hakkında Kanun Teklifi,
Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural ile 2 Milletvekilinin; Öğretmen
İhtiyacının ve Eğitim Programlarının Planlanması ve Uygulanması Hakkında Kanun
Teklifi, Bartın Milletvekili Muhammet Rıza Yalçınkaya'nın; Sosyal Yardımlaşma
ve Dayanışmayı Teşvik Kanununda Değişiklik Yapılması Hakkında Kanun Teklifi ile
Plan ve Bütçe Komisyonu Raporu (2/679, 2/47, 2/73, 2/219, 2/566, 2/679) ile
düzenlenen Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Teklifinin çerçeve 2 nci maddesinin aşağıdaki şekilde
değiştirilmesini arz ve teklif ederiz. 
 Mustafa
Kalaycı Alim Işık Seyfettin Yılmaz
 Konya Kütahya Adana
 Mehmet
Erdoğan Enver Erdem Ali Öz
 Muğla Elâzığ Mersin
 Sinan
Oğan
 Iğdır
"Madde 2- 15/5/1959
tarihli ve 7269 sayılı Umumi Hayata Müessir Afetler Dolayısiyle Alınacak
Tedbirlerle Yapılacak Yardımlara Dair Kanuna aşağıdaki geçici madde
eklenmiştir.
Geçici Madde 23- 17 Ağustos
1999 ve 12 Kasım 1999 tarihlerinde meydana gelen depremler sonucunda
işyerlerinin ağır hasar görmesi nedeniyle hak sahibi olup da kendilerine teslim
edilen işyerlerini son iki yıl içinde fiilen kullanmayanlardan; kendi
istekleriyle hak sahipliğinden vazgeçtiklerini bu maddenin yürürlüğe girdiği
tarihten itibaren üç ay içerisinde yazılı olarak beyan edenlerin hak sahipliği,
il idare kurulu kararıyla düşürülür. Hak sahipliği düşürülenlerden tazminat
alınmaz. Hak sahipliğinin düşürüldüğü tarihe kadar hak sahipleri tarafından
ödenen tutar, Afet ve Acil Durum Yönetim Başkanlığı tarafından kanuni faizi ile
birlikte hak sahibine geri ödenir. Hak sahipliği düşürülen kişilere ait
işyerleri, bu Kanunun 31 inci maddesi hükümleri çerçevesinde değerlendirilir."
BAŞKAN – Komisyon son
önergeye katılıyor mu efendim?
PLAN VE BÜTÇE KOMİSYONU
BAŞKAN VEKİLİ SÜREYYA SADİ BİLGİÇ (Isparta) – Katılamıyoruz Sayın Başkanım.
BAŞKAN – Hükûmet?
BİLİM, SANAYİ VE TEKNOLOJİ
BAKANI NİHAT ERGÜN (Kocaeli) – Katılmıyoruz.
BAŞKAN – Sayın Vural, kim
konuşacak efendim?
OKTAY VURAL (İzmir) – Sayın
Oğan.
BAŞKAN – Sayın Oğan,
buyurun. (MHP sıralarından alkışlar) 
SİNAN OĞAN (Iğdır) –
Saygıdeğer Başkan, değerli milletvekilleri; 302 sıra sayılı torba kanunun 2’nci
maddesi üzerine Milliyetçi Hareket Partisi olarak vermiş olduğumuz önergeyle
ilgili konuşacağım. 
Yalnız, bundan önce, hem
Sayın Bakanla biraz önce aramızda bir konuşma geçti, ona açıklık getirmek
istiyorum hem de maalesef, artık her gün şehit haberleri alıyoruz, her gün neredeyse,
bir yerde, iki yerde, üç yerde ve bugün 4 şehidimiz daha var. Allah’tan rahmet
diliyorum ve Hükûmete de biraz Türkiye'nin işlerine bakıp bu manada önlem
almalarını tavsiye ediyorum şiddetle.
Saygıdeğer Bakanım, biraz
önce konuşmamızda şöyle bir ifade geçti, biz dedik ki: “Elbette ki her yeni
çıkan olumlu şeyi biz destekleriz. Ancak, yapacağımız işlerin, atacağımız
adımların, şehit yakınlarına, gazilere ve emeklilere yapacağınız olumlu
katkıların sunulması da önemlidir.” Siz eğer şehit yakınını bugün getirip Fakir
Fukara Fonu’na bağlarsanız ve bunun da adına “olumlu bir adım” derseniz, bu
olmaz. Bu insanlarımızı incitir Sayın Bakan. Dolayısıyla, emeklileri Fakir
Fukara Fonu’na muhtaç duruma getirmeyeceksiniz, eğer ihtiyacı olan varsa da
bunu daha uygun bir şekilde vereceksiniz. Gazilerimize ve şehitlerimize Fakir
Fukara Fonu’nu kullandırtmayacaksınız, onun çok daha ötesini hak ediyor
şehitlerimiz. Şehitlerimizi, gazilerimizi, onların yakınlarını nasıl getirir
burada Fakir Fukara Fonu’na bağlarsınız ve bunun da adına “olumlu bir adım”
dersiniz? Dolayısıyla, elbette ki onlara elimizden gelen her şeyin en iyisini
vermek durumundayız. Biz burada konuşuyoruz, onlar orada canını veriyor ve onun
getirip adını burada siz Fakir Fukara Fonu’na muhtaç hâle getirilmiş bir şekle
sokamazsınız. 
Afetlerle ilgili -bizim
bildiğimiz- yapacağınız şeyler insanların elindeki mevcudu almaya yönelik
değil, onları artırmaya yönelik olmalıdır.
İnsanlar eğer bir şeyi hak
etmişlerse sizin getireceğiniz uygulamalarla hak edilmiş olan insanların
hakkını teslim ve -yapabiliyorsanız- üzerine ilaveler koymanız lazım. Ama siz
bu getirdiğiniz 2’nci maddeyle, insanların hak ettikleri, kazanılmış haklarına
bir vesileyle, bir fırsatla, iki üç ödeme yapmadı diye el koymaya çalışıyorsunuz.

Biraz önce, AK PARTİ’nin
Sayın Grup Başkan Vekili Türkiye'nin itibarından bahsetti. Allah aşkına,
Türkiye'nin itibarı hiçbir dönemde bu kadar ayaklar altına alınmamıştı. Biz bu
konuya -Sayın Genel Başkanımız da ifade
etti- Suriye meselesine millî bir mesele olarak bakıyoruz, bu konuyu iç siyaset
malzemesi yapmıyoruz ama siz de elinizi vicdanınıza koyun, Türkiye’yi bölgede
şamar oğlanına çevirdiniz. Hoş bir tabir değil ama maalesef bu duruma
düşürdünüz. Kalmışsınız burada bir de itibardan
bahsediyorsunuz. Hangi itibardan? Esad’ın yerle bir ettiği itibardan mı,
yoksa zalimcesine 9 vatandaşımızı katleden İsrail’in Türkiye'nin önüne koyduğu
hesaptan mı? Bu hesabı niye hâlâ soramadınız? Üzerinden iki seneden fazla
geçti. 
Şimdi dünyanın gözü önünde
bizi ne hâle düşürdüğünüzün farkında mısınız? NATO’yu yardıma çağırmışız,
Avrupa Birliğini, BM’yi yardıma çağırmışız. Türkiye, öncelikle bu duruma
düşürülmemeliydi. Siz, Türkiye’yi, getirdiniz, bu duruma düşürdünüz. Bunun
hesabını vermeniz lazım. Bunun gelip burada hesabını vereceğiniz yerde önceki
iktidarlara çamur atıp, itibardan bahsediyorsunuz. 
Tabii, afet sigortası
vatandaşlarımıza daha fazla ödeneceği yerde… Örneğin, Iğdır’da dolu her gün
insanlarımızın tarlalarını vuruyor. Bu sene kayısı üretiminde ciddi bir sıkıntı
var. TARSİM’den sigorta yaptıran
vatandaşlarımıza, gelmiş, hakkını vermiyorsunuz; binbir türlü bahanelerle,
orada vatandaşımızın elindeki, yapmış olduğu sigortayı kesmeye çalışıyorsunuz.
Bir haftadır Tarım Bakanlığından, Müsteşarlığından randevu istiyoruz, randevu
vermiyorsunuz ve Iğdır halkı bunları görüyor. Sizi Iğdır halkına bir daha
şikâyet ediyorum. Vatandaşımızın sorununu Bakanlığa iletemiyoruz ve bunu Iğdır
halkı nasıl son seçimde gördüyse önümüzdeki seçimde de bunun hesabını size
soracaktır emin olunuz. 
Yine aynı şekilde, doğal
afetlerden mağdur olan birçok vatandaşımız var. Bunların da hakkını yeni
kanunlarla, torba kanunlarla artırmak yerine azaltıyorsunuz. 
Saygılar sunuyorum. (MHP
sıralarından alkışlar) 
BAŞKAN – Sayın Oğan,
teşekkür ediyorum. 
III.- YOKLAMA
(CHP sıralarından bir grup
milletvekili ayağa kalktı) 
MEHMET AKİF HAMZAÇEBİ
(İstanbul) – Sayın Başkan, yoklama istiyoruz efendim. 
BAŞKAN - Yoklama… 
Sayın Hamzaçebi, Sayın
Aslanoğlu, Sayın Tezcan, Sayın Özdemir, Sayın Eyidoğan, Sayın Özel, Sayın
Tanal, Sayın Sarıbaş, Sayın Kuşoğlu, Sayın Çıray, Sayın Köktürk, Sayın Çam,
Sayın Canalioğlu, Sayın Tayan, Sayın Kurt, Sayın Yılmaz, Sayın Dibek, Sayın
Susam, Sayın Aydın, Sayın Erdemir. 
Cihazla yoklama yapacağız. 
Yoklama için iki dakika
süre veriyorum. 
Yoklama işlemini
başlatıyorum. 
(Elektronik cihazla yoklama
yapıldı) 
BAŞKAN – Sayın
milletvekilleri, toplantı yeter sayısı vardır.
VII.- KANUN TASARI VE TEKLİFLERİ İLE KOMİSYONLARDAN 
GELEN DİĞER İŞLER (Devam)
A) Kanun Tasarı ve
Teklifleri (Devam)
3.- Manisa Milletvekili Recai Berber ve Bartın Milletvekili Yılmaz
Tunç ile 6 Milletvekilinin; Bazı Kanunlarda Değişiklik Yapılmasına Dair Kanun
Teklifi ile Cumhuriyet Halk Partisi Grup Başkanvekili İstanbul Milletvekili
Mehmet Akif Hamzaçebi'nin; Milli Eğitim Bakanlığının Teşkilat ve Görevleri
Hakkında Kanunda Değişiklik Yapılmasına Dair Kanun Teklifi, Balıkesir
Milletvekili Namık Havutça'nın; Atanamayan Öğretmenlerin Boş Bulunan Kadrolara
Atanması ve Devlet Memurları Kanunu ile Milli Eğitim Bakanlığının Teşkilat ve
Görevleri Hakkında Kanunlarının Bazı Maddelerinde Değişiklik Yapılması Hakkında
Kanun Teklifi, Konya Milletvekili Mustafa Kalaycı ve Milliyetçi Hareket Partisi
Grup Başkanvekili İzmir Milletvekili Oktay Vural ile 2 Milletvekilinin;
Öğretmen İhtiyacının ve Eğitim Programlarının Planlanması ve Uygulanması
Hakkında Kanun Teklifi, Bartın Milletvekili Muhammet Rıza Yalçınkaya'nın;
Sosyal Yardımlaşma ve Dayanışmayı Teşvik Kanununda Değişiklik Yapılması
Hakkında Kanun Teklifi ile Plan ve Bütçe Komisyonu Raporu (2/679, 2/47, 2/73,
2/219, 2/566) (S. Sayısı: 302) (Devam)
BAŞKAN - Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Bir sonraki önergeyi
okutuyorum:
Türkiye Büyük Millet
Meclisi Başkanlığına
Görüşülmekte olan kanun
teklifinin 2. Maddesinin geçici 23. maddesinin birinci paragrafındaki
"fiilen kullanılmayanlardan" ifadesinden sonra "fiilen
kullanılanlar da istedikleri takdirde" ifadesinin eklenmesini arz ederiz.
 
 Ferit
Mevlüt Aslanoğlu (İstanbul) ve arkadaşları
BAŞKAN – Komisyon önergeye
katılıyor mu? 
PLAN VE BÜTÇE KOMİSYONU
BAŞKAN VEKİLİ SÜREYYA SADİ BİLGİÇ (Isparta) – Katılmıyoruz Sayın Başkan.
BAŞKAN – Hükûmet? 
BİLİM, SANAYİ VE TEKNOLOJİ
BAKANI NİHAT ERGÜN (Kocaeli) – Katılmıyoruz.
BAŞKAN – Kim konuşacak
Cumhuriyet Halk Partisi?
MEHMET AKİF HAMZAÇEBİ
(İstanbul) – Sayın Haluk Eyidoğan konuşacak.
BAŞKAN – Sayın Eyidoğan.
(CHP sıralarından alkışlar)
HALUK EYİDOĞAN (İstanbul) –
Sayın Başkan, değerli milletvekilleri; bu vesileyle söyleyeyim, bizim bir
yamalı bohçamız var, yamalı bohça kanunumuz var. Bu kanun, bu maddeyle ilgili
olarak söylediğim kanun, 7269 sayılı 1959 tarihli Umumi Hayata Müessir Afetler
Dolayısıyla Alınacak Tedbirlerle Yapılacak Yardımlara Dair Kanun. Maalesef, bu
Kanun, yürürlüğe konulduğu tarihten bu yana, sürekli madde eklemelere, madde
çıkarmaya ve madde değiştirmeye maruz kalmış ve 1960’ta, 1968’de, 1985’te,
1992’de, 1995’te, 1999’da, 2000’de, 2001’de birçok değişiklik yapılmış.
Genellikle büyük depremlerden sonra bu Kanun, bu yamalı bohça kanununun eksikleri görülmüş, ha bire
değişiklikler yapılmış. Toplam 53 maddeden oluşan bu kanunda 28 madde değişmiş,
değişiklik yapılmış, 7 madde mülga, 11 ek madde konmuş, 17 geçici madde
eklenmiş ve değişikler yapılmış. Bugün de bu 2’nci maddede, sözü edilen bu 7269
sayılı Yasa’nın 23’üncü maddesi madde 2’yle burada değiştirilmeye çalışılıyor,
yamalı bohçaya bir yama daha eklenmeye çalışılıyor. 
Peki, bu neyi düzeltecek?
Aslında, yıllardır söylenen bu Yasa’nın değiştirilmesi gerektiği konusundaki
görüşler hiçbir zaman ciddiye alınmadı. Bu Hükûmet de son on senedir, Deprem
Şûrası’nda, Ulusal Deprem Konseyi raporlarında da belirtildiği hâlde, bu
Yasa’yı, 7269 sayılı Yasa’yı değiştirmedi. O yamalı bohça hâliyle dururken,
gitti, 2009’da da bir Afet ve Acil Durum Başkanlığı Yasası çıkardı. O da
arızalı bir yasa.
Şimdi, bu maddede deniyor
ki: “99 depremlerinden son iki yıl içinde iş yerlerini kullanamayan ve hak
sahipliklerinden vazgeçenler…” Bundan bahsediliyor. Yani bu insanlar acaba bu
iş yerlerini neden kullanmak istemiyorlar, neden vazgeçmek zorunda kalıyorlar?
Bunu iyi anlamak lazım. Bunu “99 depreminden sonraki hak sahipleri” olarak
değiştirmekle bu yasa ileride olabilecek, karşılaşabileceğimiz, afetlerden
sonra karşılaşacağımız olayları düzeltecek mi? Hayır. Yanlış nerede? Zaten,
gerekçede, kanunda, “İş yerleri şehir dışında, ihtiyaca uygun değil.” deniyor.
Yani durum saptaması yapılmış. Peki, acaba bu saptama Van depremi için de
geçerli değil mi? Şimdi, Van depreminden sonra 10 kilometre öteye bir şehir
kuruyorsunuz, tabii iş yerleri de yapıyorsunuz. Yarın öbür gün bu yamalı bohça
7269’a bir ek daha yapacaksınız, geçici madde 23’e 24 koyacaksınız,
diyeceksiniz ki… İşte, Van’da depremden sonra yapılan ve kullanılmayan iş
yerlerinin, belki de konutların hak sahipliğinden vazgeçilmesiyle ilgili bir
madde koyacaksınız.
Şimdi, bu yanlışa biz
zamanında işaret ettik, dedik ki: “Bakın, bir büyük depremden sonra ağır hasar
almış, orta hasarlı binalar için hak sahiplerine kentin, yerleşimin uzağında
yeni konutlar yapıyorsunuz, iş yerleri yapıyorsunuz ve mevcut sosyal yapıyı,
ticari yapıyı, kültürel yapıyı başka yerlere gönderiyorsunuz. Sosyal ve
kültürel parçalanmalara neden oluyorsunuz, ondan sonra bir sürü sosyal sorun
çıkıyor, ekonomiyle ilgili, gördüğünüz gibi, bu iş yerleriyle ilgili sorunlar
çıkıyor.”
Bakınız, bu kanunun mutlaka
yenisini çıkarmak lazım. Biz diyoruz ki, gelin, bu ihtiyaca cevap vermeyen,
yamalı bohça 7269 sayılı Afet Yasası’nı, bunu değiştirelim, AFAD Yasası’yla
birlikte yeniden yazalım. Birbiriyle çelişen, yetki karmaşasına neden olan,
5902 AFAD Yasası’yla 7269 sayılı bu Yasa’yı yeniden yazalım, bu ülkeyi her afet
öncesi ve afet sonrası dertlerden kurtaralım. Ama sizde öyle bir temayül ve
niyet görmüyorum.
Teşekkür ederim. (CHP
sıralarından alkışlar)
BAŞKAN – Teşekkür ederim
Sayın Eyidoğan.
III.- Y O K L A M A
(CHP sıralarından bir grup
milletvekili ayağa kalktı)
MEHMET AKİF HAMZAÇEBİ
(İstanbul) – Sayın Başkan, yoklama istiyoruz.
BAŞKAN – Şimdi, yoklama
talebi vardır, yoklama yapacağız tekrar.
Sayın Hamzaçebi, Sayın
Aslanoğlu, Sayın Ören, Sayın Özdemir, Sayın Eyidoğan, Sayın Özel, Sayın Tayan,
Sayan Tanal, Sayın Sarıbaş, Sayın Canalioğlu, Sayın Çam, Sayın Çıray, Sayın
Köktürk, Sayın Kurt, Sayın Ediboğlu, Sayın Kulkuloğlu, Sayın Susam, Sayın
Aydın, Sayın Yüksel, Sayın Özkan, Sayın Bulut, Sayın Erdemir.
Şimdi, yoklama için iki
dakika süre veriyorum.
Yoklama işlemini
başlatıyorum.
(Elektronik cihazla yoklama
yapıldı)
BAŞKAN – Sayın
milletvekilleri, toplantı yeter sayısı vardır. 
VII.- KANUN TASARI VE TEKLİFLERİ İLE KOMİSYONLARDAN 
GELEN DİĞER İŞLER (Devam)
A) Kanun Tasarı ve
Teklifleri (Devam)
3.- Manisa Milletvekili Recai Berber ve Bartın Milletvekili Yılmaz
Tunç ile 6 Milletvekilinin; Bazı Kanunlarda Değişiklik Yapılmasına Dair Kanun
Teklifi ile Cumhuriyet Halk Partisi Grup Başkanvekili İstanbul Milletvekili
Mehmet Akif Hamzaçebi'nin; Milli Eğitim Bakanlığının Teşkilat ve Görevleri
Hakkında Kanunda Değişiklik Yapılmasına Dair Kanun Teklifi, Balıkesir
Milletvekili Namık Havutça'nın; Atanamayan Öğretmenlerin Boş Bulunan Kadrolara
Atanması ve Devlet Memurları Kanunu ile Milli Eğitim Bakanlığının Teşkilat ve
Görevleri Hakkında Kanunlarının Bazı Maddelerinde Değişiklik Yapılması Hakkında
Kanun Teklifi, Konya Milletvekili Mustafa Kalaycı ve Milliyetçi Hareket Partisi
Grup Başkanvekili İzmir Milletvekili Oktay Vural ile 2 Milletvekilinin;
Öğretmen İhtiyacının ve Eğitim Programlarının Planlanması ve Uygulanması
Hakkında Kanun Teklifi, Bartın Milletvekili Muhammet Rıza Yalçınkaya'nın;
Sosyal Yardımlaşma ve Dayanışmayı Teşvik Kanununda Değişiklik Yapılması
Hakkında Kanun Teklifi ile Plan ve Bütçe Komisyonu Raporu (2/679, 2/47, 2/73,
2/219, 2/566) (S. Sayısı: 302) (Devam)
BAŞKAN – Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir. 
Diğer önergeyi okutuyorum: 
TBMM Başkanlığına
Görüşülmekte olan 302 sıra
sayılı yasa teklifinin 2 nci maddesinin “üç ay” ibaresinin “altı ay” olarak
değiştirilmesini arz ve teklif ederiz.
 Pervin
Buldan (Iğdır) ve arkadaşları
BAŞKAN – Sayın Komisyon,
önergeye katılıyor musunuz?
PLAN VE BÜTÇE KOMİSYONU
BAŞKAN VEKİLİ SÜREYYA SADİ BİLGİÇ (Isparta) – Katılamıyoruz Sayın Başkan. 
BAŞKAN – Hükûmet?
BİLİM, SANAYİ VE TEKNOLOJİ
BAKANI NİHAT ERGÜN (Kocaeli) – Katılmıyoruz. 
BAŞKAN – Kim konuşacak? 
Sayın Tüzel, buyurun. 
ABDULLAH LEVENT TÜZEL
(İstanbul) – Sayın Başkan, değerli milletvekilleri; evet, görüşülmekte olan bu
kanun teklifinde önemli tartışmalara muhatap oluyoruz. 
Biraz önce Hükûmet
cephesinden AKP’li milletvekili arkadaşımız bir itibar tartışması başlattı.
Tabii, itibarı nerede arayacağımız meselesi bu yasayla da son derece yakından
ilgili. Daha çok dünyaya paranın, sermaye sınıfının gözünden bakanlar itibarı
IMF’yle olan ilişkilerde, Dünya Bankası tarafından ya da Obama tarafından
muhatap alınıp alınmamakta arıyorlar. Ama insanlık toplumu sadece bunlardan
ibaret değil. İnsanlık toplumu Türkiye'deki itibarı başka yerlerde de
sorguluyor; özellikle mesela hâlâ Meclisin çözemediği tutuklu milletvekilleri,
tutuklanmış sendikacılar, insan hakları savunucuları, gazeteciler, yazarlar,
çocuk tutuklular, bütün bunlar Türkiye'nin itibarı açısından önemli göstergeler.
Daha geçen gün Urfa’da hapishanede yanan insanlar, sokakta göz göre göre
onlarca polis tarafından işkence edilip dövülen insanlar, açlıktan ölen
bebekler, yine, on yılda 10 bini aşan iş cinayetinde ölüp giden işçiler. Yani
aydınlatılmamış siyasi cinayetleriyle itibarsızlığımızı değerlendirecek o kadar
çok şey var ki, daha doğrusu bu Hükûmetin halka açıklaması, hesap vermesi
gereken yönler itibarıyla. 
Şimdi, bu yasada, kanun
teklifinde getirilen maddeler açısından bakacağımız şeylerden bir tanesi, yine,
işte, Van depremi üzerinden bu kadar zaman geçmiş olmasına rağmen, orada hemen
aklımıza gelen, enkaz altında kalan 2 gazetecinin ölümü. Bütün bunların hesabı
verilmemişken, afetle ilgili bir düzenleme var değerli milletvekilleri. Afet
işlerinden sorumlu başkan için dört yıllık yüksekokul mezuniyeti, beş yıllık iş
deneyimi, tecrübesi ortadan kaldırılıyor yani bu yaşanan acılardan ders
çıkarmamak ve özellikle afet gibi önemli bir konuda deneyimli, yetişmiş elemanı
göz ardı eden bir düzenleme. 
Aynı şekilde, ülkemizde 12
milyona yakın engelli, bütün çığlıkları… Geçtiğimiz haftalarda Engelliler
Haftası yaşandı, taleplerini bir kez daha ifade ettiler. Kamunun onlara karşı
görevi, toplumun görevi, devletin görevi yerine getirilmemiş. İşte, temmuz ayında
dolacak bir süre, kamu kurumları yapmaları gereken düzenlemeleri yapmadığı için
bir yıllık bir süre daha kendisine tanıyor. Bir yıl sonra ne olacak?
Yapılmadığında ne tür bir müeyyidesi olacak? Bunların karşılığı yok. 
Aynı şekilde, Meclis adına
yürütmeyi ve idare organlarını bütçenin harcamaları konusunda denetlemekle
yükümlü olan Sayıştayın görevleri âdeta rafa kaldırılıyor, yürütme organının
bir noteri hâline getiriliyor ve Danıştayın nasıl rapor düzenleyip
düzenlemeyeceği konusunda tamamen Hükûmetin istediği bir kuruma dönüştürülecek
şekilde kısıtlamalar, kayıtlamalar getiriliyor, çok açık, Anayasa’nın 160’ıncı
maddesindeki görev tanımına aykırı olacak şekilde; biraz önce de ifade edildi. 
Aynı şekilde, başlangıçta
da söylediğim gibi, Hükûmet eğitim alanına nasıl bakıyor? Eğitim alanına
sermayenin ihtiyaçları cephesinden bakıyor. Burada, yine getirilen bir
düzenlemede, organize sanayi bölgelerindeki meslek liselerinde özel sektörü,
sanayiyi teşvik edecek şekilde “Öğrenci başına Hazineden bir destek verilir.”
diyor. İşte, eğitim ve üretim arasındaki ilişki bu şekilde kuvvetlendiriliyor.
İŞKUR beleş işçi sağlayarak sanayiciye, tüccara, sermayeye bu şekilde destek
vermişti; şimdi de organize sanayi bölgelerinde meslek liselerine yine özel
sektör el atarak buradaki ucuz ve genç emek sömürüsüne ortam hazırlanıyor ama
bu yapılırken, çalışan anne babaların çocuklarının okuduğu etüt beslemeli
okulların kapatılması ve ihtiyaç dışına çıkartılması da aynı şekilde reva
görülüyor, hak görülüyor. 
Dolayısıyla, bu kanun
teklifi, bir kez daha Hükûmetin, AKP Hükûmetinin dünyaya hangi gözden, hangi
cepheden baktığını ve itibarı da nerede aradığını çok iyi şekilde göstermiştir.
İtibar aranacaksa, itibar, emekçileri, bugün işsizlik ve yoksullukla karşı
karşıya bırakılan genç bedenleri, eğitimsiz bırakılan çocuklarımızı, aç
bırakılan bebelerimizin onlara karşı duyduğumuz sorumlulukta o itibarı aramak,
o açıkları kapatmakta aramak, engelli yurttaşların taleplerini karşılamakta
aramak, bugün barış isteyenlerin hapishanelere tıkılması gerçekliğinde aramak
gerekiyor. (BDP sıralarından alkışlar)
BAŞKAN – Teşekkür ediyorum
Sayın Tüzel. 
III.- YOKLAMA
(CHP sıralarından bir grup
milletvekili ayağa kalktı)
MEHMET AKİF HAMZAÇEBİ
(İstanbul) – Sayın Başkan, yoklama istiyoruz. 
BAŞKAN – Yoklama
istiyorsunuz; tamam.
Sayın Hamzaçebi, Sayın
Aslanoğlu, Sayın Ören, Sayın Tayan, Sayın Özel, Sayın Tanal, Sayın Sarıbaş,
Sayın Çetin, Sayın Çıray, Sayın Canalioğlu, Sayın Gök, Sayın Çam, Sayın Kurt,
Sayın Kulkuloğlu, Sayın Aydın, Sayın Bulut, Sayın Özkan, Sayın Güneş, Sayın
Erdemir, Sayın Akar. 
Sayın milletvekilleri,
yoklama için iki dakika süre veriyorum.
Yoklamayı başlatıyorum.
(Elektronik cihazla yoklama
yapıldı)
BAŞKAN – Sayın
milletvekilleri, toplantı yeter sayısı vardır. 
VII.- KANUN TASARI VE TEKLİFLERİ İLE KOMİSYONLARDAN 
GELEN DİĞER İŞLER (Devam)
A) Kanun Tasarı ve
Teklifleri (Devam)
3.- Manisa Milletvekili Recai Berber ve Bartın Milletvekili Yılmaz
Tunç ile 6 Milletvekilinin; Bazı Kanunlarda Değişiklik Yapılmasına Dair Kanun
Teklifi ile Cumhuriyet Halk Partisi Grup Başkanvekili İstanbul Milletvekili
Mehmet Akif Hamzaçebi'nin; Milli Eğitim Bakanlığının Teşkilat ve Görevleri
Hakkında Kanunda Değişiklik Yapılmasına Dair Kanun Teklifi, Balıkesir
Milletvekili Namık Havutça'nın; Atanamayan Öğretmenlerin Boş Bulunan Kadrolara
Atanması ve Devlet Memurları Kanunu ile Milli Eğitim Bakanlığının Teşkilat ve
Görevleri Hakkında Kanunlarının Bazı Maddelerinde Değişiklik Yapılması Hakkında
Kanun Teklifi, Konya Milletvekili Mustafa Kalaycı ve Milliyetçi Hareket Partisi
Grup Başkanvekili İzmir Milletvekili Oktay Vural ile 2 Milletvekilinin;
Öğretmen İhtiyacının ve Eğitim Programlarının Planlanması ve Uygulanması
Hakkında Kanun Teklifi, Bartın Milletvekili Muhammet Rıza Yalçınkaya'nın;
Sosyal Yardımlaşma ve Dayanışmayı Teşvik Kanununda Değişiklik Yapılması
Hakkında Kanun Teklifi ile Plan ve Bütçe Komisyonu Raporu (2/679, 2/47, 2/73,
2/219, 2/566) (S. Sayısı: 302) (Devam)
BAŞKAN – Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Son önergeyi okutuyorum:
Türkiye Büyük Millet
Meclisi Başkanlığına
Görüşülmekte olan 302 sıra
sayılı Kanun Teklifinin 2 nci maddesiyle 7269 sayılı Kanuna eklenen geçici 23
üncü maddede yer alan "hak sahibi olup da kendilerine teslim edilen
işyerlerini son iki yıl içinde fiilen kullanmayanlardan; borçlanmasını
yapmasına rağmen" ibaresi "bireysel borçlanmada bulunmuş veya
bulunmamış hak sahiplerinden” olarak değiştirilmesini arz ve teklif ederiz.
  Mustafa
Elitaş (Kayseri) ve arkadaşları
BAŞKAN – Komisyon önergeye
katılıyor mu?
PLAN VE BÜTÇE KOMİSYONU
BAŞKAN VEKİLİ SÜREYYA SADİ BİLGİÇ (Isparta) – Takdire bırakıyoruz Sayın
Başkanım.
BAŞKAN – Hükûmet?
BİLİM, SANAYİ VE TEKNOLOJİ
BAKANI NİHAT ERGÜN (Kocaeli) – Katılıyoruz. 
BAŞKAN – Gerekçeyi
okutuyorum:
Gerekçe: 
17 Ağustos 1999 ve 12 Kasım
1999 depremlerinden sonra, işyeri ihtiyacını karşılamak üzere yapılan ve hak
sahiplerine teslim edilen iş yerlerinin borç taksitlerinin hak sahipleri
tarafından üst üste üç kez ödenmemiş olduğunun tespiti veya hak sahiplerinin hakkından
vazgeçmesi hâlinde, il idare kurulu kararı ile hak sahipliğinin düşürüleceği
öngörülerek, hak sahipliğinin il idare kurulu kararı ile düşürülmesi hâlinde
hak sahiplerinin tazminat ödememesi, düşürülme tarihine kadar ödenen miktarın
faiziyle birlikte hak sahibine geri ödenmesi imkânı getirilmektedir. Ancak hak
sahibi olup da kendilerine teslim edilen işyerlerini son iki yıl içinde fiilen
kullanmayanlar bu haktan faydalanabilecektir. Önerge ile söz konusu haktan daha
fazla kişinin yararlanabilmesi imkânı getirilmiştir.
BAŞKAN – Önergeyi
oylarınıza sunuyorum: Kabul edenler… Kabul etmeyenler… Önerge kabul edilmiştir.

MEHMET AKİF HAMZAÇEBİ
(İstanbul) – Sayın Başkan…
BAŞKAN - 2’nci maddeyi…
MEHMET AKİF HAMZAÇEBİ
(İstanbul) – Sayın Başkan, 60’ıncı maddeye göre, bir kısa söz talebim var
efendim.
BAŞKAN – Müsaade edersiniz
oylamayı bitireyim, çünkü son ana geldim.
MEHMET AKİF HAMZAÇEBİ
(İstanbul) – O zaman yoklama istiyoruz, daha sonra söz talebi.
BAŞKAN – Hayır, ben oylama
yaptım.
ÖZGÜR ÖZEL (Manisa) – Yoklama
istendi, madde oylanmadı.
SÜREYYA SADİ BİLGİÇ
(Isparta) - “Maddeyi oylarınıza sunuyorum.” dediniz ama Sayın Başkan.
BAŞKAN - Madde oylamasında
yoklama istiyorsunuz, öyle mi efendim?
MEHMET AKİF HAMZAÇEBİ
(İstanbul) – Sayın Başkan, yoklamadan önce maddeyle ilgili bir konuda bir görüş
ifade etmek istiyorum.
BAŞKAN – Şimdi, şöyle bir
şey oldu Sayın Hamzaçebi: Ben bir kere önergeyi oylara sundum, kabul edildi.
MEHMET AKİF HAMZAÇEBİ
(İstanbul) – Tamam.
BAŞKAN - Şimdi siz maddenin
oylamasından önce yoklama mı istiyorsunuz, söz mü istiyorsunuz?
MEHMET AKİF HAMZAÇEBİ
(İstanbul) – Söz istiyorum efendim.
BAŞKAN – Söz istiyorsunuz.
Buyurun, efendim.
MEHMET AKİF HAMZAÇEBİ
(İstanbul) – Teşekkür ederim Sayın Başkan.
Bu madde, 17 Ağustos 1999
ve 12 Kasım 1999 tarihlerinde Marmara Bölgesi’nde meydana gelen ve birçok
ilimizde çok ağır kayıplara neden olan depremin birtakım sonuçlarına ilişkin
olarak bazı düzenlemeleri yapmaktadır. Madde içeriğiyle ilgili olarak ilgili
arkadaşlarımız önerge vesilesiyle görüşlerimizi ifade ettiler. Ama ben şunu
ifade etmek istiyorum: 17 Ağustos 1999 ve 12 Kasım 1999 tarihlerindeki
depremden sonra, o dönemin Hükûmeti, 28 Aralık 2001 tarihinde bir kanun çıkardı
efendim ve bu kanunla o depremden zarar gören vatandaşlarımızın vergi
borçlarının terkin edilmesine imkân tanıdı, tamamen veya kısmen vergi borçları
terkin edildi. 
Van’da bir deprem yaşadık,
depremin tarihi 23 Ekim 2011 o tarihten bu yana oldukça uzun bir zaman geçmiş
olmasına rağmen, özellikle Erciş’te varlıklarını kaybeden mükelleflerimizin
vergi ve sigorta prim borçlarının terkinine yönelik olarak hiçbir düzenleme
yapılmadı, hiçbir tasarı gelmedi. Tam tersine, burada vergi ve prim borçlarının
yeniden yapılandırılmasına ilişkin olarak süre uzatımına yönelik bir düzenleme
yapılırken, Van ve Erciş’teki mükelleflerimize vergi ve prim borçlarının
ödenmesi için süre uzatımı olanağı getirildi. Yani vatandaş varlığını kaybetmiş,
vergisini ödeyebilecek durumda değil, prim borcunu ödeyebilecek durumda değil,
o vatandaşa vergi ve prim borcunu ödemek için süre tanındı. Yapılması gereken,
terkin yasasını çıkarmaktır. Öyle anlaşılıyor ki, Hükûmetin gündeminde
Erciş’teki esnafımız için herhangi bir vergi borcu terkin yasası yoktur. Bunu,
buradan bir kez daha ifade etmek istiyorum.
BAŞKAN – Teşekkür ederim,
zapta geçti sözleriniz. 
2’nci maddeyi…
III- Y O K L A M A
(CHP sıralarından bir grup
milletvekili ayağa kalktı) 
MEHMET AKİF HAMZAÇEBİ
(İstanbul) – Yoklama istiyoruz. 
BAŞKAN – Sayın Hamzaçebi,
Sayın Aslanoğlu, Sayın Ören, Sayın Tezcan, Sayın Özel, Sayın Tanal, Sayın
Sarıbaş, Sayın Köse, Sayın Çıray, Sayın Canalioğlu, Sayın Kurt, Sayın Çam,
Sayın Yılmaz, Sayın Köktürk, Sayın Kulkuloğlu, Sayın Aydın, Sayın Bulut, Sayın
Özkan, Sayın Güneş, Sayın Bayraktutan. 
Yoklama için iki dakika
süre veriyorum.
Yoklama işlemini
başlatıyorum.
(Elektronik cihazla yoklama
yapıldı) 
BAŞKAN – Sayın
milletvekilleri, toplantı yeter sayısı vardır. 
VII.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve
Teklifleri (Devam)
3.- Manisa Milletvekili Recai Berber ve Bartın Milletvekili Yılmaz
Tunç ile 6 Milletvekilinin; Bazı Kanunlarda Değişiklik Yapılmasına Dair Kanun
Teklifi ile Cumhuriyet Halk Partisi Grup Başkanvekili İstanbul Milletvekili
Mehmet Akif Hamzaçebi'nin; Milli Eğitim Bakanlığının Teşkilat ve Görevleri
Hakkında Kanunda Değişiklik Yapılmasına Dair Kanun Teklifi, Balıkesir
Milletvekili Namık Havutça'nın; Atanamayan Öğretmenlerin Boş Bulunan Kadrolara
Atanması ve Devlet Memurları Kanunu ile Milli Eğitim Bakanlığının Teşkilat ve
Görevleri Hakkında Kanunlarının Bazı Maddelerinde Değişiklik Yapılması Hakkında
Kanun Teklifi, Konya Milletvekili Mustafa Kalaycı ve Milliyetçi Hareket Partisi
Grup Başkanvekili İzmir Milletvekili Oktay Vural ile 2 Milletvekilinin;
Öğretmen İhtiyacının ve Eğitim Programlarının Planlanması ve Uygulanması
Hakkında Kanun Teklifi, Bartın Milletvekili Muhammet Rıza Yalçınkaya'nın;
Sosyal Yardımlaşma ve Dayanışmayı Teşvik Kanununda Değişiklik Yapılması
Hakkında Kanun Teklifi ile Plan ve Bütçe Komisyonu Raporu (2/679, 2/47, 2/73,
2/219, 2/566) (S. Sayısı: 302) (Devam)
BAŞKAN – 2’nci maddeyi
yapılan değişiklikle oylarınıza sunuyorum: Kabul edenler… Kabul etmeyenler…
2’nci madde kabul edilmiştir.
Birleşime bir saat ara
veriyorum.

Kapanma Saati: 19.09
İKİNCİ OTURUM
Açılma Saati: 20.16
BAŞKAN: Başkan Vekili Mehmet SAĞLAM
KÂTİP ÜYELER: Mine LÖK BEYAZ (Diyarbakır), Tanju ÖZCAN (Bolu) 

BAŞKAN – Sayın
milletvekilleri, Türkiye Büyük Millet Meclisinin 125’inci Birleşiminin İkinci
Oturumunu açıyorum.
302 sıra sayılı Kanun
Teklifi’nin görüşmelerine kaldığımız yerden devam edeceğiz.
Komisyon ve Hükûmet
yerinde.
3’üncü madde üzerinde aynı
mahiyette üç önerge vardır. Önergeleri birlikte işleme alacağım, talepleri
hâlinde önerge sahiplerine ayrı ayrı söz vereceğim veya gerekçelerini
okutacağım.
Şimdi önergeleri
okutuyorum: 
Türkiye Büyük Millet
Meclisi Başkanlığına
Görüşülmekte olan kanun
teklifinin 3. Maddesinin teklif metninden çıkarılmasını arz ederiz.
 Kazım
Kurt Aydın Ayaydın Ferit Mevlüt Aslanoğlu
 Eskişehir İstanbul İstanbul
 Haydar
Akar Bülent Kuşoğlu Musa Çam
 Kocaeli Ankara İzmir
 Mahmut
Tanal
 İstanbul
Diğer önergenin imza
sahipleri:
 Ayşe Nur
Bahçekapılı Recep Özel İlyas Şeker
 İstanbul Isparta Kocaeli
 H. Bayram
Türkoğlu Fevai Arslan Mehmet Ali Okur
 Hatay Düzce Kocaeli
Diğer önergenin imza sahipleri:
 Mustafa
Kalaycı Alim Işık Seyfettin Yılmaz
 Konya Kütahya Adana
 Enver
Erdem Mehmet Erdoğan Emin Haluk Ayhan
 Elâzığ
 Muğla Denizli
BAŞKAN – Komisyon aynı
mahiyetteki önergelere katılıyor mu?
PLAN VE BÜTÇE KOMİSYONU
BAŞKAN VEKİLİ SÜREYYA SADİ BİLGİÇ (Isparta) – Takdire bırakıyoruz Sayın
Başkanım.
BAŞKAN – Hükûmet?
KALKINMA BAKANI CEVDET
YILMAZ (Bingöl) – Katılıyoruz Sayın Başkan.
BAŞKAN – Sayın Ağbaba,
buyurun. (CHP sıralarından alkışlar)
VELİ AĞBABA (Malatya) –
Sayın Başkan, değerli milletvekilleri; hepinizi saygıyla selamlıyorum. 
Değerli arkadaşlar,
hepinizin bildiği gibi, Türkiye’de 146 adliye kapatıldı. Daha sonra alınan bir
kararla 44 ilçedeki adliyelerin kapatılması iptal edilerek tekrar açıldı.
Malatya şanssız bir il, Malatya sahipsiz bir şehir. Niye Malatya’nın üreten
kurumları birer birer kapatıldı? Bu yetmiyormuş gibi şimdi de adliyelerimize
göz dikildi. 
Değerli arkadaşlar,
Malatya’nın ilçe sayısı 13. Daha önce Doğanyol, Kale, Battalgazi adliyeleri
kapatıldı, şimdi de Arguvan, Yazıhan, Kuluncak ve Yeşilyurt adliyeleri
kapatılıyor yani 13 ilçemizin 7’sinde adliye artık yok. AKP’nin seçimden önce
bir sloganı vardı: “Büyük düşün Yazıhan.” diyordu, “Büyük düşün Arguvan.” Bu
ilçeler büyük düşündü, şimdi kandırılarak adliyeleri kapatılıyor. 
Değerli arkadaşlar,
itirazlar üzerine 44 adliye tekrar açıldı. Bu kararla Adalet Bakanlığı ve
Hâkimler ve Savcılar Yüksek Kurulunun almış olduğu kararın ne kadar yanlış
olduğu, ne kadar araştırılmadan alındığı ortaya çıktı. Yani yeni alınan kararla
44 adliye tekrar açılacak, açılacak adliyeler arasında Malatya’nın hiçbir
ilçesi yok. Niye? Malatya sahipsiz mi? Bu kararlar ciddiyetsizlikten mi?
Kararlar siyasi mi? Neden? 
Bakınız, Arguvan Adliyesi
kapatılıyor ancak Arguvan’daki cezaevinin kapasitesi artırılıyor. Bunda mantık
var mı değerli arkadaşlar? Diyorlar ki: “İş yükü, dosya sayısı az.” Bu mantıkla
o zaman, “Olay yok.” diye Arguvan’daki emniyet müdürlüğünü de kapatın,
jandarmayı da kapatın. Bu mantıkla, “Hasta yoktur.” diye doktorların tayinini
çıkarın. Yine bu mantıkla, değerli arkadaşlar, “Cenaze yok.” diye imamları da
başka ilçeye gönderin.
FERİT MEVLÜT ASLANOĞLU
(İstanbul) – Mezarlıkları…
VELİ AĞBABA (Devamla) –
Mezarlıkları da kaldırın. 
Yine, “Cemaat yok.” diye,
siz, Allah bilir, ileride camileri de kapatırsınız. Bu mantıkla kaymakamları da
görevlerinden alın. Bu mantıkla Hükûmetin de kapısına kilidi vurun. Bu
mantıkla, değerli milletvekilleri, “Adalet dağıtmıyor.” diye Adalet Bakanını
görevden alın, Adalet Bakanlığını kapatın. 
Değerli arkadaşlar, yeniden
açılmasına karar verilen ilçeleri kendi ilçelerimle karşılaştırmak istiyorum:
Bakın, Sulakyurt’un nüfusu 7.927, Kuluncak’ınki, dikkatle dinlemenizi rica
ediyorum, 8.951; Sulakyurt’un merkeze uzaklığı 46 kilometre, Kuluncak’ınki 113
kilometre. Kemah’ın nüfusu 6.942, Arguvan’ınki 8.010; İmranlı’nın nüfusu 7.568,
Yazıhan’ınki 15.568.
FERİT MEVLÜT ASLANOĞLU
(İstanbul) – Kemaliye’ninki?
VELİ AĞBABA (Devamla) – Onu
söyleyeceğim.
Bu ilçeler niye kapatıldı?
Hükûmetin siyasi davranmasından. Kapatılan ilçeler niye tekrar açıldı?
Ayrımcılık, işin içine bölge, il ve çeşitli ayrımlar girdiği için bu ilçeler
tekrar açıldı. Şimdi, bu kararın ne kadar ayrımcı olduğunu bir örnekle size
açıklayacağım arkadaşlar. Erzincan’ın Kemaliye, Kemah ve Çayeli ilçeleri
kapatıldı, daha sonra tekrar açılmasına karar verildi. Niye? Bu ilçelerin
nüfusu mu arttı, dosya sayısı mı arttı?
Değerli arkadaşlar,
birileri bastırdı, Sayın Ulaştırma Bakanı Binali Yıldırım bastırdı, Erzincan’ın
kapatılan üç ilçesi tekrar açıldı. 
Ne diyor bu kararla? Bu
kararla diyor ki: “Ey Malatyalılar, siz geçen seçimde yüzde 69 oy verdiniz,
yüzde 75 de verseniz sizin ekmeğinizi elinizden alacağız.” 
Değerli arkadaşlar, bu
kararlarla sadece adliyeler kapatılmıyor, bu kararlarla, adliyelerin
kapatılmasıyla beraber ekonomi yok ediliyor, oradaki insanlar açlık sınırıyla
karşı karşıya bırakılıyor. Adliyelerin kapatılması, ticaretin, en önemlisi
arkadaşlar, o ilçenin tamamen yok edilmesini sağlayacaktır. Niye? Çünkü,
adliyeler kapatılarak o ilçelerdeki insanların büyük şehirlere, büyük yerlere
göç etmesi sağlanacaktır. 
Bakın, bu düzen değişir, bu
devran döner. Lütfen bu kararı bir kez daha gözden geçirin. Arguvanlılar,
Kuluncaklılar, Yazıhanlılar, Yeşilyurtlular kan ağlıyor. Sizden rica ediyorum,
bu kararı bir kez daha gözden geçirmenizi istiyorum. Bu sadece… Bakın, bugün,
Malatya’dan bir heyet geldi, içerisinde AK PARTİ’den arkadaşlar vardı, CHP’den
arkadaşlar vardı. Bu kararın ne kadar yanlış olduğunu ifade ediyorlar. Siz eğer
bunu yapmazsanız, bir gün gelir, biri der ki size: “La oğlum bas git!” der ve
sizi buradan gönderirler arkadaşlar.
Hepinize teşekkür ediyorum.
(CHP sıralarından alkışlar, AK PARTİ sıralarından gürültüler)
(Hatip, üzerinde “La oğlum
bas git!” yazan bir kâğıdı kürsünün üzerine bıraktı)
BAŞKAN – Diğer önergelerin
gerekçelerini okutuyorum…
MUSTAFA ELİTAŞ (Kayseri) –
Sayın Başkan, şunu arkadaşa versin de basıp gitsin bari!
VELİ AĞBABA (Malatya) – Bu,
Arguvanlıların bildirisi Sayın Başkan.
BAŞKAN – Erol Bey, onu
alın.
YILMAZ TUNÇ (Bartın) – Bu
hakarettir Sayın Başkan, Meclise hakarettir.
RECEP ÖZEL (Isparta) – Özür
dilesin orada, özür dilesin.
MUSTAFA ELİTAŞ (Kayseri) –
Onu geri alsın Sayın Başkan. Türkiye Büyük Millet Meclisi üyesine yakışır bir
hareket değil o.
BAŞKAN – Ne diyor orada?
“La oğlum bas git!”
Doğru değil, şunu yapmayın
çocuklar ya! Yapmayın, doğru değil ya! Doğru değil ya yani yakışmıyor,
yakışmıyor.
Evet, gerekçeleri
okutuyorum:
Ayşe Nur Bahçekapılı ve
arkadaşlarının önergenin gerekçesi:
Türkiye Büyük Millet
Meclisi adına Taşıt Kanununda yapılması öngörülen sayısal değişikliğe ihtiyaç
olmadığı değerlendirildiğinden madde metinden çıkarılmaktadır.
Mustafa Kalaycı ve
arkadaşlarının önergesinin gerekçesi:
AKP Hükûmeti Cumhuriyet
tarihinin en düşük seviyesine inen yurt içi tasarruf düzeyinin artırılması
gerekçesiyle yakın zamanda yüksek vergi zamları yapmış, kamu çalışanları ve
emeklilere düşük maaş artışı vermiştir. 
Bu durum ortada iken
TBMM’ne kırmızı plakalı 10 otomobil daha verilmesi uygun görülmemektedir.
BAŞKAN – Sayın
milletvekilleri, 3’üncü madde üzerindeki önergeyi oylarınıza sunuyorum…
MEHMET AKİF HAMZAÇEBİ
(İstanbul) – Karar yeter sayısı…
BAŞKAN - Kabul edenler… 
MEHMET AKİF HAMZAÇEBİ
(İstanbul) – Karar yeter sayısı istedim Sayın Başkan.
BAŞKAN – Oyladım efendim,
bir dahaki sefere.
Kabul etmeyenler…
MEHMET AKİF HAMZAÇEBİ
(İstanbul) – Sayın Başkan, ben siz oylamadan karar yeter sayısı istedim
efendim, lütfen…
BAŞKAN – Görmedim yani.
MEHMET AKİF HAMZAÇEBİ
(İstanbul) – Efendim, istedim. Kâtip Üyelere sorun.
BAŞKAN – Önergeniz
oylanıyor ve de olumlu oylanıyor, hâlâ mı istiyorsunuz?
MEHMET AKİF HAMZAÇEBİ
(İstanbul) – Evet, istiyorum tabii ki efendim.
BAŞKAN – Peki, efendim.
Efendim, kâtip üyeler
arasında anlaşmazlık olduğundan oylamayı elektronik cihazla yapıyoruz. 
Üç dakika süre veriyorum.
(Elektronik cihazla oylama
yapıldı) 
BAŞKAN – Sayın milletvekilleri, karar yeter sayısı
vardır, önergeler kabul edilmiştir. 
Bu önergelere göre 3’üncü
madde teklif metninden çıkartılmıştır. Kanunun yazımı esnasında bu madde
çıkartılarak diğer madde numaraları teselsül ettirilecektir. 
Bir karışıklığa mahal
vermemek amacıyla görüşülmekte olan Komisyon raporundaki mevcut maddeler
üzerinden devam edeceğiz. 
Teklifin 4’üncü maddesi
üzerinde aynı mahiyette iki önerge vardır, önergeleri birlikte işleme alacağım.
Talepleri hâlinde önerge sahiplerine ayrı ayrı söz vereceğim veya gerekçelerini
okutacağım.
Şimdi, önergeleri
okutuyorum: 
Türkiye Büyük Millet
Meclisi Başkanlığına
Görüşülmekte olan 302 sıra
sayılı kanun teklifinin 4. Maddesinin
teklif metninden çıkartılmasını arz ve teklif ederiz.
 Kazım
Kurt Aydın Ayaydın Ferit Mevlüt Aslanoğlu
 Eskişehir İstanbul İstanbul
 Haydar
Akar Musa Çam Bülent Kuşoğlu
 Kocaeli İzmir Ankara
 Mahmut
Tanal  Bülent Tezcan
 İstanbul
 Aydın
Diğer önergenin imza sahipleri: 
 Mustafa
Kalaycı Alim Işık Seyfettin Yılmaz
 Konya Kütahya Adana
 Enver
Erdem Ali Öz Mehmet Erdoğan
 Elazığ Mersin Muğla
BAŞKAN – Aynı mahiyetteki önergeler Sayın Komisyon?
PLAN VE BÜTÇE KOMİSYONU
BAŞKAN VEKİLİ SÜREYYA SADİ BİLGİÇ (Isparta) - Katılmıyoruz Sayın Başkan.
BAŞKAN – Hükûmet?
KALKINMA BAKANI CEVDET
YILMAZ (Bingöl) – Katılmıyoruz Sayın Başkan.
BAŞKAN – Katılmıyorsunuz.
Kim konuşacak efendim? 
MEHMET AKİF HAMZAÇEBİ
(İstanbul) – Sayın Bülent Tezcan. 
BAŞKAN - Sayın Bülent
Tezcan, buyursunlar. (CHP sıralarından alkışlar) 
BÜLENT TEZCAN (Aydın) –
Teşekkür ederim Sayın Başkan. 
Sayın Başkan, değerli
milletvekilleri; görüşmekte olduğumuz kanun teklifinin 4’üncü maddesi de -torba
kanun olduğu için muhtelif kanunlardan toplama yapıp, değişiklikler yapıyoruz-
298 sayılı Seçimlerin Temel Hükümleri ve Seçmen Kütükleri Hakkında Kanun’da
değişiklik öneriyor. Değişiklikte esas olarak önerilen şu biliyorsunuz: Daha
önce seçim döneminde işlenen suçlarla ilgili soruşturma süresi iki yıllık bir
süreye tabiydi, “İki yıl içerisinde soruşturmasına başlanmamışsa bir daha
kovuşturma yapılamaz.” diyordu, bu değişiklikle altı aya indiriliyor. 
Esasen, bakarsanız, altı
aya indirilmesi olumlu bir adımdır ancak kanunun getiriliş şekli ilginçtir. Bu
Plan ve Bütçe Komisyonundan geçmiş, Adalet Komisyonunda etraflıca görüşülmesi
gereken bir değişiklik Plan ve Bütçe Komisyonundan geçmiştir. Bu çerçevede bir
kere yanlış yerden geldi, bunu paylaşmak istiyorum. 
Değerli arkadaşlar, asıl
başka önemli bir konu var. Bakın, seçim suçlarıyla ilgili seçimde özgürce
propaganda yapılabilmesi ve seçmen iradesinin rahatça oluşabilmesi konusunda
hepimizin mutabık olması lazım ama ülkemizde son dönemlerde öyle ilginç şeyler
yaşıyoruz ki bakın daha dün Aydın Cumhuriyet Halk Partisi İl Başkanımız Barkan
Kalınomuz savcılıkta ifade vermek zorunda kaldı. Bakın, ifade vermek zorunda
kaldığı konu şu: 27 Mayısta Aydın’da il kongresi yapıyoruz. İl kongresinde il
başkan adayı olarak bir afiş var. Afişte Deniz Gezmiş’in resminin yanına
adayımız kendi resmini koymuş ve bir afiş asmış. Cumhuriyet Halk Partisi
kongresinde kongre salonunda asılmış bir afiş ve afişte “Siz toprak altında
derin uykudayken düşmanı çağırdılar, satıldık, uyanın.” diye de yazmış. Doğru
yazmış, doğru söylemiş.
Değerli arkadaşlar, bunun
için bununla ilgili ifadeye çağrılıyor, hakkında soruşturma açılıyor ve burada
deniyor ki: “Satıldık demekten neyi kastettin?” Değerli arkadaşlar, çok açık
değil mi? Bu memleketin doksan yıllık cumhuriyet tarihinde kazandıklarını bir
bir satmadınız mı? (CHP sıralarından alkışlar)
Değerli arkadaşlar,
satıldık. Bakın daha yeni Sevda Tepesi meselesi çıktı. Bu Hükûmetin Bakanı
çıkıp da kaydı bile tutulmayan “10 milyar dolar aldık biz.” demedi mi, “10
milyar dolar aldık.” demedi mi? 10 milyar doları Sevda Tepesi’ni peşkeş çekmek
için Arap kralına verdiğini itiraf etmedi mi? Bu kayıtsız paranın nerede
olduğunu hâlâ açıklayabildiniz mi?
Değerli arkadaşlar, şimdi
bakın burada Anayasa referandumunda, 12 Eylül referandumunda Sayın Başbakan
evet oyu çıkarabilmek için rol yaparak sahte gözyaşlarıyla idam sehpasına giden
devrimcilerin mektuplarını okudu. Sayın Başbakan bunları okuduğu zaman suçu ve
suçluyu övmüyor muydu? 
Değerli arkadaşlar, Deniz
Gezmiş’ler bu ülkede suçlu değildi. Suçluyu öveni anıyorsanız, suçu ve suçluyu
öveni anıyorsanız İskilipli Atıf Hoca’yı öven Sayın Bülent Arınç’a gidin bakın,
ondan sorun bunun hesabını. (CHP sıralarından alkışlar, AK PARTİ sıralarından
gürültüler)
Değerli arkadaşlar, AKP
İktidarı Türkiye’de kendi karşısında muhalif olanların kongrelerine dahi
müdahale edebilecek noktaya gelmiştir. Böyle bir emniyet sistemi yarattınız.
Şimdi ben diyorum ki: Deniz Gezmiş bu ülkede bağımsızlık inancının,
yurtseverliğin ve halkların kardeşliğinin ifadesiydi, önünde saygıyla
eğiliyorum ve Deniz Gezmiş’i öven İl Başkanım Barkan Kalınomuz’u da gözlerinden
öpüyorum, ona da sevgilerimi sunuyorum. 
Hepinize saygılar
sunuyorum, teşekkür ederim. (CHP ve BDP sıralarından alkışlar)
MUSTAFA ELİTAŞ (Kayseri) –
Sayın Başkan, konuşmacı biraz önce konuşmasında, AK PARTİ Grubunu, AK PARTİ
İktidarını ilzam ederek Türkiye Cumhuriyeti’nin değerlerini sattığını ifade
etti. O konuda cevap vermek istiyorum. (AK PARTİ ve CHP sıralarından gürültüler)
BAŞKAN – Lütfen… Sayın
milletvekilleri, lütfen…
Buyurun. 
VIII.- SATAŞMALARA İLİŞKİN KONUŞMALAR (Devam)
3.- Kayseri Milletvekili Mustafa Elitaş’ın, Aydın Milletvekili
Bülent Tezcan’ın Adalet ve Kalkınma Partisine sataşması nedeniyle konuşması
MUSTAFA ELİTAŞ (Kayseri) –
Sayın Başkan, değerli milletvekilleri; yüce heyetinizi saygıyla selamlıyorum.
Konuştuğumuz kanunla,
önergeyle hiç alakası olmayan konuları burada ifade etmek âdetten olmaya
başladı. 
Aydın’da bir il
teşkilatının seçimi var, kongresi var. Muhakkak ki adaylar herhâlde kendi
içlerinde, Parti Tüzüğü çerçevesinde Siyasi Partiler Kanunu gereğince yarışa
girmişlerdir. O yarış çerçevesinde, Deniz Gezmiş’in resmiyle birlikte Aydın İl
Başkanı Adayı Arkadaşınız, Cumhuriyet Halk Partili aday herhâlde orada
delegelere ifade ediyor, diyor ki: “Ey delegeler, bazıları bazılarını
satıyorlar. Cumhuriyet Halk Partisi içerisinden bu satılık işlemlere siz de
girmeyin, beni satmayın.” ifadesini AK PARTİ İktidarına yüklemek büyük bir
haksızlıktır. (AK PARTİ sıralarından alkışlar) Orada bir sorgulama varsa,
onunla ilgili bir hesap vermek varsa bunu yargı çağırmıştır, muhakkak ki yargı
da o konuda değerlendirmelerini yapacaktır. 
Deniz Gezmiş’le ilgili
söylenenlerle ilgili kısma geldiğimizde, 12 Eylül darbesinin yapıldığı süreçte,
o 3 tane delikanlının nasıl ki yargılanması, idam edilmesiyle ilgili konuda AK
PARTİ İktidarını temsil eden kişiler o dönemde yapılanların yanlış olduğunu
ifade ediyorsa, 12 Eylül 2010 tarihindeki Anayasa değişikliğinde tüm
darbecilere hesap sormakla ilgili yaptığımız düzenlemelere canhıraş bir şekilde
karşı çıkarken bugün darbecilerin yaptığı işi AK PARTİ İktidarına yüklemek de
büyük bir yanlıştır. 
İskilipli Atıf Hoca
1919’da, 1920’de yazdığı iddia edilen bir yazıyla ilgili 1926 yılında nasıl ki
istiklal mahkemelerinde haksız bir şekilde yargılanıp idam edildiyse Deniz
Gezmişler de aynı şekilde idam edilmiştir, aynı kefeye koymak büyük bir
hatadır.
Hepinizi sevgiyle, saygıyla
selamlıyorum. (AK PARTİ sıralarından alkışlar) 
BÜLENT TEZCAN (Aydın) –
Sayın Başkanım, Sayın Grup Başkan Vekili özellikle “Cumhuriyet Halk Partisi
Aydın İl Kongresi’nde birbirlerini satmışlardır delegeler, onu ifade etmiştir.”
diye doğrudan doğruya içinde bulunduğum, hem üyesi olduğum hem kongrede
bulunduğum yerde sataşmıştır, cevap hakkı istiyorum.
MUSTAFA ELİTAŞ (Kayseri) –
Sayın Başkan, ben kendisine sataşmadım. Burada söylenen ifadeyi, yanılttığını
ifade ettim.
BÜLENT TEZCAN (Aydın) – Çok
net olarak bizim birbirimizi sattığımıza ilişkin bir beyan. Sataşmadan dolayı
söz istiyorum.
MEHMET AKİF HAMZAÇEBİ
(İstanbul) – Evet, sataşma var Sayın Başkan.
MUSTAFA ELİTAŞ (Kayseri) –
Kayıtlara geçti Sayın Başkan.
FERİT MEVLÜT ASLANOĞLU
(İstanbul) – Sayın Başkan “Sattı.” dedi, “Sattı, sattı…”
BÜLENT TEZCAN (Aydın) –
Sataşmadan dolayı söz istiyorum.
BAŞKAN – Şimdi, lütfen
tekrar şeye meydan vermeden bir dakika içerisinde bir cevap verin.
4.- Aydın Milletvekili Bülent Tezcan’ın, Kayseri Milletvekili
Mustafa Elitaş’ın Cumhuriyet Halk Partisine sataşması nedeniyle konuşması
BÜLENT TEZCAN (Aydın) –
Teşekkür ederim Sayın Başkan.
Sayın Elitaş Cumhuriyet
Halk Partisi kongrelerinde, Cumhuriyet Halk Partililerin birbirlerini
satmayacaklarını çok iyi bilir.
BÜLENT TURAN (İstanbul) –
Herkes biliyor, herkes!
BÜLENT TEZCAN (Devamla) –
Türkiye de AKP’nin Türkiye'nin varlığını nasıl sattığını bugüne kadar, sata
sata bir mirasyedi edasıyla ortada hiçbir şey bırakmadığını çok iyi bilir.
Değerli arkadaşlar,
darbecilerden bahsetti Sayın Hatip, AKP darbe sürecinin devamı olduğunu özel
yetkili mahkemeleri kaldırmayarak zaten göstermektedir. Devlet güvenlik
mahkemeleri 12 Eylül darbesiyle yeniden girmiştir sürece, AKP de aynısını
sahiplenmektedir. Darbecilik konusunda kimseye diyecek bir şeyiniz yok.
Teşekkür ediyorum. (CHP
sıralarından alkışlar)
BAŞKAN – Teşekkürler.
VII.- KANUN TASARI VE TEKLİFLERİ İLE KOMİSYONLARDAN 
GELEN DİĞER İŞLER (Devam)
A) Kanun Tasarı ve
Teklifleri (Devam)
3.- Manisa Milletvekili Recai Berber ve Bartın Milletvekili Yılmaz
Tunç ile 6 Milletvekilinin; Bazı Kanunlarda Değişiklik Yapılmasına Dair Kanun
Teklifi ile Cumhuriyet Halk Partisi Grup Başkanvekili İstanbul Milletvekili
Mehmet Akif Hamzaçebi'nin; Milli Eğitim Bakanlığının Teşkilat ve Görevleri
Hakkında Kanunda Değişiklik Yapılmasına Dair Kanun Teklifi, Balıkesir
Milletvekili Namık Havutça'nın; Atanamayan Öğretmenlerin Boş Bulunan Kadrolara
Atanması ve Devlet Memurları Kanunu ile Milli Eğitim Bakanlığının Teşkilat ve
Görevleri Hakkında Kanunlarının Bazı Maddelerinde Değişiklik Yapılması Hakkında
Kanun Teklifi, Konya Milletvekili Mustafa Kalaycı ve Milliyetçi Hareket Partisi
Grup Başkanvekili İzmir Milletvekili Oktay Vural ile 2 Milletvekilinin;
Öğretmen İhtiyacının ve Eğitim Programlarının Planlanması ve Uygulanması
Hakkında Kanun Teklifi, Bartın Milletvekili Muhammet Rıza Yalçınkaya'nın;
Sosyal Yardımlaşma ve Dayanışmayı Teşvik Kanununda Değişiklik Yapılması
Hakkında Kanun Teklifi ile Plan ve Bütçe Komisyonu Raporu (2/679, 2/47, 2/73,
2/219, 2/566) (S. Sayısı: 302) (Devam)
BAŞKAN – Diğer önergenin
gerekçesini mi okutacağız Sayın Vural?
OKTAY VURAL (İzmir) –
Gerekçe…
BAŞKAN – Gerekçeyi
okutuyorum.
Gerekçe:
Maddede, seçimlerin bittiği
tarihten itibaren, seçim suçlarından doğan kamu davası açılarak kovuşturma
yapılması için öngörülen 2 yıllık süre 6 aya indirilmektedir. Dolayısıyla seçim
suçu işleyen kişiler hakkında dava açma süresi kısaltılmaktadır.
Kamuda görev yaparken
atılan imzaların yıllar sonra hesabı sorulabilmektedir.
Seçim suçu işleyenlere de 2
yıl içinde hesap sorulabilmesi hususunun değiştirilmemesi amaçlanmaktadır.
III.- Y O K L A M A
(CHP sıralarından bir grup
milletvekili ayağa kalktı)
MEHMET AKİF HAMZAÇEBİ
(İstanbul) – Sayın Başkan, yoklama istiyoruz.
BAŞKAN – Sayın Hamzaçebi,
Sayın Aslanoğlu, Sayın Tezcan, Sayın Tanal, Sayın Çandar, Sayın Kuşoğlu, Sayın
Türeli, Sayın Özdemir, Sayın Serter, Sayın Kurt, Sayın Çam, Sayın Işık, Sayın
Güneş, Sayın Demiröz, Sayın Gürkan, Sayın Susam, Sayın Aydın, Sayın Kaplan,
Sayın Bayraktutan, Sayın Öğüt.
BAŞKAN – Sayın
milletvekilleri, yoklama için iki dakika süre veriyorum, yoklamayı
başlatıyorum. 
(Elektronik cihazla yoklama
yapıldı) 
BAŞKAN – Sayın
milletvekilleri, toplantı yeter sayısı vardır. 
VII.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve
Teklifleri (Devam)
3.- Manisa Milletvekili Recai Berber ve Bartın Milletvekili Yılmaz
Tunç ile 6 Milletvekilinin; Bazı Kanunlarda Değişiklik Yapılmasına Dair Kanun
Teklifi ile Cumhuriyet Halk Partisi Grup Başkanvekili İstanbul Milletvekili
Mehmet Akif Hamzaçebi'nin; Milli Eğitim Bakanlığının Teşkilat ve Görevleri
Hakkında Kanunda Değişiklik Yapılmasına Dair Kanun Teklifi, Balıkesir
Milletvekili Namık Havutça'nın; Atanamayan Öğretmenlerin Boş Bulunan Kadrolara
Atanması ve Devlet Memurları Kanunu ile Milli Eğitim Bakanlığının Teşkilat ve
Görevleri Hakkında Kanunlarının Bazı Maddelerinde Değişiklik Yapılması Hakkında
Kanun Teklifi, Konya Milletvekili Mustafa Kalaycı ve Milliyetçi Hareket Partisi
Grup Başkanvekili İzmir Milletvekili Oktay Vural ile 2 Milletvekilinin;
Öğretmen İhtiyacının ve Eğitim Programlarının Planlanması ve Uygulanması
Hakkında Kanun Teklifi, Bartın Milletvekili Muhammet Rıza Yalçınkaya'nın;
Sosyal Yardımlaşma ve Dayanışmayı Teşvik Kanununda Değişiklik Yapılması
Hakkında Kanun Teklifi ile Plan ve Bütçe Komisyonu Raporu (2/679, 2/47, 2/73,
2/219, 2/566) (S. Sayısı: 302) (Devam)
BAŞKAN – Aynı mahiyetteki
önergeleri oylarınıza sunuyorum: Kabul edenler… Kabul etmeyenler… Önergeler
kabul edilmemiştir. 
4’üncü maddeyi oylarınıza
sunuyorum: Kabul edenler… Kabul etmeyenler… Kabul edilmiştir. 
5’inci madde üzerinde iki
önerge vardır, okutuyorum: 
T.B.M.M. Başkanlığına
Görüşülmekte olan 302 sıra
sayılı yasa teklifindeki 5. maddesindeki “oniki yıla kadar” ifadesinin “15 yıla
kadar” olarak değiştirilmesini arz ederiz. 
 Ferit Mevlüt
Aslanoğlu Haydar Akar Rahmi Aşkın Türeli
 İstanbul Kocaeli İzmir
 Aydın
Ağan Ayaydın Haluk
Eyidoğan
 İstanbul İstanbul
Türkiye Büyük Millet
Meclisi Başkanlığına
Görüşülmekte olan 302 sıra
sayılı Kanun teklifinin Manisa Milletvekili Recai Berber ve Bartın Milletvekili
Yılmaz Tunç ile 6 Milletvekilinin; Bazı Kanunlarda Değişiklik Yapılmasına Dair
Kanun Teklifi ile Cumhuriyet Halk Partisi Grup Başkanvekili İstanbul
Milletvekili Mehmet Akif Hamzaçebi'nin; Millî Eğitim Bakanlığının Teşkilat ve
Görevleri Hakkında Kanunda Değişiklik Yapılmasına Dair Kanun Teklifi, Balıkesir
Milletvekili Namık Havutça'nın; Atanamayan Öğretmenlerin Boş Bulunan Kadrolara
Atanması ve Devlet Memurları Kanunu ile Millî Eğitim Bakanlığının Teşkilat ve
Görevleri Hakkında Kanunlarının Bazı Maddelerinde Değişiklik Yapılması Hakkında
Kanun Teklifi, Konya Milletvekili Mustafa Kalaycı ve Milliyetçi Hareket Partisi
Grup Başkanvekili İzmir Milletvekili Oktay Vural ile 2 Milletvekilinin;
Öğretmen İhtiyacının ve Eğitim Programlarının Planlanması ve Uygulanması
Hakkında Kanun Teklifi, Bartın Milletvekili Muhammet Rıza Yalçınkaya'nın;
Sosyal Yardımlaşma ve Dayanışmayı Teşvik Kanununda Değişiklik Yapılması
Hakkında Kanun Teklifi ile Plan ve Bütçe Komisyonu Raporu (2/679, 2/47, 2/73,
2/219, 2/566) ile düzenlenen Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifinin çerçeve 5 inci maddesinin
aşağıdaki şekilde değiştirilmesini arz ve teklif ederiz.
 Mustafa
Kalaycı Alim Işık Seyfettin Yılmaz
 Konya Kütahya Adana
 Enver
Erdem Ali Öz Mehmet Erdoğan
 Elâzığ Mersin Muğla
"Madde 5- 16/8/1961
tarihli ve 351 sayılı Yüksek Öğrenim Kredi ve Yurtlar Kurumu Kanununun 7 nci
maddesinin sekizinci fıkrasının (ç) bendinde yer alan "beş yıla
kadar" ibaresi "on yıla kadar” şeklinde değiştirilmiştir."
BAŞKAN – Komisyon önergeye
katılıyor mu?
PLAN VE BÜTÇE KOMİSYONU
SÖZCÜSÜ VEDAT DEMİRÖZ (Bitlis) – Katılmıyoruz.
BAŞKAN – Hükûmet?
KALKINMA BAKANI CEVDET
YILMAZ (Bingöl) – Katılmıyoruz.
BAŞKAN – Sayın Vural, kim
konuşacak?
OKTAY VURAL (İzmir) –
Gerekçe...
BAŞKAN – Gerekçeyi
okutuyorum: 
Gerekçe:
Yüksek Öğrenim Kredi ve
Yurtlar Kurumunun kiralama ve kiraya verme işlemlerinde sürenin on yılla
sınırlandırılması amaçlanmaktadır.
III.- Y O K L A M A
(CHP sıralarından bir grup
milletvekili ayağa kalktı)
MEHMET AKİF HAMZAÇEBİ
(İstanbul) – Sayın Başkan, yoklama istiyoruz.
BAŞKAN – Yoklama isteniyor
efendim. 
Sayın Hamzaçebi, Sayın
Aslanoğlu, Sayın Öner, Sayın Tanal, Sayın Kuşoğlu, Sayın Türeli, Sayın Ağbaba,
Sayın Çam, Sayın Kurt, Sayın Özdemir, Sayın Aydın, Sayın Güneş, Sayın Demiröz,
Sayın Gürkan, Sayın Öz, Sayın Demir,
Sayın Tayan, Sayın Şafak, Sayın Çelebi, Sayın Bayraktutan. 
Sayın milletvekilleri,
yoklama için iki dakika süre veriyorum. 
Yoklamayı başlatıyorum. 
(Elektronik cihazla yoklama
yapıldı)
BAŞKAN – Sayın
milletvekilleri, toplantı yeter sayısı vardır. 
VII.- KANUN TASARI VE TEKLİFLERİ İLE KOMİSYONLARDAN 
GELEN DİĞER İŞLER (Devam)
A) Kanun Tasarı ve
Teklifleri (Devam)
3.- Manisa Milletvekili Recai Berber ve Bartın Milletvekili Yılmaz
Tunç ile 6 Milletvekilinin; Bazı Kanunlarda Değişiklik Yapılmasına Dair Kanun
Teklifi ile Cumhuriyet Halk Partisi Grup Başkanvekili İstanbul Milletvekili
Mehmet Akif Hamzaçebi'nin; Milli Eğitim Bakanlığının Teşkilat ve Görevleri
Hakkında Kanunda Değişiklik Yapılmasına Dair Kanun Teklifi, Balıkesir
Milletvekili Namık Havutça'nın; Atanamayan Öğretmenlerin Boş Bulunan Kadrolara
Atanması ve Devlet Memurları Kanunu ile Milli Eğitim Bakanlığının Teşkilat ve
Görevleri Hakkında Kanunlarının Bazı Maddelerinde Değişiklik Yapılması Hakkında
Kanun Teklifi, Konya Milletvekili Mustafa Kalaycı ve Milliyetçi Hareket Partisi
Grup Başkanvekili İzmir Milletvekili Oktay Vural ile 2 Milletvekilinin;
Öğretmen İhtiyacının ve Eğitim Programlarının Planlanması ve Uygulanması
Hakkında Kanun Teklifi, Bartın Milletvekili Muhammet Rıza Yalçınkaya'nın;
Sosyal Yardımlaşma ve Dayanışmayı Teşvik Kanununda Değişiklik Yapılması
Hakkında Kanun Teklifi ile Plan ve Bütçe Komisyonu Raporu (2/679, 2/47, 2/73,
2/219, 2/566) (S. Sayısı: 302) (Devam)
BAŞKAN – Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir. 
Diğer önergeyi okutuyorum:
T.B.M.M. Başkanlığına
Görüşülmekte olan 302 sıra
sayılı yasa teklifindeki 5. maddesindeki “Oniki yıla kadar” ifadesinin “15 yıla
kadar” olarak değiştirilmesini arz ederiz. 
 
 Ferit Mevlüt Aslanoğlu (İstanbul) ve
arkadaşları
BAŞKAN- Sayın Komisyon? 
PLAN VE BÜTÇE KOMİSYONU
BAŞKAN VEKİLİ SÜREYYA SADİ BİLGİÇ (Isparta) – Takdire bırakıyoruz Sayın Başkan.
BAŞKAN – Hükûmet?
KALKINMA BAKANI CEVDET
YILMAZ (Bingöl) – Katılıyoruz Sayın Başkan.
MEHMET AKİF HAMZAÇEBİ
(İstanbul) – Sayın Aslanoğlu.
BAŞKAN – Sayın Aslanoğlu,
İstanbul Milletvekili.
Buyurun. (CHP sıralarından
alkışlar)
FERİT MEVLÜT ASLANOĞLU
(İstanbul) – Sayın Başkan, çok değerli milletvekilleri; bu önergeye
katılmanızdan dolayı teşekkür ediyorum. Neden? Türkiye’nin tüm illerinde yeni
üniversiteler kuruldu. Yeni üniversiteler kurulurken, yurt ihtiyacı
üniversitelerin hızlı kurulması kadar arkasından gidemedi. Bu nedenle,
özellikle Anadolu’daki illerde yeni bina yaptırmak, kış sezonunun uzun
olmasından dolayı bazen bu yurtları yaptırmak üç dört yılı alıyor. Bu nedenle…
Bu çocuklar hepimizin çocukları. Bu çocukların en iyi koşullarda, en çağdaş bir
şekilde devletin yurtlarında kalıp…
Aileleri devlete bunları emanet ediyorlar. Bu açıdan Kredi ve Yurtlar
Kurumunun çatısı altındaki yurtlarda modern, çağdaş bir şekilde bu çocukların
kalması kaçınılmazdır. 
Bu açıdan, biz önergemizde,
kiralama eğer… Yeni bina yaptırılmayan yerlerde ve ödenek kıtlığından dolayı
tüm illerde önemli ölçüde yurt sorunu var. Örneğin, bazı illerimizde 30 bin, 35
bin üniversite öğrencimiz olmasına rağmen Kredi ve Yurtlar Kurumunun yurt
kapasitesi 3 bin, 2 bin. Bu illerimizde, özellikle, yurtlar dışında ev kiraları
çok ağır. Bu açıdan, size, bu önergede, uzun vadeli kiralayarak bu
çocuklarımızın yurt ihtiyacını karşılamayı önerdik. Önergemize katıldınız. 
Çocuklar adına, gençlerimiz
adına, Kredi Yurtlar Kurumunun çatısı altında, sosyal bir devletin görevi olan
insanları ve çocukları barındırma adına, ben, eğer olumlu oy verirseniz
hepinize teşekkür ederim, saygılar sunarım. (CHP sıralarından alkışlar)
BAŞKAN – Önergeyi
oylarınıza sunuyorum: Kabul edenler… Önerge kabul edilmiştir.
MUSTAFA ELİTAŞ (Kayseri) –
“Kabul etmeyenler…” demediniz. 
BAŞKAN – Kabul etmeyenler…
Önerge kabul edilmiştir.
Kabul edilen önerge
doğrultusunda 5’inci maddeyi oylarınıza sunuyorum: Kabul edenler… Kabul etmeyenler…
Kabul edilmiştir.
6’ncı madde üzerinde üç
önerge vardır, okutuyorum.
Türkiye Büyük Millet
Meclisi Başkanlığına
Görüşülmekte olan 302 sıra
sayılı Manisa Milletvekili Recai Berber ve Bartın Milletvekili Yılmaz Tunç ile
6 Milletvekilinin; Bazı Kanunlarda Değişiklik Yapılmasına Dair Kanun Teklifi
ile Cumhuriyet Halk Partisi Grup Başkanvekili İstanbul Milletvekili Mehmet Akif
Hamzaçebi'nin; Milli Eğitim Bakanlığının Teşkilat ve Görevleri Hakkında Kanunda
Değişiklik Yapılmasına Dair Kanun Teklifi,
Balıkesir Milletvekili Namık Havutça’nın; Atanamayan Öğretmenlerin Boş
Bulunan Kadrolara Atanması ve Devlet Memurları Kanunu ile Milli Eğitim
Bakanlığının Teşkilat ve Görevleri Hakkında Kanunlarının Bazı Maddelerinde
Değişiklik Yapılması Hakkında Kanun Teklifi, Konya Milletvekili Mustafa Kalaycı
ve Milliyetçi Hareket Partisi Grup Başkanvekili İzmir Milletvekili Oktay Vural
ile 2 Milletvekilinin; Öğretmen İhtiyacının ve Eğitim Programlarının
Planlanması ve Uygulanması Hakkında Kanun Teklifi, Bartın Milletvekili Muhammet
Rıza Yalçınkaya'nın; Sosyal Yardımlaşma ve Dayanışmayı Teşvik Kanununda
Değişiklik Yapılması Hakkında Kanun Teklifi ile Plan ve Bütçe Komisyonu Raporu
(2/679, 2/47, 2/73, 2/219, 2/566) ile düzenlenen Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Teklifinin çerçeve 6 ncı
maddesinin aşağıdaki şekilde değiştirilmesini arz ve teklif ederiz.
 Mustafa
Kalaycı Alim Işık Seyfettin Yılmaz
 Konya Kütahya Adana
 Enver
Erdem Mehmet Erdoğan 
 Elâzığ
 Muğla 
"Madde 6- 17/7/1963
tarihli ve 278 sayılı Türkiye Bilimsel ve Teknolojik Araştırma Kurumu Kurulması
Hakkında Kanunun 2 nci maddesinin birinci fıkrasının (d) ve (e) bentleri
aşağıdaki şekilde değiştirilmiş, maddeye aşağıdaki fıkra eklenmiştir.
"d) Kurum bünyesinde
araştırma ve geliştirme faaliyetlerini yapan merkezlerde, enstitülerde ve
birimlerde geliştirilen teknolojilerin üretimde ve ihtiyaç duyulan alanlarda
kullanılmasını, tanıtılmasını veya bunlardan daha kolay yararlanılmasını
sağlamak için gerekli ortamları ve yönetim yöntemlerini hazırlamak ve bu
teknolojilerin ülke ekonomisine, sınaî ve sosyal gelişmeye katkıda bulunacak
ticari değerlere dönüşmesini sağlamak, bu amaçla şirketlere destek
vermek;"
"e) Kamu ve özel
sektörün teknolojik araştırma, geliştirme ve yenilik faaliyetlerine etkin
katılımını sağlayacak teşvik ve destek sistemlerini geliştirmek ve uygulamak;
erken aşamadaki gelişme potansiyeli olan buluşların ticarileştirilmesi amacıyla
faaliyet gösteren tüzelkişi ve fonları desteklemek, kamu ve özel sektörün
araştırma, geliştirme ve yenilik faaliyetleri sonucu elde edecekleri çıktıların
ticari değere dönüştürülmesini desteklemek; sanayinin üniversite ve araştırma
kurum ve kuruluşları ile iş birliği yapmasını sağlayacak programlar geliştirmek
ve bu iş birliğinin somut hâle dönüşebileceği ortamlar oluşturmak; bu alanlarda
girişimciliği desteklemek; fikri ve sınai haklara ilişkin destek vermek; bu
bentte sayılan amaçlarla Bilim Kurulu tarafından belirlenecek usul ve esaslar
doğrultusunda teminatlı veya bir defaya mahsus olmak üzere teminat
alınmaksızın, hibe niteliğinde ve/veya geri ödemeli destekler vermek ve ön
ödemede bulunmak;"
"Kurum sayılan
görevlerini yerine getirmek amacıyla, kuluçka merkezi, teknoloji merkezi,
teknoloji transfer ofisleri, proje geliştirme ve bilgi aktarım merkezleri,
bilim merkezi, bilim parkı ve benzerlerini kurmak ve desteklemek, yurtdışı
irtibat büroları kurmak, destek programları oluşturmak, iş birliği ağları ve
kümelenme faaliyetlerini desteklemek, proje pazarı, bilim fuarı, yarışma ve
benzeri etkinlikleri düzenlemek ve desteklemek, ödül, burs ve teşvik ikramiyesi
vermek, Bilim Kurulu tarafından belirlenecek usul ve esaslar doğrultusunda
teminat alınmaksızın hibe ve/veya kredi olarak sermaye desteği vermek ve ön
ödemede bulunmak ve yukarıda belirtilen görevlerin yerine getirilmesi ile
ilgili her türlü faaliyette bulunmak ve gerekli desteği sağlamak yetkisini
haizdir."
BAŞKAN – Şimdi okutacağımız
iki önerge aynı mahiyette olduğundan önergeleri birlikte işleme alacağım,
talepleri hâlinde önerge sahiplerine ayrı ayrı söz vereceğim veya gerekçelerini
okutacağım.
Şimdi aynı mahiyetteki iki
önergeyi okutuyorum:
Türkiye Büyük Millet
Meclisi Başkanlığına
Görüşülmekte olan 302 sıra
sayılı kanun teklifinin 6. Maddesinin teklif metninden çıkartılmasını arz ve
teklif ederiz. 
 Kazım Kurt Aydın Ayaydın Ferit Mevlüt Aslanoğlu
 Eskişehir İstanbul İstanbul
 Haydar Akar Bülent Kuşoğlu Musa Çam
 Kocaeli Ankara İzmir
 Mahmut
Tanal Hurşit
Güneş
 İstanbul Kocaeli
Diğer önergenin imza sahipleri:
 Adil Kurt İdris Baluken Levent Tüzel
 Hakkâri Bingöl İstanbul
 Erol Dora Pervin Buldan Hasip Kaplan
 Mardin Iğdır Şırnak
BAŞKAN – Komisyon katılıyor
mu önergelere?
PLAN VE BÜTÇE KOMİSYONU
BAŞKAN VEKİLİ SÜREYYA SADİ BİLGİÇ (Isparta) – Katılamıyoruz Sayın Başkan.
BAŞKAN – Hükûmet?
KALKINMA BAKANI CEVDET
YILMAZ (Bingöl) – Katılmıyoruz Sayın Başkan.
BAŞKAN – Kim konuşacak?
MEHMET AKİF HAMZAÇEBİ
(İstanbul) – Hurşit Güneş…
BAŞKAN – Sayın Hurşit
Güneş, buyurun efendim. (CHP sıralarından alkışlar) 
HURŞİT GÜNEŞ (Kocaeli) –
Sayın Başkan, değerli milletvekilleri; torba kanunun 6’ncı maddesinde TÜBİTAK
Yasası’nda bazı değişiklikler öneriliyor, inceledim. Kendim bir bilim adamıyım,
emekli oldum üniversiteden, otuz yıla yakın süremi üniversitelerde verdim. 
Şimdi, iki tane temeli var
değişikliğin: 
Bunlardan bir tanesi:
Biliyorsunuz, TÜBİTAK çeşitli mali destekler veriyor araştırma-geliştirmeyi
desteklemek amacıyla ve birtakım patent hakları doğuyor. Şimdi, bu patent
haklarından doğan birtakım avantajları ticarete dönüştürmek istiyor. Yasadaki
temel değişikliğin ruhu bu. 
Öte yandan, bu doğrultuda
da birtakım şirketlerin kurulmasına olanak sağlanmasını istiyor. Yani, TÜBİTAK,
doğrudan patent sahibi olduğu birtakım ürünlerin yahut da buluşların mali
gelirini sağlayabilmek amacıyla şirketler kuracak veya kurduracak veya ortak
olacak. 
Şimdi, biz bilim
adamlarının bir tarafı vardır değerli arkadaşlar, biz bilimle uğraşırız fakat
ticaret yapmayız. Bilim ve ticaret iki ayrı şeydir. Eğer bu ikisini bir araya
koymaya kalkarsanız doğru olmaz. Yani iyi bilirsiniz, Kayseri’de bir laf
vardır, “Baktık oğlanda iş yok, bundan tüccar olmayacak, bari okusun profesör
olsun, dedik.” derler. Dolayısıyla bu ikisi ayrı iştir. Bu ikisini eğer
karıştırmaya kalkarsanız bilim bilim olmaktan çıkar, ticaret de bilim olmaya
kalkışır ve beceremez. Burada işin ruhunda bir yanlışlık var. 
Kaldı ki düzenlerken bir
başka hata daha yapılmış. Üstünkörü yazılmış çizilmiş, “ortak olunabilir”
demiş, şöyle demiş böyle demiş fakat bir şey belirtilmemiş: Ortaklığın biçimi
ne olacak, ne kadar süreyle olacak, hangi kurallara bağlı olarak olacak? Bunlar
asla ifade edilmemiş, serbest bırakılmış, “TÜBİTAK istediği gibi bunu
yapabilir.” denmiş. Bir farkla, bakandan izin alacak. 
Şimdi, bakınız,
anlamadığımız konulardan bir tanesi de budur: TÜBİTAK bir bilim kuruluşu ve
ülkemizde araştırma-geliştirmeyi destekleyecek, fonlayacak. Doğru, güzel fakat
TÜBİTAK’ın bir eksikliği var: TÜBİTAK eskiden Başbakanlığa bağlı bir kuruluştu
ve Başbakanlığın ilgili kuruluşu sıfatıyla gidiyordu, bağlı değildi, ilgili
kuruluştu. Sonra, bu kuruluş, bu Hükûmetin kuruluşu, son Hükûmetin kuruluşu
arifesinde yeni bir teşkilatlanmayla beraber Sanayi Bakanlığına bağlandı,
Bilim, Sanayi ve Teknoloji Bakanlığı oldu, oraya bağlandı, daha doğrusu ilgili
kurum hâline geldi fakat şu değişmedi: TÜBİTAK özerk bir kurum olmadı, en can
alıcı noktası orasıdır. 
TÜBİTAK’ın başkanını
Başbakan atar, TÜBİTAK’ın Bilim Kurulu üyele-rini de aslen ve fiilen yine
Başbakan atar. Yani TÜBA önerir, TOBB önerir -TÜBA’yı yine Başbakan belirler,
diğerlerini de öyle- YÖK önerir, 2 katı sayı önerir yine Başbakan içinden uygun
bulduğunu atar. Dolayısıyla, Başbakanın belirlediği bir TÜBİTAK bakanın uygun
gördüğü şirketleşmeyi yapacak. Bu, Türkiye’de bilimin açıkçası katledilmesidir.
Bilim siyasallaşmıştır, bu olmaması gereken bir şeydir ve mutlaka da
düzeltilmesi gerekir.
Şimdi, dikkatimi çeken bir
başka nokta daha var. TÜBİTAK’la ilgili bu Hükûmet çok övünüyordu, diyordu ki
“Kaynaklarını çok artırdık.” ARGE’nin harcamalarının, ARGE’nin millî gelir
içindeki payının arttığını uluslararası kuruluşlara gittiklerinde sunum hâlinde
Londra’da, New York’ta anlatıyorlar-dı. 2007’den bu yana ARGE harcamaları,
TÜBİTAK’ın bütçesi düşmüş. Sabit fiyatlarla, baktım, o kesin düşmüş de, nominal
fiyatlarla düşmesi karşısında şaşırdım. Yani şirketleşeceklerine aslında
TÜBİTAK’ın kaynaklarını yeniden desteklese, bu Hükûmet çok daha doğru bir şey
yapmış olacak. Baktım, ha-kikaten çalışan sayısında artış var ama
üniversitelere dağıtımında baktığı-mız zaman gerçekten kaynaklar düşmüş.
Uluslararası geri ödemeli, ödeme-siz, 3 bin liranın üzerinde patent desteği
başvurularında tatmin edici artış ne yazık ki son yıllarda yok. 
Şimdi isterdim ki, arzu
ederdim ki ilgili bakan burada olsun ve desin ki: “Biz şirketleşmeyi asla
yapmayacağız, biz ticari işlere girmeyeceğiz. Ticaret özel sektörün işidir,
kamunun işi ise sadece bilimi, araştırmayı desteklemektir. Biz bu ikisini asla
karıştırmayacağız. Burada bir hata vardır ve bu hatayı düzelteceğiz.”
diyebilseydi ama ne yazık ki aramızda yok. 
Hepinize saygılar
sunuyorum. (CHP sıralarından alkışlar)
BAŞKAN – Teşekkür ederim
Sayın Güneş. 
Aynı mahiyetteki ikinci
önerge üzerinde buyurun Sayın Dora. (BDP sıralarından alkışlar)
EROL DORA (Mardin) - Sayın
Başkan, değerli milletvekilleri; 302 sıra sayılı kanun teklifi ile ilgili 6’ncı
madde üzerine söz almış buluyorum, Hepinizi saygıyla selamlıyorum,
AK PARTİ Hükûmetiyle özdeş
hâle gelen bir torba kanun ile daha karşı karşıyayız. Olumlu değişiklikler
yapıldığı izlenimi vererek hem kamuoyunu yanıltmaya çalışmakta hem de aynı anda
çok sayıda olumsuz nitelikte Meclisten geçirilmeye çalışılmaktadır. Bu torba
kanunu çıkarmaktaki amaç daha önceki birçok kanunda olduğu gibi kamuyu
piyasanın hâkimiyetine biraz daha sokmak, halkın çıkarlarını göz ardı ederek
ekonomiyi sermaye sahiplerinin çıkarlarına uyumlu hâle getirmektir. Bu kanun
teklifinde öğretmen ve polis kadroları ihdas edilmesi, ilkokulu bitirenlere
sürücü belgesi alma imkânı verilmesi, adliyeye gitmeden ücretsiz adli sicil
kaydına ulaşılabilmesi gibi konularda olumlu düzenlemeler bulunmakla birlikte,
“İhale mevzuatından, denetim ve yargıdan nasıl kaçınılabilir? Denetim raporları
ve yargı kararları nasıl etkisiz hâle getirilebilir?” amaçlı olumsuz
düzenlemeler de yapılmıştır.
Bu teklif ile TÜBİTAK ve
ÖSYM’ye şirket kurma yetkisi verilmekte, bazı bakanlık ve kurumlarda yeni
birimler oluşturulmakta ve kadrolar ihdas edilmektedir. İktidar, bir taraftan
yoğun bir şekilde kamu şirket ve varlıklarını özelleştirirken, bir taraftan da
yeni şirketler kurmaya çalışması çelişkili bir durumdur. Tasarının
gerekçesinde, TÜBİTAK’ın araştırma ve geliştirme faaliyetlerinden elde edilen,
ticari değeri olan bilgi ve buluşların ticarileştirilebilmesi için özel
nitelikli şirketlerin kurulabilmesi amaçlanmakta, ayrıca söz konusu ticari
değeri olan bilgi ve buluşların ticarileşebilmesi için bir ara yüz görevi
üstlenecek yapıların kurulması öngörülmektedir. TÜBİTAK gibi bilimsel
faaliyetler yapması için kurulmuş bulunan ve kamu hizmeti yapması beklenen bir
kurumun ticari bir kurum hâline getirilmesi hakikaten ciddi biçimde
sorgulanması gerekmektedir. Bu teklif ile TÜBİTAK gibi bilimsel bir kurumun
şirkete dönüştürülmesi durumu doğacaktır.
Sayın Başkan, değerli
milletvekilleri; bildiğiniz üzere, 2005 yılında çıkarılan 5378 sayılı Yasa ile
tüm kamu kurum ve kuruluşlarının engellilerin kamu erişimine uygun hâle
getirilmesi için yedi yıllık bir süre konulmuştu. Bu sürenin bitimine sayılı
günler kala Türkiye Büyük Millet Meclisi Başkanlığına sunulan bir kanun teklifi
ile bu sürenin bir yıl daha uzatılması öngörülmektedir. Eğer bu teklifin
yasalaşmasına izin verirsek Türkiye nüfusunun yüzde 12'sini oluşturan
engelliler bir yıl daha okula, tiyatroya, hastaneye, sinemaya, alışverişe,
kütüphaneye, camiye, parklara, adliye saraylarına, spor tesislerine, müzelere,
giremeyecek, toplu taşım araçlarına binemeyecek ve evlerine hapsolacaklardır.
Engellilerin erişebilirliği konusunda yedi yılda fazla bir mesafe
alınamamıştır. Yedi yıl boyunca hiçbir şey yapmadan uyuyan Hükûmetin, bir yıl
içinde neler yapabileceğini siz değerli milletvekillerinin takdirine
bırakıyorum. Başta belediyeler olmak üzere, ilgili kuruluşlar itibarıyla görev
ve sorumluluklar belirlenmeden, gerekli ödenekler tahsis edilmeden geçici bir
madde ile yapılan düzenlemenin soruna çözüm getirmesi mümkün olamaz. Bu konuda derhâl
bir eylem planı hazırlanmalıdır.
Kamu İhale Kanunu torba
yasa teklifi ile bir kez daha değiştirilirken, bir taraftan da Kamu İhale
Kurumundaki Başkan Yardımcılığı sayısı artırılmakta ve 3'ten 4'e
çıkarılmaktadır. Bu durum, önemli bir çelişkidir. Zira, kurumun görev alanına
ilişkin kanun değişiklikleriyle sürekli bir kısıtlama, daraltma sağlanırken,
bir taraftan da kurumun en üst yetki alanı genişletilmektedir. İş yükünün
fazlalığı iddiasıyla yapılması istenen bu değişikliğin neden Başkan
Yardımcılığı pozisyonunda yapıldığı da ayrıca bir soru işaretidir. Nitekim, iş
yükünün fazlalığı, Başkan Yardımcısının artırılmasından öte, kurumda çalışan
personel veya uzmanların artırılmasıyla mümkün olur. 
Bu yönüyle söz konusu iki
maddenin birbirleriyle çelişkili ve kendi içlerinde tutarsız düzenlemeler
olduğunu belirtiyor, bu vesileyle hepinizi tekrar saygıyla selamlıyorum. (BDP
sıralarından alkışlar)
BAŞKAN – Teşekkür ederim
Sayın Dora.
Sayın milletvekilleri,
6’ncı madde üzerindeki aynı mahiyetteki iki önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir.
Bir sonraki önergeyi
okutuyorum:
Türkiye Büyük Millet
Meclisi Başkanlığına
Görüşülmekte olan 302 sıra
sayılı Manisa Milletvekili Recai Berber ve Bartın Milletvekili Yılmaz Tunç ile
6 Milletvekilinin; Bazı Kanunlarda Değişiklik Yapılmasına Dair Kanun Teklifi
ile Cumhuriyet Halk Partisi Grup Başkanvekili İstanbul Milletvekili Mehmet Akif
Hamzaçebi'nin; Milli Eğitim Bakanlığının Teşkilat ve Görevleri Hakkında Kanunda
Değişiklik Yapılmasına Dair Kanun Teklifi,
Balıkesir Milletvekili Namık Havutça’nın; Atanamayan Öğretmenlerin Boş
Bulunan Kadrolara Atanması ve Devlet Memurları Kanunu ile Milli Eğitim
Bakanlığının Teşkilat ve Görevleri Hakkında Kanunlarının Bazı Maddelerinde
Değişiklik Yapılması Hakkında Kanun Teklifi, Konya Milletvekili Mustafa Kalaycı
ve Milliyetçi Hareket Partisi Grup Başkanvekili İzmir Milletvekili Oktay Vural
ile 2 Milletvekilinin; Öğretmen İhtiyacının ve Eğitim Programlarının
Planlanması ve Uygulanması Hakkında Kanun Teklifi, Bartın Milletvekili Muhammet
Rıza Yalçınkaya'nın; Sosyal Yardımlaşma ve Dayanışmayı Teşvik Kanununda
Değişiklik Yapılması Hakkında Kanun Teklifi ile Plan ve Bütçe Komisyonu Raporu
(2/679, 2/47, 2/73, 2/219, 2/566) ile düzenlenen Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Teklifinin çerçeve 6 ncı
maddesinin aşağıdaki şekilde değiş-tirilmesini arz ve teklif ederiz.
 Mustafa
Kalaycı (Konya) ve arkadaşları
"Madde 6- 17/7/1963
tarihli ve 278 sayılı Türkiye Bilimsel ve Teknolojik Araştırma Kurumu Kurulması
Hakkında Kanunun 2 nci maddesinin birinci fıkrasının (d) ve (e) bentleri
aşağıdaki şekilde değiştirilmiş, maddeye aşağıdaki fıkra eklenmiştir.
"d) Kurum bünyesinde
araştırma ve geliştirme faaliyetlerini yapan merkezlerde, enstitülerde
birimlerde geliştirilen teknolojilerin üretimde ve ihtiyaç duyulan alanlarda
kullanılmasını, tanıtılmasını veya bunlardan daha kolay yararlanılmasını
sağlamak için gerekli ortamları ve yönetim yöntemlerini hazırlamak ve bu
teknolojilerin ülke ekonomisine, sınaî ve sosyal gelişmeye katkıda bulunacak
ticari değerlere dönüşmesini sağlamak, bu amaçla şirketlere destek
vermek;"
"e) Kamu ve özel
sektörün teknolojik araştırma, geliştirme ve yenilik faaliyetlerine etkin
katılımını sağlayacak teşvik ve destek sistemlerini geliştirmek ve uygulamak;
erken aşamadaki gelişme potansiyeli olan buluşların ticarileştirilmesi amacıyla
faaliyet gösteren tüzelkişi ve fonları desteklemek, kamu ve özel sektörün
araştırma, geliştirme ve yenilik faaliyetleri sonucu elde edecekleri çıktıların
ticari değere dönüştürülmesini desteklemek; sanayinin üniversite ve araştırma
kurum ve kuruluşları ile iş birliği yapmasını sağlayacak programlar geliştirmek
ve bu iş birliğinin somut hâle dönüşebileceği ortamlar oluşturmak; bu alanlarda
girişimciliği desteklemek; fikri ve sınai haklara ilişkin destek vermek; bu
bentte sayılan amaçlarla Bilim Kurulu tarafından belirlenecek usul ve esaslar
doğrultusunda teminatlı veya bir defaya mahsus olmak üzere teminat
alınmaksızın, hibe niteliğinde ve/veya geri ödemeli destekler vermek ve ön
ödemede bulunmak;"
"Kurum sayılan
görevlerini yerine getirmek amacıyla, kuluçka merkezi, teknoloji merkezi,
teknoloji transfer ofisleri, proje geliştirme ve bilgi aktarım merkezleri,
bilim merkezi, bilim parkı ve benzerlerini kurmak ve desteklemek, yurtdışı
irtibat büroları kurmak, destek programları oluşturmak, iş birliği ağları ve
kümelenme faaliyetlerini desteklemek, proje pazarı, bilim fuarı, yarışma ve
benzeri etkinlikleri düzenlemek ve desteklemek, ödül, burs ve teşvik ikramiyesi
vermek, Bilim Kurulu tarafından belirlenecek usul ve esaslar doğrultusunda
teminat alınmaksızın hibe ve/veya kredi olarak sermaye desteği vermek ve ön
ödemede bulunmak ve yukarıda belirtilen görevlerin yerine getirilmesi ile
ilgili her türlü faaliyette bulunmak ve gerekli desteği sağlamak yetkisini
haizdir."
BAŞKAN – Sayın Komisyon
Başkanı, son önergeye katılıyor musunuz?
PLAN VE BÜTÇE KOMİSYONU
BAŞKANI LÜTFİ ELVAN (Karaman) – Katılmıyoruz Sayın Başkan.
BAŞKAN – Sayın Hükûmet?
KALKINMA BAKANI CEVDET
YILMAZ (Bingöl) – Katılmıyoruz Sayın Başkan.
BAŞKAN – Sayın Günal,
buyursunlar. (MHP sıralarından alkışlar) 
MEHMET GÜNAL (Antalya) –
Teşekkür ederim Sayın Başkan.
Değerli milletvekilleri,
hepinizi saygıyla selamlıyorum.
Değerli arkadaşlar, birinci
bölüm üzerinde konuşurken TÜBİTAK ve ÖSYM’nin şirket kurmasını eleştirmiştim.
Burada da Türkiye Bilimsel ve Teknik Araştırma Kurumu -ki kurucusu olan
partimizin de kurucusu merhum Alparslan Türkeş’tir, kendisini de rahmetle
anıyorum- önemli bir kurum. Hakikaten biz
Milliyetçi Hareket Partisi olarak bu kurumun güçlenmesine, teknoloji,
bilim alanındaki çalışmalara destek olmasına, ARGE’nin geliştirilmesine destek
olmasına katkıda bulunmayı bir görev addediyoruz. Bizim de parti programımızda
ve seçim beyannamelerimizde bu hususlar açık bir şekilde yer alıyor. Sayın
Başkanın faaliyetlerini de destekliyoruz. Önergemiz de zaten bu amaçla verilmiştir. Şirket kurmak
yerine buradaki bu işlerle uğraşan, ürüne dönüştüren, ticari değere dönüştüren
şirketlere destek vermek şeklinde bir yol izlenmesi gerektiğini düşünüyoruz
değerli arkadaşlar. Hem girişimciliği desteklemek hem üniversite-sanayi
işbirliğini desteklemek… Bunun için
illaki şirket kurmak gerekmiyor değerli arkadaşlarım, Sayın Bakanım;
çünkü -gittiğimiz yerlerde gördük -Sayın Elvan’da bilir, o da Delaware’de
master yaptı- bizim kimya fakültesinde çok büyük dünya devinin laboratuvarı
vardı, üniversite-sanayi iş birliği deyince veya bir şey yapalım deyince en
büyük kimya laboratuvarlarını o şirket üniversitede kurmuş ama oradan çıkacak
ARGE’leri de alıp kendisi zaten yapıyor, bunun modelleri var. Sayın Başkanın
heyecanını anlıyoruz, “Belki şirket kurarsam ürüne dönüştürürüm.” diyor ama
Türkiye'nin siyasetine daha ısınamadığı için çok büyük bir sorunla karşı
karşıya geleceğinin farkında değil. On yıllık AKP iktidarındaki kadrolaşmaların
ve yönetim kurulu atamalarının da farkında değil. Değerli bir bilim adamı olarak bakanların, siyasetçilerin
baskısıyla karşılaşacak “Hocam, şu şirkete filancayı denetim kurulu yapalım,
falancayı yönetim kurulu yapalım.” diye bir de Başkanımız onunla uğraşacak.
Onun için biz diyoruz ki:
Bu önergemizin içeriğine eğer dikkatlice bakarsanız buradaki işlevleri yapsın.
Amaca hiç itirazımız yok yani o söylediği amaçları gerçekleştirmesinde bu
görevleri yerine getirmesi için bütün kuluçka merkezini, teknoloji merkezini,
teknoloji transfer ofislerini yapsın ama bunu teşvik ederek yapsın, teşvik
esaslarını belirleyerek yapsın ama işin parasal boyutuyla biz bilimsel ve
teknik araştırmayla uğraşan bir kurumun uğraşmasının doğru olmadığını
düşünüyoruz. 
Yani burada tabii ki, demin
dediğim gibi, bilim ve teknoloji politikaları açısından çok önemli bir kurum
olduğunu biliyoruz, etkinleştirilmek istendiğini de anlayabiliyoruz. Biz MHP
olarak, bir teknoloji üretimi seferberliğini zaten destekliyoruz ama bu tercih edilen
yöntem bu şekliyle yanlıştır. Bir şirket kurarak bunun desteklenebileceğini
düşünmek doğru bir yaklaşım değildir diye düşünüyorum çünkü burada
üniversitelerin bir taraftan bilgi ve teknoloji merkezleri ve bunların üretim
merkezleri hâline gelmesi… Diğer yerlerimiz var, biliyorsunuz, teknokentler,
teknoloji bölgeleri, serbest bölgeler, birçok şey kurduk. Bunların
koordinasyonunu sağlayacak ve bilimsel araştırmanın yavaş yavaş üretime
dönüşmesi için bu koordinasyonu sağlayacak, yeni araştırmalara da destek olacak
bazı çalışmalar yapması gerekiyor. Bunun için de bence bağımsız olarak
kurulmuş, bilinçli olarak, siyasi etkiden uzak olarak kurulmuş bir şeye yarın… 
Parayı veren, biliyorsunuz,
her şeye karışır Sayın Bakanım, Sayın Başkanım. Maliye, parayı verince gelir,
yönetim kurulu atanırken der ki: “Kusura bakmayın, ben falanca kurumdan şunu
atayacağım.” Hani “Parayı veren, düdüğü çalar.” var ya, siz istediğiniz kadar
“Ben bağımsızım, yapmam.” deyin çünkü genel kurul gelecek, o şirketin genel
kurulunda Hazineyi temsilen birisi bulunacak ve onu da siz yönetim kuruluna
ister istemez atamak zorunda kalacaksınız. Bunlar bütün kurumlarda yaşadığımız
sorunlardır. Bu bilim ve teknoloji yuvasının, öyle olması gereken yuvanın bence
ekonomik işlere ve siyasi işlere bulaştırılması çok doğru değildir. 
Bir defa daha söylüyorum,
eğer önergeyi dikkatle okursanız, amaçların hiçbirisine itirazımız yok,
gerçekleşmesi için desteğiz ama burada bunu desteklerle, teşviklerle, Teknoloji
Geliştirme Vakfı modelinde olduğu gibi, diğer modellerde, teknokentlerde olduğu
gibi desteklerle yapmamız gerektiğini düşünüyoruz ve TÜBİTAK’ın etkin olmasını
sağlamak için önergemize destek vermenizi bekliyor, TÜBİTAK’ı da bu etkiden
arındıralım diyor, saygılar sunuyorum.
(MHP sıralarından alkışlar) 
BAŞKAN – Teşekkürler Sayın
Günal. 
III.- YOKLAMA
(CHP sıralarından bir grup
milletvekili ayağa kalktı) 
MEHMET AKİF HAMZAÇEBİ
(İstanbul) – Sayın Başkan, yoklama istiyoruz.
BAŞKAN – Hamzaçebi, Öner,
Aslanoğlu, Erdemir, Genç, Türeli, Yüksel, Öğüt, Çam, Acar, Susam, Aydın,
Kaplan, Özkes, Özkoç, Güneş, Demiröz, Öz, Onur, Bayraktutan.
Yoklama için iki dakika
süre veriyorum.
Yoklama işlemini
başlatıyorum. 
(Elektronik cihazla yoklama
yapıldı)
BAŞKAN – Sayın
milletvekilleri, toplantı yeter sayısı vardır.
VII.- KANUN TASARI VE TEKLİFLERİ İLE KOMİSYONLARDAN 
GELEN DİĞER İŞLER (Devam)
A) Kanun Tasarı ve
Teklifleri (Devam)
3.- Manisa Milletvekili Recai Berber ve Bartın Milletvekili Yılmaz
Tunç ile 6 Milletvekilinin; Bazı Kanunlarda Değişiklik Yapılmasına Dair Kanun
Teklifi ile Cumhuriyet Halk Partisi Grup Başkanvekili İstanbul Milletvekili
Mehmet Akif Hamzaçebi'nin; Milli Eğitim Bakanlığının Teşkilat ve Görevleri
Hakkında Kanunda Değişiklik Yapılmasına Dair Kanun Teklifi, Balıkesir
Milletvekili Namık Havutça'nın; Atanamayan Öğretmenlerin Boş Bulunan Kadrolara
Atanması ve Devlet Memurları Kanunu ile Milli Eğitim Bakanlığının Teşkilat ve
Görevleri Hakkında Kanunlarının Bazı Maddelerinde Değişiklik Yapılması Hakkında
Kanun Teklifi, Konya Milletvekili Mustafa Kalaycı ve Milliyetçi Hareket Partisi
Grup Başkanvekili İzmir Milletvekili Oktay Vural ile 2 Milletvekilinin;
Öğretmen İhtiyacının ve Eğitim Programlarının Planlanması ve Uygulanması
Hakkında Kanun Teklifi, Bartın Milletvekili Muhammet Rıza Yalçınkaya'nın;
Sosyal Yardımlaşma ve Dayanışmayı Teşvik Kanununda Değişiklik Yapılması
Hakkında Kanun Teklifi ile Plan ve Bütçe Komisyonu Raporu (2/679, 2/47, 2/73,
2/219, 2/566) (S. Sayısı: 302) (Devam)
BAŞKAN – Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
6’ncı maddeyi oylarınıza
sunuyorum: Kabul edenler… Kabul etmeyenler… 6’ncı madde kabul edilmiştir.
7’nci madde üzerinde iki
önerge vardır, okutuyorum:
Türkiye Büyük Millet
Meclisi Başkanlığına
Görüşülmekte olan 302 sıra
sayılı Manisa Milletvekili Recai Berber ve Bartın Milletvekili Yılmaz Tunç ile
6 Milletvekilinin; Bazı Kanunlarda Değişiklik YapıImasına Dair Kanun Teklifi
ile Cumhuriyet Halk Partisi Grup Başkanvekili İstanbul Milletvekili Mehmet Akif
Hamzaçebi'nin; Milli Eğitim Bakanlığının Teşkilat ve Görevleri Hakkında Kanunda
Değişiklik Yapılmasına Dair Kanun Teklifi, Balıkesir Milletvekili Namık
Havutça'nın; Atanamayan Öğretmenlerin Boş Bulunan Kadrolara Atanması ve Devlet
Memurları Kanunu ile Milli Eğitim Bakanlığının Teşkilat ve Görevleri Hakkında
Kanunlarının Bazı Maddelerinde Değişiklik Yapılması Hakkında Kanun Teklifi,
Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural ile 2 Milletvekilinin; Öğretmen
İhtiyacının ve Eğitim Programlarının Planlanması ve Uygulanması Hakkında Kanun
Teklifi, Bartın Milletvekili Muhammet Rıza Yalçınkaya'nın; Sosyal Yardımlaşma
ve Dayanışmayı Teşvik Kanununda Değişiklik Yapılması Hakkında Kanun Teklifi ile
Plan ve Bütçe Komisyonu Raporu (2/679, 2/47, 2/73, 2/219, 2/566 2/679) ile
düzenlenen Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Teklifinin çerçeve 7 nci maddesinin aşağıdaki şekilde
değiştirilmesini arz ve teklif ederiz.
 Mustafa
Kalaycı Alim Işık Seyfettin Yılmaz
 Konya Kütahya Adana
 Mehmet
Erdoğan  Enver
Erdem
 Muğla Elâzığ
"Madde 7- 278 sayılı
Kanunun 4 üncü maddesinin birinci fıkrasının (d) bendine, (10) numaralı alt
bentten sonra gelmek üzere aşağıdaki alt bentler eklenmiş, mevcut (11) numaralı
alt bendin numarası (13) olarak teselsül ettirilmiştir.
"11) Kurumun amacı ve
görevleri ile ilgili hususlarda kuluçka ve teknoloji merkezleri, proje
geliştirme ve bilgi aktarım merkezleri, teknoloji transfer ofisleri, müze,
bilim parkı, bilim merkezi, yurtdışı irtibat büroları ve benzeri oluşumların
kurulmasına, yönetimine ve desteklenmesi ile bu konularda gerekli destek
programlarının oluşturulmasına karar vermek."
"12) Kurumun
bünyesinde elde edilen tüm fikri ve sınai hakların bedelli veya bedelsiz olarak
devredilmesine, alınan lisans izninin verilmesine veya bu hakların konusu
ürünlerin üretim ve satışının yapılmasına ve bu amaçla şirketlere destek
vermek."
Türkiye Büyük Millet
Meclisi Başkanlığına
Görüşülmekte olan 302 sıra
sayılı kanun teklifinin 7. Maddesinin teklif metninden çıkartılmasını arz ve
teklif ederiz.
 Kazım
Kurt Aydın Ayaydın Ferit Mevlüt Aslanoğlu
 Eskişehir İstanbul İstanbul
 Haydar
Akar Bülent Kuşoğlu Musa Çam
 Kocaeli Ankara İzmir
 Mahmut
Tanal Aykan
Erdemir
 İstanbul Bursa
BAŞKAN – Komisyon önergeye
katılıyor mu?
PLAN VE BÜTÇE KOMİSYONU
BAŞKANI LÜTFİ ELVAN (Karaman) – Katılmıyoruz Sayın Başkan.
BAŞKAN – Hükûmet?
KALKINMA BAKANI CEVDET
YILMAZ (Bingöl) – Katılmıyoruz Sayın Başkan.
BAŞKAN – Kim konuşacak?
Buyurun Sayın Erdemir.(CHP
sıralarından alkışlar)
AYKAN ERDEMİR (Bursa) –
Sayın Başkan, değerli milletvekilleri; 27 Ağustos 2011 tarihli, 651 sayılı
Kanun Hükmünde Kararname ile niyet ettiniz, Başbakanın rızası için TÜBİTAK ve
TÜBA’yı siyasi denetim altına almaya. Türkiye’nin önde gelen iki bilimsel
kurumunun başına, Gıda, Tarım ve Hayvancılık Bakanlığının teşkilat ve
görevlerini belirleyen bir torba yasa geçirdiniz. Bilim ve teknoloji nere,
hayvancılık nere; bilmem ayırdına varabildiniz mi bu ikisi arasındaki farkın?
Aradan üç ay geçmedi, bu sefer de Aile ve Sosyal Politikalar Bakanlığının
teşkilat ve görevlerini belirleyen bir kanun hükmünde kararnameyle TÜBA’nın
bilimsel ve kurumsal özerkliğini yok ettiniz. 
Cem Yılmaz, uzay
filmlerinde sürekli olarak uzay gemisinin kumandalarıyla oynanmasını
eleştirirken “Bu geminin bir ayarı yok mu? Yapın da gidelim.” der. Kendisi
milletvekili olsa, bugün şüphesiz size de aynı eleştiriyi yöneltirdi: Bu
bilimsel kurumların bir ayarı yok mu? Karar verin de yolumuza gidelim artık. 
Belli ki bilimsel
kurumların ayarıyla yeterince oynayamadınız, bu sefer de TÜBİTAK’ı bir diğer
torba yasayla kurcalıyorsunuz. Basını, bürokrasiyi, sendikaları, üst kurulları
ve hatta apartman yöneticilerini yandaş yaptığınız yetmedi, belli ki sıra bilim
insanlarını ve bilimsel kurumları yandaş yapmaya geldi ama şunu bilin ki kapı
kullarıyla ne bilim olur ne de teknoloji, kapı kullarıyla kursanız kursanız
yeniçeri teşkilatı kurarsınız, bilim ve teknolojide iki adım ileri bir adım
geri yerinizde sayarsınız.
Bu ülkede öyle bir düzen
kurdunuz ki, Silivri Tutukevi’nin yayın ve atıf sayıları kurduğunuz pek çok
üniversitenin yayın ve atıf sayısını geride bıraktı. Bu ülkede öyle bir düzen
kurdunuz ki, F tipinde tutuklu öğrencilerin sayısı kurduğunuz pek çok üniversitenin
öğrenci mevcudunu geride bıraktı. 
Uzun lafın kısası, bilimi
kurcalaya kurcalaya bozdunuz, şimdi enkazı Sayın Başbakana devredi-yorsunuz,
diyorsunuz ki: “TÜBİTAK’ın üyelerini sen tart, sen değerlendir, sen ata.” Sayın
Başbakan Hezarfen maşallah, her konuda uzman, mesela jinekoloji derseniz,
sezaryen ve kürtaj konusunda uzman, aile planlaması ve doğum kontrolü
konularına hâkim; gastronomi derseniz, kadınların kuru fasulyeyi nasıl
pişireceği konulu bir tez çalışması var; astroloji derseniz, kimin tutuklanacağı,
hangi delillerin ortaya çıkacağına ilişkin gaipten haber verebiliyor; filoloji
ve dış politika alanındaki yetkinliğini iki kelimeyle özetleyeyim“one
minute!” Ama artık lütfen insaf edin,
kendisini astronomiden sosyolojiye, jeolojiden psikolojiye, hesap hendeseden
fıkıh ve kelama her alanda bilimsel çalışmaları değerlendirip liyakatli bilim
insanlarını belirlemek zorunda bırakmayın.
Değerli milletvekilleri,
unutmayın ki bilim sadakatle değil liyakatle olur. Değerli milletvekilleri,
unutmayın ki bilim intihalle değil ahlakla olur. Sayın Başbakanın atayacağı
bilim insanlarının yaptığı çalışmalarla ancak tek bir teknoloji, ancak tek bir
patent, ancak tek bir faydalı model geliştirilebilir; o da Deniz Feneri. 
Teşekkür ederim. (CHP
sıralarından alkışlar) 
BAŞKAN – Teşekkürler Sayın
Erdemir.
III.-YOKLAMA
(CHP sıralarından bir grup
milletvekili ayağa kalktı)
MEHMET AKİF HAMZAÇEBİ
(İstanbul) – Sayın Başkan, yoklama istiyoruz. 
BAŞKAN – Yoklama talep
ediyor efendim. 
Sayın Fırat, Sayın Akar,
Sayın Aslanoğlu, Sayın Hamzaçebi, Sayın Öner, Sayın Özdemir, Sayın Öztürk,
Sayın Tanal, Sayın Genç, Sayın Gümüş, Sayın Kuşoğlu, Sayın Türeli, Sayın
Yüksel, Sayın Öğüt, Sayın Sarı, Sayın Çam, Sayın Kurt, Sayın Acar, Sayın
Gürkan, Sayın Bayraktutan, Sayın Susam. 
Yoklama için iki dakika
süre veriyorum. 
Yoklamayı başlatıyorum. 
(Elektronik cihazla yoklama
yapıldı) 
BAŞKAN – Sayın
milletvekilleri, toplantı yeter sayısı vardır. 
VII.- KANUN TASARI VE TEKLİFLERİ İLE KOMİSYONLARDAN 
GELEN DİĞER İŞLER (Devam)
A) Kanun Tasarı ve
Teklifleri (Devam)
3.- Manisa Milletvekili Recai Berber ve Bartın Milletvekili Yılmaz
Tunç ile 6 Milletvekilinin; Bazı Kanunlarda Değişiklik Yapılmasına Dair Kanun
Teklifi ile Cumhuriyet Halk Partisi Grup Başkanvekili İstanbul Milletvekili
Mehmet Akif Hamzaçebi'nin; Milli Eğitim Bakanlığının Teşkilat ve Görevleri
Hakkında Kanunda Değişiklik Yapılmasına Dair Kanun Teklifi, Balıkesir
Milletvekili Namık Havutça'nın; Atanamayan Öğretmenlerin Boş Bulunan Kadrolara
Atanması ve Devlet Memurları Kanunu ile Milli Eğitim Bakanlığının Teşkilat ve
Görevleri Hakkında Kanunlarının Bazı Maddelerinde Değişiklik Yapılması Hakkında
Kanun Teklifi, Konya Milletvekili Mustafa Kalaycı ve Milliyetçi Hareket Partisi
Grup Başkanvekili İzmir Milletvekili Oktay Vural ile 2 Milletvekilinin;
Öğretmen İhtiyacının ve Eğitim Programlarının Planlanması ve Uygulanması
Hakkında Kanun Teklifi, Bartın Milletvekili Muhammet Rıza Yalçınkaya'nın;
Sosyal Yardımlaşma ve Dayanışmayı Teşvik Kanununda Değişiklik Yapılması
Hakkında Kanun Teklifi ile Plan ve Bütçe Komisyonu Raporu (2/679, 2/47, 2/73,
2/219, 2/566) (S. Sayısı: 302) (Devam)
BAŞKAN – Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer önergeyi okutuyorum:
Türkiye Büyük Millet
Meclisi Başkanlığına
Görüşülmekte olan 302 sıra
sayılı Kanun teklifinin Manisa Milletvekili Recai Berber ve Bartın Milletvekili
Yılmaz Tunç ile 6 Milletvekilinin; Bazı Kanunlarda Değişiklik Yapılmasına Dair
Kanun Teklifi ile Cumhuriyet Halk Partisi Grup Başkanvekili İstanbul
Milletvekili Mehmet Akif Hamzaçebi'nin; Millî Eğitim Bakanlığının Teşkilat ve
Görevleri Hakkında Kanunda Değişiklik Yapılmasına Dair Kanun Teklifi, Balıkesir
Milletvekili Namık Havutça'nın; Atanamayan Öğretmenlerin Boş Bulunan Kadrolara
Atanması ve Devlet Memurları Kanunu ile Millî Eğitim Bakanlığının Teşkilat ve
Görevleri Hakkında Kanunlarının Bazı Maddelerinde Değişiklik Yapılması Hakkında
Kanun Teklifi, Konya Milletvekili Mustafa Kalaycı ve Milliyetçi Hareket Partisi
Grup Başkanvekili İzmir Milletvekili Oktay Vural ile 2 Milletvekilinin;
Öğretmen İhtiyacının ve Eğitim Programlarının Planlanması ve Uygulanması
Hakkında Kanun Teklifi, Bartın Milletvekili Muhammet Rıza Yalçınkaya'nın;
Sosyal Yardımlaşma ve Dayanışmayı Teşvik Kanununda Değişiklik Yapılması
Hakkında Kanun Teklifi ile Plan ve Bütçe Komisyonu Raporu (2/679, 2/47, 2/73,
2/219, 2/566) ile düzenlenen Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifinin çerçeve 7 nci maddesinin aşağıdaki
şekilde değiştirilmesini arz ve teklif ederiz.
 Enver
Erdem (Elâzığ) ve arkadaşları
“Madde 7- 278 sayılı
Kanunun 4 üncü maddesinin birinci fıkrasının (d) bendine, (10) numaralı alt
bentten sonra gelmek üzere aşağıdaki alt bentler eklenmiş, mevcut (11) numaralı
alt bendin numarası (13) olarak teselsül ettirilmiştir.
"11) Kurumun amacı ve
görevleri ile ilgili hususlarda kuluçka ve teknoloji merkezleri, proje
geliştirme ve bilgi aktarım merkezleri, teknoloji transfer ofisleri, müze,
bilim parkı, bilim merkezi, yurtdışı irtibat büroları ve benzeri oluşumların
kurulmasına, yönetimine ve desteklenmesi ile bu konularda gerekli destek
programlarının oluşturulmasına karar vermek."
"12) Kurumun
bünyesinde elde edilen tüm fikri ve sınai hakların bedelli veya bedelsiz olarak
devredilmesine, alınan lisans izninin verilmesine veya bu hakların konusu
ürünlerin üretim ve satışının yapılmasına ve bu amaçla şirketlere destek
vermek."
BAŞKAN – Sayın Komisyon?..
PLAN VE BÜTÇE KOMİSYONU
BAŞKANI LÜTFİ ELVAN (Karaman) – Katılmıyoruz Sayın Başkan. 
BAŞKAN – Hükûmet?..
KALKINMA BAKANI CEVDET
YILMAZ (Bingöl) - Katılmıyoruz Sayın
Başkan. 
BAŞKAN – Sayın Işık,
buyurun efendim. (MHP sıralarından alkışlar) 
ALİM IŞIK (Kütahya) – Sayın
Başkan, değerli milletvekilleri; görüşmekte olduğumuz 302 sıra sayılı Kanun
Teklifi’nin 7’nci maddesi üzerinde vermiş olduğumuz önerge için söz aldım.
Kanun Teklifi’nin adını sayamıyorum, Sayın Kâtip Üye hızla okudu, iki buçuk
dakika sürüyor. Onun için, ben sadece sıra numarasını vererek sözlerime
başlayacağım. 
Öncelikle, beş yıldır
Türkiye Büyük Millet Meclisi çatısı altında her yasama döneminin sonunda aynı
AKP klasiğini yaşıyoruz. Bu Meclisin tüm komisyonlarını hiçe sayarak, torba
yasa adı altında birçok kanunu son günlere sıkıştırıp geçirme, âdeta İktidar
Partisinin bir alışkanlığı hâline geldi. Bu da o yasalardan birisi. Şu anda,
teklifin Bütçe ve Plan Komisyonuna geldiği madde sayısı yaklaşık 30’du, orada
gelen önergelerle 59’a çıktı, eminim ki, burada verilen önergeyle herhâlde
60’ın üzerinde, 70’e yakın bir maddeyi görüşmüş olacağız. 
Değerli milletvekilleri, bu
teklifte tam altı tane ihtisas komisyonu tali komisyon olarak görevlendirilmiş
ama bunların hiçbirisinin görüşü dahi alınmamış, alınmaya fırsat
bırakılmamış. 
Bu madde de son derece
önemli uzmanlık gerektiren ve çok büyük tartışmaların üzerinde yapılmasından
sonra son şeklinin verilmesi gereken önemli maddelerden birisi. TÜBİTAK
Kanunu’nda değişiklik yapılıyor. Yine AKP iktidarları döneminde 4’üncü maddede
31 Temmuz 2008’de bir değişiklik yapılmış. Arkasından, 22 Ağustos 2011 tarihinde
kanun hükmünde kararnamenin ilgili maddeleriyle, hemen hemen bu maddenin tüm
fıkraları değiştirilmiş, şimdi yeniden buraya ilave bir ekleme yapıyoruz. 
Dolayısıyla burada
TÜBİTAK’ın özünde çok önemli bir değişiklik getiren teklifin Sanayi ve Ticaret,
Enerji, Tabii Kaynaklar, Bilgi ve Teknoloji Komisyonunun hiçbir görüşü
alınmadan, dayatılarak geçirilmiş olmasını gerçekten bu Meclise ve Meclisin
ihtisas komisyonlarına yapılmış önemli bir saygısızlık olarak
değerlendiriyorum.
Değerli milletvekilleri,
yaklaşık bir ay önce biz TÜBİTAK’a Sanayi Komisyonu üyeleri olarak bu konuyla
ilgili brifing almaya gittik, ziyarete gittik. Orada bu konu dile geldi.
Değerli TÜBİTAK Başkanının şahsiyetine sözüm yok, kişiliğine saygı duyarım ama
Amerika’da ömrünü geçirmiş, Amerika’daki TÜBİTAK’a benzer kuruluşun tüm
felsefesini getirip de buraya, bir torba yasaya önergeyle ekleten bir anlayışı
gerçekten kınıyorum. Kendisine söyledik; evet, bunun içerisinde şirket
kurulması ya da TÜBİTAK bünyesinde desteklenen projelerdeki patentlerin
şirketlere ve öğretim üyelerine açılması konusunda hemfikiriz ama TÜBİTAK’ın
şirket kurması konusunda hiç kimsenin fikri olduğunu ben zannetmiyorum. Bu
fikir, sadece Sayın TÜBİTAK Başkanının ve yanındaki bir iki arkadaşının
fikridir. Türkiye’de yaşamamış, Türkiye’nin şartlarını bilmeyen, ABD’nin
bursuyla oralarda büyümüş insanların gelip de burada bu yüce Meclise böyle bir
kanunu dayatmasını hakikaten yadırgadığımı söylemek istiyorum. 
Bu kanunun bu hâliyle
geçmesi hâlinde, TÜBİTAK bünyesinde kurulacak şirketler… Şimdiye kadar yapılan
değişikliklerle TÜBİTAK’ın özerkliğini ve bilimsel yapısını bozan anlayışın,
artık bundan sonra tamamen yine buranın siyasileşmesine yol açacağı endişesi
herkeste hâkimdir. Bunun değişmesi gerekiyor. 
Önergemiz, söz konusu maddenin,
eklenin fıkralarının son bölümündeki şirket kurma ve şirket kurulmasıyla ilgili
Sayın Bakana teklifte bulunma maddelerinin çıkartıldığı bir önerge. 
Sayın Bakanım, eğer siz bu
ülkenin, cumhuriyet hükûmetinin bir Bakanı iseniz ve vicdan sahibi iseniz
inanıyorum ki, öylesiniz; buna “hayır” demeniz lazım. Size ya da ilgili bakana…
Birilerinin teklifiyle şirketin kurulması, projelerin satılması işiyle eğer
bakan uğraşmaya kalkarsa bakan asıl işlerini unutur. Bakanlar bu ülkenin
geleceğini planlamak zorunda. Siz bürokratların yapacağı işleri yapacaksanız, o
zaman, o bakanlık koltuğunda oturmanızın hiçbir anlamı olmadığını düşünüyorum.
Bu iş, çok ciddi bir iş. Kesinlikte bu işten, yanlıştan dönülmesi gerekiyor. 
Bir taraftan enerji
tesislerini dahi pazarlarken, özelleştirmenin yolunu açarken, bu çalışmaları
hızlandırırken, “Linyit kaynaklarını da özelleştirme sürecine nasıl dâhil
ederiz?” diye çalışırken, öbür taraftan, devletin organlarının içinde olacağı,
devletin şirket kurmasını özendiren bir anlayışı, gerçekten, çok büyük bir
çelişki olarak değerlendiriyorum. 
Dolayısıyla, bu önergemize
desteğinizi bekliyor, saygılar sunuyorum. (MHP sıralarından alkışlar)
BAŞKAN – Teşekkür ederim
Sayın Işık. 
Önergeyi oylarınıza
sunuyorum: Kabul edenler… Kabul etmeyenler… Önerge kabul edilmemiştir. 
7’nci maddeyi oylarınıza
sunuyorum: Kabul edenler… Kabul etmeyenler… Madde kabul edilmiştir. 
8’inci madde üzerinde aynı
mahiyette iki önerge vardır. Önergeleri birlikte işleme alacağım, talepleri
hâlinde önerge sahiplerine ayrı ayrı söz vereceğim veya gerekçelerini
okutacağım.
Şimdi önergeleri
okutuyorum:
Türkiye Büyük Millet
Meclisi Başkanlığına
Görüşülmekte olan 302 sıra
sayılı kanun teklifinin 8. Maddesinin teklif metninden çıkartılmasını arz ve
teklif ederiz 
 Kazım
Kurt  Aydın Ayaydın  Ferit Mevlüt Aslanoğlu 
 Eskişehir
 İstanbul  İstanbul
 Haydar
Akar  Bülent Kuşoğlu  Musa Çam
 Kocaeli
 Ankara  İzmir
 Mahmut
Tanal 
 İstanbul
Diğer önergenin imza sahipleri:
 Mustafa
Kalaycı  Alim Işık  Seyfettin Yılmaz 
 Konya
 Kütahya  Adana
 Mehmet
Erdoğan  Enver
Erdem
 Muğla
 Elâzığ

BAŞKAN – Sayın Komisyon
Başkanı?
PLAN VE BÜTÇE KOMİSYONU
BAŞKANI LÜTFİ ELVAN (Karaman) – Katılmıyoruz Sayın Başkan.
BAŞKAN – Sayın Hükûmet?
KALKINMA BAKANI CEVDET
YILMAZ (Bingöl) – Katılmıyoruz Sayın Başkan.
MEHMET AKİF HAMZAÇEBİ
(İstanbul) – Sayın Mehmet Ali Susam.
BAŞKAN – Mehmet Ali Susam,
buyurun efendim. (CHP sıralarından alkışlar)
MEHMET ALİ SUSAM (İzmir) –
Sayın Başkan, değerli milletvekilleri; TÜBİTAK Başkanının görev süresini 4 yıla
çıkaran bu maddeyle ilgili olarak önce bir şey hatırlatmak istiyorum, az önce
konuşan arkadaşlarımız da söylediler. TÜBİTAK Başkanının görevi 1963’te 2 yıl,
siz de göreve geldikten sonra bunu 31/7/2008’de değiştiriyorsunuz, 4 yıl süre
veriyorsunuz, “2 kez seçilir.” diyorsunuz. Sonra, 2011’de bir kez daha
değiştiriyorsunuz, 4 yıldan 3 yıla indiriyorsunuz. Bugün bir önerge daha
veriyorsunuz “3 yıldan 4 yıla çıkar.” diyorsunuz. Şimdi, bir TÜBİTAK Başkanının
görev süresinin bu kadar kısa sürede 3’e, 4’e, 4’ten 3’e, 2 kez… Bunların gerçekten
izahı mümkün değil. Öncelikle bunun altını çizeyim, onun için bu önergeyi
verdik, onu herkes bilsin.
İkincisi: Bu kanuna, torba
yasaya bu şekilde TÜBİTAK yasasının girmesi çok üzüntü vericidir. Biz, Sayın
Başkanı ziyaret ettik, TÜBİTAK’a verdiğimiz önemden dolayı Sanayi, Ticaret,
Bilim, Enerji, Teknoloji Komisyonu olarak onunla uzun süre konuştuk, yarım gün
bu konuları tartıştık. Buraya getirip bu kanunla ilgili düşünce ve görüşlerini
torba yasaya sokmak yerine, yapması gereken bizim Komisyonda bunu
tartıştırmaktı ve böyle bir değişikliğin, temel değişikliğin yani bilimi
sanayiyle buluşturma, bilimi ticaretle buluşturma konusundaki çok önemli
değişikliğin toplumun tüm kesimlerinden ve sanayiden gelecek taleplerle
birlikte bir noktada tartışılıp bir kanun maddesiyle bunun getirilmesi en doğru
şeydi, bunu yapmamış olması en temel eksikliktir, az önce Sayın Alim Işık’ın
dediği gibi. Ama ayrıca başka şey de var.
Değerli arkadaşlar, biz
6’ncı maddede yani bilimin, buluşun ticari meta hâline dönüştürülmesine, bilim
adamının, bulduğu ürünü ülke yararına kullanmasında kendi yetenekleri dışında
girişimcinin, yatırımcının ortak şirketle onun bu buluşunu değerlendirip ülke
ekonomisine kazandırılmasına her zaman okey çekeriz. Bu, yapılması gereken
şeydir; TÜBİTAK’ın veya bilim adamının tozlu raflarında o buluşlar kalmamalı,
ülke ekonomisine bir değer olarak katılmalıdır ama bunu yapan kuruluş TÜBİTAK
gibi bir kuruluş olarak özerk olmak zorundadır. Verdiği kaynaklar hibedir, birçoğu karşılıksızdır; böyle bir paranın
kullanılmasının denetim mekanizması ve özerk bir kuruluş tarafından yapılması
gerekli ve zorunluluktur. Şu an TÜBİTAK’ın döndüğü konum, Başbakanın ve Bakanın
emrinde bilimsel özerkliği ve yönetsel özerkliği ortadan kalkmış, tamamen
siyasi iktidarın siyasi tercihlerinin ticari alanlara yansıtılacağı bir noktaya
gelmiştir. Bu kanunda böyle bir tehlike vardır ve böyle bir sakınca vardır. En
yüce amacı, en iyi şeyi, en doğru kararı yanlış yöntemler ve yanlış insanlarla
yaparsanız alacağınız sonuçlar doğru değildir. Katıldığımız amacın böyle bir
kullanım nedeniyle çok ciddi şekilde sıkıntıları vardır. 
Bizim TÜBİTAK Başkanı,
Sayın Güneş’in dediği gibi, Kayserilinin okumuşu; Kayseri doğumlu, okumuş ama
aynı zamanda okuyup bilim adamı olmayı değil, aynı zamanda tüccar olmayı da
kafasına koymuş biri çünkü CV’lerinde
öyle bir niteliği var. Bu niteliklerine de bakıyorum, becerebilirse bütün
hepsini, hem bilim adamı hem tüccar hem Kayserili olarak bunu yapabilirse güzel
şeydir ama bunun altında kaldığınız zaman sizin ticari sermayeniz değil, bu
ülkenin kaynakları ve bu ülkenin değerleri yok olur. Onun için, bunu çok iyi
düşünmek, bunu çok iyi tartmak zorundasınız. 
Değerli arkadaşlar,
hepinize şunu söylemek istiyorum: Ülke kaynaklarını kullanırken doğru kullanmak
ve hakkıyla kullanmak hepimizin görevidir. Bu Parlamentoya gelmiş, seçilmiş,
yemin etmiş milletvekilleri olarak böyle düşünmek durumundayız.
Hepinize saygılar
sunuyorum. (CHP ve MHP sıralarından alkışlar)
BAŞKAN – Teşekkür ederim
Sayın Susam. 
Diğer önerge için…
MEHMET ŞANDIR (Mersin) –
Gerekçe efendim.
BAŞKAN – Gerekçeyi
okutuyorum:
Gerekçe: TÜBİTAK’ın
Başkanının görev süresinin uzatılmasına gerek yoktur. Kişiye dönük bir
düzenleme niteliğinde olduğundan maddenin Teklif-ten çıkarılması
öngörülmektedir. 
III.- Y O K L A M A
(MHP sıralarından bir grup
milletvekili ayağa kalktı) 
MEHMET ŞANDIR (Mersin)
– Sayın Başkan, yoklama istiyoruz. [(AK
PARTİ sıralarından alkışlar (!)]
BAŞKAN – Hayhay… 
Sayın Şandır, Sayın Günal,
Sayın Işık, Sayın Kalaycı, Sayın Halaçoğlu, Sayın Varlı, Sayın Adan, Sayın
Yeniçeri, Sayın Türkoğlu, Sayın Korkmaz, Sayın Çınar, Sayın Çirkin, Sayın
Akçay, Sayın Oral, Sayın Bulut, Sayın Başesgioğlu, Sayın Özkan, Sayın Sayın
Erdoğdu, Sayın Aslanoğlu, Sayın Akar.
Yoklama için iki dakika
süre veriyorum.
Yoklama işlemini
başlatıyorum.
(Elektronik cihazla yoklama
yapıldı) 
BAŞKAN – Sayın
milletvekilleri, toplantı yeter sayısı vardır. 
VII.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve
Teklifleri (Devam)
3.- Manisa Milletvekili Recai Berber ve Bartın Milletvekili Yılmaz
Tunç ile 6 Milletvekilinin; Bazı Kanunlarda Değişiklik Yapılmasına Dair Kanun
Teklifi ile Cumhuriyet Halk Partisi Grup Başkanvekili İstanbul Milletvekili
Mehmet Akif Hamzaçebi'nin; Milli Eğitim Bakanlığının Teşkilat ve Görevleri
Hakkında Kanunda Değişiklik Yapılmasına Dair Kanun Teklifi, Balıkesir
Milletvekili Namık Havutça'nın; Atanamayan Öğretmenlerin Boş Bulunan Kadrolara
Atanması ve Devlet Memurları Kanunu ile Milli Eğitim Bakanlığının Teşkilat ve
Görevleri Hakkında Kanunlarının Bazı Maddelerinde Değişiklik Yapılması Hakkında
Kanun Teklifi, Konya Milletvekili Mustafa Kalaycı ve Milliyetçi Hareket Partisi
Grup Başkanvekili İzmir Milletvekili Oktay Vural ile 2 Milletvekilinin;
Öğretmen İhtiyacının ve Eğitim Programlarının Planlanması ve Uygulanması
Hakkında Kanun Teklifi, Bartın Milletvekili Muhammet Rıza Yalçınkaya'nın;
Sosyal Yardımlaşma ve Dayanışmayı Teşvik Kanununda Değişiklik Yapılması
Hakkında Kanun Teklifi ile Plan ve Bütçe Komisyonu Raporu (2/679, 2/47, 2/73,
2/219, 2/566) (S. Sayısı: 302) (Devam)
BAŞKAN – Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
8’inci maddeyi oylarınıza
sunuyorum: Kabul edenler… Kabul etmeyenler… Kabul edilmiştir. 
9’uncu madde üzerinde üç
önerge vardır. Önergeleri birlikte işleme alacağım çünkü üçü de aynı mahiyette
ve ayrı ayrı önerge sahiplerine söz vereceğim ya da gerekçelerini okutacağım.
Buyurun:
TBMM Başkanlığına
302 sıra sayılı Bazı
Kanunlarda Değişiklik Yapılmasına Dair Kanun Teklifinin 9. Maddesinin teklif
metninden çıkarılmasını arz ve teklif ederiz. 
 Adil
Kurt İdris
Baluken Levent Tüzel
 Hakkâri
 Bingöl İstanbul
 Hasip
Kaplan Pervin
Buldan Erol Dora
 Şırnak
 Iğdır Mardin 
 Altan
Tan 
 Diyarbakır

Diğer önergenin imza sahipleri: 
 Ferit Mevlüt
Aslanoğlu Haydar Akar Rahmi Aşkın Türeli
 İstanbul Kocaeli İzmir 
 Selahattin
Karaahmetoğlu Ramis Topal  Haluk Eyidoğan
 Giresun Amasya İstanbul
Diğer önergenin imza sahipleri: 
 Mustafa
Kalaycı Alim Işık Seyfettin Yılmaz
 Konya Kütahya Adana
 Enver
Erdem Ali Öz Mehmet Erdoğan
 Elâzığ
 Mersin  Muğla
BAŞKAN – Sayın Komisyon,
aynı mahiyetteki önergelere katılıyor musunuz?
PLAN VE BÜTÇE KOMİSYONU
BAŞKAN VEKİLİ SÜREYYA SADİ BİLGİÇ (Isparta) – Katılmıyoruz Sayın Başkanım.
BAŞKAN – Sayın Hükûmet, önergelere
katılıyor musunuz aynı mahiyetteki? 
ULAŞTIRMA, DENİZCİLİK VE
HABERLEŞME BAKANI BİNALİ YILDIRIM (İzmir) – Katılamıyoruz Sayın Başkan. 
BAŞKAN – Önerge üzerinde
Sayın Tan.
Buyurun.
ALTAN TAN (Diyarbakır) –
Sayın Başkan, sayın milletvekilleri; bu maddede yapılan değişiklik, Diyanet
İşleri Başkanlığı bünyesinde bulunan 15 kişilik müşavir kadrosunun 40’a
çıkarılması. Peki, neden 40? Niçin 40? Bu müşavirler nerede görevlendirilecek?
Ne yapacaklar? Bu konuda hiçbir açıklayıcı bilgi yok. Sadece, 15’ten 40’a
çıkarılıyor. Peki, niye “evet” diyelim? Yani bunun hiçbir izahı yoksa, hiçbir
gerekçesi yoksa buna “evet” demenin de bir anlamı yok. Onun için, şunu
söylüyoruz: Sayın Bakan lütfen çıkıp izah etsin, bu 40 kişilik müşavir kadrosu
ne yapacak, nerede görevlendirilecek, hangi hizmetler için böyle bir ihtiyaç
hasıl oldu? Bunu bilmek Türkiye Büyük
Millet Meclisinin hakkı.
Şimdi, Diyanetin bu yeni
bir uygulaması değil. Bundan önce de biliyorsunuz, yine benzer kadro tahsisleri
oldu. Bu kadro tahsisleri ile ilgili hiçbir bilgilendirmede bulunulmadı. Bu,
doğu ve güneydoğu illerinde görevlendirilecek bin mele, yani tarihî Kürt
medreselerinden mezun olmuş ama elinde imam-hatip okulu veya yüksek İslam enstitüsü,
ilahiyat fakültesi diploması olmayan ama dinî eğitimi özel kurumlarda almış, bu
konuda yeterliliği olan insanların tayin edileceğiyle ilgili bir düzenlemeydi.
Bununla ilgili, ben, şahsen birkaç tane soru önergesi verdim. Bu bin kadro
niçin alınacak? Ne zaman alınacak? Nasıl alınacak? Nerede görevlendirilecek?
Bunlarla ilgili hiçbir tatminkâr bilgi gelmedi. En son bununla ilgili bir
imtihan oldu. Bana gelen, bu verdiğim soru önergesine gelen cevapta şu
söyleniyor: “Bu personel otuz yedi ilde görevlendirilecek ve otuz yedi ilden
yapılacak müracaatlara göre de atamalar yapılacak?” Şimdi bakınız, başta doğu
ve güneydoğu illeri deniliyordu, şu an Sakarya’dan, Kocaeli’den bile
müracaatlar var. Peki, kimler müracaat etti? Hangi kriterlere göre müracaat etti?
Hani siz başka bir şey yapacaktınız, ne oldu, nereye gidiyorsunuz? Yine, yazılı
soru önergesi ile bile sormamıza rağmen tatminkâr hiçbir cevap yok. Şahsen ben,
bu konuyla ilgili bu kadar uğraşmama ve sormama rağmen, şu ana kadar tatminkâr
bir cevap alabilmiş değilim. İşte, aynı durum, şu anki bu 15 müşavir kadrosunun
40’a çıkarılması ile de ilgili. 
Yine, Diyanet İşleri
Başkanlığının ne yaptığı, Diyanet Vakfının ne yaptığı da belli değil yani bu
konuda hiçbir kontrol, hiçbir sorgu, hiçbir sual yok. Sorduğunuz sorulara gelen
cevaplar da sizinle dalga geçen cevaplar. Şimdi, bunlardan birisi, Diyanet
Vakfının çıkardığı İslam Ansiklopedisi var. Bu ansiklopedinin içerisinde,
arkadaşlar, okuyanlar vardır.
NEBİ BOZKURT (Mersin) –
Yazan da var, yazan burada.
ALTAN TAN (Devamla) – Merak
edin tekrar bakın, burada, Araplar, Türkler, Farslar maddesi var, Kürtler
maddesi yok. Peki, niye yok? Neye göre yok? Yine aynı şekilde, Süryaniler,
Rumlar maddesi var, Ermeniler maddesi yok, bu da yok. Ben, yine yazılı soru önergesiyle
sordum, yine gelen cevap, işte, sade suya tirit, ben diyorum Şişhane, sen
diyorsun Gümüşhane misali, hiç alakası olmayan başka bir şey. 
Sevgili arkadaşlar, Diyanet
deyip geçmeyelim. Bugün Diyanet, Türkiye'nin en büyük kurumu ve bugün yapılması
gereken, böyle Diyanetle ilgili kırık kırpık düzenlemeler değil, yalan yanlış
düzenlemeler değil, önce dini devletin emrinden ve tasallutundan kurtarmak
lazım. Bu konuyla ilgili, hatırlıyorsunuz, bütçe döneminde uzun bir konuşma
yapmıştım, bütün bir İslam tarihi, Hristiyanlık tarihi ve Yahudi tarihini
anlatmıştım sizlere. Dinin devletin emrine girmesi cinayet çünkü böyle bir şey
olamaz, devlet dini kontrol edemez İslam fıkhına göre. Laikliğe göre de
demiyorum yani bizatihi İslam fıkhına göre, İmamı Azam Ebu Hanife’ye göre,
dinin devletin emrine girmesi haram. Gelin, önce bunu düzenleyelim, Diyanet
İşlerini anayasal bir kurum olmaktan çıkaralım, A’dan Z’ye neyse, özerk bir
kurum olarak veya tamamen bu din işlerini, inancı sivil topluma bırakarak
yeniden düzenleyelim. Yoksa bu düzenlemelerin tamamı hizmet yerine zulmet
olacak. 
Saygılar sunuyorum. 
BAŞKAN – Teşekkür ederim
Sayın Tan.
Diğer önerge üzerinde,
Cumhuriyet Halk Partisi önergesi üzerinde Sayın Özkes, buyurun. (CHP
sıralarından alkışlar) 
İHSAN ÖZKES (İstanbul) –
Sayın Başkan, değerli milletvekilleri; Diyanet kürtaj konusunda siyasetin bir
parçası oldu. Başbakan Yardımcısının bulunduğu bir ortamda, sipariş üzere,
ısmarlamayla açıklama yaptı. Toplumsal bütünlüğü bozacak şekilde, kürtaj yasağı
karşıtlarını hedef aldı. On yıl hiçbir açıklama yapmadı, ne zaman ki Başbakan
“Her kürtaj bir Uludere’dir.” dedi, Diyanet Başkanı da günlük sıcak siyasete
taraf ve destek oldu. Diyanet Başkanı cübbesini çıkarsın, siyaseti öyle yapsın.
Sayın Başbakan rahmetli
İnönü’yü hedef alarak, “Namaz Hocası”nı, şu “Namaz Hocası”nı ve “Mevlit”
kitabını yasakladığını söyledi, -bu “Mevlit” kitabı ancak her iki kitabın İslam
ile bağdaşmadığına dair 1944 ve 1945 yıllarında Diyanet Müşavere Heyetince
karar verildiği ortaya çıktı. Başbakan büyük devlet adamı rahmetli İnönü’ye dil
uzatmakla, iftira etmekle vebale girmedi mi? Başbakan rahmetli İnönü ile nasıl
helalleşecek? Dindar Başbakan bu haktan nasıl kurtulacak?
AHMET YENİ (Samsun) – Derdi
sana mı düştü?
İHSAN ÖZKES (Devamla) –
Sayın Başbakan ayetler, hadisler okuyarak Suriye ile savaş ortamı hazırlıyor.
“Hazreti Ali’nin dediği gibi, haksızlık karşısında susan, dilsiz şeytandır.”
diyor. Hâlbuki bu söz Hazreti Muhammed’e aittir. Hazreti Ali’nin sözü şudur:
“Haksızlık önünde eğilmeyiniz, eğilirseniz önce hakkınızı, sonra şerefinizi
kaybedersiniz.” 
Başbakan şayet büyük Orta
Doğu Projesi Eş Başkanlığından istifa eder, Yahudi Üstün Cesaret Ödülü’nü de
iade ederse İslam dünyası huzur bulur. (CHP sıralarından “Bravo” sesleri,
alkışlar) 
Suriye Baş Müftüsü Ahmet
Hassun, Diyanet İşleri Başkanıyla görüşmek istiyor. “İsrail’in oyununa
gelmeyelim, iki ülkenin diyanet başkanları olarak görüşelim.” diyor. Fakat
iktidarın dümen suyunda giden Diyanet Başkanı, Suriye Diyanet Başkanının bu
davetini reddediyor. Avrupalı Yahudi hahamlarıyla, Hristiyan papazlarıyla
sarmaş dolaş olan Diyanet, komşu Müslüman ülke Suriye Diyanet Başkanıyla
görüşmeyi kabul etmiyor. Önceden yapılan tüm anlaşmaları ve programları da
iptal ediyor. İslam tarihinde davete icabeti reddeden, barış yerine kavgayı
seçen Diyanet İşleri Başkanı olarak yerini alıyor. 
Suriye ile savaşa en çok
İsrail ve Hristiyan dünyası sevinir, İslam dünyası ise üzülür. Adı “barış” olan
İslam inananları barışa çağırıyor. Dinî, kültürel, siyasi, sosyal, ticari ve
komşuluk hukuku açısından Türkiye'nin Suriye’yle savaşı doğru olmaz, caiz
değildir. Unutmayalım ki asıl, Allah’ın gazabı daha şiddetlidir. 
Diyanet büyük bir imparatorluk hâline geldi. 100
binden fazla görevlisi, 3 başkan yardımcısı, 5 başkanlık, 7 genel müdürlük, 35
daire başkanlığı, 250 Diyanet İşleri uzmanı, 100 Din İşleri Yüksek Kurulu
uzmanı, il ve ilçe müftülerinden başka 40 Diyanet müftüsü, il ve ilçe
vaizlerinden başka 40 Başkanlık vaizi, 15 Başkanlık müşaviri var. 
Şimdi, 15 olan Başkanlık
müşaviri sayısının 40’a çıkarılmasını görüşüyoruz. Diyanette israf var,
kadrolaşma var, siyasallaşma var. Haram olan israfı anlatmakla mükellef olan
Diyanet israf batağında yüzüyor, fakir fukaranın, garip gurebanın vergilerinden
oluşan bütçeyi lüks otellerde düzenlediği etkinliklerle yiyor. (CHP
sıralarından alkışlar) Dünyanın en pahalı haccını bizim insanımız yapıyor. Hac
parasından Diyanet Başkanının lojmanına 400 bin TL harcanıyor. Hacıların rızası
olmaksızın 2011 yılı ihtiyat akçesi olarak ayrılan hac parasından 8 milyon 183
bin 971 avroyu Diyanet kendisi harcıyor. 
(Mikrofon otomatik cihaz
tarafından kapatıldı) 
İBRAHİM KORKMAZ (Düzce) -
Bunu müftüyken söylüyor muydun? 
İHSAN ÖZKES (Devamla) –
Diyanet ne paraya doyuyor ne de kadrolaşmaya. 
BAŞKAN – Sayın Özkes,
teşekkür ediyorum, süreniz doldu. 
İHSAN ÖZKES (Devamla) –
Diyanet, iktidara değil, Allah’a yakın olmalıdır. 
Hepinizi saygıyla
selamlıyorum. (CHP sıralarından alkışlar) 
BAŞKAN - Sayın Alim Işık,
Kütahya.
Buyurun efendim. (MHP
sıralarından alkışlar) 
ALİM IŞIK (Kütahya) – Sayın
Başkan, değerli milletvekilleri; görüşmekte olduğumuz 302 sıra sayılı torba
yasanın 9’uncu maddesinde vermiş olduğumuz önerge hakkında söz aldım. Bu
vesileyle yüce heyetinizi saygıyla selamlıyorum. 
Değerli milletvekilleri,
teklifin bu maddesi, Diyanet İşleri Başkanlığına 25 adet daha müşavir
kadrosunun ihdas edilmesiyle ilgili yani 15 müşavirin 40’a çıkartılmasını
öngörüyor. Biz de bunun teklif metninden çıkartılmasını öneriyoruz. Niye
derseniz bu teklifin söz konusu maddesinin gerekçesine baktım bulamadım çünkü
bu, komisyon görüşmesi sırasında yine son dakika önergesiyle ortaya gelmiş ve
teklif metnine eklenmiş bir madde. Anlaşılıyor ki Sayın Diyanet İşleri Başkanı
son dönemde giriştiği yeni görevlere müşavir arıyor. Mele alımından tutun,
verdiği fetvalarda kendisine destek olacak müşavirlere ihtiyacı var. Yıllarca
bu ülkede kendi alanının dışında herhangi bir konuda fetva vermeyen Diyanet
İşleri Başkanlığı son dönemde Sayın Diyanet İşleri Başkanının kürtajdan tutun
kendi üzerine düşmeyen birçok konuda fetva vermeye başlaması, anlaşılan odur ki
bu müşavirlere ihtiyaç duymasına neden olmuştur.
Değerli milletvekilleri,
Adalet ve Kalkınma Partisi Hükûmeti döneminde en düşük yurt içi tasarrufun
gerçekleştiği böyle bir zamanda vatandaşa ve çalışan memura zam vermekte imtina
eden Hükûmetin böyle bir kadroyu savurgan şekilde kullanmasını anlayabilmiş değiliz.
Bakınız, şu anda 3 binden fazla vekil imam, yaklaşan mübarek ramazan ayı
öncesinde tir tir titreyerek Diyanet İşleri Başkanlığından kadro bekliyor.
Bunları unutacaksınız başka yerlere istediğiniz gibi adamlarınızı
yerleştireceksiniz, sayın müftülerin gelinlerine, damatlarına fahri belgelerle
kadro vereceksiniz ama yıllarca yurtdışına giden, askere giden ama sınavla
seçilmiş, oralarda vekil imamlık yapan evlatlarımızı bu kadroların dışında
bırakacaksınız. Bırakınız bu müşavir kadrosunu, hemen şuraya 3 bin tane vekil
imam kadrosu ya da 4/B’li vekil imamın çalıştırılmasını sağlayacak bir
düzenlemeyi getirelim, daha hayırlı olacaktır. Bakınız, sizlere de ulaştığından
emin olduğum ve hepimize İnternet aracılığıyla gönderilen vekil imamların
feryatlarından birkaç tanesini sizinle paylaşacağım. Bu insanlar diyorlar ki:
“Biz, ne zaman görevimiz sona erecek düşüncesiyle diken üstünde görev
yapıyoruz. İçimizde hafızlar var. 15 binden fazla bugün Türkiye’de hafız olmuş,
vekil imamlık yapmış ama atama bekleyen insanlar var. Ancak son çıkartılan
düzenlemeyle, kanun hükmünde kararnameyle yapılan değişiklikle bu insanların
KPSS puanları bir tarafa bırakıldı, yeterlilik belgeleri bir tarafa bırakıldı.
Yeni getirilen şartlarla “Sekiz aylık fahri görevde bulunmuştur.” belgesini
alan gitti, kadroya yerleşti. Bu insanların suçu ne? Bu evlatların hepsi bizim
insanlarımız, bizim çocuklarımız. Şimdi, bir taraftan müşavirlerle ilgili
kadroları rahat rahat kullanacaksınız ama bu insanların feryadını
duymayacaksınız. 
Değerli milletvekilleri,
2005 yılında vekil imamların kadroya alınmasıyla ilgili ya da diğer
mesleklerdeki birçok vekilin kadroya alınmasıyla ilgili bir düzenleme yapıldı.
Burada birçok gencimiz bundan yararlandı. Ancak 2010, 2011 ve 2012 yıllarındaki
alımlarda tamamen siyaset kokan, tamamen müftülerin kontrolünde kadrolaşmayı
öngören ilan şartları çıktı. Vekil imamlar diyorlar ki: “Bizi zaten deneyerek
yıllarca Diyanet İşleri Başkanlığı çalıştırıyor. Bize bir uygun kadro açıp bu
emeklerimizi heba etmeden bizi de bu imkânlardan, devletin imkânlarından
yararlandırınız.” diyorlar. 
Değerli milletvekilleri,
vekil imam-hatip, müezzin-kayyım ve atanamayan hafızların feryadını bu
vesileyle sizlerle paylaştım. İnanıyorum ki biraz sonra bu konuda vereceğimiz
önergeye desteğiniz olacaktır. 
Ancak bu müşavir işi,
Meclisi bilgilendirmeden kadro tahsisi konusu hepimizi yaralayacaktır diyor,
önergemize desteğinizi bekleyerek tekrar saygılar sunuyorum. (MHP sıralarından
alkışlar)
BAŞKAN - Teşekkür ederim
Sayın Işık.
MEHMET ŞANDIR (Mersin) –
Karar yeter sayısı…
BAŞKAN – Karar yeter
sayısının aranmasını istiyorsunuz.
Önergeleri oylarınıza
sunuyorum: Kabul edenler… Kabul etmeyenler… 
Kâtip üyeler arasında
anlaşmazlık var, elektronik cihazla oylama yapacağız.
Üç dakika süre veriyorum.
(Elektronik cihazla oylama
yapıldı)
BAŞKAN – Sayın
milletvekilleri, karar yeter sayısı vardır, önerge reddedilmiştir. 
9’uncu maddeyi oylarınıza
sunuyorum: Kabul edenler… Kabul etmeyenler… Kabul edilmiştir. 
10’uncu madde üzerinde aynı
mahiyette iki önerge vardır, okutuyorum:
Türkiye Büyük Millet
Meclisi Başkanlığına
Görüşülmekte olan 302 sıra
sayılı kanun teklifinin 10. Maddesinin teklif metninden çıkartılmasını arz ve
teklif ederiz. 
 Kazım Kurt Aydın Ağan Ayaydın Ferit Mevlüt Aslanoğlu
 Eskişehir İstanbul İstanbul 
 Musa Çam Recep Gürkan Bülent Kuşoğlu
 İzmir Edirne Ankara
 Mahmut
Tanal Haydar
Akar
 İstanbul Kocaeli
Diğer önergenin imza sahipleri: 
 Mustafa Kalaycı Alim Işık Seyfettin Yılmaz
 Konya Kütahya Adana
 Enver Erdem Ahmet Duran Bulut Mehmet Erdoğan
 Elâzığ Balıkesir Muğla
BAŞKAN – Sayın Komisyon
önergeye katılıyor mu?
PLAN VE BÜTÇE KOMİSYONU
BAŞKAN VEKİLİ SÜREYYA SADİ BİLGİÇ (Isparta) – Katılamıyoruz Sayın Başkan. 
BAŞKAN – Hükûmet? 
ULAŞTIRMA, DENİZCİLİK VE
HABERLEŞME BAKANI BİNALİ YILDIRIM (İzmir) – Katılmıyoruz Sayın Başkan. 
MEHMET ŞANDIR (Mersin) –
Sayın Ahmet Duran Bulut. 
BAŞKAN – Sayın Bulut,
buyurun. (MHP sıralarından alkışlar) 
AHMET DURAN BULUT
(Balıkesir) – Sayın Başkan, değerli milletvekilleri; 302 sıra sayılı tasarının
10’uncu maddesinin kanun teklifinden çıkartılması konusunda vermiş olduğum
önerge üzerine konuşuyorum. 
Değerli milletvekilleri,
ÖSYM merkezi Türkiye'nin, AKP iktidarlarına kadar en saygın kurumlarından
biriydi, yapmış olduğu hiçbir sınav bu ülkede tartışılmamıştı, sonuçlarından
herkes emindi ancak tek başına iktidar olmanın, bütün kurumlara nüfuz etmenin,
kadrolaşma adına partizanlığın, bunu yaparken ehliyete, liyakate değer
vermemenin, önem vermemenin, kayırmanın neticesinde bu kurumun şifreleri
bozuldu, sınavlarda sınav şifreleri dışarıya verildi ve bundan sonraki birçok
yapmış olduğu sınav tartışmalı hâle geldi. 
Kurumlarda, şimdi bu
getirilen tasarıyla da Başkanlık müşavirinin, basın ve halkla ilişkiler
müşavirliğinin istisnai kadroya alınması isteniyor. Devlette aynı işi
yapanların ayrılmaması, istisnai tutulmaması gibi bir kural vardır, bu bir
adalettir. Her bakanlıkta, her kurumda kişilere göre böyle ihdas edilecek
kadrolarla bu kurumların ciddiyeti, güvenilirliği sarsılır. O kurumda görev
yapan insanların, aynı işi yapan, eşit işi yapan insanların farklı muamele
görmesi, farklı maaş alması, farklı iltifata tabi tutulması, diğer kadrolarda
hoşnutsuzluğa, başarısızlığa, verimsizliğe yol açar. Ancak Hükûmet, bu konuda,
akıl almaz bir şekilde devlette tasarruf politikalarını bir kenara iterek,
kaynaklar nereden geliyorsa… Düşünebiliyor musunuz, Türkiye'de bakan sayısı
kadar bakan yardımcılığı kadrosu ihdas edildi, neredeyse müşavirlerin bile
altlarına makam arabaları tahsis edildi. 
AKP hükûmete gelmeden önce
Türkiye'de iktidar olan Adalet Partisi, Cumhuriyet Halk Partisi, koalisyon
hükûmetleri, bu dönemlerde gazetelerde, hatırlarsınız, manşet manşet
“Bakanlıklarda şu kadar Mercedes makam aracı kullanılıyor.” diye böyle
sayılarını yazarlardı, on senedir artık yazmaz oldular, çünkü her sene
inanılmaz lüks arabalar bakanlıklara alınmakta, bunların çetelesi tutulmamakta,
takip edilememekte, israf almış başını gitmektedir. 
Belediyeleri bir düşünün.
Belediyelerde bir saltanat almış başını gidiyor. Ne zaman bir belediye
başkanını arayın, “yurt dışında” cevabını alırsınız. Sanki yurt dışı diye bir
birimi varmış belediyenin, orada gidip görev yapıyormuşçasına belediye
başkanlarını Türkiye’de bulmak mümkün değil. Kimi örnek alıyorlarsa... 
Bu anlamda, böylesine bir
israf almış başını giderken, bu kurumlar da tabii ki bunu örnek alıyor. Yanına
almış olduğu diğer kurumlardaki müşavir kadrolarına olduğu gibi kendi
kurumundaki müşavire de istisnai kadro kapsamına alınıp özel, ona has bir
ücretlendirme, ona ayrı bir özel makam ihdas etme konusunda bir ayrıcalık talep
etmektedir Parlamentodan. 
ÖSYM Teşkilat Kanunu geçen
sene bu Meclisten geçti. O zaman neden bunu tamamlayıp getirmediler? Her
kanunda olduğu gibi yarım yamalak, kervan yolda düzülür kabilinden, eksikleri
daha sonra, tam böyle sene sonunda, yıl sonunda bir torbaya, bir çuvala tepip
Parlamentonun önüne getirmenin ne kadar ciddi olduğunu, ciddiyetle
bağdaştığını, Parlamentonun seviyesine yakıştığını sizin takdirlerinize arz
ediyorum. 
Bu çerçevede, bu vermiş
olduğumuz önergenin kabulünü, 10’uncu maddenin bu tekliften çıkarılması
teklifimin kabulünü arz ediyor, yüce heyetinizi saygıyla selamlıyorum. (MHP
sıralarından alkışlar) 
BAŞKAN – Teşekkür ederim
Sayın Bulut. 
Diğer önerge üzerinde Sayın
Gürkan, buyurun efendim. (CHP sıralarından alkışlar) 
RECEP GÜRKAN (Edirne) –
Sayın Başkan, değerli milletvekilleri; görüşülmekte olan 302 sıra sayılı çorba
kanun hakkında söz almış bulunuyorum. Hepinizi saygıyla selamlıyorum. 
Bir usul tutturduk. Nedir o
usul? İstisnai memuriyet. Nerede bir sıkışıklığımız var, kadro yaratmak
istiyoruz, kendi elemanlarımızı atamak istiyoruz, 1999’dan bu yana bu ülkede
başarıyla uygulanmakta olan KPSS sınavlarını falan pas geçip, bir torba kanunun
içerisine bir madde ekliyoruz; şuraya birkaç tane istisnai memuriyet kadrosu
koyalım. 
Nedir bu istisnai
memuriyet? Malumunuz 657’deki 48’inci maddedeki şartları taşısın; bundan
gayrısı gerek yok. Ne kadar memuriyet yapmış olduğu önemli değil. Biz bu adamı
alalım. Ee kim bu adam? Bu adam en yakınlarımızdan birisi, torpillilerden
birisi; bunu alalım, bir yere bakanlık müşaviri yapalım. 
657’ye baktım; 2002’den bu
yana tam 11 kez ekleme yapılmış. Müsteşarlar, müsteşar yardımcıları… Hadi
bunlar anlaşılabilir ama diğer taraftan, taa uzman, uzman yardımcılarına kadar
istisnai memuriyetler yaratmışız. 
Şimdi, ülkede 4 milyona
yakın kamu görevlisi var. Bunların içerisinde müşavir yapacak, danışacak hiç
kimseyi bulamıyoruz ve bütün kurumlara müşavir kadrosu. TOKİ Başkanına müşavir
kadrosu, ÖSYM Başkanına müşavir kadrosu, herkese 1 müşavir kadrosu. Bu kapsamda
5 tane müşavir kadrosu da şimdi ÖSYM Başkanına tahsis ediyoruz. 1 tane de basın
müşaviri. Hadi basın müşaviri gereklidir, ihtiyaç vardır. ÖSYM, senede birkaç
yüz tane basın açıklaması yaptığı için bu çok elzemdir. Ee, peki diğer
müşavirler ne yapacak? Sayın ÖSYM Başkanı ne danışacak bu müşavirlere, ne
konuşacak, neyi değerlendirecek? Ben düşündüm düşündüm aklıma 5 tane müşavir
olduğu için beş farklı konu geldi. 
Bir: Herhâlde dedim,
yandaşlara göre soru hazırlanmasını bir müşavire danışacak. 
İki: Ee tabii, bu sorular
hazırlandıktan sonra bunların sızdırılması işi var; bu, zahmetli bir iş. Bu
soruların sızdırılmasını nasıl yapalım diye bir müşavire danışacak.
Üç: Ee tabii, birilerinin
kazanması gerekiyor. Kimler kazanacak, kimler kazandırılacak? Bunu da bir
müşavire danışmak lazım. 
Dört: Bu kanunla, ÖSYM yurt
dışında koordinatörlükler kuruyor. Ne iş yapacaklarsa? Çok fazla sınav yapıyor
sanki ÖSYM yurt dışında. Bu yurt dışı koordinatörlüklerine kimleri atayacağız,
kimler ayda 3 bin, 4 bin dolar, 4 bin euro maaş alacak, bunları tespit edecek.
5’inci müşavir ne yapacak?
Bir de ÖSYM’nin, biliyorsunuz şirket kurma ve bu şirketlere ortaklık etme
durumu var. Bu şirketlerde de tabii ki birilerini görevlendireceğiz, oradan
hazırun hakkı alacaklar, huzur hakkı alacaklar. Bunları bu müşavir arkadaşlar değerlendirecek.

Diğer taraftan, yine
kanunun içinde, AKP’nin eğitim sistemini getirdiği olağanüstü bir nokta var,
AKP’nin eğitime nasıl baktığının çok bariz bir örneği var. Ne yapıyoruz bu
kanunla? 30 bin tane yeni öğretmen kadrosu, serbest öğretmen kadrosu ihdas
ediyoruz; hakikaten güzel, 350 bin çocuğumuz atanmayı bekliyor. Ama, tabii, bir
ülkede eğer halkı eğitmek istiyorsanız öğretmen kadrosunu artıracaksınız,
öğretmen ihtiyacınız vardır, bunu artıracaksınız. Peki, 30 bin öğretmenin
atandığı yerde, kadro olarak açıldığı yerde ne yaparsınız siz, eğitime çok iyi
bakıyorsanız sizin gibi? 30 bin tane de polis kadrosu açarsınız. Aslında, her
okula, her sınıfa 1 öğretmen atamak yerine 1 tane polis atasanız, Türkiye, tam
sizin istediğiniz gibi bir ülke hâline gelecek. 
Tabii, Sayın Bakanın bir de
öğretmenlere video konferansta verdiği bir mesaj var. Ne diyordu Sayın Bakan?
“Bizim gibi düşünmeyenler kendine başka iş bulsun, başka alana gitsin.” (CHP
sıralarından alkışlar)
(Mikrofon otomatik cihaz
tarafından kapatıldı) 
III.- Y O K L A M A
(CHP sıralarından bir grup
milletvekili ayağa kalktı)
MEHMET AKİF HAMZAÇEBİ
(İstanbul) – Yoklama istiyoruz Sayın Başkan.

BAŞKAN – Yoklama
istiyorsunuz efendim. Memnuniyetle, buyursunlar. 
Sayın Hamzaçebi, Sayın
Ferit Mevlüt Aslanoğlu, Sayın Akar, Sayın Özkan, Sayın Dinçer, Sayın Öner,
Sayın Tanal, Sayın Ören, Sayın Kuşoğlu, Sayın Gümüş, Sayın Yüksel, Sayın
Yılmaz, Sayın Çam, Sayın Genç, Sayın Kurt, Sayın Köktürk, Sayın Kaplan, Sayın
Kaleli, Sayın Erdoğdu, Sayın Ağbaba, Sayın Serter, Sayın Aldan, Sayın Gürkan.
Elektronik cihazla oylama
yapacağız.
Yoklama için iki dakika
süre veriyorum. 
Yoklamayı başlatıyorum. 
(Elektronik cihazla yoklama
yapıldı) 
BAŞKAN – Sayın
milletvekilleri, toplantı yeter sayısı vardır. 
VII.- KANUN TASARI VE
TEKLİFLERİ İLE KOMİSYONLARDAN 
GELEN DİĞER İŞLER (Devam)
A) Kanun Tasarı ve
Teklifleri (Devam)
3.- Manisa Milletvekili Recai Berber ve Bartın Milletvekili Yılmaz
Tunç ile 6 Milletvekilinin; Bazı Kanunlarda Değişiklik Yapılmasına Dair Kanun
Teklifi ile Cumhuriyet Halk Partisi Grup Başkanvekili İstanbul Milletvekili
Mehmet Akif Hamzaçebi'nin; Milli Eğitim Bakanlığının Teşkilat ve Görevleri
Hakkında Kanunda Değişiklik Yapılmasına Dair Kanun Teklifi, Balıkesir
Milletvekili Namık Havutça'nın; Atanamayan Öğretmenlerin Boş Bulunan Kadrolara
Atanması ve Devlet Memurları Kanunu ile Milli Eğitim Bakanlığının Teşkilat ve
Görevleri Hakkında Kanunlarının Bazı Maddelerinde Değişiklik Yapılması Hakkında
Kanun Teklifi, Konya Milletvekili Mustafa Kalaycı ve Milliyetçi Hareket Partisi
Grup Başkanvekili İzmir Milletvekili Oktay Vural ile 2 Milletvekilinin;
Öğretmen İhtiyacının ve Eğitim Programlarının Planlanması ve Uygulanması
Hakkında Kanun Teklifi, Bartın Milletvekili Muhammet Rıza Yalçınkaya'nın;
Sosyal Yardımlaşma ve Dayanışmayı Teşvik Kanununda Değişiklik Yapılması
Hakkında Kanun Teklifi ile Plan ve Bütçe Komisyonu Raporu (2/679, 2/47, 2/73,
2/219, 2/566) (S. Sayısı: 302) (Devam)
BAŞKAN – Önergeleri
oylarınıza sunuyorum: Kabul edenler… Kabul etmeyenler… Önergeler kabul
edilmemiştir. 
10’uncu maddeyi oylarınıza
sunuyorum: Kabul edenler... Kabul etmeyenler… Kabul edilmiştir. 
On dakika ara veriyorum.

Kapanma Saati: 22.19

ÜÇÜNCÜ OTURUM
Açılma Saati: 22.37
BAŞKAN: Başkan Vekili Mehmet SAĞLAM
KÂTİP ÜYELER: Mine LÖK BEYAZ (Diyarbakır), Tanju ÖZCAN (Bolu)

BAŞKAN – Sayın
milletvekilleri, Türkiye Büyük Millet Meclisinin 125’inci Birleşiminin Üçüncü
Oturumunu açıyorum.
302 sıra sayılı Kanun
Teklifi’nin görüşmelerine kaldığımız yerden devam edeceğiz.
Komisyon ve Hükûmet
yerinde.
Sayın milletvekilleri, yeni
madde ihdasına dair bir önerge vardır.
Malumları olduğu üzere,
görüşülmekte olan tasarı veya teklife konu kanunun, komisyon metninde
bulunmayan ancak tasarı veya teklif ile çok yakın ilgisi bulunan bir maddesinin
değiştirilmesini isteyen ve komisyonun salt çoğunlukla katıldığı önergeler
üzerinde yeni bir madde olarak görüşme açılacağı, İç Tüzük'ün 87'nci maddesinin
dördüncü fıkrası hükmüdür. İç Tüzük’ün 91’inci maddesine göre yeni bir madde
olarak görüşülmesine komisyonun salt çoğunlukla katıldığı önergeler üzerinde
görüşme açılır ve bu maddede belirtilen sayıda önerge verilebilir.
Bu nedenle, önergeyi okutup
komisyona soracağım. Komisyon önergeye salt çoğunlukla, 21 üyesiyle katılırsa
önerge üzerinde yeni bir madde olarak görüşme açacağım. Komisyonun salt
çoğunlukla katılmaması hâlinde önergeyi işlemden kaldıracağım. 
Şimdi önergeyi okutuyorum: 
Türkiye Büyük Millet
Meclisi Başkanlığına,
Görüşülmekte olan 302 sıra
sayılı Kanun Teklifine aşağıdaki maddenin 11. madde olarak eklen-mesini arz
ederiz.
Madde 11.- 4/11/1981
tarihli ve 2547 sayılı Yükseköğretim Kanununa aşağıdaki ek madde eklenmiştir.
“Ek Madde 63.- Tıp
Fakültelerinde öğrenim gören VI. Sınıf intern öğrencilerine eğitim gördükleri
12 ay süresince bağlı bulundukları fakültelerin ilgili mevzuatında belirtilen
günlük çalışma süreleri karşılığında 4857 sayılı İş Kanununda 16 yaşından büyük
işçiler için belirlenmiş olan günlük brüt asgari ücret tutarında ücret ödenir.
Bu amaçla gerekli ödenek, ilgili mali yıl içinde Maliye Bakanlığı bütçesinden
ilgili üniversite bütçesine aktarılır.
İntern öğrencilere, görev
yaptıkları üniversite bünyesinde ilgili mevzuat gereği uzman doktorlara yapılan
yiyecek yardımı miktarında yiyecek yardımında bulunulur. Bu amaçla gerekli
ödenek, ilgili mali yıl içinde Maliye Bakanlığı bütçesinden ilgili üniversite
bütçesine aktarılır.
İntern öğrenciler,
31/5/2006 tarihli ve 5510 sayılı Sosyal Sigortalar ve Genel Sağlık Sigortası
Kanununun 4. Maddesinin birinci fıkrasının (c) bendi kapsamında sigortalı
sayılırlar. 5510 sayılı Kanun hükümlerine göre intern öğrencilere ödenecek
sosyal güvenlik primleri, Sağlık Bakanlığı bütçesinden ilgili üniversite
bütçesine aktarılır.”
 Oktay
Vural Ali Öz Alim Işık
 İzmir
 Mersin  Kütahya 
 Seyfettin
Yılmaz  Emin
Çınar
 Adana Kastamonu

BAŞKAN – Sayın Komisyon,
önergeye salt çoğunlukla katılıyor musunuz?
PLAN VE BÜTÇE KOMİSYONU
BAŞKANI LÜTFİ ELVAN (Karaman) – Salt çoğunluğumuz olmadığı için katılamıyoruz
Sayın Başkan. 
BAŞKAN – Sayın
milletvekilleri, Komisyon önergeye salt çoğunlukla katılmamış olduğundan
önergeyi işlemden kaldırıyorum. 
Şimdi 11’inci maddeden
devam edeceğiz. 
11’inci madde üzerinde iki
önerge vardır, okutuyorum: 
Türkiye Büyük Millet
Meclisi Başkanlığına
Görüşülmekte olan 302 sıra
sayılı Kanun Teklifinin 11. maddesinin aşağıdaki şekilde değiştirilmesini arz
ve teklif ederiz.
 Ferit Mevlüt
Aslanoğlu Haydar Akar Aydın Ayaydın
 İstanbul Kocaeli İstanbul 
 Dilek
Akagün Yılmaz Turgut
Dibek
 Uşak Kırklareli
Madde 11- 4.11.1981 tarihli
ve 2547 sayılı Yüksek öğretim kanununa aşağıdaki geçici madde eklenmiştir.
"Geçici Madde 62- Bu
maddenin yürürlüğe girdiği tarih itibariyle ortaöğretim kurumlarında öğrenim
görmekte olan öğrenciler ve yükseköğretime giriş ve yerleştirme işlemlerine
tabi olan öğrenciler bakımından bu kanunun 45. maddesinin birinci fıkrasının
(b), (d) ve (f) bentleri uyarınca adayların merkezi sınavlardan almış olduğu
puanlara ilave edilecek ortaöğretim başarı puanları 6287 sayılı yasanın
yürürlüğe girdiği tarihten önceki Yüksek öğretim kurulunca belirlenmiş olan usul
ve esaslara göre hesaplanır"
Türkiye Büyük Millet
Meclisi Başkanlığına
Görüşülmekte olan 302 sıra
sayılı Kanun Teklifinin Manisa Milletvekili Recai Berber ve Bartın Milletvekili
Yılmaz Tunç ile 6 Milletvekilinin; Bazı Kanunlarda Değişiklik Yapılmasına Dair
Kanun Teklifi ile Cumhuriyet Halk Partisi Grup Başkanvekili İstanbul
Milletvekili Mehmet Akif Hamzaçebi'nin; Milli Eğitim Bakanlığının Teşkilat ve
Görevleri Hakkında Kanunda Değişiklik Yapılmasına Dair Kanun Teklifi, Balıkesir
Milletvekili Namık Havutça'nın; Atanamayan Öğretmenlerin Boş Bulunan Kadrolara
Atanması ve Devlet Memurları Kanunu ile Milli Eğitim Bakanlığının Teşkilat ve
Görevleri Hakkında Kanunlarının Bazı Maddelerinde Değişiklik Yapılması Hakkında
Kanun Teklifi, Konya Milletvekili Mustafa Kalaycı ve Milliyetçi Hareket Partisi
Grup Başkanvekili İzmir Milletvekili Oktay Vural ile 2 Milletvekilinin;
Öğretmen İhtiyacının ve Eğitim Programlarının Planlanması ve Uygulanması
Hakkında Kanun Teklifi, Bartın Milletvekili Muhammet Rıza Yalçınkaya'nın;
Sosyal Yardımlaşma ve Dayanışmayı Teşvik Kanununda Değişiklik Yapılması
Hakkında Kanun Teklifi ile Plan ve Bütçe Komisyonu Raporu (2/679, 2/47, 2/73,
2/219, 2/566 2/679) ile düzenlenen Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifinin çerçeve 11 inci maddesinin
aşağıdaki şekilde değiştirilmesini arz ve teklif ederiz.
 Mustafa
Kalaycı Alim Işık Seyfettin Yılmaz
 Konya Kütahya Adana
 Ali
Öz Mehmet
Erdoğan Enver Erdem 
 Mersin  Muğla Elâzığ
 Emin
Çınar
 Kastamonu
"Madde 11- 4/11/1981
tarihli ve 2547 sayılı Yükseköğretim Kanununa aşağıdaki geçici madde
eklenmiştir.
"Geçici Madde 62- Bu
maddenin 2012 yılı yükseköğretime giriş ve yerleştirme işlemlerine münhasır
olmak üzere, bu Kanunun 45 inci maddesinin birinci fıkrasının (b), (d) ve (f)
bentleri uyarınca adayların merkezi sınavlardan almış olduğu puanlara ilave
edilecek ortaöğretim başarı puanları Yükseköğretim Kurulunca belirlenmiş olan
usul ve esaslara göre hesaplanır."
BAŞKAN – Komisyon son
okunan önergeye katılıyor mu?
PLAN VE BÜTÇE KOMİSYONU
BAŞKANI LÜTFİ ELVAN (Karaman) – Katılamıyoruz Sayın Başkan.
BAŞKAN – Hükûmet?
ULAŞTIRMA, DENİZCİLİK VE
HABERLEŞME BAKANI BİNALİ YILDIRIM (İzmir) – Katılmıyoruz Sayın Başkan.
MEHMET ŞANDIR (Mersin) –
Sayın Mehmet Erdoğan…
BAŞKAN – Sayın Erdoğan,
buyurun. (MHP sıralarından alkışlar)
MEHMET ERDOĞAN (Muğla) –
Sayın Başkan, değerli milletvekilleri; 302 sıra sayılı Kanun Teklifi’nin
11’inci maddesi üzerinde vermiş olduğumuz değişiklik önergesi hakkında söz
almış bulunmaktayım. Yüce heyetinizi saygıyla selamlıyorum. 
Böylesine önemli bir çorba,
pardon torba kanunu görüşürken milletimiz bizi seyredemiyor. Bu kanuna, Meclis
TV yayınının Meclis çalıştığı süre boyunca devam etmesini de ilave etmekte
fayda var çünkü çorba hâline getirdiğiniz bu kanunda Türkiye’deki her kesimi
ilgilendiren çok ciddi değişiklikler yapılıyor ancak toplumun çok önemli bir
kısmı bizim burada yaptığımız çalışmaları, Mecliste gündeme gelen konuları
maalesef takip edemiyor. Bu sebeple, Meclis TV yayınlarının, TRT 3 yayınlarının
Meclis çalıştığı müddetçe devam etmesinin de sağlanmasını bu kanuna eklemeyi
bir defa daha düşünmeye hepinizi davet ediyorum.
Şimdi, ben 1981-1985
yıllarında üniversite öğrencisiydim. 82 yılında YÖK kuruldu. Biz, dört yılda
dört ayrı sınıf geçme yönetmeliğine göre okulumuzu bitirdik. Her yıl, sistem
değişikliğinin sıkıntılarını sonuna kadar yaşadık. Şimdi, üniversite giriş
sınavlarında ortaöğretim başarı puanı hesaplama yöntemi değiştiriliyor. Ne
zaman değiştiriliyor? Dört yıl önce şu andaki mevcut sisteme göre hesap yapıp
fen lisesine, Anadolu lisesine, Anadolu öğretmen lisesine, meslek lisesine
kendi tercihini yaparak giden çocuklar üniversite sınavına girmezden bir hafta
önce değiştiriliyor. Bir defa, bu, kabul edilebilir bir uygulama değildir. Bu,
bu çocukların hayalleriyle oynamaktır. Bu, bu çocukların hakkına tecavüz
etmektir. Bu sebeple, bu değişikliğin kabul edilmesi mümkün değil. Ayrıca,
değişiklik ne zaman, kime, nasıl uygulanmalı? Bunun da doğru tespit edilmesi
lazım. 
Gençlerimizin hayalleriyle
oynamaya kimsenin hakkı yok. Kul hakkına da tecavüz etmemek gerekir. Dört yıl
önce liseye başlayan, lise tercihini ağırlıklı not ortalamasına göre yapan bir
öğrencinin üniversite sınavına gireceği hafta yapılan değişiklik haksız ve
yersizdir. Bir zirai araştırma enstitüsü, yeni geliştireceği bitki türü
üzerinde yıllarca çalışıyor, o bitki türünü değişik iklim ve mevsim şartlarında
defalarca test ediyor, en iyiye ulaştığına kanaat getirdiğinde yeni türü
piyasaya sürüyor. 
On yıllık iktidarınız döneminin
4’üncü Millî Eğitim Bakanı da eğitim reformuna aklına gelen yerden devam
ediyor. Sayın Bakan, gelecek nesillerimiz hakkında çok radikal kararlar alırken
ne pilot uygulama var ne yeterince hazırlık çalışması var “Ben, her şeyi
bilirim.” diyor ama görülüyor ki çok bilen çok yanılıyor. 
Aynı kanunları burada
sürekli konuşmaya devam ediyoruz. 4+4+4 sistemiyle sınıf öğretmenliği ve ana
sınıfı öğretmenliğini tercih eden gençlerimizin hayalleriyle oynadınız.
Önümüzdeki birkaç yıl, atanamayan öğretmen listesinde en çok onlar olacak. 
Yine, Millî Eğitim
Bakanlığı, çok sayıda ücretli öğretmen çalıştırıyor. Kimleri ücretli öğretmen
olarak çalıştırıyor? İstediği üniversite mezunlarını. Binlerce atanamayan
öğretmen var. Bunların içinden öğretmen olmak için yeterli puan alıp Millî
Eğitim Bakanlığına, atanmak için müracaat eden binlerce öğretmenimiz var.
Bunlar dururken, öğretmenlik sınavını kazanmış, öğretmenlik eğitimi almış,
öğretmenlik yeteneğine sahip insanlar dururken, siz, çocuklarımızı öğretmenlik
eğitimi almamış, kendisi öğretmenlik bilgisine sahip olmayan acemi öğretmenlerin ellerine teslim
ediyorsunuz. Aynı zamanda hem çocuklarımızı hem öğretmenlerimizi mağdur
ediyorsunuz, sizin buna hakkınız yok.
Eğitim sistemi üzerinde
çalışma yaparken de bunun üzerinde gerekli hazırlıkları zamanında yapmak ve
yapılan hazırlıklara göre pilot uygulamaları gerçekleştirip, ondan sonra,
eğitim sistemi üzerindeki değişiklikleri ortaya koymak lazım. Eğitim, AKP
İktidarının oyuncağı değildir. Öğretmenlik mesleği, AKP İktidarının oyuncağı
değildir. 
Bu sebeple, bu maddenin
kanun tasarısından çıkarılmasını teklif ediyor, değişiklik önerimizin kabul
edilmesini diliyor, hepinizi saygıyla selamlıyorum. (MHP sıralarından alkışlar)
BAŞKAN – Teşekkür ederim
Sayın Erdoğan.
Önergeyi oylarınıza
sunuyorum: Kabul edenler… Kabul etmeyenler… Önerge kabul edilmemiştir. 
Diğer önergeyi okutuyorum:
Türkiye Büyük Millet
Meclisi Başkanlığına
Görüşülmekte olan 302 sıra
sayılı kanun teklifinin 11. maddesinin aşağıdaki şekilde değiştirilmesini arz
ve teklif ederiz.
 Ferit
Mevlüt Aslanoğlu (İstanbul) ve arkadaşları
Madde 11- 4.11.1981 tarihli
ve 2547 sayılı Yüksek öğretim kanununa aşağıdaki geçici madde eklenmiştir.
"Geçici Madde 62- Bu
maddenin yürürlüğe girdiği tarih itibariyle ortaöğretim kurumlarında öğrenim
görmekte olan öğrenciler ve yükseköğretime giriş ve yerleştirme işlemlerine
tabi olan öğrenciler bakımından bu kanunun 45. maddesinin birinci fıkrasının
(b), (d) ve (f) bentleri uyarınca adayların merkezi sınavlardan almış olduğu
puanlara ilave edilecek ortaöğretim başarı puanları 6287 sayılı yasanın
yürürlüğe girdiği tarihten önceki Yüksek öğretim kurulunca belirlenmiş olan
usul ve esaslara göre hesaplanır"
BAŞKAN – Komisyon önergeye
katılıyor mu?
PLAN VE BÜTÇE KOMİSYONU
BAŞKANI LÜTFİ ELVAN (Karaman) – Katılamıyoruz Sayın Başkan.
BAŞKAN – Sayın Hükûmet?
ULAŞTIRMA, DENİZCİLİK VE
HABERLEŞME BAKANI BİNALİ YILDIRIM (İzmir) – Katılmıyoruz Sayın Başkan.
BAŞKAN – Kim konuşacak?
MEHMET AKİF HAMZAÇEBİ
(İstanbul) – Sayın Yılmaz…
BAŞKAN – Buyurun Sayın Yılmaz.
(CHP sıralarından alkışlar) 
DİLEK AKAGÜN YILMAZ (Uşak)
– Sayın Başkan, sayın milletvekilleri; bu değişiklik önergemize dikkat
ederseniz, 6287 sayılı millî eğitim yasasıyla yani 4+4+4’le getirmiş olduğunuz,
2547 sayılı Yükseköğretim Kanunu’nun 45’inci maddesinde yeniden bir değişiklik
öneriyorsunuz aslında arkadaşlar. Yani 6287 sayılı millî eğitim yasasını
Komisyonda hiç önerilerimizi dikkate almaksızın, bizleri konuşturmaksızın ve
şiddet uygulayarak geçirdiniz ancak ilk iflasını bugün bu yasa vermiş durumdadır.
Bundan sonra da, özellikle okullar başladığında göreceksiniz ki beş yaşındaki
çocuğu okula gönderemeyecek aileler, yine, on üç yaşındaki çocuğu çıraklığa
veremeyecek aileler. İşte bu nedenle yeniden değiştirmek durumunda
kalacaksınız. 
Millî eğitim yasasıyla aynı
yapılan şey aslında millî eğitimin tamamen ortadan kaldırılması ve köküne
kibrit suyu ekilmesinden farklı bir şey
değil sevgili arkadaşlar. Yani, millî eğitim yasasıyla, son değişiklikle laik
eğitim sistemi ortadan kaldırıldı, Tevhidi Tedrisat, devrim kanunları hiçe
sayıldı ama sizler bundan tek tek geri dönmek durumunda kalacaksınız çünkü
insanlar, çocuklarınız buna sizi zorlayacak.
Arkadaşlar, bu 11’inci
maddedeki değişiklik aslında sizin kendi çocuklarınızın size sorduğu hesap
nedeniyle getirildi. Siz kendi çocuklarınıza bile bunun hesabını veremediniz,
cevabını veremediniz. Madde metninden -aslında madde metni çok bozuk- tam olarak
anlaşılmasa da gerekçesinden anlaşılıyor ki bu yıl üniversite sınavlarına giren
çocukların yine yasa çıkmadan önceki, 6287 sayılı Yasa’dan önceki ağırlıklı
ortaöğrenim başarı puanının geçerli olması için, bu yıl sınava giren çocuklarda
geçerli olması için getirilmiş bir geçici madde bu.
Sevgili arkadaşlar, siz
bunun hesabını çocuklarınıza veremediğiniz için getiriyorsunuz. Vatandaşlardan
ve gençlerden çok büyük tepki geldiği için getiriyorsunuz ama bundan sonraki
yıllarda da bu tepki gelecek. Bu vebalden kurtulamayacaksınız. Bugün evinize
gittiğinizde çocuklarınıza bunun hesabını veremeyeceksiniz, benim veremediğim
gibi sevgili arkadaşlar. 
Şimdi, sevgili arkadaşlar,
bu yıl için bunu getiriyorsunuz, bu yıl için bu çocukları bu vebalden,
ağırlıklı ortaöğrenim başarı puanından kurtarıyorsunuz belki. Nedir ağırlıklı
ortaöğrenim başarı puanı? Bizim çocuklarımız SBS’ye girdiler, başarılı
okullara, iyi okullara girdiler, üniversiteye girişteki başarılarıyla beraber
çocukların kişisel başarısının değerlendirildiği, işte ağırlıklı ortaöğrenim
başarı puanının buna eklenmesiyle ilgili bir maddeydi bu ama bunu diğer
çocuklara uygulayamıyorsunuz. 
Sevgili arkadaşlar,
6287’nin 61’inci geçici maddesiyle, meslek liselerinde şu anda okuyan
çocuklarla ilgili geçici maddeyi koydunuz, meslek liselerinde ek puan
verilmesiyle ilgili bu düzenlemeyi getirdiniz ama fen liselerinde, Anadolu
liselerinde, düz liselerde okuyan çocuklara bu hakkı vermeyerek, bu
düzenlenmeyi getirmeyerek o çocukların günahına giriyorsunuz, o çocukların vebalini
alıyorsunuz. Meslek liselerinde okuyan çocuklar bizim çocuklarımız ama fen
liselerinde, Anadolu liselerinde, düz liselerde okuyan ve ağırlıklı ortaöğrenim
başarı puanına göre lise tercihini yapan çocuklarımız, bizim çocuklarımız değil
mi arkadaşlar, sizin çocuklarınız değil mi? Böylesi bir günahı nasıl
taşıyorsunuz? Ben, bunu anlayamıyorum arkadaşlar. 
Şimdi, bizim çocuklarımız
SBS’ye girerken başarılı okullara girmeye çalıştılar. Şimdi okula girerken bir
katsayı vardı, herkes kendi seçtiği alanda artı puan alabiliyordu; iki, okulun
başarısına göre ağırlıklı ortaöğrenim başarı puanı vardı. Buna göre seçim
yaptılar çocuklarımız, günlerce, yıllarca çalıştılar, dershanelere gittiler,
gece gündüz uyumadılar bunları yaptılar. Okula girerken bu kurallar vardı,
maçın ortasında kuralı değiştirdiniz, okuldan çıkarken bu kuralları
değiştirdiniz, ÖSS’ye girmeden bir hafta önce siz bu kuralları değiştirdiniz.
Bu çocuklara bunu anlatamazsınız arkadaşlar. Her önünüze çıkan genç “Benim
hakkım ne oldu, benim emeğim ne oldu?” diye soracak, bunun cevabını
veremeyeceksiniz. Okula başlarken hangi kural geçerliyse okuldan çıktığında da
aynı kuralların geçerli olması lazım ancak siz bu evrensel kuralı, asıl bu
eşitlik kuralını ortadan kaldırdınız. 
Şimdi, sevgili arkadaşlar, okul
başarı puanının hiçbir önemi yoksa, başarılı okullara girmenin hiçbir önemi
yoksa SBS daha neden var? Burada Millî Eğitim Bakanımız da yok ama Millî Eğitim
Bakanlığının yerine bakan arkadaşlar cevaplasınlar: SBS’ye niye giriyor
çocuklar, niçin giriyor? Fen lisesine girmek önemli değilse, Anadolu öğretmene
girmek önemli değilse, Anadolu lisesine girmek önemli değilse SBS’ye niye
giriyor bu çocuklar değerli arkadaşlar? (CHP sıralarından alkışlar) 
(Mikrofon otomatik cihaz
tarafından kapatıldı) 
BAŞKAN – Sayın Yılmaz,
teşekkür ediyorum; süreniz bitti. 
III.- YOKLAMA
(CHP sıralarından bir grup
milletvekili ayağa kalktı) 
MEHMET AKİF HAMZAÇEBİ
(İstanbul) – Sayın Başkan, yoklama istiyoruz.
BAŞKAN – Yoklama
istiyorsunuz. 
Buyurun. 
Sayın Hamzaçebi, Sayın
Yılmaz, Sayın Akar, Sayın Dibek, Sayın Aslanoğlu, Sayın Öner, Sayın Özkan,
Sayın Tanal, Sayın Erdoğdu, Sayın Serter, Sayın Canalioğlu, Sayın Demiröz,
Sayın Yılmaz, Sayın Tamaylıgil, Sayın Şafak, Sayın Bulut, Sayın Kaplan, Sayın
Fırat, Sayın Oran, Sayın Aldan, Sayın Onur.
Sayın milletvekilleri,
yoklama için iki dakika veriyorum.
Yoklamayı başlatıyorum.
(Elektronik cihazla yoklama
yapıldı)
BAŞKAN – Sayın
milletvekilleri, toplantı yeter sayısı vardır.
VII.- KANUN TASARI VE TEKLİFLERİ İLE KOMİSYONLARDAN 
GELEN DİĞER İŞLER (Devam)
A) Kanun Tasarı ve
Teklifleri (Devam)
3.- Manisa Milletvekili Recai Berber ve Bartın Milletvekili Yılmaz
Tunç ile 6 Milletvekilinin; Bazı Kanunlarda Değişiklik Yapılmasına Dair Kanun
Teklifi ile Cumhuriyet Halk Partisi Grup Başkanvekili İstanbul Milletvekili
Mehmet Akif Hamzaçebi'nin; Milli Eğitim Bakanlığının Teşkilat ve Görevleri
Hakkında Kanunda Değişiklik Yapılmasına Dair Kanun Teklifi, Balıkesir
Milletvekili Namık Havutça'nın; Atanamayan Öğretmenlerin Boş Bulunan Kadrolara
Atanması ve Devlet Memurları Kanunu ile Milli Eğitim Bakanlığının Teşkilat ve
Görevleri Hakkında Kanunlarının Bazı Maddelerinde Değişiklik Yapılması Hakkında
Kanun Teklifi, Konya Milletvekili Mustafa Kalaycı ve Milliyetçi Hareket Partisi
Grup Başkanvekili İzmir Milletvekili Oktay Vural ile 2 Milletvekilinin;
Öğretmen İhtiyacının ve Eğitim Programlarının Planlanması ve Uygulanması
Hakkında Kanun Teklifi, Bartın Milletvekili Muhammet Rıza Yalçınkaya'nın;
Sosyal Yardımlaşma ve Dayanışmayı Teşvik Kanununda Değişiklik Yapılması
Hakkında Kanun Teklifi ile Plan ve Bütçe Komisyonu Raporu (2/679, 2/47, 2/73,
2/219, 2/566) (S. Sayısı: 302) (Devam)
BAŞKAN - Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
11’inci maddeyi oylarınıza
sunuyorum: Kabul edenler… Kabul etmeyenler… 11’inci madde kabul edilmiştir.
Yeni bir madde ihdası için
önerge vardır. 
Sayın milletvekilleri, yeni
madde ihdasına dair bir önerge vardır. Önergeyi okutup komisyona soracağım.
Komisyon önergeye salt çoğunlukla, 21 üyesiyle katılırsa önerge üzerinde yeni
bir madde olarak görüşme açacağım. Komisyonun salt çoğunlukla katılmaması
hâlindeyse önergeyi işlemden kaldıracağım.
Şimdi önergeyi okutuyorum:
Türkiye Büyük Millet
Meclisi Başkanlığına
Görüşülmekte olan 302 sıra
sayılı Kanun Teklifine çerçeve 11’inci maddesinden sonra gelmek üzere aşağıdaki
maddenin eklenmesini arz ve teklif ederiz.
 Mustafa
Elitaş Ayşenur İslam Recep Gürkan
 Kayseri Sakarya Edirne
 Nur
Serter Mustafa
Kalaycı
 İstanbul Konya
“Madde 12- 2547 sayılı Kanuna aşağıdaki geçici madde eklenmiştir.
Geçici Madde 63- Süresi
içerisinde başvurmamaları nedeniyle bu Kanunun geçici 58 inci maddesinden
yararlanamayanlar (Uluslararası Ortak Lisans Programları çerçevesinde öğrenim
görenler dâhil), bu maddenin yürürlüğe girdiği tarihten itibaren ilişiklerinin
kesildiği yükseköğretim kurumuna başvuruda bulunmaları halinde geçici 58 inci
maddede yer alan esaslara göre, takip eden eğitim-öğretim yılında öğrenimlerine
başlayabilirler.”
BAŞKAN – Sayın Komisyon,
önergeye salt çoğunlukla katılıyor musunuz?
PLAN VE BÜTÇE KOMİSYONU
BAŞKANI LÜTFİ ELVAN (Karaman) – Salt çoğunluğumuz vardır, katılıyoruz.
BAŞKAN – Komisyon önergeye
salt çoğunlukla katılmış olduğundan önerge üzerinde yeni bir madde olarak
görüşme açıyorum.
Önerge üzerinde söz
isteyen? 
Soru-cevap? Yok.
Önergeyi oylarınıza
sunuyorum: Kabul edenler… Kabul etmeyenler… Önerge kabul edilmiştir.
Sayın milletvekilleri,
böylece teklife yeni 12’nci madde eklenmiştir. Kanunun yazımı esnasında bu
madde eklenerek diğer madde numaraları teselsül ettirilecektir.
Bir karışıklığa mahal
vermemek için, görüşülmekte olan komisyon raporuna mevcut maddeler üzerinden
devam edeceğiz.
Şimdi, mevcut 12’nci madde
üzerinde iki önerge vardır, okutuyorum:
TBMM Başkanlığına
Görüşülmekte olan 302 sıra
sayılı yasa tasarısının 12. maddesindeki “gelir değişikliğinin bu tarihten
sonra bildirilmesi” ifadesinin “gelir değişikliğinin bu tarihten itibaren 1 ay
sonra bildirilmesi” şeklinde değiştirilmesini arz ederiz.
 Ferit Mevlüt
Aslanoğlu Haydar Akar Aydın Ayaydın
 Malatya Kocaeli İstanbul
 Haluk
Eyidoğan Levent Gök Özgür Özel
 İstanbul Ankara Manisa
Türkiye Büyük Millet
Meclisi Başkanlığına
Görüşülmekte olan 302 sıra
sayılı Manisa Milletvekili Recai Berber ve Bartın Milletvekili Yılmaz Tunç ile
6 Milletvekilinin; Bazı Kanunlarda Değişiklik Yapılmasına Dair Kanun Teklifi
ile Cumhuriyet Halk Partisi Grup Başkanvekili İstanbul Milletvekili Mehmet Akif
Hamzaçebi'nin; Milli Eğitim Bakanlığının Teşkilat ve Görevleri Hakkında Kanunda
Değişiklik Yapılmasına Dair Kanun Teklifi, Balıkesir Milletvekili Namık
Havutça'nın; Atanamayan Öğretmenlerin Boş Bulunan Kadrolara Atanması ve Devlet
Memurları Kanunu ile Milli Eğitim Bakanlığının Teşkilat ve Görevleri Hakkında
Kanunlarının Bazı Maddelerinde Değişiklik Yapılması Hakkında Kanun Teklifi,
Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural ile 2 Milletvekilinin; Öğretmen
İhtiyacının ve Eğitim Programlarının Planlanması ve Uygulanması Hakkında Kanun
Teklifi, Bartın Milletvekili Muhammet Rıza Yalçınkaya'nın; Sosyal Yardımlaşma
ve Dayanışmayı Teşvik Kanununda Değişiklik Yapılması Hakkında Kanun Teklifi ile
Plan ve Bütçe Komisyonu Raporu (2/679, 2/47, 2/73, 2/219, 2/566, 2/679)
düzenlenen Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Teklifinin çerçeve 12 nci maddesinin aşağıdaki şekilde
değiştirilmesini arz ve teklif ederiz.
 Mustafa
Kalaycı Alim Işık Seyfettin Yılmaz
 Konya Kütahya Adana
 Mehmet
Erdoğan Enver Erdem Ali Öz
 Muğla Elâzığ Mersin
"Madde 12- 24/05/1983
tarihli ve 2828 sayılı Sosyal Hizmetler Kanununun ek 7 nci maddesine aşağıdaki
fıkra eklenmiştir.
"Bakıma muhtaç engelli
ve engelliye evde ikametgâhında bakım hizmeti veren kişi; engelli bireye düşen
gelirin birinci fıkrada belirtilen gelir ölçütünü aşması halinde, en geç üç ay
içinde söz konusu gelir değişikliğini il müdürlüğüne bildirmek zorundadır.
Gelir değişikliğinin bu tarihten sonra bildirilmesi ya da il müdürlüğünce bu durumun
re'sen tespit edilmesi hâlinde bakım hizmeti verilmesi dolayısıyla yapılan
ödemeler durdurulur ve söz konusu değişikliğin meydana geldiği tarihten
itibaren, yasal faizi ile birlikte, bakım hizmetini veren kişiden genel
hükümlere göre takip ve tahsil edilir."
BAŞKAN – Sayın Komisyon,
katılıyor musunuz?
PLAN VE BÜTÇE KOMİSYONU
BAŞKANI LÜTFİ ELVAN (Karaman) – Katılmıyoruz Sayın Başkanım.
BAŞKAN – Sayın Bakan?
ULAŞTIRMA, DENİZCİLİK VE
HABERLEŞME BAKANI BİNALİ YILDIRIM (İzmir) – Katılmıyoruz Sayın Başkan.
BAŞKAN – Kim konuşacak
Sayın Şandır?
MEHMET ŞANDIR (Mersin) –
Sayın Ali Öz.
BAŞKAN – Buyurun Sayın Öz.
(MHP sıralarından alkışlar)
ALİ ÖZ (Mersin) – Teşekkür
ederim Sayın Başkanım.
Sayın Başkan, değerli
milletvekilleri; 302 sıra sayılı bu torba yasada 11’inci maddede ek, bir yeni
madde ihdası için bir önerge sunduk, onu da reddettiniz. Tıp fakültesi 6’ncı
sınıf öğrencilerinin çekmiş oldukları büyük eziyetler karşılığında onlara bazı
hakların tanınması, onlara sanki bir hak tanınması değil, aslında hak ettikleri
bir şeyin verilmesi anlamına gelecekti ama maalesef, bu konudaki teklifimiz
Genel Kurulda okunurken hiç kimsenin ilgilenmediğini görmenin üzüntüsü
içerisinde olduğumu önce 11’inci maddeyle alakalı olarak ifade etmek istiyorum.
Değerli milletvekilleri, “özürlü”
değil, öncelikle bu tip insanlara “engelli” dememiz gerekiyor. Engellilere
yardımcı olmak, onlara aile yardımı sağlamak, onların bakımı noktasında
bakıcılara, evde ikamet edenlere, yardımcı olanlara devlet tarafından sosyal
devlet anlayışı içerisinde katkı sağlanması, aylık bağlanması elbette ki güzel
bir şey ancak bu kanundaki, bu tasarıdaki teklif her defasında bir torba tasarı
içerisinde Genel Kurula gelmekte ve bu konuya ne kadar önem verdiğiniz de bu
şekilde ortaya çıkmaktadır. Oysaki Türkiye’deki engelli vatandaşlarımızın,
yüzde 70’in üzerinde, bir sağlık kurulu raporu alarak engelini ortaya
koyanların ailesine yapılacak olan yardım noktasında başka bazı kıstasların göz
önüne alınması, dolayısıyla bunları dikkate alarak bu insanlara aylık bağlanmasının
daha adil bir yaklaşım olacağı kanaatindeyiz. 
Aslında, Aile ve Sosyal
Politikalar Bakanlığı tarafından geniş bir komisyonda, bir esas komisyonda bu
engellilere verilecek olan bakım ücretlerinin yeniden gözden geçirilmesi hem
bütçede buna ayrılmış olan, boşa olan harcamaların bir kısmı yani israf diye
kabul edebileceğimiz bir kısmının önüne geçecek, bir de hak ettiği hâlde normal
asgari ücretin az bir kısım üzerinde aylık geliri olanlar bu haktan istifade
edememekten kurtulmuş olacaklar. 
Tabii ki, bizim burada
engellilerin çok sayıda sorunları olduğunu, bu sorunları giderme adına mutlaka
tasarılarla iyileştirmeler yapılmasının karşısında olmadığımızı açık bir
şekilde ifade etmek istiyorum. Ancak şöyle düşünürsek, ağır derecede kalp
yetmezliği olan bir insanın bir evde bakımı ile felç hastalığı geçirmiş olan
bir insanın evde bakımı noktasında mutlaka farklılıklar vardır. Biz bu bakım
ücretlerini verirken de hepsine standart, aynı fiyatı ödüyoruz, aynı parayı
veriyoruz. Bu doğru değildir. Dolayısıyla, hem sağlık kurullarından alınmış
olan raporların hangi hastalıklarla alakalı olduğu, özür derecesinin hangi yaş
sınıfında olduğu ve verilecek olan yardım miktarının bir asgari ücret kadar
olmasa -şu anda devletimizin verdiği bir asgari ücret ama- bunun miktarını bir
miktar bazıları için azaltıp, gerçek hak edenler için de artırmanın daha doğru
olacağı kanaatindeyiz. Aynı zamanda, mutlak surette bu engelli maaşlarının,
engellilere evde, ikametgâhında devlet tarafından yapılacak olan yardımların
geniş bir komisyonda ve Genel Kurulda yeniden gündeme alınıp, etraflı bir
şekilde tartışılıp bir karara bağlanmasının daha doğru olacağı kanaatindeyiz. 
Bu şekilde elbette yardım
etmek güzel, ancak yardım ettiğimiz, devletin sosyal devlet anlayışı içerisinde
yardım sağladığı bir kısım insanlara hak etmedikleri hâlde yardım vermiş olmak,
bazıları da hak ettikleri hâlde bu yardımları alamamış olmaktadır. Bu engeli
ortadan kaldırmak için bu konunun mutlaka gündeme alınması lazım. Engellilere
yapılacak olan bu tip desteklerin, torba yasayla değil, esas komisyonlarda
görüşülerek daha geniş bir çerçevede değerlendirilip karara bağlanması
gerektiği inancıyla yüce Meclisi saygılarımla selamlıyorum. (MHP sıralarından
alkışlar)
BAŞKAN – Teşekkürler Sayın
Öz. 
Önergeyi oylarınıza
sunuyorum: Kabul edenler… Kabul etmeyenler… Önerge kabul edilmemiştir. 
Diğer önergeyi okutuyorum: 
T.B.M.M. Başkanlığı’na
Görüşülmekte olan 302 sıra
sayılı yasa tasarısının 12. maddesindeki “gelir değişikliğinin bu tarihten
sonra bildirilmesi” ifadesinin “gelir değişikliğinin bu tarihten itibaren 1 ay
sonra bildirilmesi” şeklinde değiştirilmesini arz ederiz.
 Ferit
Mevlüt Aslanoğlu (İstanbul) ve arkadaşları
BAŞKAN – Komisyon, önergeye
katılıyor musunuz?
PLAN VE BÜTÇE KOMİSYONU
BAŞKANI LÜTFİ ELVAN (Karaman) – Katılamıyoruz Sayın Başkan. 
BAŞKAN – Sayın Hükûmet?
ULAŞTIRMA, DENİZCİLİK VE
HABERLEŞME BAKANI BİNALİ YILDIRIM (İzmir) – Katılmıyoruz Sayın Başkan.
BAŞKAN – Kim konuşacak? 
Buyurun Sayın Özel. (CHP
sıralarından alkışlar)
ÖZGÜR ÖZEL (Manisa) – Sayın
Başkan, değerli milletvekilleri; hepinizi saygıyla selamlıyorum. 
302 sıra sayılı torba
kanunun 12’nci maddesi hakkında verdiğimiz önerge üzerinde söz almış
bulunuyorum. 
2828 sayılı Sosyal
Hizmetler Kanunu’nun geçici 7’nci maddesine göre, geliri net asgari ücretin
2/3’ünün altında olan kişilere bakmakla yükümlü oldukları engelliler için bir
asgari ücret tutarında bir ödeme yapılmasını ya da resmî ya da özel
bakımevlerinde bakılmasını ya da evde bakım ücretinin, biraz önce ifade ettiğim
gibi, ödenmesini konu ediyor. 
Peki, biz bu gece bu torba
yasada bu maaşı artıran bir şey mi yapıyoruz veya bu konuda daha iyi bir şey mi
yapıyoruz? Yok. 
Üzerinde söz aldığım madde
şudur: Eğer ki gelirin asgari ücretin 2/3’ünün üzerine çıktıysa ve eğer sen
bunu üç ay içinde bildirmezsen senden bu
paralar -ödeme hemen durdurulacak zaten- faiziyle tahsil edilecek, gerekirse
icra yoluna bile giderek. Bu, geliri 500 lira olan bir kişinin geliri 500
liranın üzerine çıktığında hemen ödemenin durdurulup gerekirse icra yapılmasını
öngören bir madde. 
Açıkçası, bunu okuyunca,
bir de bu torba kanunları bu kadar sıkışık dönemde, sayın bakanların zorla
içerisine bir iki madde koymaya çalıştıklarını bildiğimiz bir dönemde görünce
insan gerçekten şaşırıyor, dehşete kapılıyor. Yani, her kuşu tuttuk, bir leylek
kaldı. Eğer burada bir sıkıntı varsa, hemen gideceğiz,oradan faiziyle tahsil
yapacağız. 
Madem Sayın Bakan torba
yasaya bir şeyler koyma şansını yakaladı, ilk önce, bir kez bu “özürlü”
kelimesinin ayıbından kurtulmayı deneseydik hep beraber. Mevzuatta ve
kanunlarda “özürlü” kelimesini tercih ediyoruz. Bakın, eğer “özürlü” derseniz
özrü merkeze alıyorsunuz ve özürlü dediğiniz kişinin kusurlu ve bu meseleden
sorumlu olduğunu düşünüyorsunuz ve bu kusuru ve eksikliği o kişinin üzerinde tutarak
bir bağlam içine giriyorsunuz. Oysa “engelli” derseniz bireyi merkeze
alıyorsunuz ve çevresel koşullardaki bariyerlerin yarattığı sıkıntıyı
görüyorsunuz ve artık o engelleri kaldırmak üzerine kafa yoruyorsunuz. Ama
nedense, biz, kanunlarımızda da, ilave yönetmeliklerimizde de, ısrarla ve
inatla bu “özürlü” kelimesini kullanıyoruz. “özürlü” dediğiniz zaman, çok küçük
bir örnek vermek gerekirse, bir kaldırım var, o kaldırım bedensel engelli,
yürüyemeyen birisi için bir engeldir ama işitme engelli birisi için engel
değildir. “özürlü” dediğiniz vakit, siz bütün sorumluluğu o kişinin üzerine
atıp, orada bir engel tanımlaması yapmadığınız için o engeli aşmakla ilgili bir
derde sahip olmuyorsunuz. O zaman şunu söylüyorsunuz siz: “Senin olduğun her
yerde bu var. Seni gözüm görmesin de ne olursa olsun.” veya ailesine “Siz buna
evde bakın; orada dursun. Gerekirse biz parasını size verelim.” Bu, engelliyi
toplumdan tecrit etme, toplum içine karışmasına gerçek anlamda engel olma
meselesidir. Göz görmeyince gönül katlanır mantığının bir ürünüdür. Bu mantık,
İkinci Meşrutiyet zamanında, Emrullah Efendi’nin, zamanın Millî Eğitim Bakanı
“Öğrenciler olmasıydı, talebeler olmasaydı Maarif Vekâleti ne güzel idare
edilirdi.” diyen mantıkla aynı mantıktır. Engelliyi göz önünden uzak tutarak
bir çare üretmek, gerçekten doğru değildir, hakça demek değildir ve AKP’nin
engellilere bakış açısını göstermektedir. 
Özürlüler İdaresi
Başkanlığının yapmış olduğu bir çalışmada, 2002 yılında 8,5 milyon engellimiz
var; yüzde 12,3 ve o tarihte tartışıyoruz, dünya ortalamasının neden üzerinde?
Ama 2008 yılındaki rakam 1,7 milyon engelli var ve ortalaması yüzde 2,3. AKP
engelleri kaldırmayı başaramadı engellilerin önünde ama bir gecede 7 milyon
engelliyi ortadan kaldırmayı başardı. Böyle bir mantık, böyle bir yaklaşım
olmaz. (CHP sıralarından alkışlar) Ve dünyada engelli ortalaması yüzde 10 iken,
Türkiye’de nasıl yüzde 2,3 engelli olduğunu birinin çıkıp gerçekten izah etmesi
lazım.
Birleşmiş Milletler Engelli
Hakkı Sözleşmesi’ni Türkiye 2009’un sonunda imzaladı, onayladı ama bu
onayladığı sözleşmenin iç hukukumuzdaki uyarlamalarını yapmadı, ciddi
eksiklikler var. Küçük bir örnek vereceğim: İsminin baş harfi E. E. Bende ismi
mevcut, Sayın Bakanım isterse hemen teslim ederim. Bu arkadaş hukuk fakültesini
1’inci bitirmiş. Hâkimlik sınavına girmiş ve Türkiye genelinde 2’nci olmuş ama
ataması yapılmıyor. Neden yapılmıyor biliyor musunuz? Hâkimler ve Savcılar
Kanunu’nun 8’inci maddesi diyor ki adaylığa alınma şartlarında: “Görevini
yapmasına engel olabilecek vücut ve akıl hastalığı veya sakatlığı, alışılmışın
dışında çevrenin yadırgayacağı şekilde konuşma ve organlarının hareketini
kontrol zorluğu çekmek gibi özürlü durumları varsa atama yapılamaz.” 
(Mikrofon otomatik cihaz
tarafından kapatıldı) 
FERİT MEVLÜT ASLANOĞLU
(İstanbul) – Sayın Başkanım, bir dakika verin. 
ÖZGÜR ÖZEL (Devamla) – Yani
şunu söylüyor: Kolunda küçücük bir kusur varsa…
BAŞKAN – Vermiyoruz kimseye
kardeşim, rica edeyim ya. 
MEHMET AKİF HAMZAÇEBİ
(İstanbul) – Pozitif ayrımcılık yapın efendim. 
BAŞKAN – Tamam, süreniz
bitti. 
FERİT MEVLÜT ASLANOĞLU
(İstanbul) – Yani Sayın Başkanım, bu engelliyi konuşuyor, engelliyi. 
BAŞKAN – Engelli mengelli
yani…
FERİT MEVLÜT ASLANOĞLU
(İstanbul) – Engelliyi konuşuyor ama. 
BAŞKAN – Böyle bir şey yazmıyor
hiçbir yerde kardeşim. Herkese aynı şeyi, muameleyi hepsine yapıyoruz. 
FERİT MEVLÜT ASLANOĞLU
(İstanbul) – Yazıyor, yazmıyor. Konuştuğu ne Sayın Başkanım? Neyi konuşuyor?
AYTUĞ ATICI (Mersin) – Çok
adilsiniz Sayın Başkan!
BAŞKAN – Süreniz bitti efendim,
çok teşekkür ediyorum. 
ÖZGÜR ÖZEL (Devamla) –
Bundan sonraki konuşmamda devam ederim. 
Saygılar sunarım. (CHP
sıralarından alkışlar)
FERİT MEVLÜT ASLANOĞLU
(İstanbul) – Bir engellinin bir sorununu dile getiriyor. 
VELİ AĞBABA (Malatya)
- Böyle şey olmaz Başkanım ya!
BAŞKAN – Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
12’nci maddeyi oylarınıza
sunuyorum: Kabul edenler… Kabul etmeyenler… 12’nci madde kabul edilmiştir.
13’üncü madde üzerinde iki
önerge vardır, okutuyorum:
T.B.M.M. Başkanlığı’na
Görüşülmekte olan 302 sıra
sayılı yasa teklifinin 13. maddesinin son fıkrasındaki “yasal faizi ile
birlikte tahsil edilir” ifadesinin “yasal faizi ile birlikte diğer masraflar
tahsil edilir” şeklinde değiştirilmesini arz ederiz.
 Ferit Mevlüt
Aslanoğlu  Haydar Akar  Aydın Ayaydın
 İstanbul
 Kocaeli  İstanbul
 Haluk
Eyidoğan  Levent Gök  Özgür Özel
 İstanbul
 Ankara  Manisa
Türkiye Büyük Millet
Meclisi Başkanlığına
Görüşülmekte olan 302 sıra
sayılı Kanun Teklifinin çerçeve 13 üncü maddesinin aşağıdaki şekilde
değiştirilmesini arz ve teklif ederiz.
 Mustafa
Kalaycı  Alim Işık
 Seyfettin Yılmaz 
 Konya
 Kütahya  Adana
 Mehmet
Erdoğan  Enver
Erdem 
 Muğla
 Elâzığ
"Madde 13- 2828 sayılı
Kanuna aşağıdaki geçici madde eklenmiştir.
"Geçici Madde 9: Bu
maddenin yürürlüğe girdiği tarihten önce 2828 sayılı Sosyal Hizmetler Kanununun
Ek 7 nci maddesine istinaden kendilerine engelliye ikametgâhında bakım hizmeti
vermesi dolayısıyla ödeme yapılmış kişilere anılan maddenin birinci fıkrasında
belirtilen gelir ölçütünün aşılması nedeniyle yersiz olarak ödenen tutarlar
birinci fıkrada belirtilen gelir ölçütünün geçildiği oranda yasal faizi ile
birlikte takip ve tahsil edilir. Sözkonusu gelir ölçütünün bir kat veya daha
fazla aşılması halinde yapılan yersiz ödemenin tamamı yasal faizi ile birlikte
tahsil edilir. Bu maddenin yürürlüğe girmesinden önce bu kapsamda tahsil
edilmiş olan tutarlar bakımından ilgili kişiler lehine hiçbir şekilde alacak
hakkı doğmaz."
BAŞKAN – Sayın Komisyon,
son okunan önergeye katılıyor musunuz?
PLAN VE BÜTÇE KOMİSYONU
BAŞKANI LÜTFİ ELVAN (Karaman) – Katılamıyoruz Sayın Başkan.
BAŞKAN – Hükûmet?
ULAŞTIRMA, DENİZCİLİK VE
HABERLEŞME BAKANI BİNALİ YILDIRIM (İzmir) – Katılmıyoruz Sayın Başkan.
MEHMET ŞANDIR (Mersin) –
Gerekçe…
BAŞKAN – Gerekçeyi
okutuyorum:
Gerekçe: 
"Özürlü"
ibaresinin "engelli" şeklinde değiştirilmesi amaçlanmaktadır.
BAŞKAN - Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
İkinci önergeyi okutuyorum:
T.B.M.M. Başkanlığı’na
Görüşülmekte olan 302 sıra
sayılı yasa teklifinin 13. maddesinin son fıkrasındaki “yasal faizi ile
birlikte tahsil edilir” ifadesinin “yasal faizi ile birlikte diğer masraflar
tahsil edilir” şeklinde değiştirilmesini arz ederiz.
 Ferit
Mevlüt Aslanoğlu (İstanbul) ve arkadaşları
BAŞKAN – Komisyon, önergeye
katılıyor musunuz?
PLAN VE BÜTÇE KOMİSYONU
BAŞKANI LÜTFİ ELVAN (Karaman) – Katılamıyoruz Sayın Başkan.
BAŞKAN – Hükûmet?
ULAŞTIRMA, DENİZCİLİK VE
HABERLEŞME BAKANI BİNALİ YILDIRIM (İzmir) – Katılmıyoruz Sayın Başkan.
BAŞKAN – Kim konuşacak?
MEHMET AKİF HAMZAÇEBİ
(İstanbul) - Sayın Özgür Özel.
VELİ AĞBABA (Malatya) –
Sayın Başkan, siz söz vermediniz, grup söz verdi. Bir dakika vermediniz, beş
dakika verdi Sayın Grup Başkan Vekilimiz.
BAŞKAN – Sayın Özel,
buyurun. (CHP sıralarından alkışlar) 
ÖZGÜR ÖZEL (Manisa) – Sayın
Başkan, teşekkür ediyor, saygılar sunuyorum.
Konuda sizin
göstermediğiniz hassasiyeti gösteren grubuma ayrıca teşekkür ediyorum. (CHP
sıralarından alkışlar) 
Biraz önce yarım kaldı ama
baştan alayım. İç hukuktaki gerekli düzenlemeleri yapmadığınız zaman, hangi
sözleşmeyi imzaladınız, Mecliste neyi onaylattınız; manası yok. 
E.E. isimli hukuk fakültesi
öğrencisi, bir kolu eksik, o kol eksiğiyle hukuk fakültesini 1’inci bitirmiş,
hâkimlik sınavında Türkiye 2’ncisi olmuş, atama bekliyor, ataması yapılmamış.
Bu tip engelleri, iç hukuktaki engelleri kaldırmaya söz vermişiz ama işi
başından aşkın ve bütün meselesi “Hapishanelerdeki tecridi nasıl biraz daha
artırabilirim.” diye düşünen Adalet Bakanı bir fırsat bulup da bu kızın
önündeki bu engeli ortadan kaldırmamış. (CHP sıralarından alkışlar) 
Biraz daha ileriye bir adım
atalım. Cumhuriyet Halk Partisinin seçim bildirgesinde sizin bu onaylayıp da
uygulamadığınız sözleşmenin bir de ihtiyari ek protokolü var. Biz diyoruz ki:
“Bu ihtiyari ek protokol zaman geçirilmeden imzalanmalıdır ve Türkiye’deki
engellilerin önündeki engellerin hızla ortadan kaldırılması sağlanmalıdır.” Bu
alanda o kadar fazla eksik var ama biz hâlâ daha fazladan ödenmiş bir şeyin
faizinin ve tahsil kabiliyetinin peşinde koşuyoruz. Örneğin, sağlık kurulu
raporları. Buradaki bütün milletvekilleri biliyor ki engelli maaşı almakla ya
da engel durumunun tespitiyle ilgili sürekli bizlere başvuruda bulunuluyor.
Aynı ilde farklı farklı hastaneler, farklı farklı oranlarda engellilik durumunu
tespit ediyorlar. Onu bırakın, bugün üzerinde konuştuğumuz bu ağır düzeyde
özürlüler için evde bakım parası var ya, bununla ilgili toplam 10 maddelik bir
istenecek belgeler listesi var, 10 maddelik. Haydi bırakın onu, 10 maddeyi kabul
ettiniz, bunun 6’ncı maddesi gelir durumunu gösterir belge. Ben Rize’deki il
müdürlüğünün çıktısını aldım; örneğin, orada da 6 tane ilave şey istemiş, bir
tanesi de çay gelir belgesi. 16 tane belge istiyoruz engellilerden evde bakım
parasıyla ilgili ve bunların bir tanesi 3’üncü katta, bir tanesi yerin dibinde
2’nci katta. Böyle bir mantık, böyle bir anlayış olmaz. 
Ayrıca, şunu da açıklıkla
ifade etmek gerekir ki: Evde bakım yardımı 2002’de Ocak-Haziran için 634,
Temmuz-Aralık için de 673 lira. Bunun adı “tecrit”tir, bunun adı hem engelliye
hem de kadına “Gözümün önünde durma, başka bir yerde dur.” demektir. “Evde
engelline bak, ben sana para vereyim; evde hastana bak, ben sana para vereyim.”
mantığı sosyal devletle bağdaşır bir mantık değildir; kadını sosyal hayattan
tecrit eden, engelliyi de profesyonel bakımdan mahrum eden bir mantıktır. Bazen
şiddete, bazen ölüme, bazen de akıl almaz işkencelere dönüşebilen ve evde
zincirler içinde o vicdanları sızlatan görüntüleri ortaya çıkaran bir
sistemdir. Devlet “Rehabilitasyon merkezi yapmakla, bakım merkezi yapmakla
ilgili sorumluluklarımdan bir çırpıda kurtulmak istiyorum. Parası neyse
vereyim, bu sorun gözümün önünden gitsin.” demektedir. Böyle bir yaklaşım, “Al
parasını, gerisine karışma, bunu bir kenarda tut.” mantığı sosyal devlet
mantığıyla bağdaşmaz. 
Kadını bir üreme makinesi
olarak gören, düğünlerden sonra evlenme cüzdanını verirken “5 çocuk iyidir ama
en az 3 tanenin sözünü istiyorum.” diyen mantık bu mantıktır. (CHP sıralarından
alkışlar) Sezaryen ve kürtaj meselesiyle kadınların kendi bedenleri üzerindeki
tasarruf hakkını yürütmenin en başına alan bu mantık, şimdi de “Sen evde otur,
çocuk bak, hasta bak, engelli bak ama ortalıkta sen de dolaşma, bu çocuklar da,
bu hastalar da buralarda olmasın.” demektedir. Engellinin evde bakımı hem çok
riskli hem de eğitimden yoksun kişiler tarafından yapıldığı için çok problemli
bir durumdur. 
Geçen seneki gazeteleri
şöyle bir taradım, otuz beş tane örnek var altı ay içinde ama bir iki tanesini
okuyayım zaman elverdiğince:
7 Mart 2011: “Engelli
kızını döverek öldürdü.”
6 Nisan 2011: “Denizli’de
şüpheli ölüm. Ablası ve ablasının arkadaşı tarafından öldürüldüğü ortaya çıktı,
tutuklandılar.”
27 Nisan 2011: “Zihinsel
engelli kız yanarak can verdi.”
20 Haziran 2011: “Zihinsel
engelli kişi dere kenarında ölü bulundu.”
21 Haziran 2011: “Kayıp
zihinsel engelli genç ormanda ölü bulundu.”
Böyle otuz tane örnek var
altı ay içinde. 
İşte, tüm bu sebeplerden
dolayı, tanımından ismine, bakış açısından çözüm önerilerine Türkiye’nin meseleye
bambaşka bir gözle bakan, gerçek bir sosyal devlet mantığının ürünü yepyeni bir
engelli hakları vizyonuna ihtiyaç vardır.
Hepinizi saygıyla
selamlıyorum. (CHP sıralarından alkışlar)
BAŞKAN – Teşekkürler Sayın
Özel.
Önergeyi oylarınıza
sunuyorum: Kabul edenler… Kabul etmeyenler… Önerge kabul edilmemiştir.
13’üncü maddeyi oylarınıza
sunuyorum: Kabul edenler… Kabul etmeyenler… Madde kabul edilmiştir.
14’üncü madde üzerinde iki
önerge vardır, okutuyorum:
Türkiye Büyük Millet
Meclisi Başkanlığına
Görüşülmekte olan 302 sıra
sayılı kanun teklifinin 14. Maddesinin sonundaki “eğitim almış" ifadesinin
"eğitim diploması almış olmaları" şeklinde değiştirilmesini arz ve
teklif ederiz.
 Sakine
Öz Kazım Kurt Aydın Ayaydın
 Manisa Eskişehir İstanbul
 Ferit Mevlüt Aslanoğlu Bülent Kuşoğlu Musa Çam
 İstanbul Ankara İzmir
 Haydar
Akar Mahmut
Tanal
 Kocaeli İstanbul
Türkiye Büyük Millet Meclisi Başkanlığına
Görüşülmekte olan 302 sıra sayılı Kanun Teklifinin çerçeve 14 üncü
maddesinin aşağıdaki şekilde değiştirilmesini arz ve teklif ederiz. 
 Mustafa
Kalaycı Alim Işık Seyfettin Yılmaz
 Konya Kütahya Adana
 Mehmet
Erdoğan Enver Erdem Muharrem Varlı 
 Muğla Elâzığ Adana  
 Ali
Öz
 Mersin
“Madde 14.- 13/10/1983
tarihli ve 2918 sayılı Karayolları Trafik Kanununun 41 inci maddesinin birinci
fıkrasının (b) bendi aşağıdaki şekilde değiştirilmiştir. 
b) Öğrenim şartları:
Öğrenim durumu itibariyle
en az ilkokul düzeyinde eğitim almış olmaları"
BAŞKAN – Komisyon önergeye
katılıyor mu?
PLAN VE BÜTÇE KOMİSYONU
BAŞKANI LÜTFİ ELVAN (Karaman) – Katılamıyoruz Sayın Başkan.
BAŞKAN – Sayın Hükûmet?
ULAŞTIRMA, DENİZCİLİK VE
HABERLEŞME BAKANI BİNALİ YILDIRIM (İzmir) – Katılmıyoruz Sayın Başkan. 
BAŞKAN – Sayın Varlı,
buyurun. (MHP sıralarından alkışlar)
MUHARREM VARLI (Adana) –
Sayın Başkan, değerli milletvekilleri; hepinizi saygıyla selamlıyorum.
Yine, her zaman olduğu
gibi, bir AKP klasiği. İki dönemdir milletvekiliyim, 5’inci senem. Hiçbir şey
değişmedi. Bütün bir kış uluslararası anlaşmalar, şununla bununla zaman geçir;
ne zaman ki tatil dönemi başlayacak, yeni yüklü maddeler, torba yasalar,
şunları getir… İşte “Bunlar biterse tatile gireriz…” Girmeyelim kardeşim. Yani
böyle bir çalışma sistemi olur mu ya, böyle bir çalışma sistemi olur mu? Biz
tatile girmeye çok meraklı değiliz ama bu çalışma sistemini bir düzene koymak
lazım. Haydi, burada yarın milletvekilleri saat on ikide gelir, birde gelir.
Peki, burada çalışan insanların kabahati ne? Şimdi burada görev yapan
stenograflar, çay ocağında görevli arkadaşlar, Kanunlar Kararlardaki görevli
arkadaşlar, bunlar ne yapacaklar? Bunlar… Yani insanız, hiçbirimiz makine
değiliz, çizgi film kahramanı filan da değiliz ki böyle enerji yükleyelim,
efendim, sabahlara kadar çalışalım, devam edelim, ondan sonra, devrisi gün
gelelim, aynı şartlarla devam edelim. 
Şimdi, hepimiz insanız;
hava, su, yemek, içmek gibi dinlenmek ve uykuya da ihtiyacımız var. Bakın,
beyefendi uyukluyor mesela. Bakın, arka taraftaki arkadaşlar uyukluyor. Tabii,
gecenin bu saatine kadar böyle çalışma sistemi koyar, devrisi gün bir daha aynı
çalışma sistemini koyarsanız insanlar uyuklar. 
Bakın, Cenabı Allah diyor
ki: “Kul hakkıyla karşıma gelme. Affetmeyeceğim tek şey kul hakkıdır.” Yani
bundan daha iyi kul hakkı yemek var mıdır ya! Şu anda resmen kul hakkı
yiyorsunuz kardeşim. Bu çalışan insanların kul hakkını yiyorsunuz siz. Onun
için…
RECEP ÖZEL (Isparta) – Kim
yiyor?
MUHARREM VARLI (Devamla) –
Siz yiyorsunuz, siz yiyorsunuz. Böyle bir çalışma sistemi koyarsanız… Kul hakkı
yiyorsunuz resmen. 
RECEP ÖZEL (Isparta) – Ne
koymuşuz?
MUHARREM VARLI (Devamla) –
Sus, sus! Sen anlamazsın, sen sus! 
Şimdi, bakın, arkadaşlar,
biz burada eğer ki anlaşırsak… İşte, dün, hep beraber burada 52 maddeyi bir
saatte, iki saatte bitirdik ama siz inatla “Yok, biz bu şekilde geçireceğiz.
Yok, biz bu şekilde yapacağız.” dayatmasıyla karşımıza gelirseniz, elbette ki
her madde üzerinde önergeler olacaktır, her madde üzerinde konuşmalar
olacaktır. Netice itibarıyla, sabahlara kadar devam edecektir. 
MUSTAFA ELİTAŞ (Kayseri) –
Önergeyi kabul etmemizi istiyor musun, istemiyor musun?
MUHARREM VARLI (Devamla) -
Sen önergeyi kabul etmezsin ki zaten Sayın Başkan. Hangi önergeyi kabul ettiniz
ki bunu kabul edesiniz?
MUSTAFA ELİTAŞ (Kayseri) –
Önergeyi kabul etmemizi istiyor musun, istemiyor musun Muharrem Bey?
ÜNAL KACIR (İstanbul) –
Seni mahcup edeceğiz.
MUHARREM VARLI (Devamla) -
Bakın, önergeyi kabul etmek sizin sıfatınızda yok. 
Ya, bir defa, bakın, burada
da kul hakkı yiyorsunuz. Bununla ilgili benim kanun teklifim var, Komisyonda
bunu bile birleştirmediniz ya, burada
bile kul hakkı yiyorsunuz.
MUSTAFA ELİTAŞ (Kayseri) –
Hayır, önergeyi kabul etmemizi istiyor musun, istemiyor musun?
MUHARREM VARLI (Devamla) -
Yani burada benim ismim konuşulsa, “Bu kanun teklifini Muharrem Varlı da
vermiş.” denilse bundan ne zarar görürsünüz? 
MUSTAFA ELİTAŞ (Kayseri) –
Muharrem Bey güzel önerge vermiş, kabul edelim mi?
MUHARREM VARLI (Devamla) -
Ama bakın, bunu bile yapamadınız, bunu bile kabul etmiyorsunuz, buna bile ne
yazık ki tahammülünüz yok, burada bile kul hakkı yiyorsunuz arkadaşlar.
MEHMET ŞANDIR (Mersin) –
Önergeyi konuş, önergeyi.
MUHARREM VARLI (Devamla) -
Onun için, sizin önerge kabul etmek gibi, ne bileyim, anlaşmak gibi bir
niyetiniz yok.
MEHMET ŞANDIR (Mersin) –
Muharrem Bey, önergeyi konuş.
MUHARREM VARLI (Devamla) -
Siz, işi yokuşa sürmeye çalışıyorsunuz. Buyurun, devam edin, biz de bu yokuşa
çıkmaya, bu rampaya çıkmaya devam edeceğiz, sonuna kadar da mücadeleye devam
edeceğiz. “Diz çökmek yok, mücadeleye devam.” diyoruz. Haydi, hodri meydan,
buyurun!
Değerli arkadaşlar, bakın,
bu yasayla aslında bir hak mahrumiyetini iade ediyoruz. Aslında, ilkokul
mezunlarına bir haksızlık yapılmıştı, sürücü kurslarına bir haksızlık
yapılmıştı, bu haksızlık ortadan kaldırılıyor. Aslında iyi bir şey ama siz bu
iyi bir şeyde bile birleşmeyi, buluşmayı ne yazık ki sağlayamıyorsunuz. Burada
benim de hakkımı yediniz, ben hakkımı helal etmiyorum.
Hepinize hayırlı geceler
diliyorum. (MHP sıralarından alkışlar)
RAMAZAN CAN (Kırıkkale) –
Sen de bizim hakkımızı yedin. 
MUSTAFA ELİTAŞ (Kayseri) –
Önergeyi kabul edeceğiz. 
BAŞKAN – Önergeyi
oylarınıza sunuyorum: Kabul
edenler… Kabul etmeyenler… Önerge kabul
edilmiştir. (AK PARTİ sıralarından “Bak, kabul ettik.” sesleri)
MUHARREM VARLI (Adana) –
Siz kul hakkının hesabını verin, kul hakkının.
BAŞKAN - Kabul edilen
önerge ile 14’üncü madde tümüyle değiştiğinden, bu maddede ibare değişikliği
öngören Manisa Milletvekili Sayın Sakine Öz ve arkadaşlarının önergesini
işlemden kaldırıyorum. 
Maddeyi oylarınıza
sunuyorum: Kabul edenler… Kabul etmeyenler… Madde kabul edilmiştir.
15’inci madde üzerinde iki
önerge vardır, okutuyorum:
T.B.M.M Başkanlığına
Görüşülmekte olan 302
sayılı Kanun Teklifinin 15. maddesinin sonuna aşağıdaki ifadenin eklenmesini
arz ederiz.
 Ferit Mevlüt
Aslanoğlu Haydar Akar Aydın Ayaydın
 İstanbul Kocaeli İstanbul
 Haluk
Eyidoğan Levent
Gök
 İstanbul Ankara
“İhtilaf hâlinde uluslararası hakem kuruluna gidilir.”
Türkiye Büyük Millet Meclisi Başkanlığına
Görüşülmekte olan 302 sıra sayılı Kanun Teklifinin çerçeve 15 inci
maddesinin aşağıdaki şekilde değiştirilmesini arz ve teklif ederiz.
 Mustafa
Kalaycı Alim
Işık Seyfettin
Yılmaz
 Konya Kütahya Adana
 Enver
Erdem Mehmet
Erdoğan
 Elâzığ Muğla
"Madde 15- 14/10/1983
tarihli ve 2920 sayılı Türk Sivil Havacılık Kanununun 68 inci maddesinden sonra
gelmek üzere aşağıdaki 68/A maddesi eklenmiştir. 
"Öncelikle uygulanacak
hüküm
Madde 68/A - Türkiye
Cumhuriyeti adına 16/11/2001 tarihinde Cape Town'da imzalanan ve 10/3/2011
tarihli ve 6192 sayılı Kanunla onaylanması uygun bulunan "Taşınır Donanım
Üzerindeki Uluslararası Teminatlar Hakkında Sözleşme" ve "Taşınır Donanım
Üzerindeki Uluslararası Teminatlar Hakkında Sözleşmeye İlişkin Hava Aracı
Donanımına Özgü Konulara Dair Protokol" ile kanunların aynı konuda farklı
hükümler içermesi nedeniyle çıkabilecek uyuşmazlıklarda öncelikle "Taşınır
Donanım Üzerindeki Uluslararası Teminatlar Hakkında Sözleşme" ve
"Taşınır Donanım Üzerindeki Uluslararası Teminatlar Hakkında Sözleşmeye
İlişkin Hava Aracı Donanımına Özgü Konulara Dair Protokol" hükümleri esas
alınır."
BAŞKAN – Komisyon önergeye
katılıyor mu?
PLAN VE BÜTÇE KOMİSYONU
BAŞKANI LÜTFİ ELVAN (Karaman) – Takdire bırakıyoruz.
BAŞKAN – Hükûmet?
ULAŞTIRMA, DENİZCİLİK VE
HABERLEŞME BAKANI BİNALİ YILDIRIM (İzmir) – Katılmıyoruz Sayın Başkan.
BAŞKAN – Kim konuşacak?
MEHMET ŞANDIR (Mersin) –
Gerekçe…
BAŞKAN – Gerekçeyi
okutuyorum:
Gerekçe:
Madde metninin daha
anlaşılabilir olması amaçlanmaktadır.
BAŞKAN – Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi okutuyorum: 
T.B.M.M Başkanlığına
Görüşülmekte olan 302
sayılı Kanun teklifinin 15. maddesinin sonuna aşağıdaki ifadenin eklenmesini
arz ederiz.
   Ferit Mevlüt
Aslanoğlu (İstanbul) ve arkadaşları
İhtilaf hâlinde
uluslararası hakem kuruluna gidilir.
BAŞKAN – Önergeye katılıyor musunuz?
PLAN VE BÜTÇE KOMİSYONU
BAŞKANI LÜTFİ ELVAN (Karaman) – Katılamıyoruz Sayın Başkanım.
BAŞKAN – Hükûmet?
ULAŞTIRMA, DENİZCİLİK VE
HABERLEŞME BAKANI BİNALİ YILDIRIM (İzmir) – Katılmıyoruz Sayın Başkan.
BAŞKAN – Kim konuşacak?
MEHMET AKİF HAMZAÇEBİ
(İstanbul) – Sayın Çam…
BAŞKAN – Sayın Çam, buyurun. (CHP sıralarından
alkışlar) 
MUSA ÇAM (İzmir) ¬– Sayın
Başkan, değerli milletvekili arkadaşlarım; hepinizi, saygıyla selamlıyorum.
Türk Sivil Havacılık
Kanunu’nun 68’inci maddesine bir eklenti yapılıyor. Türkiye Cumhuriyeti adına 16
Kasım 2001 tarihinde Cape Town’da imzalanan ve 10/3/2011 tarihinde ve 6192
sayılı Kanunla onaylanan bir madde ve Taşınır Donanım Üzerindeki Uluslararası
Teminatlar Hakkında Sözleşme. Bu sözleşmeden çıkacak muhtemel anlaşmazlıklarda
protokolün uygulanmasıyla ilgili bir ek madde getiriliyor.
Tabii ki bu tip
uluslararası sözleşmeler güzel. Özellikle sivil havacılık konusunda oldukça
önemli ama Sayın Ulaştırma Bakanımız hazır buradayken özellikle sivil
havacılıkta olan olayı da kendisine anlatmak istiyorum.
Sayın Bakan, siz
gidiyorsunuz ama sizin Bakanlığınızla ilgili…
ULAŞTIRMA, DENİZCİLİK VE
HABERLEŞME BAKANI BİNALİ YILDIRIM (İzmir) – Buradayım, buradayım.
MUSA ÇAM (Devamla) – Peki.
Bildiğiniz gibi arkadaşlar,
şimdi bu tip uluslararası sözleşmeler önemli, güzel doğru ama bir de ülkemizde
havacılık iş kolunda yaşanan büyük bir sıkıntıyla da karşı karşıyayız.
Uzun bir süredir Türk Hava Yolları ile
Hava-İş Sendikası arasında görüşmeler yapılıyor ancak Türk Hava Yolları
yönetiminin uzlaşmaz tutumu nedeniyle
buraya bir gece yarısı getirilen bir kanunla hava iş kolları grev yasağı
kapsamı içerisine alındı ve işçilerin uzun yıllardır ellerinde bulunan grev
hakkı elinden alınınca da ister istemez işçi arkadaşlarımız ve sendika buna
karşı bir pasif direniş gösterdiler. Bu çok doğal bir hak eylemidir ve bunun
yapılması gerekiyordu ama Türk Hava Yolları yönetimi acilen toplandı ve Türk
Hava Yollarında çalışan, başta 45 kişi teknik eleman olmak üzere kabin memurlarından oluşan 305 kişiyi işten
çıkardı. 
Şimdi, Türkiye Cumhuriyeti
devleti bugün böyle bir sözleşmenin Cape Town’da yapılan bir sözleşmeyle altına
imza atmış ama Türkiye Cumhuriyeti devleti, üyesi olduğu Uluslararası Çalışma
Örgütünün 87, 98, 151 sayılı sözleşmelerin altına da imza altmış ve Türkiye’de
örgütlenme özgürlüğü, grev ve toplu sözleşme hakkı ve grev hakkıyla ilgili
sözleşmenin altına da imza atmış ama ne yazık ki Türkiye’de sendikalar grev
hakkını kullanmaya daha fırsat kalmadan bir kanunla burada grev yasağı
içerisine alındı havacılık iş kolunda ve bunun sonucunda da 305 arkadaşımız işini
kaybettiler. 305 arkadaşımız tam otuz gündür İstanbul’da Türk Hava Yollarının
Dış Hatlar Terminali’nde bekliyorlar. 
Sayın Bakana ilettik,
söyledik, dedik ki: Sayın Bakan, 305 arkadaşımız aileleriyle beraber toplam 2
bine yakın bir nüfus, bugün işsiz güçsüz, işini aşını kaybetmiş durumdadır.
Mademki Türkiye Cumhuriyeti devleti birtakım uluslararası sözleşmelerin altına
imza atmış ise bu anlaşmalara da uyma
zorunluluğu vardır ama ne yazık ki Türk Hava Yolları yönetimi ve Hükûmetiniz,
özellikle Hükûmetiniz ve sizler, o kanunun burada geçmesi için parmak
kaldırdınız. 
Sayın İçişleri Komisyonu
Başkanımız burada, Komisyonda defalarca dile getirdik “Yapmayın etmeyin,
eylemeyin, Türkiye'nin itibarını, prestijini uluslararası camiada
sıfırlamayın.” dedik. 12 Haziranda Cenevre’de yapılan ILO toplantılarında,
Çalışma Bakanı, orada, maalesef ve maalesef, üzülerek birtakım eleştirilerle
karşı karşıya kaldı. “Bunu yapmayın.” dedik, uyardık burada, kürsüde ama bütün
uyarılarımıza rağmen bizim söylediklerimizi dikkate almadınız ve çıkardınız o
kanunu. Ne oldu? 305 kişi işini kaybetti. 
Şimdi duyuyoruz, izliyoruz,
Vatan gazetesinden Can Ataklı ve bazı gazetelerde yazan haberlere göre, bu
kanun teklifini getiren arkadaşımız, bir başka arkadaşın vasıtasıyla CV
toplayıp Türk Hava Yolları yönetimine gönderiyor ve oradan bu 305 arkadaşın yerine
insanlar işe aldırılıyor. Biz, kimsenin işsiz kalmasını istemeyiz ama 305
arkadaşın da işini kaybetmesine vicdanlarınız ve gönlünüz nasıl razı oluyor ve
bunu bir kez daha gözden geçirmeniz gerekir diyor ve Sayın Bakana ve Hükümete
buradan bir kez daha söylüyoruz ve uyarıyoruz, diyoruz ki: Haksız bir şekilde
işten çıkartılan 305 arkadaşımızın işe geri dönmesi için sizlerin de bir çaba
sarf etmeniz gerekiyor. 
Evet, konu yargıya
gitmiştir, yargı kararını verecektir ama Türkiye’de iş mahkemeleri ne yazık ki
bir yıldan önce karar vermiyorlar. Bir yıl bu arkadaşlarımızın işini aşını
kaybetmiş olmalarını kabul etmek mümkün değildir ve Hükûmetten ve
iktidarınızdan işten atılan 305 arkadaşımızın işe geriye dönmesi için bir çaba
ve gayretin gösterilmesini istiyoruz. Özellikle bu yasak kapsamına alan arkadaşlarımızdan, kanun
teklifi veren arkadaşlarımızdan ve ona parmak kaldıran arkadaşlarımızdan,
sizlerden bunu bekliyoruz.
Hepinize iyi akşamlar
diliyor, teşekkür ediyorum. (CHP sıralarından alkışlar)
BAŞKAN – Teşekkür ederim
Sayın Çam.
MEHMET AKİF HAMZAÇEBİ
(İstanbul) – Karar yeter sayısı istiyoruz Sayın Başkan.
BAŞKAN – Şimdi önergeyi
oylarınıza sunacağım ve karar yeter sayısını da arayacağım.
Önergeyi kabul edenler…
Kabul etmeyenler… 
MEHMET AKİF HAMZAÇEBİ
(İstanbul) – Yok, yok.
BAŞKAN - Anlaşmazlık var.
Cihazla…
HAYDAR AKAR (Kocaeli) - Ne
anlaşmazlığı?
BAŞKAN – Anlaşmazlık şudur
efendim…
HAYDAR AKAR (Kocaeli)
- Bağırmayın Sayın Başkan, niye
bağırıyorsunuz?
BAŞKAN - Buradaki arkadaşımızla buradaki
arkadaşımız anlaşamadılar, bu kadar. Ben de ona göre karar veriyorum. Lütfedin
de ben vereyim. (AK PARTİ sıralarından alkışlar, CHP sıralarından gürültüler)
Arkadaşlar, cihazla oylama
yapacağız lütfen. 
(Elektronik cihazla
oylamaya başlandı) 
ÖZGÜR ÖZEL (Manisa) - Tanju
Bey, sizi kınıyorum, buraya bakıp nasıl var dersiniz ya… Nasıl var dersiniz.
BAŞKAN - Biri yok diyor,
birisi var diyor, biz de görevimizi yapıyoruz, ama oradan bağırıyorlar. 
HAYDAR AKAR (Kocaeli) – Ya
Başkanım, gözleri görmüyor mu?
BAŞKAN – Efendim,
buradakiler anlaşamazsa ben cihazla yapmak durumundayım Sayın Akar. Aksi
takdirde buyurun siz yönetin. Rica ediyorum yani…
HAYDAR AKAR (Kocaeli) –
Zamanı gelince yönetiriz, bırakın o koltukları.
MAHMUT TANAL (İstanbul) –
Neden bağırıyorsunuz Sayın Başkan?
BAŞKAN – Sayın Tanal,
oturun yerinize. Lütfen… Lütfen…. Hepiniz ayrı yerden akıl veriyorsunuz. Sen
benden daha fazla bağırıyorsun her gün. Her yerde bağırıyorsun. Ben düzeni
sağlamak zorundayım. Bu senin görevin değil, mecburum ben. (AK PARTİ
sıralarından alkışlar, CHP sıralarından gürültüler)
Buyurun arkadaşlar. 
Ya, ben bir görev yapmaya
çalışıyorum arkadaşlar rica ediyorum. 
AYTUĞ ATICI (Mersin) -
Nazik olmak zorundasınız Sayın Başkan.
BAŞKAN – Sen öyle
bağırdığın sürece mümkün değil. Sen de nazik olmak zorundasın. Bu düzeni
sağlamakta sizin bir vazifeniz yok, benim bir vazifem var, bunu yapmak
zorundayım, kusura bakmayın. 
AYTUĞ ATICI (Mersin) –
Bağırarak yapamazsınız Sayın Başkan.
BAŞKAN – Sen hiç
bağıramazsın! (AK PARTİ sıralarından alkışlar, CHP sıralarından gürültüler) 
AYTUĞ ATICI (Mersin) – Sizi
saygıya davet ediyorum Sayın Başkan.
(Elektronik cihazla
oylamaya devam edildi)
BAŞKAN – Sayın
milletvekilleri, önerge kabul edilmemiştir, karar yeter sayısı vardır.
Şimdi 15’inci maddeyi
oylarınıza sunuyorum: Kabul edenler… Kabul etmeyenler… 15’inci madde kabul
edilmiştir.
16’ncı madde üzerinde üç
önerge vardır, okutuyorum:
Türkiye Büyük Millet
Meclisi Başkanlığına
Görüşülmekte olan 302 Sıra
Sayılı Kanun Teklifinin 16’ncı maddesinde geçen “dahil olan sahalar” ifadesinin
“dahil olan linyit sahaları” şeklinde değiştirilmesini arz ve teklif ederiz.
 Mustafa
Elitaş Cemal
Öztaylan  Mehmet Doğan Kubat
 Kayseri Balıkesir İstanbul
 Ramazan Can Durdu Mehmet Kastal Harun Karaca
 Kırıkkale Osmaniye İstanbul
 Mehmet
Muş Bülent
Turan
 İstanbul İstanbul
BAŞKAN – Şimdi okutacağım
iki önerge aynı mahiyette olduğundan önergeleri birlikte işleme alacağım.
Talepleri hâlinde önerge sahiplerine ayrı ayrı söz vereceğim veya gerekçelerini
okutacağım.
Şimdi aynı mahiyetteki iki
önergeyi okutuyorum:
Türkiye Büyük Millet
Meclisi Başkanlığına
Görüşülmekte olan 302 sıra
sayılı kanun teklifinin 16. Maddesinin teklif metninden çıkartılmasını arz ve
teklif ederiz.
 Kazım
Kurt Aydın Ayaydın Ferit Mevlüt Aslanoğlu
 Eskişehir İstanbul İstanbul
 Haydar
Akar Bülent Kuşoğlu Musa Çam
 Kocaeli Ankara İzmir
 Mahmut
Tanal
 İstanbul
Türkiye Büyük Millet
Meclisi Başkanlığına
Görüşülmekte olan 302 sıra
sayılı Kanun Teklifinin çerçeve 16 ncı maddesinin Teklif metninden
çıkarılmasını arz ve teklif ederiz.
 Mustafa
Kalaycı Erkan Akçay D. Ali Torlak
 Konya Manisa İstanbul
 Muharrem
Varlı Celal Adan Ali Uzunırmak
 Adana İstanbul Aydın
 Alim
Işık Necati
Özensoy
 Kütahya Bursa
BAŞKAN – Aynı mahiyetteki
iki önergeye katılıyor musunuz Komisyon?
PLAN VE BÜTÇE KOMİSYONU
BAŞKANI LÜTFİ ELVAN (Karaman) – Katılmıyoruz Sayın Başkan.
BAŞKAN – Sayın Hükûmet?
KALKINMA BAKANI CEVDET
YILMAZ (Bingöl) – Katılmıyoruz Sayın Başkan.
BAŞKAN – Kimler konuşacak?
NECATİ ÖZENSOY (Bursa) –
Sayın Başkan…
BAŞKAN – Sayın Özensoy,
buyurun.
NECATİ ÖZENSOY (Bursa) –
Sayın Başkan, değerli milletvekilleri; hepinizi saygıyla selamlıyorum.
Burada arkadaşlarımız çıkıp
torba yasanın sakıncalarından da bahsettiler. Şimdi, torba yasa olunca Allah ne
verdiyse içini doldurmaya çalışıyoruz, çalışıyorsunuz daha doğrusu. İşte, elli,
altmış tane maddede, yüz elli tane de kanunda değişlik yapıyoruz. Bunun
sakıncasını şimdi size böyle müşahhas olarak da burada göstereceğim.
Şimdi, bu madde eğer
iktidar partisinin verdiği önerge verilmemiş olsaydı veya bilemiyorum -inşallah
kabul edilecek tabii- kabul edilmemiş olsaydı bu maddeye göre bor tuzları,
trona ve asfaltit madenleri ile nükleer enerji ham maddelerinin işletilmesi
vesaire özelleştirilmeye açık olacaktı. Nasıl? Geçici madde şöyle söylüyor:
“2840 sayılı Kanuna ekli listedeki linyit ruhsatları ile daha sonra bu
sahalarla birleştirilmek suretiyle 2840 sayılı Kanun kapsamına dahil olan
sahalar, 24/11/1994 tarihli ve 4046 sayılı Özelleştirme Uygulamaları Hakkında
Kanuna göre Özelleştirme İdaresi Başkanlığı tarafından özelleştirilir.” Peki,
2840 sayılı Kanun kapsamına dâhil olan sahalar hangileri? 2840 sayılı Kanun şu
anda elimde, bor tuzları, trona ve asfaltit madenleri, nükleer enerji ham
maddeleri. 
Şimdi, burada bir kelime
ilave edilmemiş olsa, yani “linyit sahaları” denilmemiş olsa, ifade ettiğim
gibi daha önce devletleştirilen, yani o 168’inci maddeye göre de bu tür
madenlerin devlet eliyle işletilmesi gerektiği madenler de özelleştirmeye açık
olacaktı. Şimdi, buradan şunu da ifade etmek istiyorum: Hakikaten burada maddi
bir hata mı yapıldı yoksa bu madde metnini kaleme alan görevli veya yetkili
veya kimse, milletvekili bunu bilerek mi yaptı, bunu da sorgulamak lazım. Şunun
için de ifade ediyorum bunu: Biliyorsunuz, yine, son günlerde bor tuzlarının
özelleştirilmesiyle ilgili kamuoyunda ciddi anlamda konuşuluyordu, bunun sebebi
de yine, bu bir madde ilavesiyle ilgiliydi yani bu 2840 sayılı Yasa’ya bir
madde ilavesi, bir fıkra ilavesiyle ilgiliydi. Burada, sadece ifade edilen “Bu
madenlerin üretimi ve zenginleştirilmesi, teknik, ticari, ekonomik sebeplerle
ürünün mülkiyeti teşekkülde kalmak üzere ihale yoluyla üçüncü şahıslara
gördürülebilir.” şeklinde bir madde ilavesi var. Bu madde ilavesi de aslında,
tabii, madenlerin özelleştirilmesinin değil ama işletmelerin
özelleştirilmesinin önünü açan bir madde olduğu için tartışmalara sebep oldu,
kamuoyunda “Bor madenleri özelleşiyor.” diye gerçekten tartışmalar oldu,
basında bunları izledik. 
Ancak ifade ettiğim gibi,
bu madde bu şekilde geçerse, ki Sanayi Komisyonunun alt komisyonuna havale
edildi, umarım oradan da bu anlamda bor işletmelerinin özelleşmesini önleyecek
veya satılmasını önleyecek bir düzenlemeyle çıkar. Yani bor madenlerinin
işletilmesinde veya zenginleştirilmesinde ilave işte, birtakım teknolojik
imkânlara sahip olunmayan zenginleştirmeler veya kimyasal işlemler satın alma
şekline dönüştürülebilir. Bu anlamda çok dikkatli olmak lazım. Bor madeni
hepimizin bildiği gibi, burada sorsak iktidar partisi mensubu arkadaşlarımız da
özelleştirilmesine karşı çıkacaklardır, karşı durdular. Zaten KİT Komisyonu
başta olmak üzere, bu konu gündeme geldiğinde, hatta “Bor madeni
özelleştirilsin, milletvekilliğinden istifa ederim.” diyen arkadaşlarımız da
samimi olarak bor madeninin özelleştirilmesiyle ilgili karşı olduklarını da
ifade ettiler, hatta Sayın Bakanın da açıklaması vardı, ama bu akşam, bu biraz
sonraki önerge kabul edilirse doğrusu bir faciadan dönülmüş olacak, bunu da ben
bizzat Grup Başkan Vekili ve ilgili arkadaşları uyarıp düzelttiğim için ayrıca
mutlu olduğumu da ifade etmek istiyorum. 
Hayırlı akşamlar. (MHP
sıralarından alkışlar)
BAŞKAN – Teşekkürler Sayın
Özensoy. 
FERİT MEVLÜT ASLANOĞLU
(İstanbul) – Sayın Aykut Erdoğdu efendim. 
BAŞKAN – Buyurun Sayın
Erdoğdu. (CHP sıralarından alkışlar)
AYKUT ERDOĞDU (İstanbul) –
Sayın Başkan, değerli milletvekilleri; 302 sıra sayılı Yasa Teklifi’nin 16’ncı
maddesi üzerinde söz almış bulunmaktayım. Bu sebeple yüce Meclisi saygıyla
selamlıyorum. 
Sayın Başkan, biraz önce
oturduğum koltuktan size baktığımda gerçekten çok üzüldüm. Siz devlette önemli
bir makamı temsil ediyorsunuz, yüzünüz kıpkırmızı olmuş bir hâlde muhalefet
sıralarına böyle bağırmanız, hele gecenin bu saatinde çok güç bir iş yapan
milletvekilleri açısından hiç doğru bir şey değil. Sizden rica ediyorum,
bulunduğunuz makamın gerektirdiği devlet ciddiyeti açısından bize örnek olmanız
gerekiyor, gerçekten çok üzüldüm bu duruma, öncelikle konuşmama bununla
başlamak istiyorum.
Değerli arkadaşlar, bu 16’ncı
madde linyit madenlerimizin özelleştirilmesiyle ilgili bir madde. Devlet
ciddiyeti, bu kadar önemli bir konuda bir gece yarısı operasyonuyla Plan ve
Bütçe Komisyonunda bir kanun maddesi koymayı gerektirmez. Devlet ciddiyeti
bunun öncelikle hükûmet tarafından iyice tartışılmasını, ilgili sivil toplum
örgütlerinden görüş alınmasını, muhalefetin de görüşünün alındıktan sonra,
milyarlarca dolar değerindeki linyit madenlerimizle ilgili kanunun teklif değil
tasarı olarak gelmesini gerektirir, ancak bizim linyit madenlerimiz üzerinde
şimdiye kadar yaşananları kısaca özetlersek, bu ciddiyetin neden iktidar
partisinde olmadığını da çok daha net anlamış oluruz. 
Değerli arkadaşlar, linyit
madenlerimizin birçoğu 1978 yılında Cumhuriyet Halk Partisi iktidarında kamulaştırılmıştır.
Kamulaştırılmasının sebebi, özel sektör elindeki bu linyit madenlerinin
pervasızca kullanılması, ülke çıkarlarına hizmet etmemesidir. Kamulaştırılmış
bu linyit madenlerimiz, 2002 yılında, devri iktidarınızın başlangıcında
verimsiz olduğu gerekçesiyle kapatılmıştır. Kapatılan bu linyit madenlerimizin
birçoğu ihale yapılmaksızın -dikkat ediniz, devlette her türlü mal ve hizmet
satılması veya kiralanmasında ihale yapılmak zorundadır- belirli şirketlere
kiralanmıştır. Bu kiralanan linyit madenlerinden daha sonra ihalesiz olarak
fakir ailelere kömür dağıtmak üzere veya termik santrallere verilmek üzere
fahiş fiyatlarla kömür alınmıştır. 
İşte, şu elimde görmüş
olduğunuz Sayıştay raporu bütün bu utanç öyküsünün belgesidir değerli
arkadaşlar. Sayıştayın Türkiye Kömür İşletmeleriyle alakalı 2010 yılı raporunu
okuduğunuzda, partinizin iktidarda olduğu dönemde, Enerji Bakanlığı tarafından
yani bunu söylemek çok zor ama gerçekten ne tip yolsuzluklar yapıldığının, ne
tip uğursuzluklar yapıldığının, nasıl yetim hakkının yenildiğinin belgesi
buradadır değerli arkadaşlar. 
İşte, bu yolsuzlukların
yapıldığı linyit madenlerimiz şimdi özelleştirmeye tabi tutuluyor. Peki, daha
önce özelleştirilmemiş miydi? Evet, özelleştirilmişti. Nasıl özelleştirilmişti?
Bir genel müdürün bir talimatıyla, rödovans adı verilen, kimsenin bilmediği bir
yöntemle, ihalesiz olarak zaten elden çıkmıştı, zaten bu tip uygulamalara
baktığınızda, bu kötü yönetim, bu yolsuzluklar, bu maliyetlerin artırılması, bu
yetim hakkının yenilmesi özelleştirme adı altındaki bu vahşi kapitalist talanın
önünü açmıştır değerli arkadaşlar. Şimdi, artık bunun, bu kanunsuz uygulamanın,
bu vahşi kapitalist uygulamanın bütün uygulamaları bittikten sonra,
özelleştirme adı altında yeniden yapmaya çalışıyorsunuz. 
Değerli arkadaşlar, kanuna
baktığınızda, şimdi siz linyit için bunu hukuka uygun hâle getirdiniz ama
umuyorum ki, Enerji Bakanına bu söylediklerimi iletirsiniz, burada asfaltit
madenleri var. Bu kanun diyor ki: “Devlet eliyle işletilecek madenler…” Bizim asfaltit
madenlerimizin devlet eliyle işletilmesi gerekiyor. Güneydoğu bölgesindeki
milletvekilleri bilirler ki, bizim Şırnak’ta asfaltit madenlerimiz var değerli
arkadaşlar ve asfaltit madenlerimiz
Ciner Grubu tarafından ve Geliş Madencilik tarafından işletilmektedir,
hâlihazırda özelleştirilmiştir ama elinizdeki kanun diyor ki: “Devlet
tarafından işletilmek zorunda.” 
Her işlemde olduğu gibi
hukuksuz uygulamalarınız devam ediyor. Devlet ciddiyetinden uzaksınız, devlet
yönetimini bilmiyorsunuz ve gece yarısı baskın torba yasalarla bu cehaletiniz,
bu iş bilmezliğiniz, bu devlet tecrübesinden uzaklığınızı kapatmaya çalışıyorsunuz.
Umuyorum ki, tez zaman
içerisinde bu milletin oylarıyla iktidardan inersiniz ve bu millet sizden
kurtulmuş olur.
Çok teşekkür ediyorum,
saygılar arz ediyorum. (CHP sıralarından alkışlar)
BAŞKAN – Teşekkürler Sayın
Erdoğdu. 
MEHMET AKİF HAMZAÇEBİ
(İstanbul) – Karar yeter sayısı… 
BAŞKAN – Önergeyi
oylarınıza sunacağım ve karar yeter sayısı arayacağım. 
Önergeyi kabul edenler…
Kabul etmeyenler… Karar yeter sayısı yoktur.
Birleşime beş dakika ara
veriyorum. 
Kapanma Saati: 23.51

DÖRDÜNCÜ OTURUM
Açılma Saati: 00.01
BAŞKAN: Başkan Vekili Mehmet SAĞLAM
KÂTİP ÜYELER: Mine LÖK BEYAZ (Diyarbakır), Tanju ÖZCAN (Bolu)

BAŞKAN – Sayın
milletvekilleri, Türkiye Büyük Millet Meclisinin 125’inci Birleşiminin Dördüncü
Oturumunu açıyorum.
302 sıra sayılı Kanun
Teklifi’nin 16’ncı maddesi üzerindeki birlikte işleme alınan ve maddenin
tekliften çıkarılmasını öngören iki önergenin oylamasında karar yeter sayısı
bulunamamıştı.
Şimdi önergeleri yeniden
oylarınıza sunacağım ve karar yeter sayısı arayacağım.
Kabul edenler… Kabul
etmeyenler… Karar yeter sayısı vardır, önergeler kabul edilmemiştir.
Şimdi teklifin
görüşmelerine kaldığımız yerden devam edeceğiz.
Komisyon burada.
Hükûmet burada.
Diğer önergeyi okutuyorum:
Türkiye Büyük Millet
Meclisi Başkanlığına
Görüşülmekte olan 302 Sıra
Sayılı Kanun Teklifinin 16’ncı maddesinde geçen “dahil olan sahalar” ifadesinin
“dahil olan linyit sahaları” şeklinde değiştirilmesini arz ve teklif ederiz.
  Mustafa Elitaş (Kayseri)
ve arkadaşları
BAŞKAN – Sayın Komisyon?
PLAN VE BÜTÇE KOMİSYONU
BAŞKANI LÜTFİ ELVAN (Karaman) – Takdire bırakıyoruz efendim. 
BAŞKAN – Sayın Hükûmet?
KALKINMA BAKANI CEVDET
YILMAZ (Bingöl) – Katılıyoruz Sayın Başkan.
BAŞKAN – Gerekçeyi lütfen…
Gerekçe:
Maddenin sadece linyit
sahalarına ilişkin olduğu yönünde açıklık getirilmektedir.
BAŞKAN – Önergeyi
oylarınıza sunuyorum: Kabul edenler… Kabul etmeyenler… Önerge kabul edilmiştir.
16’ncı maddeyi kabul edilen
önerge doğrultusunda oylarınıza sunuyorum: Kabul edenler… Kabul etmeyenler…
16’ncı madde kabul edilmiştir. 
17’nci madde üzerinde iki
önerge vardır, okutuyorum:
Türkiye Büyük Millet
Meclisi Başkanlığına
Görüşülmekte olan 302 sıra
sayılı kanun teklifinin 17. Maddesinin sonundaki; “afetlerden" kelimesi yerine
"her türlü afetlerden" ifadesinin eklenmesini arz ve teklif ederiz.
 Kazım Kurt Aydın Ayaydın Ferit Mevlüt Aslanoğlu
 Eskişehir İstanbul İstanbul
 Haydar Akar Musa Çam Mahmut Tanal
 Kocaeli İzmir İstanbul
 Bülent
Kuşoğlu 
 Ankara 
Türkiye Büyük Millet Meclisi Başkanlığına
Görüşülmekte olan 302 sıra sayılı Kanun Teklifinin çerçeve 17 nci
maddesinin aşağıdaki şekilde değiştirilmesini arz ve teklif ederiz.
 Mustafa
Kalaycı Erkan Akçay D. Ali Torlak
 Konya Manisa İstanbul
 Muharrem Varlı Celal Adan Ali Uzunırmak
 Adana İstanbul Aydın
Madde 17- 29/05/1986
tarihli ve 3294 sayılı Sosyal Yardımlaşma ve Dayanışmayı Teşvik Kanununun 2 nci
maddesine aşağıdaki fıkralar eklenmiştir.
"Ayrıca kanunla kurulu
sosyal güvenlik kuruluşlarına tabi olmakla veya bu kuruluşlarca aylık veya
gelir bağlanmış olmakla birlikte, Fon Kurulunca belirlenecek ölçütlere göre;
hane içindeki kişi sayısına göre belirlenecek asgari geçim tutarının altında
geliri bulunanlar da bu Kanun kapsamındadır.
Bu Kanun ile yapılacak yardımlar
HİLALKART verilmek suretiyle gerçekleştirilir.
HİLALKART ile yapılacak
harcamaların, kart sahibinin ikamet ettiği mahalle, belde veya köyde bulunan
büyük alışveriş mağazalarının dışındaki esnaftan yapılması esastır.
HİLALKART verilmesi ve
kullanımına ilişkin usul ve esaslar Fon Kurulu tarafından uygulamaya konulacak
yönetmelikle belirlenir.
BAŞKAN – Komisyon önergeye
katılıyor musunuz?
PLAN VE BÜTÇE KOMİSYONU
BAŞKANI LÜTFİ ELVAN (Karaman) – Katılamıyoruz Sayın Başkan.
BAŞKAN – Hükûmet?
KALKINMA BAKANI CEVDET
YILMAZ (Bingöl) – Katılmıyoruz efendim.
MEHMET ŞANDIR (Mersin) –
Sayın Kalaycı, efendim.
BAŞKAN – Sayın Kalaycı,
buyurun efendim. (MHP sıralarından alkışlar) 
MUSTAFA KALAYCI (Konya) –
Sayın Başkan, değerli milletvekilleri; 17’nci madde üzerindeki önergemizle
ilgili söz aldım. Hepinizi saygılarımla selamlıyorum.
Ülkemizde sosyal yardım ve
hizmetler sistemi sağlıklı bir şekilde işlememektedir. “Sistemden kimlere,
hangi şartlarla, ne miktarda, ne zaman, ne zamana kadar sosyal yardım ve sosyal
hizmet yapılacaktır?” sorusunun cevabını bulmak mümkün değildir. Sistem bir hak
olarak değil, bir lütuf olarak bu yardımları düzenlemektedir. Sağlanan
yardımların standardı düşüktür. Yardımlar, daha ziyade siyasi iktidarın
takdirlerine göre yapılır gibi bir görüntüye sahiptir. Sistem, keyfîliklere ve
siyasi kullanıma müsait durumdadır. Sistem, AKP tarafından da fütursuzca
istismar edilmekte, siyasi rant aracı olarak görülmektedir. 
Sosyal yardım sisteminin
sorunları genel olarak, etkili kontrol ve denetim sisteminin olmaması, kaynak
tahsis eden kurumla denetim birimlerinin farklı olması, proje ve yardımların
etkinlik kontrolünün yapılmaması, yardımların dağıtımında ve hedef kitlenin
tespitinde objektif kriter eksikliği, çerçeve sosyal yardım yasasının olmaması,
yardımların hak temeline dayandırılmaması, mütevelli heyet üyeliği seçiminin
yeterince duyurulmaması, siyasilerin yön vermesi, sosyal yardım hizmeti sunan
kamu kurumları ve sivil toplum kuruluşlarının ortak veri tabanının olmaması,
veri paylaşımından kaçınılması, ortak terminolojinin olmaması, sosyal yardım
alanında faaliyet gösteren çok sayıda kurum ve kuruluşun olması ve bu durumun
yardımlarda mükerrerliğe yol açması gibi konular sıralanabilir. O nedenle,
kapsamlı bir çalışma yapılması gerekmektedir.
Değerli milletvekilleri,
önergemiz ile dört konuda düzeltme yapıyoruz. 
Bunlardan birincisi: Teklif
ile getirilen kıstasta değişiklik yapıyoruz. Bu kıstasın tam adaleti
sağlamadığını görüyoruz. Şöyle ki: 8 kişilik bir ailenin harcaması 4 kişilik
bir ailenin harcamasıyla kıyaslandığında hiçbir zaman 2 katı olmaz çünkü sabit
giderler vardır, kira gibi, yakıt gibi. O nedenle, bu kıstası daha adaletli bir
hâle getirecek öneride bulunuyoruz. Fon kurulunca hane içindeki birey sayısına
göre asgari geçim tutarlarının belirlenmesini ve bunun altında kalan kişilere
sosyal yardım yapılmasını öngörüyoruz. 
Ayrıca, bu teklifimizle
sizlerin de kabul edeceğine inandığım çok hayırlı bir önerimiz var. Komisyonda
da Sayın Bakanımız Fatma Hanım belki ismine takıldı ama bunun verilmesinin
doğru olduğunu ifade etti, kendilerinin de bir çalışması olduğunu söyledi. Biz
diyoruz ki -biliyorsunuz, Milliyetçi Hareket Partisinin bir projesidir bu- Bu
Kanun ile yani 3294 sayılı Kanun’la yapılacak yardımların “Hilal Kart”
verilerek yapılması. Yardımların “Hilal Kart”a yüklenerek, harcamaların bu
kartlarla, kendi mahallesinde, kendi semtinde, kendi beldesinde bulunan
esnaftan alışveriş yapması bizim önerimizdir. “Hilal Kart”la ilgili
teklifimizde bunun verilmesini, kullanımına ilişkin usul ve esasları fon kurulu
tarafından uygulamaya konulacak yönetmeliğe bırakıyoruz. 
Tabii, mevcut teklifte
bizim karşı çıktığımız bir husus var, önerimizde onu da çıkarıyoruz. O nedir?
Afetten zarar görenlere de Sosyal Yardımlaşma ve Dayanışmayı Teşvik Kanunu kapsamında
yardım yapılması öngörülüyor. Afetten zarar görenlere yapılacak yardımların
yeri Fak Fuk Fon olamaz değerli arkadaşlarım. Bu konuyla ilgili kanunlar var.
Gerçekten bu kanunların uygulanmasında sıkıntılar var. Bunu, biz Milliyetçi
Hareket Partisi olarak da sık sık tenkit ediyoruz. Yapılacak işlem, afetle
ilgili, afetten zarar görenlere yapılacak yardımlarla ilgili kanunlarda gerekli
düzeltmeyi yapmaktır. 
Bizim yine buradan çıkarmak
istediğimiz bir konu, “Şehit yakınları ve gazilerimizin sosyal yardımlaşmadan
faydalanması” gibi onur kırıcı bir ifa-denin burada yer almamasını istiyoruz.
(Mikrofon otomatik cihaz
tarafından kapatıldı)
MUSTAFA KALAYCI (Devamla) –
Teklifimize destek vereceğinizi umu-yor, saygılar sunuyorum. (MHP sıralarından
alkışlar)
BAŞKAN – Teşekkür ederim
Sayın Kalaycı.
Önergeyi oylarınıza
sunuyorum: Kabul edenler… Kabul etmeyenler… Önerge kabul edilmemiştir.
Diğer önergeyi okutuyorum: 
Türkiye Büyük Millet
Meclisi Başkanlığına
Görüşülmekte olan 302 sıra
sayılı kanun teklifinin 17. Maddesinin sonundaki; “afetlerden" kelimesi
yerine "her türlü afetlerden" ifadesinin eklenmesini arz ve teklif
ederiz.
 
 Ferit Mevlüt Aslanoğlu (İstanbul) ve
arkadaşları 
BAŞKAN – Sayın Komisyon?
PLAN VE BÜTÇE KOMİSYONU
BAŞKANI LÜTFİ ELVAN (Karaman) – Takdire bırakıyoruz efendim. 
BAŞKAN – Sayın Hükûmet?
KALKINMA BAKANI CEVDET
YILMAZ (Bingöl) – Katılıyoruz Sayın Başkan. 
BAŞKAN – Kim konuşacak?
MEHMET AKİF HAMZAÇEBİ
(İstanbul) – Sayın Bülent Kuşoğlu…
BAŞKAN – Sayın Kuşoğlu, buyurun.
(CHP sıralarından alkışlar)
BÜLENT KUŞOĞLU (Ankara) –
Teşekkür ederim. 
Sayın Başkan, değerli
arkadaşlar; 302 sıra sayılı Bazı Kanunlarda Değişiklik Yapılmasına Dair Kanun
Teklifi üzerinde söz almış bulunuyorum. 
Bunun 17’nci maddesiyle
ilgili olarak verdiğimiz bir önergeyle küçük bir değişiklik önerdik. Sağ olsun
Hükûmet de kabul etti, kabul ediyorsunuz. Şöyle: Mevcut durumda Sosyal
Yardımlaşma ve Dayanışmayı Teşvik Kanunu’nun 2’nci maddesine göre fakruzaruret
içerisinde olanlara, muhtaç olanlara yardım öngörülüyor. 17’nci maddeyle de bu
yardım, afetlerden zarar görenlere, şehit yakınlarına, gazilere ve Sosyal
Güvenlik Kurumuna tabi maaş alıp da, sosyal güvenlik kurumlarından bir tanesine
tabi çalışması olup da bu çalışmadan elde ettiği geliri asgari ücretin, net
asgari ücretin üçte 1’inden az olanların da bu yardımlardan yararlanmasını
öngörüyor.
Biz bu “afet” kelimesinin,
tartışmalı olduğu için “tüm afetlerden” diye pekiştirilmesini, sonradan bir
sıkıntıya düşülmemesini istedik. Bu madde, bu 17’nci madde bu teklifin en
önemli, olumlu maddelerinden bir tanesi. Birkaç tane olumlu madde var, onlardan
bir tanesi. Bu maddenin düzenlenme zorunluluğuyla beraber görüyoruz ki sosyal
güvenlik sisteminde ve özellikle sosyal yardım sisteminde yeni bir yapılanmaya
ihtiyaç var, yeni bir anlayışın gelmesi lazım çünkü biz, tüm vatandaşlarımızı
henüz kavrayamadık. Özellikle sosyal yardım sistemine dâhil olması gereken
tahminen 13 milyon civarında bir kitle var. Bunların özellikle gelir durumunu
bilmiyoruz. Bunların ne kadarı hangi seviyede sosyal yardımlara tabi olmak
durumundadır, bunu tam olarak kavrayamadık. 
Onun için, geçen yıl genel
seçimler sırasında da çok konuşulan partimizin bir aile yardımı, aile sigortası
sistemi vardı. Bir aile kurumu kurulmasını, ASKUR kurulmasını önermiştik. O
bünye içerisinde özellikle bu, fakir fukaranın, hane halkının, ailelerinin
tespit edilmesi, gelir durumlarının tespit edilmesi, oradan izlenmesi için ayrı
bir kurum önermiştik. Bu kurum içerisinde aile bireylerini de ayırıyor tek tek,
genç, yaşlı olmasına göre, okulda eğitim görmesine göre, engelli olmasına göre
ayrı ayrı sağlık yardımları da öngörülüyor ve kategorilere ayrılarak yardımlar
yapılıyordu. Bu sosyal yardım sisteminin yeniden yapılanması, böyle bir
anlayışla aile temelli olarak yeniden yapılanması ve bu şekilde ele alınması
gerekiyor, muhakkak ele alınması gerekiyor. 
Ayrıca, bizim,
biliyorsunuz, çok fazla kayıt dışılığı olan bir ekonomimiz var. Bu kayıt
dışılığı da önlemeye yönelik bazı tedbirler getirilmesi lazım. Özellikle sosyal
güvenlik alanı, sosyal yardım alanı, Maliye Bakanlığıyla, Gelir İdaresiyle
birlikte düşünüldüğünde bu kayıt dışılığı önlemek için çok önemli bir alan.
Ortak bir numara kullanmaları lazım hem bireyler için hem hane halkı için hem
şirketler için, tüzel kişilikler için. Bu ortak numarayla hem tüzel kişilikleri
hem de gerçek kişilikleri takip edebilmeleri lazım. Bunları yapamadığımız
sürece, bu konuyla ilgili olarak her zaman sıkıntıyla karşılaşacağız. Burada da
güzel bir düzenleme yapıyor isek de uygulamada sıkıntılar olacak; sosyal
yardımla uğraşan çeşitli vakıfların, bölgelerarası farklılıkların, farklı
anlayışların getirdiği eşitsizlikler söz konusu olabilecek. Bunları en aza
indirebilmek için muhakkak tüm Türkiye çapında böyle ortak bir numaranın
bulunması şart. 
Ben önergemizi kabul
ettiğiniz için de teşekkür ediyorum. 
Hepinize saygılar sunuyorum
gecenin bu saatinde. 
Teşekkür ederim. (CHP
sıralarından alkışlar)
BAŞKAN – Oylamadan önce
önerge üzerinde küçük bir değişiklik yapacağı söylendi bana Sayın
Hamzaçebi’nin.
MEHMET AKİF HAMZAÇEBİ
(İstanbul) – “Her türlü afetlerden” ibaresinin “her türlü afetten” olarak
değiştirilmesini öneriyoruz efendim.
BAŞKAN – Teşekkürler.
Önergeyi bu son küçük
değişiklikle beraber oylarınıza sunuyorum: Kabul edenler… Kabul etmeyenler...
Önerge kabul edilmiştir.
Kabul edilen önerge
doğrultusunda 17’nci maddeyi oylarınıza sunuyorum: Kabul edenler… Kabul
etmeyenler… Kabul edilmiştir.
18’inci madde üzerinde iki
önerge vardır, okutuyorum:
T.B.M.M Başkanlığına
Görüşülmekte olan 302 sıra
sayılı yasa teklifinin 18. maddesindeki “başkasına devir” ifadesi yerine
“başkalarına devir” olarak değiştirilmesini arz ederiz.
 Ferit Mevlüt
Aslanoğlu Haydar Akar Aydın Ayaydın
 İstanbul Kocaeli İstanbul
 Haluk
Eyidoğan Kerim Özkan M. Volkan Canalioğlu
 İstanbul Burdur Trabzon  İlhan Demiröz
 Bursa
Türkiye Büyük Millet Meclisi Başkanlığına
Görüşülmekte olan 302 sıra sayılı Kanun Teklifinin çerçeve 18 inci
maddesinin aşağıdaki şekilde değiştirilmesini arz ve teklif ederiz.
 Mustafa
Kalaycı Seyfettin
Yılmaz Enver Erdem
 Konya Adana Elazığ
 Ali
Öz Mehmet
Erdoğan Alim Işık
 Mersin Muğla Kütahya
“Madde 18- 3294 sayılı
Kanuna aşağıdaki ek madde eklenmiştir.
“Sosyal yardımların ve
desteklerin haczedilemeyeceği
Ek Madde 2- Bu kanun
gereğince yapılan yardımlar ve proje destekleri ile 1/7/1976 tarihli ve 2022 sayılı
65 Yaşını Doldurmuş Muhtaç, Güçsüz ve Kimsesiz Türk Vatandaşlarına Aylık
Bağlanması Hakkında Kanun gereğince verilen yaşlılık ve özürlü yardımları
kişinin rızası olsa bile haczedilemez, başkasına devir ve temlik
edilemez."
BAŞKAN – Komisyon katılıyor mu?
PLAN VE BÜTÇE KOMİSYONU
BAŞKANI LÜTFİ ELVAN (Karaman) – Takdire bırakıyoruz efendim.
BAŞKAN – Hükûmet?
KALKINMA BAKANI CEVDET
YILMAZ (Bingöl) – Katılıyoruz Sayın
Başkan.
MEHMET ŞANDIR (Mersin)
– Gerekçe okunsun Sayın Başkan.
BAŞKAN – Gerekçeyi lütfen…
Gerekçe: 
“Muvafakatı” ibaresinin
“rızası” olarak değiştirilmesi öngörülmektedir. 
BAŞKAN – Önergeyi oylarınıza sunuyorum: Kabul edenler…
Kabul etmeyenler… Önerge kabul edilmiştir.
Sayın milletvekilleri,
kabul edilen önergeyle 18’inci madde tümüyle değiştiğinden, bu maddede ibare
değişikliği öngören İstanbul Milletvekili Sayın Ferit Mevlüt Aslanoğlu ve
arkadaşlarının önergesini işlemden kaldırıyorum. 
Maddeyi oylarınıza
sunuyorum: Kabul edenler… Kabul etmeyenler… Madde kabul edilmiştir.
19’uncu madde üzerinde bir
önerge vardır, okutuyorum.
Türkiye Büyük Millet
Meclisi Başkanlığına
Görüşülmekte olan 302 sıra
sayılı Kanun teklifinin çerçeve 19 uncu maddesinin madde metninden
çıkarılmasını arz ve teklif ederiz.
 Mustafa Kalaycı Alim
Işık Seyfettin
Yılmaz
 Konya Kütahya Adana
 Enver
Erdem Ali
Öz Mehmet Erdoğan
  Elazığ Mersin Muğla 
BAŞKAN – Komisyon
önergeye katılıyor mu?
PLAN VE BÜTÇE KOMİSYONU
BAŞKANI LÜTFİ ELVAN (Karaman) – Katılamıyoruz Sayın Başkan.
BAŞKAN – Hükûmet?
KALKINMA BAKANI CEVDET
YILMAZ (Bingöl) – Katılmıyoruz Sayın
Başkan.
BAŞKAN – Sayın Şandır kim konuşacak?
MEHMET ŞANDIR (Mersin)
– Gerekçe okunsun efendim.
BAŞKAN – Gerekçeyi okuyun lütfen.
Gerekçe: 
Vatandaşın onca
sorunları varken Milletvekilleri için
böyle bir düzenlemeye gerek
görülmediğinden maddenin Teklif metninden çıkarılması önerilmektedir.
BAŞKAN – Önergeyi oylarınıza sunuyorum: Kabul edenler…
Kabul etmeyenler… Önerge kabul edilmemiştir. 
19’uncu maddeyi oylarınıza
sunuyorum: Kabul edenler… Kabul etmeyenler… Kabul edilmiştir. 
PLAN VE BÜTÇE KOMİSYONU
BAŞKANI LÜTFİ ELVAN (Karaman) – Sayın Başkan…
BAŞKAN – Buyurun.
PLAN VE BÜTÇE KOMİSYONU
BAŞKANI LÜTFİ ELVAN (Karaman) – Biraz önce kabul etmiş olduğumuz önergede
“özürlü yardımları” ifadesi var, aslında olması gereken “özürlü aylıkları.” Bu
şekilde değiştirilmesini takdirlerinize sunuyorum efendim. 
BAŞKAN – O şekliyle, tashih…
PLAN VE BÜTÇE KOMİSYONU
BAŞKANI LÜTFİ ELVAN (Karaman) – Evet.
“Özürlü aylıkları” olması gerekirdi.
BAŞKAN – Tamam. 
20’nci madde üzerinde iki
önerge vardır, okutuyorum: 
Türkiye Büyük Millet
Meclisi Başkanlığına
Görüşülmekte olan 302 sıra
sayılı Kanun Teklifinin çerçeve 20 nci maddesinin aşağıdaki şekilde değiştirilmesini
arz ve teklif ederiz.
 Mustafa
Kalaycı Alim Işık Seyfettin Yılmaz
 Konya Kütahya Adana
 Enver
Erdem Mehmet
Erdoğan
 Elâzığ Muğla
“Madde 20- 12/4/2000
tarihli ve 4562 sayılı Organize Sanayi Bölgeleri Kanununun 5 inci maddesi
aşağıdaki şekilde değiştirilmiştir. 
Madde 5- OSB, müteşebbis
heyetin başvurusu üzerine Bakanlıkça verilen kamu yararı kararı ve sınırları
belirlenmiş yetki çerçevesinde kamulaştırma işlemleri yapabilen veya
yaptırabilen bir özel hukuk tüzel kişiliğidir. 
Arazinin mülkiyetinin
edinilmesinde yapılan masraflar ile arazi bedeli ödeme yükümlülüğü OSB tüzel
kişiliğine aittir.” 
T.B.M.M Başkanlığına
Görüşülmekte olan 302 sıra
sayılı yasa teklifinin 20. maddesinin teklif metninden çıkartılmasını arz
ederiz. 
 Ferit Mevlüt
Aslanoğlu Haydar Akar Salih Fırat 
 İstanbul Kocaeli Adıyaman
 Rahmi
Aşkın Türeli Ali
Haydar Öner 
 İzmir
 Isparta

BAŞKAN – Sayın Komisyon,
son okunan önergeye katılıyor musunuz?
PLAN VE BÜTÇE KOMİSYONU
BAŞKANI LÜTFİ ELVAN (Karaman) – Katılamıyoruz Sayın Başkan. 
BAŞKAN – Hükûmet?
KALKINMA BAKANI CEVDET
YILMAZ (Bingöl) – Katılmıyoruz Sayın Başkan. 
BAŞKAN – Sayın Akar,
buyurun. (CHP sıralarından alkışlar) 
HAYDAR AKAR (Kocaeli) –
Sayın Başkan, değerli milletvekilleri; 302 sıra sayılı torba yasanın 20’nci
maddesinde vermiş olduğumuz önerge üzerinde konuşuyorum. 
Organize sanayi bölgelerini
-ki organize sanayi bölgelerinin en çoğu benim bölgemde yani Kocaeli ilinde
bulunmaktadır- sıraladığınızda on üç organize sanayi bölgesiyle Ankara, İzmir
ve Kocaeli, üçü on üç organize sanayi bölgesiyle anılmaktadır ama yüz
ölçümlerine baktığınızda da bu kentler arasında en ufak yüz ölçüme sahip olan
kent Kocaeli’dir. Kocaeli, bir organize sanayi bölgesi çöplüğüne dönüşmüştür
yani organize sanayi bölgelerinin kuruluş amaçlarını okuduğumuzda, çevre
sorunlarını önlemek, kentleşmeyi yönlendirmek, kaynakları rasyonel kullanmak,
bilgi ve bilişim teknolojilerinden yararlanmak, sanayi türlerinin belirli bir
plan dâhilinde yerleştirilmesi ve geliştirilmesi amacıyla sınırları tasdik
edilmiş arazi parçalarının imar planındaki oranlar dahilinde gerek idari ve
sosyal, teknik altyapı alanlarıyla küçük imalat ve tamirat, ticaret, eğitim,
sağlık alanlarının teknoloji geliştirme bölgeleriyle donatılıp planlı bir
şekilde belirli bir sistemler dâhilinde sanayiye tahsis edilmesiyle oluşturulan
ve bu kanun hükümlerine göre işletilen mal ve hizmet üretim bölgelerine
organize sanayi bölgeleri diyorlar ki bununla ilgili 4562 sayılı Kanun var ve bu kanunla organize sanayi bölgeleri Türkiye
Cumhuriyeti içerisinde bayrağı eksik birer cumhuriyet hâline dönüştürülmüştür.
Bu cumhuriyete yeni bir yetki daha veriliyor. Gerçekten bayrağı eksik bir
cumhuriyet hâline dönüştürülmüştür. 
Bu on üç tane sanayi
bölgesinin bir kısmı boş olmasına rağmen bu kanunda bu organize sanayilerin
nasıl ortadan kaldırılacağına dair en ufak bir bilgi yoktur yani kent
merkezinde kalan ama rantabl olan bir yerde organize sanayi bölgesi kuruluyor
ve nasıl kaldırılacağına dair en ufak bir bilgi yok. Bunun 5’inci maddesi ise
“OSB, kamu yararı gerekçesiyle kamulaştırma yapabilen veya yaptırabilen bir
özel hukuk tüzel kişiliğidir. Kamu yararı kararı OSB müteşebbis heyetinin
başvurusu üzerine bakanlıkça verilir. Arazinin mülkiyetinin edinilmesinde,
yapılan masraflarla arazi bedeli ödeme yükümlülüğü OSB tüzel kişiliğine
aittir.” Yani kamulaştırmayı devlet
yapıyor ama bunun bedelini kim ödüyor? OSB’deki vatandaşlar ödüyor. Doğrusu da
buydu. Ama bu kanunla ne getirilmek isteniyor? OSB’nin parasını ödeyecek
kamulaştırmayı da OSB’nin müteşebbis heyeti yapacak yani OSB’de yer edinen
vatandaşlar aynı zamanda orada kamulaştırma yapacak. 
Peki yani kamulaştırma kim
tarafından yapılması lazım doğal olarak? Devlet tarafından. Niye devlet
tarafından yapılması lazım? Anayasa’nın 46’ncı maddesi bunu öyle söylüyor.
Diyor ki “Kamulaştırma” başlığı altındaki madde 46: “Devlet ve kamu
tüzelkişilikleri; kamu yararının gerektirdiği hallerde, -bakın, devlet ve kamu
tüzel kişiliklerinden bahsediyor- gerçek karşılıklarını peşin ödemek şartıyla,
özel mülkiyette bulunan taşınmaz malların tamamını veya bir kısmını, kanunla
gösterilen esas ve usullere göre, kamulaştırmaya ve bunlar üzerinde idarî
irtifaklar kurmaya yetkilidir.” Anayasa’nın 46’ncı maddesi bunu söylüyor, siz
burada kalkıyorsunuz bu maddeye aykırı olarak diyorsunuz ki: “OSB’lerin
müteşebbis heyeti aynı zamanda kamulaştırma yapabilir, parasını da öder.” Tamam,
parasına bir şey demiyoruz, zaten önceki de öyleydi ama bu madde tamamen
Anayasa’ya aykırıdır, burada bir hata yapılıyor. Bu maddenin de verdiğimiz
önergeyle buradan çıkarılması gerekiyor. Gerçekten hatalı bir madde
yapılmıştır.
Şimdi, diyelim, kamulaştırma
yaptı, arazi bedellerini ödeyecek. Burada, yine Anayasa’da nasıl ödeneceğine
dair tarifler var ama getirilen maddede, bu kamulaştırmayı yapan ve vatandaşın
parasını ödeyecek OSB müteşebbislerinin hangi yöntemlerle ve nasıl ödeyeceğine
dair bir bilgi yok. Bakın, çok ucuza kapattıkları arazilerde vatandaş hiçbir
hak iddia edemeyecek. Tabii, mahkeme yolu açık denecek ama uzun yıllar sürecek
mahkemeler sonucunda… Ama bunlar kamulaştırılmış olacak. 20 bin liraya, 25 bin
liraya aldıkları arazileri vatandaşın elinden, daha yüksek fiyatlarla
pazarlayacaklar. Bir de vatandaşa paranın nasıl ödeneceğine dair en ufak ibare
yok. Yine burada mağdur olan o arazilerin sahipleri, vatandaşlar.
Konuşmamın başında şunu
söyledim: Organize sanayi bölgeleri çöplüğüne dönüştük. Gerçekten Türkiye’de
bir organize sanayi bölgesi sıkıntısı var, olayı var, bir tek bayrakları eksik
diyorum. Bakın, bütün belediye denetimlerinin dışında, en ufak altyapı kontrolü
yok. 
Şimdi, “Posco” denen bir
fabrikanın temelini attı Bilim, Sanayi ve Teknoloji Bakanı, aynı zamanda
Kocaeli Milletvekili kendisi. En ufak bir ÇED raporu yok. Ben o ÇED
toplantısına gittim. İşte, kanalizasyonu Büyükşehir Belediyesi tarafından
sağlanacak, suyu bir başkası tarafından sağlanacak, arıtma tesisi yine oradaki
organize sanayi bölgesinin, var olan organize sanayi bölgesinin tesisini
kullanacak diyor. Bunların hiçbiri, hiçbir organize sanayi bölgesinde yok ki
Türkiye’nin en gelişmiş organize sanayi bölgeleri bizim Kocaeli bölgesinde
olmasına rağmen bu kadar eksiklikler var ve bu eksikliklerin üzerine… Yani
diyorum ya bir bayrağı eksik, Vatikan Cumhuriyeti gibi, İtalya’nın içerisindeki
Vatikan gibi Türkiye’de de organize sanayi bölgeleri var; belediye müdahale
edemiyor, çevre il müdürlükleri müdahale edemiyor, valilikler müdahale
edemiyor, bir tek bakanlıklar karışıyor. 
(Mikrofon otomatik cihaz
tarafından kapatıldı) 
HAYDAR AKAR (Devamla) - Biraz daha yetki verin. Türkiye’nin
tapusunu Şehircilik Bakanlığına verdik, bunlara da bu yetkiyi verin de elimizde
bir şey kalmasın!
Saygılar sunuyorum. (CHP
sıralarından alkışlar)
BAŞKAN – Teşekkür ederim
Sayın Akar.
III.- YOKLAMA
(CHP sıralarından bir grup
milletvekili ayağa kalktı)
MEHMET AKİF HAMZAÇEBİ
(İstanbul) – Sayın Başkan, yoklama talep ediyoruz.
BAŞKAN – Yoklama talebiniz
var.
Sayın Hamzaçebi, Sayın
Ferit Mevlüt Aslanoğlu, Sayın Özkan, Sayın Akar, Sayın Nazlıaka, Sayın Seçer,
Sayın Bulut, Sayın Köktürk, Sayın Atıcı, Sayın Çıray, Sayın Tanal, Sayın
Kulkuloğlu, Sayın Genç, Sayın Küçük, Sayın Şafak, Sayın Öz, Sayın Onur, Sayın
Kurt, Sayın Özel, Sayın Eyidoğan.
Yoklama için iki dakika
süre veriyorum.
Yoklama işlemini
başlatıyorum.
(Elektronik cihazla yoklama
yapıldı)
BAŞKAN – Sayın
milletvekilleri, toplantı yeter sayısı vardır. 
VII.- KANUN TASARI VE TEKLİFLERİ İLE KOMİSYONLARDAN 
GELEN DİĞER İŞLER (Devam)
A) Kanun Tasarı ve
Teklifleri (Devam)
3.- Manisa Milletvekili Recai Berber ve Bartın Milletvekili Yılmaz
Tunç ile 6 Milletvekilinin; Bazı Kanunlarda Değişiklik Yapılmasına Dair Kanun
Teklifi ile Cumhuriyet Halk Partisi Grup Başkanvekili İstanbul Milletvekili
Mehmet Akif Hamzaçebi'nin; Milli Eğitim Bakanlığının Teşkilat ve Görevleri
Hakkında Kanunda Değişiklik Yapılmasına Dair Kanun Teklifi, Balıkesir
Milletvekili Namık Havutça'nın; Atanamayan Öğretmenlerin Boş Bulunan Kadrolara
Atanması ve Devlet Memurları Kanunu ile Milli Eğitim Bakanlığının Teşkilat ve
Görevleri Hakkında Kanunlarının Bazı Maddelerinde Değişiklik Yapılması Hakkında
Kanun Teklifi, Konya Milletvekili Mustafa Kalaycı ve Milliyetçi Hareket Partisi
Grup Başkanvekili İzmir Milletvekili Oktay Vural ile 2 Milletvekilinin;
Öğretmen İhtiyacının ve Eğitim Programlarının Planlanması ve Uygulanması
Hakkında Kanun Teklifi, Bartın Milletvekili Muhammet Rıza Yalçınkaya'nın;
Sosyal Yardımlaşma ve Dayanışmayı Teşvik Kanununda Değişiklik Yapılması
Hakkında Kanun Teklifi ile Plan ve Bütçe Komisyonu Raporu (2/679, 2/47, 2/73,
2/219, 2/566) (S. Sayısı: 302) (Devam)
BAŞKAN – Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer önergeyi okutuyorum:
Türkiye Büyük Millet
Meclisi Başkanlığına
Görüşülmekte olan 302 sıra
sayılı Kanun teklifinin çerçeve 20 nci maddesinin aşağıdaki şekilde
değiştirilmesini arz ve teklif ederiz.
 Mustafa
Kalaycı (Konya) ve arkadaşları
“Madde 20- 12/4/2000
tarihli ve 4562 sayılı Organize Sanayi Bölgeleri Kanununun 5 inci maddesi aşağıdaki
şekilde değiştirilmiştir. 
Madde 5- OSB, müteşebbis
heyetin başvurusu üzerine Bakanlıkça verilen kamu yararı kararı ve sınırları
belirlenmiş yetki çerçevesinde kamulaştırma işlemleri yapabilen veya
yaptırabilen bir özel hukuk tüzel kişiliğidir. 
Arazinin mülkiyetinin
edinilmesinde yapılan masraflar ile arazi bedeli ödeme yükümlülüğü OSB tüzel
kişiliğine aittir.” 
BAŞKAN – Sayın Komisyon,
katılıyor musunuz önergeye? 
PLAN VE BÜTÇE KOMİSYONU
BAŞKANI LÜTFİ ELVAN (Karaman) – Takdire bırakıyoruz efendim. 
BAŞKAN – Sayın Hükûmet?
KALKINMA BAKANI CEVDET
YILMAZ (Bingöl) – Katılıyoruz Sayın Başkan. 
MEHMET ŞANDIR (Mersin) –
Gerekçe... 
BAŞKAN – Gerekçeyi
okutuyorum:
Gerekçe: 
Maddenin daha anlaşılabilir
hâle getirilmesi amaçlanmaktadır. 
BAŞKAN – Komisyonun takdire
bıraktığı, Hükûmetin katıldığı önergeyi oylarınıza sunuyorum: Kabul edenler…
Kabul etmeyenler… Önerge kabul edilmiştir. 
MEHMET AKİF HAMZAÇEBİ
(İstanbul) – Sayın Başkan, 60’ıncı maddeye göre bu maddeyle ilgili olarak kısa
bir söz talebim var efendim. 
BAŞKAN – Buyurun efendim. 
MEHMET AKİF HAMZAÇEBİ
(İstanbul) – Teşekkür ederim Sayın Başkan. 
Kabul edilen maddeyle
Organize Sanayi Bölgeleri Kanunu’nun 5’inci maddesi değiştirilmektedir.
Organize sanayi bölgeleri Türk sanayisinin gelişmesinde çok özgün bir model
olup çok büyük görevler üstlenmiştir ve organize sanayi bölgelerinin gelişmesi
için onun önündeki bütün engellerin kaldırılması gerekir. Bu düşünceden
hareketle bir düzenleme yapılıyor belki ama yapılan düzenleme, madde üzerindeki
önergede konuşan Sayın Haydar Akar’ın belirttiği gibi, Anayasa’nın 46’ncı
maddesine açık bir şekilde aykırıdır. Anayasa’nın 46’ncı maddesi kamulaştırmayı
devlet ve kamu tüzel kişilerinin yapabileceğini belirtir. 1961 Anayasası’nın
38’inci maddesinde de aynı hüküm vardır, kamulaştırmayı devlet ve kamu tüzel
kişileri yapabilir. Organize sanayi bölgeleri kamu tüzel kişisi değildir,
onlara bu kamulaştırma yetkisini vermek Anayasa’nın 46’ncı maddesine çok açık
bir aykırılık oluşturmaktadır. Şu anda yürürlükte olan Organize Sanayi
Bölgeleri Kanunu’nun 5’inci maddesine göre organize sanayi bölgeleri kamu
yararı gerekçesiyle adına kamulaştırma yapılabilen veya yaptırılabilen bir özel
hukuk tüzel kişisidir. O zamanki kanun koyucu bunu doğru tasarlamış, doğru
koymuş, onun adına kamulaştırma yapılabilir. Kim yapacak? Bakanlık veya diğer
kamu tüzel kişileri.
Şimdi, yapılan bu düzenleme
organize sanayi bölgelerini teşvik etme niyetiyle yapılıyor ama Anayasa’nın bu
kadar kafasını gözünü yara yara, ona bu kadar aykırı bir şekilde bir düzenleme
yapmak doğru değildir Sayın Başkan ve değerli milletvekilleri, sizlerin
dikkatine sunuyorum. Muhtemelen bu görüşümü dikkate almayacaksınız, kabul
edeceksiniz, ama yanlış olacak. 
MUSTAFA ELİTAŞ (Kayseri) –
O sonra…
MEHMET AKİF HAMZAÇEBİ
(İstanbul) – Hayır, madde şimdi oylanacak. 
Şimdi Sayın Elitaş bir
açıklama yapacak, kamu yararını söyleyecek muhtemelen, izninizle ben ona karşı
bir açıklama daha yapacağım.
BAŞKAN – Teşekkürler Sayın
Hamzaçebi. 
Buyurun. 
MUSTAFA ELİTAŞ (Kayseri) –
Sayın Başkan, biraz önce Sayın Grup Başkan Vekili bu yaptığımız önergenin
organize sanayi bölgelerinin önünü açmakla ilgili iyi niyetle yapılmış bir
önerge olduğunu, Anayasa’nın 46’ncı maddesinde kamulaştırma hükümlerine aykırı
olduğundan dolayı Anayasa’ya aykırı bir düzenlemedir diye ifade etti. 
Aslında olayın geçmişi şu:
Organize Sanayi Bölgeleri Kanunu’nda organize sanayi bölgelerinin kendi
başlarına kamulaştırma yapabileceğiyle ilgili bir yetki vermiştik. Bu yetki
çerçevesinde organize sanayi bölgeleri kamulaştırma yaptılar, ama bir organize
sanayi bölgesinde ve şu anda da bazı organize sanayi bölgelerinde devam etmekte
olan davalar, bir organize sanayi bölgesindeki bitmiş dava çerçevesinde
Danıştaya yapılan müracaat doğrultusunda, Danıştay “Anayasa’nın 46’ncı
maddesinde kimlerin kamulaştırma yapacağıyla ilgili düzenleme açık olduğundan
dolayı, kamu tüzel kişiliklerinin ancak kamulaştırma yetkisini haiz olması
dolayısıyla organize sanayi bölgeleri böyle bir kamulaştırmayı yapamazlar.”
dedi. 
Şu anda çalışan organize
sanayi bölgesinde faaliyette bulunan fabrikaların böyle bir problemle karşı
karşıya gelmesinden dolayı, Sanayi Bakanlığının, Ticaret Bakanlığının ve
organize sanayi bölgeleri üst kuruluşlarının yaptıkları çalışmalar sonucunda,
böyle bir düzenlemenin yapılmış kamulaştırmaların önündeki engelleri ortadan
kaldıracağını ve Danıştayın verdiği karar doğrultusunda, “…Ancak organize
sanayi bölgeleri kamu tüzel kişiliğini haiz bir kuruluş olduğu takdirde
kamulaştırma yapabilir.” hükmü gereğince bu düzenleme yerine getirilmiştir.
Değerli milletvekillerinin, Türkiye Büyük Millet Meclisi Genel Kurulunun
bilgilerine sunuyorum. 
Teşekkür ediyorum. 
BAŞKAN – Teşekkürler. 
MEHMET AKİF HAMZAÇEBİ
(İstanbul) – Sayın Başkan, çok kısa bir söz talebim daha var efendim. 
BAŞKAN – Buyurun. 
MEHMET AKİF HAMZAÇEBİ
(İstanbul) - Teşekkür ederim Sayın
Başkan. 
Sayın Grup Başkan Vekilinin
açıklaması tam da benim söylediğimin doğrulanmasıdır. Danıştay Anayasa’nın
46’ncı maddesi hükmünü dikkate alarak organize sanayi bölgelerinin kamulaştırma
yapamayacağını söylemiştir yani Danıştay bir başka yasa hükmünü gerekçe olarak
göstermiyor, Anayasa’nın 46’ncı maddesine aykırı buluyor bu uygulamayı.
Danıştayın Anayasa’nın 46’ncı maddesine aykırı bulduğu bir uygulamayı bir yasa
maddesiyle düzeltmeye çalışmak doğru değil. 
Ayrıca, öyle anlaşılıyor
ki, Organize Sanayi Bölgeleri Kanunu’nun 5’inci maddesi OSB’lere kamulaştırma
yetkisi vermediği hâlde, uygulamada, sanıyorum, belki pratiklik adına OSB’lere
böyle bir yetki verilmiş; verilmiş ki, bu yetki uyarınca yapılan kamulaştırma
idari yargıya gitmiş ve Danıştay sonuçta bu işlemi iptal etmiştir. Bu sorunu
çözelim ama Anayasa’ya aykırı bir şekilde değil. 
Teşekkür ederim. 
BAŞKAN - Ben teşekkür ederim. 
20’nci maddeyi oylarınıza
sunuyorum: Kabul edenler… Kabul etmeyenler… 20’nci madde kabul edilmiştir. 
21’inci madde üzerinde iki
önerge vardır, okutuyorum: 
Türkiye Büyük Millet
Meclisi Başkanlığına
Görüşülmekte olan 302 Sıra
Sayılı kanun teklifinin 21. maddesindeki “Organize Sanayi Bölgeleri tarafından
tesis edilen” ifadesinin “tesis edilmiş ve edilecek” şeklinde değiştirilmesini
arz ederiz. 
 Ferit Mevlüt
Aslanoğlu Haydar Akar  Aylin Nazlıaka
 İstanbul Kocaeli Ankara
 Aydın
Ayaydın Levent Gök Ali Sarıbaş
 İstanbul Ankara Çanakkale
Türkiye Büyük Millet
Meclisi Başkanlığına
Görüşülmekte olan 302 sıra
sayılı Kanun Teklifinin çerçeve 21 inci maddesinin metinden çıkarılmasını arz
ve teklif ederiz. 
 Mustafa
Kalaycı Alim Işık Seyfettin Yılmaz
 Konya Kütahya Adana
 Mehmet
Erdoğan Enver
Erdem
 Muğla Elazığ 
BAŞKAN – Komisyon son
önergeye katılıyor mu? 
PLAN VE BÜTÇE KOMİSYONU
BAŞKANI LÜTFİ ELVAN (Karaman) – Katılamıyoruz Sayın Başkan. 
BAŞKAN – Hükûmet?
KALKINMA BAKANI CEVDET
YILMAZ (Bingöl) – Katılmıyoruz Sayın Başkan.
MEHMET ŞANDIR (Mersin) –
Sayın Alim Işık.
BAŞKAN – Sayın Alim Işık.
Sayın Işık, buyurun. (MHP
sıralarından alkışlar)
ALİM IŞIK (Kütahya) – Sayın
Başkan, değerli milletvekilleri; görüşmekte olduğumuz 302 sıra sayılı Kanun
Teklifi’nin 21’inci maddesi üzerinde vermiş olduğumuz önerge hakkında söz
aldım. Bu vesileyle geç vakitte hepinizi tekrar saygılarımla selamlıyorum.
Değerli milletvekilleri,
OSB’ler, gerçekten Türkiye’nin hem istihdamında hem ekonomisinde hem de
ihracatında son derece önemli bir yere sahip olan gözbebeği kuruluşlarımızdır.
Ancak bunların ciddi anlamda sorunları varken, geçmişe dönük kamulaştırma
işlemleriyle ilgili bir kılıf oluşturarak bazı sıkıntıları çözmeye gitmenin
yolu bu olmamalıdır diye düşünüyorum. 
Sanayi, Ticaret, Enerji,
Tabii Kaynaklar, Bilgi ve Teknoloji Komisyonunun çok değerli üyelerinin çok
yakından tanıdığı birçok sorunu getirip, komisyonda daha detaylı tartışıp,
bunlara ilave, şu anda OSB’lerin can çekiştiği birçok sorunu da buna katarak
çözme yolu varken, gecenin bu vaktinde yine bir torba yasaya komisyonun hiçbir
üyesinin görüşü alınmadan, tarafların görüşleri dikkate alınmadan böyle bir
maddeyle bir soruna çözüm getirmenin bir anlamı olmadığını ifade etmek
istiyorum. 
Bugün ülkemizde, 2011 yılı
sonu itibarıyla tüm altyapı, yani yol, içme suyu, elektrik ve benzeri gibi
hizmetlerin tamamlandığı toplam 147, 2012 yılı programında da 71 olmak üzere
240’a yakın OSB var ve bunların her birinin kendine has çok özel sorunları
olmakla beraber birçoğunun ortak birkaç sorunu var. Aslında, keşke bu sorunlara
çözüm bulabilseydik. Bu torba yasada bu sorunların çözümünün yer aldığı
maddeleri görüşebilseydik. Örneğin, OSB yöneticilerinin kendilerinin dile
getirdiği, birçok yerde sürekli dillendirdiği en önemli sorunlardan birisi,
kayıp kaçak elektrik bedellerinin OSB’lere yüklenmiş olmasıdır. Ülkenin belli
bölgelerinde insanlar hiçbir elektrik bedeli ödemeyecek, OSB’deki sanayicilerin
girdi masraflarına kaçak kullanılan elektriği aynı oranda getirip nüfus başına
ve bölgedeki elektrik tüketimi başına eşit miktarda yayacaksınız, bu insanların
cebindeki parayı alacaksınız. Gelin buna çözüm bulalım. OSB’deki elektrik
sayacındaki tüketim miktarıyla orantılı başkalarının kullandığı kayıp kaçak
bedelini bu insanlardan almayalım. 
İkincisi: Katılım
paylarının önemli miktarlarının toplanamadığı sorunu vardır. Örneğin, TEİAŞ’ın
OSB’de katılım bedeline ortak olmaması veya diğer bazı kurum ve kuruluşların bu
katılım bedellerine ortak olmaması ciddi sorunlardan birisi olarak karşımıza
çıkmaktadır. İş yeri, emlak ve benzeri gibi vergiler belediyeler tarafından
toplanmakta ama bunların yükünü OSB’ler çekmektedir. Diğer taraftan,
belediyeler veya il özel idareleri, OSB’lerde yüzlerce boş parsel dururken
bedelsiz parsel tahsis ederek OSB’lerde kurulması gereken fabrikaların başka
yerlerde kurulmasının önünü açmaktadırlar. Gelin bunlara burada çözüm bulalım,
bunları engelleyelim.
Diğer taraftan, doluluk
oranları oldukça düşük ve genişleme ihtiyacı bulunan OSB’lerin bu genişleme
alanlarının tahsisinde yine ciddi sıkıntılar çekilmektedir. Yeni teşvik
sisteminde, birbirine komşu iki ilin OSB’leri arasında üç-dört bölge farklılığı
olan yerler vardır. Örneğin, Aksaray OSB’si beşinci bölgedeyken Ankara’nın o
ile komşu başka bir ilçesindeki OSB birinci bölgeden teşvik alacaktır. Şimdi,
arada 50-60 kilometre mesafe olan iki OSB nasıl birbiriyle yarışacak, rekabet
edecek? Bunlara çözüm getirmemiz lazım. Hiç olmazsa komşu iki ilde bulunan
OSB’lerin en fazla bir iki kademe farklı teşvik bölgesinde olmasının
düzenlemesini yapsaydık da bu yeni teşvik sisteminden yararlanamayacak
OSB’lerin desteklenmesine imkân tanısaydık. Nitelikli eleman yönünde ciddi
sıkıntılar vardır. Özellikle OSB’lerin içerisine kurulacak meslek liseleri veya
meslek yüksekokullarının desteklenmesini sağlayacak düzenlemeleri burada
yapabilseydik diyorum. 
Hepinize iyi akşamlar
diliyorum. (MHP sıralarından alkışlar) 
BAŞKAN – Sayın Işık,
teşekkür ediyorum.
Önergeyi oylarınıza
sunuyorum: Kabul edenler... Kabul etmeyenler... Önerge kabul edilmemiştir. 
Diğer önergeyi okutuyorum:
Türkiye Büyük Millet
Meclisi Başkanlığına
Görüşülmekte olan 302 Sıra
Sayılı kanun teklifinin 21. maddesindeki “Organize Sanayi Bölgeleri tarafından
tesis edilen” ifadesinin “tesis edilmiş ve edilecek” şeklinde değiştirilmesini
arz ederiz. 
 Ferit
Mevlüt Aslanoğlu (İstanbul) ve arkadaşları
BAŞKAN – Komisyon önergeye
katılıyor musunuz?
PLAN VE BÜTÇE KOMİSYONU
SÖZCÜSÜ VEDAT DEMİRÖZ (Bitlis) – Katılmıyoruz efendim. 
BAŞKAN – Sayın Hükûmet?
KALKINMA BAKANI CEVDET
YILMAZ (Bingöl) – Katılmıyoruz Sayın Başkan. 
BAŞKAN – Kim konuşacak?
MEHMET AKİF HAMZAÇEBİ
(İstanbul) – Sayın Aylin Nazlıaka.
BAŞKAN – Sayın Nazlıaka,
buyurun. (CHP sıralarından alkışlar) 
AYLİN NAZLIAKA (Ankara) -
Sayın Başkan, ismim Aylin, soyadım Nazlıaka.
BAŞKAN – Öyle mi efendim?
Biz de genellikle soyadıyla hitap ediyoruz, “Sayın Nazlıaka” dedim ben de. 
Buyurun Hanımefendi.
AYLİN NAZLIAKA (Ankara) –
Sayın Başkan, değerli milletvekilleri; öncelikle yüce heyetinizi saygıyla
selamlarım.
Genel Kurulun kapanmasına
üç gün kala görüşmekte olduğumuz torba yasayla ilgili olarak sağduyusu olan
bazı milletvekillerimiz görüş bildirdiler. Ama ben de bu kadar önemli kanun
maddelerinin, âdeta yangından mal kaçırırcasına, üstelik de gecenin bu
saatinde, çok da verimli olmayan bir çalışma ortamında şu anda tartışılıyor
olmasını özellikle tekrar bilgilerinize sunmak istiyorum ve de bu yasaları
değiştirirken bizler acaba, sizler acaba sivil toplum örgütlerine sordunuz mu,
onların görüşlerini aldınız mı; akademisyenlerle görüştünüz mü, onların görüşünü
aldınız mı? Toplumsal bir mutabakat sağlandığını düşünüyor musunuz da bu
maddeleri bugün Meclis gündemine getiriyorsunuz? Tabii, bunu da bir kez daha
sizleri düşünmeye davet edecek şekilde hatırlatmak istiyorum.
Evet, değerli
milletvekilleri, ben, kanunun 21’inci maddesi, yani organize sanayi
bölgeleriyle ilgili olan maddeye yönelik olarak söz almış bulunuyorum, bu
konuda verdiğimiz önergeye yönelik olarak söz almış bulunuyorum. Az önce Sayın
Hatip zaten bu maddenin Anayasa’nın 46’ncı maddesine aykırılığı konusunda görüş
bildirdi, Cumhuriyet Halk Partisi adına Grup Başkan Vekilimiz de görüşünü
bildirdi. O nedenle, ben, konuya biraz daha farklı bir perspektiften bakarak
organize sanayi bölgelerinin şu an içinde bulunduğu sorunlara dikkatinizi
çekmek istiyorum. 
Hiç şüphesiz organize
sanayi bölgeleri ekonomimizin can suyudur, çok önemli bir istihdam yaratır
organize sanayi bölgeleri ancak maalesef AKP döneminde artan girdi ve enerji
fiyatları, yüksek vergiler, bürokratik engeller ve altyapı eksiklikleri
sanayiciyi bıktırmış durumdadır değerli milletvekilleri. Türkiye’de sanayi
âdeta ucuz ara malı ithalatına teslim olmuş durumdadır. Kendi yağıyla
kavrulmaya çalışan OSB’lerin yaşadığı sorunların daha iyi anlaşılması için size
bir örnek vermek istiyorum ve bu örnek, hemen yanı başımızda, Meclise 60-70
kilometre uzakta olan bir organize sanayi bölgesinin yaşadığı sorunla
ilgilidir, dünyanın 17’nci büyük ekonomisi olan bir ülkenin başkentinde yaşanan
bir sorunla ilgilidir. Eğer başkentte böyle sorunlar yaşanıyorsa artık diğer
illerde ne tip sorunlar yaşanıldığı konusundaki takdirleri sizlere bırakıyorum.
Ankara’nın yanı başında faaliyet gösteren Başkent OSB, Ankara Sanayi Odası 2.
OSB, Anadolu OSB, Madenî Dökümcüler İhtisas OSB’nin bağlantı yolları hâlen
bitirilmemiştir. Bu OSB’lerimizde arıtma tesisi bulunmamaktadır. Bir OSB’nin
tek başına arıtma tesisi kurması hiç şüphesiz büyük bir maliyet
gerektirmektedir. OSB’lerimizin ortak arıtma tesisi kurması için gereken
bağlantı kolektörleri yoktur. Daha vahimi, saydığım bu sanayi bölgelerimizde
şebeke suyu mevcut değildir. 
Buradan Ankara Büyükşehir
Belediye Başkanına da seslenmek istiyorum: Sayın Gökçek, lütfen, artık,
kürtajla, sanatçılarla uğraşmayı bıraksın, Ankara’nın asli sorunlarına
değinsin. 
Ancak geçen hafta Ankara’da
yaşanan vahim göçük olayıyla ilgili olarak kendisi bizlere bir eleştiri
yapmıştır ve eleştiriyi yaparken bizlere “geri zekâlı” gibi bir sıfat
yakıştırmıştır. Tabii, her söz sahibine aittir ve ben böylesine bir üslubun bir
devlet temsilcisine yakışmadığını düşünüyorum. Onun için kendisine aynı dille
cevap vermeyi uygun bulmuyorum ancak Sayın Gökçek’i tekrar OSB’lerin
sorunlarına eğilmeye davet ediyorum. 
Şimdi kendisi belki şunu
söyleyecektir: “Biz OSB’lerle ilgili bir protokol imzaladık.” Ancak, maalesef,
bu protokolü imzalamanın üzerinden bir yıl kadar bir süre geçmiştir ama bu bir
yıllık süre içerisinde herhangi bir gelişme olmamıştır değerli milletvekilleri.

Şimdi size bir örnek daha
vermek istiyorum fakat sürem çok daraldı, hemen hızlıca Polatlı OSB’de yaşanan
bir sorundan bahsetmek istiyorum: Polatlı OSB mücavir alan dışındayken EPDK ile
doğal gaz anlaşması imzalıyor. İlerleyen tarihlerde OSB’nin bulunduğu bölge
belediye mücavir alanı içine dâhil ediliyor. 
İsmim nedeniyle bir on
saniye zaman istiyorum sizden, ismimle ilgili açıklama yaptım. 
FERİT MEVLÜT ASLANOĞLU
(İstanbul) – Vermez, vermez. Sen git oraya anlat, bitir oraya anlat. Vermez.
BAŞKAN – Buyurun efendim,
bitirin. 
AYLİN NAZLIAKA (Devamla) –
Teşekkür ederim. 
(Mikrofon otomatik cihaz
tarafından kapatıldı)
MUSTAFA ELİTAŞ (Kayseri) –
Başkanım vaz mı geçtiniz yoksa? 
BAŞKAN – Süreniz tamam
Sayın Nazlıaka, çok teşekkür ediyorum. 
MUSTAFA ELİTAŞ (Kayseri) –
Sistem müsaade etmiyor.
BAŞKAN – Değerli
arkadaşlar, şimdi önergeyi oylarınıza sunuyorum…
AYLİN NAZLIAKA (Ankara) –
Size bir konuyu anlatacaktım ama bir on saniye bile… (CHP sıralarından
alkışlar)
MUSTAFA ELİTAŞ (Kayseri) –
Başkan verdi ama sistem müsaade etmedi.
BAŞKAN – Kabul edenler…
Kabul etmeyenler… Önerge kabul edilmemiştir.
21’inci maddeyi oylarınıza
sunuyorum: Kabul edenler… Kabul etmeyenler… 21’inci madde kabul edilmiştir.
Bu şekilde birinci bölümde
yer alan maddelerin oylamaları tamamlanmıştır. Sayın milletvekilleri, şimdi
ikinci bölümün görüşmelerine başlıyoruz. 
İkinci bölüm 22 ile 42’nci
maddeleri kapsamaktadır. 
İkinci bölüm üzerinde söz
isteyen, Cumhuriyet Halk Partisi Grubu adına Kazım Kurt, Eskişehir
Milletvekili. 
Sayın Kurt, buyurun. (CHP
sıralarından alkışlar)
Süreniz on dakika. 
CHP GRUBU ADINA KAZIM KURT
(Eskişehir) – Sayın Başkan, sayın milletvekilleri; 302 sıra sayılı Kanun
Teklifi’nin…
HAYDAR AKAR (Kocaeli) – Bir
dakika Kazım Bey, bir dakika… Başlamayın. 
Sayın Başkan…
BAŞKAN – Buyurun. 
Beyler, lütfen Hatibi
dinleyelim, sessiz olalım, lütfen…
FERİT MEVLÜT ASLANOĞLU
(İstanbul) – Kazım Ağabey, bekle.
KAZIM KURT (Devamla) –
Evet, bekliyorum. 
BAŞKAN – Buyurun. 
FERİT MEVLÜT ASLANOĞLU
(İstanbul) – Sayın Başkan, süreyi durdurun, biraz bekleyelim. 
BAŞKAN – Tamam, beklesin de
başlatalım. 
HAYDAR AKAR (Kocaeli) –
Bekleyelim, arkadaşlar çıksınlar, evlerine gitsinler. Biz devam ederiz, onlar
çıksın. 
BAŞKAN – Sakin olun, sakin
olun…
Sayın Kurt, buyurun
efendim. 
KAZIM KURT (Devamla) –
Sayın Başkanım, teşekkür ediyorum. 
İkinci bölümle ilgili söz
almış bulunuyorum. Değerli arkadaşlarımız dinlerlerse, ne yaptığımızı, neyi,
nasıl yanlış yaptığımızı ortaya koymaya çalışacağım. 
Bir kere, torba yasa temel
yasa olarak görüşülür mü, görüşülmez mi; bunu İç Tüzük’e bakınca hepimizin çok
net bir biçimde görmesi lazım. Ama nedendir bu acele? Bu yasayla 32 tane yasada
değişiklik yapıyoruz ve 32 tane değişik yasada yaptığımız bu değişikliği temel
yasa olarak Mecliste tartışıyoruz; bu, İç Tüzük’e aykırı bir uygulamadır,
Meclis Başkanlığının bu konuda biraz daha dikkatli olması gerekir. Üstelik, şu
anda değiştirmekte olduğumuz bu 32 adet yasanın 23 tanesi AKP döneminde
yapılmış yasadır. 
Yani yanlış yasa
yapmışsınız, yanlış uygulamalar yapmışsınız ve bu yanlışlıkları şimdi torba
yasayla gidermeye çalışıyoruz. 
Sayın Başkanım, sayın
milletvekilleri; bu bölümdeki yasa maddelerinin pek çoğu değişik konularla
ilgili olmakla beraber, bundan sonrakilerin ciddi bir kısmı üniversite ve Seçme
Yerleştirme Merkeziyle ilgili bir değerlendirme yapılması gerektiğini ortaya koyuyor.
Değerli arkadaşlar,
Türkiye’de şimdiye kadar üniversite sınavlarında ya da kamunun el attığı diğer
sınavlarda çok büyük bir sıkıntı yaşanmamıştı ama ne yazık ki bu dönemde bu
ciddi bir sıkıntı hâline geldi. Şimdi, bu 22’nci maddeden itibaren başladığımız
uygulamaları tek tek değerlendirmeye çalışacağım. 
Bir kere, elektrik dağıtım
şirketleri ile elektrik üretim şirketlerinin denetlenmesi konusunda farklı
uygulamalar getirmekteyiz. Bu, yasanın kendi içinde çelişkisini ortaya koyuyor.
22’nci maddede elektrik dağıtım tesislerinin iyileştirilmesi, güçlendirilmesi,
genişletilmesi ve bunların denetlenmesiyle ilgili çalışmayı yapma yetkisini
farklı yere veriyoruz, 29’uncu maddede ise farklı yere veriyoruz. Bu çelişkiyi
gidermenin yolu nedir, bunu değerlendirmek lazım. Enerji Piyasası Denetleme
Kurulu denetleyemiyor da Bakanlık mı denetleyecek ya da Bakanlık, bu piyasayı
denetlerken yeni bir şirket kurmak suretiyle bunu da mı özelleştirecek? Bu
tartışmayı bu bölümde yapmamız gerekiyor. Türkiye'nin tüm çelişkilerini aynı
yasada, aynı torbada toplayabilmek, bayağı, oldukça büyük bir maharet diye
değerlendiriyorum. 
Yine, bu bölümde, Başkent
Doğalgazla ilgili belki yarın arkadaşımız daha ayrıntılı bir açıklama yapacak
ama onunla ilgili eksik kalan bölümleri de buraya getirip koymuşsunuz. 
Özellikle son dönemlerde
ekonominin iyi idare edilememesinden dolayı 4325 ve 5084 sayılı yasalarla arazi
tahsis edilen yatırımcıların bu işleri yarım bırakmasından kaynaklanan bir
ciddi sıkıntı bu yasayla giderilmeye çalışılıyor amma bu doğru ve uygulanabilir
bir mantıkla çözülemediği için sizin şimdiye kadar uyguladığınız teşvik
politikalarının ne kadar yanlış olduğu bir kez daha ortaya çıkıyor. 
Özellikle teşviklerin ve
uygulanma sisteminin doğru olmamasından kaynaklanan yatırım yanlışlıkları
Türkiye’yi ciddi anlamda millî servet kaybına ve istihdam kaybına uğratmıştır.
Bunu toparlamak, bunu toparlamanın formülünü bulmak sadece bugün buraya
getirdiğiniz yasayla mümkün olmaz çünkü burada bazı yatırımcıları, tekrar
kendilerini görevlendirmek suretiyle kurtarma, kollama çalışması hissediliyor.
Bunun da sayısı yüz elli civarında bir firmadır ki bu firmaların kim olduğu,
kimler olduğu Komisyonda da sorduğumuz hâlde tam anlamıyla yanıtlanamamıştır.
Değerli arkadaşlarım, bu
yasada, devamında yargı hizmetlerini hızlandırma adına bazı uygulamalar
getirilmek istenmekte ve Borçlar Kanunu’nun bazı maddelerinin uygulanmaması
gibi bir düzenleme yapılmaktadır. Oysa yargı hizmetlerinin hızlandırılmasıyla
değil, İktidarınız yargı hizmetlerinin ortadan kaldırılmasıyla meşgul.
Türkiye’de yüzlerce adliye kapatılmış ve bu kapatılan adliyelerde yargı
hizmetlerinin hızlandırılma ihtimali ortadan kalkmıştır. Bunlar içerisinde
Eskişehir’de de, bizim seçim bölgemizde de üç tane adliye kapatılmaktadır ve bu
kapatılan üç adliyenin hizmet ettiği kişi sayısı 35 bin civarındadır. 
Sayın milletvekilleri, bu
yasada esas değerlendirmeye tabi tutmamız gereken bazı yeni uygulamalar var.
Bunlardan bir tanesi 36’ncı maddede. Organize sanayi bölgelerinde özel mesleki
ve teknik okullar kurulmasına imkân sağlayan bir uygulama ve bu imkân bazı
özelleştirmelerle düzgün işlemeyen eğitim sisteminin çok daha farklı bir
noktaya gitmesine neden olacaktır. Ama
gerçek anlamıyla bir ara eleman yetiştirmesinin formülünü sağlar mı? Net
olarak değerlendirme şansı söz konusu değil.
Yine, bu bölümde ÖSYM’nin
ciddi anlamda değerlendirilmesi ve izlenmesi gerektiği kanaatindeyim çünkü
Türkiye’deki sınav güvenliği ihlal edilmiştir. Bu sınav güvenliğini
sağlayamayan ÖSYM, şimdi bir de şirket kurmak suretiyle bu sınavı o özel
şirketine yaptırmak gibi bir çaba içerisinde olacak ve bu uygulamayı burada
göreceğiz.
Şimdi, eğer biz bunu
engelleme şansını yakalayamaz isek sınav güvenliği konusunda hiç kimsenin
garantisinin olmayacağı kesin olarak ortaya çıkmaktadır.
Yine, bu konuda belki de
tüm yasalarda bir istisna getirmeye çalıştığımız ve alışkanlık hâline
getirdiğimiz Kamu İhale Kurumunun yeni bir istisnası daha ortadadır. Sınavla
ilgili bu şirketin yapacağı işlemlerin tamamı Kamu İhale Kanunu’ndan muaf olacaktır
ve üstelik her yasada işi biraz daha azalan Kamu İhale Kurumunun başkan
yardımcısı sayısı da 3’ten 4’e çıkarılmaktadır. Böyle bir garip uygulamayla da
karşı karşıyayız. 
Yine her dönemde ve her
yasada gerçekleştirmeye çalıştığınız Sayıştay denetiminden kaçma işi bu bölümde
de ciddi anlamda gündeme gelmektedir. Sayıştayın idareyi denetleme ihtimalini
de ortadan kaldıracak uygulamaları yeniden gündeme getiriyor ve uygulamaları
düzenlemeye çalışıyorsunuz. 
Biz, bu yasada sadece adli
sicil belgelerinin alınmasındaki ödemelerin ortadan kaldırılması noktasında
doğru bir yaklaşım olduğunu değerlendiriyoruz ve yine Türkiye’deki sınav
sistemiyle ilgili, bu en son polis akademisindeki sınavlarla ilgili de sorulan
soruların tekrar gündeme getirilerek değerlendirilmesi gerektiğini
belirtiyorum. 
Bu bölümdeki maddelerin
değerlendirmesini arkadaşlarımız yapacak, gerçekleştirecek ve biz de bu
değerlendirmeyi hep birlikte yapmış olacağız diyorum, saygılar sunuyorum. (CHP
sıralarından alkışlar) 
BAŞKAN – Teşekkür ederim
Sayın Kurt. 
Gruplar adına ikinci
konuşmacı, Milliyetçi Hareket Partisi Grubu adına Erkan Akçay, Manisa
Milletvekili. 
Sayın Akçay, buyurun. (MHP
sıralarından alkışlar) 
MHP GRUBU ADINA ERKAN AKÇAY
(Manisa) – Sayın Başkan, değerli milletvekilleri; 302 sıra sayılı kanun
teklifinin ikinci bölümü üzerine Milliyetçi Hareket Partisi Grubu adına söz
aldım. Muhterem heyetinizi saygıyla selamlıyorum. 
Değerli milletvekilleri, bu
kanun teklifinde, tabii özellikle ikinci bölümde, 20 çeşit maddede çok önemli
konular yer almakla birlikte bu on dakikalık süre içerisinde özellikle önem
atfettiğim hususlara vurgu yapacağım ve diğer maddeler üzerinde arkadaşlarımız
daha ayrıntılı görüşlerimizi dile getirecekler. 
Bu kanun teklifinde, Enerji
Piyasası Düzenleme Kurumu tarafından yapılması gereken elektrik donatım
şirketlerinin denetim yetkisi Enerji Bakanlığına devredilmektedir. Bakanlığın
bu denetimi ihtisas sahibi kurum ve kuruluşlara yetki devri suretiyle
yetkilendireceği denetim şirketlerine hizmet almak suretiyle yaptırabileceği
gibi ihtisas sahibi kamu kurum ve kuruluşlarına da yaptırabilecektir. Elektrik
Piyasasının düzenleme ve denetleme görevi kanunla şu an yürürlükte olan
mevzuata göre EPDK’ya verilmiştir. O nedenle Enerji Piyasası Düzenleme
Kurumunun denetim bakımından güçlendirilmesi ve etkinleştirilmesi daha doğru
olurdu fakat tam aksine asıl denetim yapması gereken kurumun denetim yetkisi
elinden alınmaktadır. Bu kesinlikle yanlış bir düzenlemedir. Elektrik
dağıtımının özelleştirilmesi Elektrik Piyasası Kanunu’nda öngörülen ucuzluğu
getirmemiştir aksine elektrik tarifeleri, hizmet bedelleri ve diğer
düzenlemelerle pahalılık getirmiş tüketiciden dağıtım şirketlerine mali kaynak
aktarmanın âdeta yasal kılıfını oluşturmuştur. Tüketici tarifeleri 2008-2011
yılları arasında mesken abonelerinde yüzde 91, kalkınmada öncelikli illerdeki
mesken abonelerinde yüzde 104 oranında, tarımsal sulama ve alçak gerilim sanayi
abonelerinde yüzde 85 oranında artmıştır. Elektrik özelleştirme stratejisinin
uygulanmaya başlandığı Aralık 2007’den 2011’e kadar olan dönemde dağıtım hizmet
bedeline yüzde 142, perakende hizmet bedeline yüzde 155, kamunun elindeki
iletim hizmet bedeline yüzde 124 zam yapılmıştır. Bu dönemde enflasyon yüzde 34
artarken dağıtım şirketleri enflasyonun yaklaşık 4 katı oranında zamlı tahsilat
yapmıştır. 
Enerji Piyasası Düzenleme
Kurulu elektrik kesme bağlama bedelini her yılın eylül ayı elektrik piyasası
endeksi veya elektrik piyasası endeksi yoksa tüketici fiyatları endeksi değişim
oranlarını göz önüne alarak belirlemek zorundadır. Ancak 2010 yılında enflasyon
yüzde 6 olarak gerçekleşirken elektrik kesme, bağlama bedeli 2011 yılı için
EPDK tarafından yüzde 68 artırılarak tüketicilerden fazladan 55 milyon lira
elektrik şirketlerine aktarılmıştır. 
2010 yılı sonuna kadar 12,5
lira olan sayaç sökme ve takma bedeli 2011’de 37 liraya çıkartılarak dağıtım
şirketlerine büyük bir kazanç sağlanmıştır. Dağıtım şirketleri 2011 yılı için
sayaç sökme ve takma bedellerini âdeta bir yaptırım aracı gibi kullanmış ve bir
anlamda, abone sayacının değişimine vatandaşları rıza göstermeye zorunlu
bırakmıştır. 
Elektrik dağıtım
şirketlerince 2010 yılında 7 milyon 800 bin aboneden 102 milyon lira elektrik
kesme-bağlama bedeli alınmıştır. Elektrik dağıtım şirketlerince 2011 yılı ve
2012 Mayıs ayı itibarıyla sökülen toplam sayaç sayısı 2 milyon 317 bin adettir.
Bu sayaçların yerine yeni sayaçların takılma bedeli olarak elektrik
abonelerinden 102 milyon lira tahsil edilmiştir. 
Dağıtım sistemindeki kayıp
kaçak oranı 2009 yılında Almanya’da yüzde 5, Türkiye’de yüzde 15 olarak
gerçekleşmiştir. Kayıp kaçak oranının azaltılması elektrik özelleştirmelerine
gerekçe olarak gösterilmiştir ancak özelleştirmeler sonucunda elektrikteki
kayıp kaçak oranı düşmemiş aksine artmıştır. Elektrik kayıp kaçak oranı 2010
yılında yüzde 14,7’dir. 2011 yılında ise iletim kaybı yüzde 2, kayıp kaçak
oranı yüzde 16’dır. 2011 dağıtım kayıp kaçak miktarı ise yaklaşık 28 milyon
megavat saattir. 2011 yılındaki kayıp kaçak bedeli olarak tüketicilerden
fazladan -lütfen dikkat buyurun- 3 milyar 300 milyon lira tahsilat yapılmıştır.
Değerli milletvekilleri, bu
kanun teklifine bakınca “Deveye boynun eğri” demişler, deve de “nerem doğru
ki.” diye cevap vermiş. Bu düzenlemelere doğru diyebilen bir arkadaşımız var
mıdır, doğrusu merak ediyorum. Hakikaten bu maddelerin pek çoğu da savunması
oldukça zor düzenlemelerdir.
Devlet engellilerin
yeteneği ve potansiyeli doğrultusunda gelişmelerini, eşit fırsatlara sahip
olmalarını güvence altına almak, onların ekonomik ve sosyal refahını sağlamak
zorundadır. Oysa Türkiye’de yaklaşık 8,5 milyon engelli vatandaşımız eğitimden
sağlığa, istihdamdan ulaşıma kadar her alanda çok sayıda sorun yaşamaktadır.
Engelli vatandaşlarımızla ilgili en son çalışma Milliyetçi Hareket Partisi
Hükûmeti döneminde Türkiye Özürlüler Araştırması 2002’de yapılmıştır. Zamanın
Devlet İstatistik Enstitüsü tarafından 2002 yılında yapılan Türkiye Özürlüler
Araştırması 2002 de ülkemizdeki engellerin sayısal durumu tespit edilmiştir. Bu
araştırmanın sonuçlarına göre ülkemizde 8 milyon 432 bin engelli vatandaşımız
engelli olarak yaşamını sürdürmektedir. Bunun genel nüfusa oranı yüzde
12,29’dur. Engellilerin yüzde 36’sı okuma yazma bilmemekte, yüzde 77’si de iş
gücüne dâhil değildir.
Devlet Personel Başkanlığı
Ağustos 2011 verilerine göre kamuda istihdam edilen engelli vatandaşlarımızın
sayısı 21 bin kişidir, açık bulunan engelli kadrosu ise 23.300 kişidir. En son
kanun hükmünde kararnamelerle kurulan bakanlıklardaki boş engelli kadrosu da bu
rakamlara dâhil değildir. Dolayısıyla, kamudaki boş engelli kadro sayısı çok
daha fazladır. Yine, 2011 yılı eylül ayı sonu itibarıyla özürlü kontenjan açığı
bulunan özel sektör iş yeri sayısı 4.272’dir. Aile ve Sosyal Politikalar Bakanı
16 Aralık 2011 tarihinde yaptığı açıklamada Özürlü Memur Seçme Sınavı sonucuna
göre 20 bin engellinin işe yerleştirileceğini söylerken aynı Bakanlığın
Müsteşarı 27 Nisan 2012 tarihinde Özürlü Memur Seçme Sınavı sonucuna göre 7 bin
engellinin işe yerleştirileceğini ifade etmiştir. Sayın Bakan 20 bin diyor,
Müsteşar 7 bin olarak ifade ediyor. Yine, Çalışma Bakanı Sayın Faruk Çelik ise
4 Nisan 2012 tarihinde Meclis Genel Kurulunda yaptığı açıklamada 3.512
engellinin özürlü sınavıyla, ÖMSS sınavıyla işe yerleştirileceğini
açıklamıştır. Dolayısıyla her yetkili, her Bakan kendi kafasına göre açıklama
yapmaktadır. Buradan Hükûmete ve yetkili, sorumlu bakanlara sesleniyorum.
Lütfen engelli vatandaşlara verdiğimiz sözü tutunuz ve 20 bin engelliyi işe
yerleştiriniz. 
Bu teklifin 32’nci
maddesiyle engellilerin erişebilirliği konusunda yapılacak çalışmalara ilişkin
5378 sayılı Kanun’la öngörülen yedi yıllık süre 7 Temmuz 2012 tarihinde
dolacağından bir yıl uzatılarak sekiz yıla çıkarılmaktadır. 5378 sayılı
Kanun’un geçici 2’nci ve geçici 3’üncü maddeleriyle engellilerin çevresel ve
toplu ulaşımıyla ilgili düzenlemeleri yapmak için…
(Mikrofon otomatik cihaz
tarafından kapatıldı) 
ERKAN AKÇAY (Devamla) –
…kamu kurumları ve belediyelere yedi yıl süre verilmiştir. Ancak bu süre içinde
kamu kurumları ve belediyeler üzerlerine düşen görevleri yapmamışlardır. 
Devamını inşallah madde
üzerinde görüşmek üzere hepinize saygılar sunuyorum. (MHP sıralarından
alkışlar) 
BAŞKAN – Teşekkür ederim
Sayın Akçay. 
Başka söz talebi? Yok. 
Şahıslar adına söz talebi?
Yok. 
Soru-cevap? Yok. 
İkinci bölüm üzerindeki
görüşmeler tamamlanmıştır. 
Beş dakika ara veriyorum. 

Kapanma Saati: 01.13

BEŞİNCİ OTURUM
Açılma Saati: 01.16
BAŞKAN: Başkan Vekili Mehmet SAĞLAM
KÂTİP ÜYELER: Mine LÖK BEYAZ (Diyarbakır), Tanju ÖZCAN (Bolu)

BAŞKAN – Sayın
milletvekilleri, Türkiye Büyük Millet Meclisinin 125’inci Birleşiminin Beşinci
Oturumunu açıyorum.
302 sıra sayılı Kanun
Teklifi’nin görüşmelerine kaldığımız yerden devam edeceğiz.
Komisyon?.. Yok. 
Ertelenmiştir. 
Kanun tasarı ve teklifleri
ile komisyonlardan gelen diğer işleri sırasıyla görüşmek üzere, alınan karar
gereğince 28 Haziran 2012 Perşembe günü
saat 14.00’te toplanmak üzere birleşimi kapatıyorum. 

Kapanma Saati:
01.17




