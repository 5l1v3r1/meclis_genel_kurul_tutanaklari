



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 89’uncu
Birleşim 
12 Mayıs 2016 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


 İÇİNDEKİLER





I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.-
GÜNDEM DIŞI KONUŞMALAR
A)
Milletvekillerinin Gündem Dışı Konuşmaları
1.- Osmaniye
Milletvekili Mücahit Durmuşoğlu’nun, 14 Mayıs Dünya Çiftçiler Günü’ne ilişkin
gündem dışı konuşması
2.- İstanbul
Milletvekili Filiz Kerestecioğlu Demir’in, parlamenter demokrasiye yapılan
darbelere ilişkin gündem dışı konuşması
3.-
Niğde Milletvekili Ömer Fethi Gürer’in, Niğde ilinin sorunlarına ilişkin gündem
dışı konuşması

V.-
AÇIKLAMALAR
1.-
Denizli Milletvekili Cahit Özkan’ın, sadece iktidarın değil muhalefetin de
siyasetüstü bir anlayışla millî ve yerli politikalara sahip çıkma zorunluluğu
olduğuna ilişkin açıklaması
2.-
Balıkesir Milletvekili Ahmet Akın’ın, 13 Mayıs 2014’te Soma’da yaşanan maden
kazasının 2’nci yıl dönümüne ilişkin açıklaması
3.-
İstanbul Milletvekili Mehmet Bekaroğlu’nun, ÇAYKUR’un sezonun başında kota ve
kontenjan uygulamasına başladığına ve çay alım fiyatlarının açıklanmadığına
ilişkin açıklaması
4.-
İstanbul Milletvekili Didem Engin’in, 10-16 Mayıs Engelliler Haftası’na ilişkin
açıklaması
5.-
Bursa Milletvekili Erkan Aydın’ın, Bursa Sırameşeler Sevgievlerinde küçük çocuklara
yönelik cinsel istismar iddialarına ve yetkililerin bir an önce harekete
geçmesini talep ettiğine ilişkin açıklaması
6.-
Artvin Milletvekili Uğur Bayraktutan’ın, Sarp Sınır Kapısı’nda yaşanan
sorunlara ilişkin açıklaması
7.-
İstanbul Milletvekili Hurşit Yıldırım’ın, Cumhuriyet Halk Partisi Genel Başkanı
Kemal Kılıçdaroğlu’nun bazı ifadelerine ilişkin açıklaması
8.-
İstanbul Milletvekili Mahmut Tanal’ın, Türkiye Büyük Millet Meclisi Bilgi İşlem
Daire Başkanlığına atanan Yavuz Emir Beyribey’in AKP Kars Milletvekili Yusuf
Selahattin Beyribey’in oğlu olduğu iddiasının doğru olup olmadığını öğrenmek
istediğine ilişkin açıklaması
9.-
Mersin Milletvekili Aytuğ Atıcı’nın, Nizip Mülteci Kampı’nda 30 çocuğa tecavüz
edildiği haberine ilişkin açıklaması
10.-
Kayseri Milletvekili Çetin Arık’ın, Kayseri’nin Yeşilhisar ilçesinin birçok
köyünde don nedeniyle elma üreticilerinin mağdur olduğuna ilişkin açıklaması
11.-
İzmir Milletvekili Musa Çam’ın, laik bilimsel eğitimin Türkiye'nin geleceği
açısından önemli olduğuna ilişkin açıklaması
12.-
Çanakkale Milletvekili Bülent Öz’ün, Çanakkale savaşlarının 101’inci yıl
dönümünde düzenlenen 57’nci Alay Vefa Yürüyüşü’ne katılan öğrencilere
konakladıkları Çanakkale Millî Bilinç Kampı’nda silahlı atış talimi
yaptırıldığı iddialarının doğru olup olmadığını öğrenmek istediğine ilişkin
açıklaması
13.-
Hatay Milletvekili Fevzi Şanverdi’nin, Cumhuriyet Halk Partisi Genel Başkanı
Kemal Kılıçdaroğlu’nun bazı ifadelerine ilişkin açıklaması
14.-
Erzurum Milletvekili Orhan Deligöz’ün, Cemaat-i İslami Partisi lideri Rahman
Nizami’nin idam edilmesini kınadığına ve Cumhuriyet Halk Partisi Genel Başkanı
Kemal Kılıçdaroğlu’nun bazı ifadelerine ilişkin açıklaması
15.-
Mersin Milletvekili Baki Şimşek’in, 10-16 Mayıs Engelliler Haftası’na, buğday ve
mısır taban fiyatlarının açıklanmadığına ve Avrupa Birliğinden sorumlu Bakandan
vize muafiyeti konusunda bir açıklama beklediğine ilişkin açıklaması
16.-
Bursa Milletvekili Bennur Karaburun’un, Cumhuriyet Halk Partisi Genel Başkanı
Kemal Kılıçdaroğlu’nun bazı ifadelerine ilişkin açıklaması
17.-
Diyarbakır Milletvekili İdris Baluken’in, 13 Mayıs 2014’te Soma’da yaşanan
maden kazasının 2’nci yıl dönümüne, 12 Mayıs Hemşireler Günü’ne, Hükûmetin
“sağlıkta özelleştirme” adı altında yürüttüğü politikalardan vazgeçmesi
gerektiğine, Demokratik Bölgeler Partisi Eş Genel Başkanı Kamuran Yüksek’in
gözaltında tutulmaya devam edilmesine ve demokratik tepkisini ortaya koyması
nedeniyle halka karşı yapılan faşizan uygulamaları kınadığına ilişkin
açıklaması
18.-
Ankara Milletvekili Levent Gök’ün, 13 Mayıs 2014’te Soma’da yaşanan maden
kazasının 2’nci yıl dönümüne, 12 Mayıs Hemşireler Günü’ne ve AKP Grubu ile
Cumhurbaşkanının Cumhuriyet Halk Partisi Genel Başkanına söz söyleme hakları
olmadığına ilişkin açıklaması
19.-
Manisa Milletvekili Erkan Akçay’ın, millî menfaati ilgilendiren süreçlerin iç
politika malzemesi yapılmasının olumsuz sonuçlara yol açabileceğine ve 12 Mayıs
Hemşireler Günü’ne ilişkin açıklaması
20.-
Aksaray Milletvekili İlknur İnceöz’ün, 12 Mayıs Hemşireler Günü’ne, Cumhuriyet
Halk Partisi Genel Başkanı Kemal Kılıçdaroğlu’nun bazı ifadelerine ve herkesin
bulunduğu makamın, ve sorumluluğunun hakkını yerine getirecek şekilde açıklama
yapması gerektiğine ilişkin açıklaması
21.-
Aksaray Milletvekili İlknur İnceöz’ün, Ankara Milletvekili Levent Gök’ün
yerinden sarf ettiği bazı ifadelerine ilişkin açıklaması

VI.-
SATAŞMALARA İLİŞKİN KONUŞMALAR
1.-
Diyarbakır Milletvekili İdris Baluken’in, Aksaray Milletvekili İlknur İnceöz’ün
yaptığı açıklaması sırasında Halkların Demokratik Partisi Grup Başkanına
sataşması nedeniyle konuşması
2.-
Ankara Milletvekili Levent Gök’ün, Aksaray Milletvekili İlknur İnceöz’ün
yaptığı açıklaması sırasında şahsına sataşması nedeniyle konuşması

VII.-
OTURUM BAŞKANLARININ KONUŞMALARI
1.-
Oturum Başkanı TBMM Başkan Vekili Pervin Buldan’ın, Başkanlık Divanı olarak 12
Mayıs Hemşireler Günü’nü kutladıklarına, 13 Mayıs 2014’te Soma’da yaşanan maden
kazasında yaşamını yitirenler başta olmak üzere bütün işçi ve emekçilere
Allah’tan rahmet dilediklerine ve Demokratik Bölgeler Partisi Eş Genel Başkanı
Kamuran Yüksek’in bir an önce serbest kalması gerektiğini düşündüğüne ilişkin
konuşması

VIII.-
BAŞKANLIĞIN GENEL KURULA SUNUŞLARI
A)
Meclis Araştırması Önergeleri
1.-
Ankara Milletvekili Zühal Topcu ve 20 milletvekilinin, eğitimli işsizlerin
karşılaştıkları sorunların araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/202)
2.-
Ankara Milletvekili Zühal Topcu ve 19 milletvekilinin, öğretmenlerin sorunlarının
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/203)
3.-
Muğla Milletvekili Mehmet Erdoğan ve 23 milletvekilinin, Rusya’yla yaşanan kriz
sebebiyle yaş sebze ve meyve üreticilerinin yaşadıkları sorunların
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/204)





IX.- ÖNERİLER
A)
Siyasi Parti Grubu Önerileri
1.-
MHP Grubunun, Grup Başkan Vekilleri Manisa Milletvekili Erkan Akçay ile İzmir
Milletvekili Oktay Vural tarafından, başta 13 Mayıs 2014 tarihindeki Soma maden
faciası olmak üzere maden kazalarının araştırılarak iş sağlığı ve iş güvenliği
tedbirlerinin görüşülmesi ve 24’üncü Dönem Genel Kurulda görüşülemeyen Manisa'nın
Soma ilçesinde başta 13 Mayıs 2014 tarihinde meydana gelen maden kazalarının
araştırılarak bu sektörde alınması gereken iş sağlığı ve iş güvenliği
tedbirlerinin belirlenmesi amacıyla kurulan Meclis Araştırması Komisyonu
raporunun tespit ve önerilerinin değerlendirilmesi, çözüm önerilerinin
tartışılması ve yol göstermesi amacıyla 30/12/2015 tarihinde Türkiye Büyük
Millet Meclisi Başkanlığına verilmiş olan genel görüşme açılmasına ilişkin
önergenin Genel Kurulun 12 Mayıs 2016 Perşembe günkü birleşiminde sunuşlarda
okunmasına ve ön görüşmesinin aynı tarihli birleşiminde yapılmasına ilişkin
önerisi

X.-
YAZILI SORULAR VE CEVAPLARI
1.- İstanbul Milletvekili Mahmut
Tanal'ın, Çankırı'daki üniversite öğrencilerinin barınma sorunlarına ilişkin
Başbakandan sorusu ve Gençlik ve Spor Bakanı Akif Çağatay Kılıç’ın cevabı
(7/3135)
2.- Isparta Milletvekili İrfan Bakır'ın,
üniversite öğrencilerinin barınma sorunlarına ilişkin sorusu ve Gençlik ve Spor
Bakanı Akif Çağatay Kılıç’ın cevabı (7/3257) 
3.- Isparta Milletvekili Nuri Okutan'ın,
bir futbol müsabakasındaki tartışmalı hakem kararlarına ilişkin sorusu ve
Gençlik ve Spor Bakanı Akif Çağatay Kılıç’ın cevabı (7/3258)
4.- Kırklareli Milletvekili Türabi
Kayan'ın, yeni inşa edilen stadyumların isimlendirmelerine ve ismi değiştirilen
stadyumlara ilişkin sorusu ve Gençlik ve Spor Bakanı Akif Çağatay Kılıç’ın
cevabı (7/3259)
5.- Denizli Milletvekili Kazım
Arslan'ın, Kredi ve Yurtlar Kurumuna yapılan burs başvurularına ve öğrencilere
sağlanan burslara, 
Kredi ve Yurtlar Kurumuna yapılan kredi
başvurularına ve öğrencilere sağlanan kredilere,
İlişkin soruları ve Gençlik ve Spor
Bakanı Akif Çağatay Kılıç’ın cevabı (7/3260), (7/3262)
6.- Denizli Milletvekili Kazım
Arslan'ın, Kredi ve Yurtlar Kurumuna yapılan yurt başvurularına ve öğrencilere
sağlanan yurt olanaklarına ilişkin sorusu ve Gençlik ve Spor Bakanı Akif
Çağatay Kılıç’ın cevabı (7/3261)
7.- Tokat Milletvekili Kadim Durmaz'ın,
Erzurum'da yapılması planlanan 2016 Dünya Gençler Curling Şampiyonası'nın
iptaline ilişkin sorusu ve Gençlik ve Spor Bakanı Akif Çağatay Kılıç’ın cevabı
(7/3727)
8.- Niğde Milletvekili Ömer Fethi
Gürer'in, işitme engelliler spor kulüplerinin tesis imkanlarına ilişkin sorusu
ve Gençlik ve Spor Bakanı Akif Çağatay Kılıç’ın cevabı (7/3853)
9.- İzmir Milletvekili Tacettin
Bayır'ın, yeni Anayasa çalışmaları ile ilgili bir açıklamasına ilişkin sorusu
ve Türkiye Büyük Millet Meclisi Başkan Vekili Ahmet Aydın’ın cevabı (7/4736)
12 Mayıs 2016 Perşembe
BİRİNCİ OTURUM
Açılma Saati: 14.00
BAŞKAN: Başkan Vekili Pervin
BULDAN
KÂTİP ÜYELER: Emre KÖPRÜLÜ
(Tekirdağ), İshak GAZEL (Kütahya)
----- 0 -----
BAŞKAN – Sayın milletvekilleri, Türkiye Büyük Millet
Meclisinin 89’uncu Birleşimini açıyorum.
III.- YOKLAMA
BAŞKAN
– Elektronik cihazla yoklama yapacağız.
Yoklama için iki dakika süre vereceğim. 
Sayın milletvekillerinin oy düğmelerine basarak salonda
bulunduklarını bildirmelerini, bu süre içerisinde elektronik sisteme giremeyen
milletvekillerinin salonda hazır bulunan teknik personelden yardım
istemelerini, buna rağmen sisteme giremeyen üyelerin ise yoklama pusulalarını
görevli personel aracılığıyla iki dakikalık süre içerisinde Başkanlığa
ulaştırmalarını rica ediyorum.
Yoklama işlemini başlatıyorum.
(Elektronik cihazla yoklama yapıldı)
BAŞKAN
– Sayın milletvekilleri, toplantı yeter sayısı vardır, görüşmelere başlıyoruz.
Gündeme
geçmeden önce üç sayın milletvekiline gündem dışı söz vereceğim. 
Gündem
dışı ilk söz, Dünya Çiftçiler Günü münasebetiyle söz isteyen Osmaniye
Milletvekili Sayın Mücahit Durmuşoğlu’na aittir. 
Buyurun.
(AK PARTİ sıralarından alkışlar)
Süreniz
beş dakika Sayın Durmuşoğlu. 
IV.-
GÜNDEM DIŞI KONUŞMALAR
A)
Milletvekillerinin Gündem Dışı Konuşmaları
1.- Osmaniye
Milletvekili Mücahit Durmuşoğlu’nun, 14 Mayıs Dünya Çiftçiler Günü’ne ilişkin
gündem dışı konuşması
MÜCAHİT
DURMUŞOĞLU (Osmaniye) – Sayın Başkan, değerli milletvekilleri; 14 Mayıs Dünya
Çiftçiler Günü münasebetiyle gündem dışı söz almış bulunuyorum. Hepinizi
saygıyla selamlıyorum.
Başta
yer fıstığı ve turp olmak üzere birçok tarım ürününde Türkiye'nin âdeta
lokomotifi olan Osmaniye’nin bereketli topraklarında çiftçilik yaparak rızkını
kazanmaya gayret eden ailelerden birinin evladı olarak toprağa her bakımdan hak
ettiği değeri vermek zorunda olduğumuza inanıyorum. Topraktan geldiğimizi,
toprağa gideceğimizi, toprağa döneceğimizi ve hayatımızı topraktan elde
ettiğimiz nimetlerle sürdürdüğümüzü asla unutmamalıyız. 
Türkiye'nin
en önemli güçlerinden biri kendi kendine yetecek bir tarımsal üretim
potansiyeline sahip olmasıdır. Dönemin Başbakanı ve şu anki Cumhurbaşkanımız
Sayın Recep Tayyip Erdoğan’ın önderliğinde bu gerçeği daima göz önünde
bulunduran AK PARTİ hükûmetleri, 2002’den bu yana toprağı berekete dönüştüren
çiftçilerimize, bütün imkânlarını kullanarak sahip çıkmış ve çıkmaya da devam
edecektir. AK PARTİ hükûmetleri döneminde tarım, sosyal bir alandan çok,
iktisadi ve stratejik bir sektör olarak ele alınmış, çiftçilerimizin kronik
sorunlarına çare olacak temel kanunlar çıkarılmıştır. 
AR-GE
için bugüne kadar toplamda 1,4 milyar TL kaynak sağlanmıştır. Dünyanın 3’üncü
büyük tohum gen bankası kurulmuş ve çalışmaları tüm dünya tarafından ilgiyle
takip edilmektedir. Son teknolojiye sahip 13 adet ileri teknoloji araştırma ve
eğitim merkezi açılmış; bitkisel ve hayvansal araştırma ve üretime yönelik 15 merkezin
kuruluş çalışmaları ise hâlen devam etmektedir. 
Türkiye
günümüzde tarım ve gıda ürünleri dış ticaretinde net ihracatçı bir ülkedir.
2003-2015 döneminde tarım ve gıda ürünleri dış ticaretinde toplam 53 milyar
dolar dış ticaret fazlası verdik. Tarımsal ihracatımız 2002 yılında 3,7 milyar
dolardan, 2015 yılında 16,8 milyar dolara yükseldi; dış ticaret dengesi 5,6
milyar dolar olarak gerçekleşti. Türkiye 192 ülkeye 1.681 çeşit tarımsal ürün
ihraç eden bir ülke konumuna geldi. 
Toplam
tarımsal destekler 2002 yılında 1 Milyar 856 milyon TL iken, 2015 yılı sonunda
10 milyar 300 milyon TL olarak gerçekleşmiştir. İktidarımız süresince
hayvancılığa özel önem verdik. 2002 yılında toplam tarımsal destekler
içerisinde hayvancılığa yüzde 3,4 oranında destek verilmekteyken, 2015 yılında
bu oranı yüzde 33’e çıkardık. Vermiş olduğumuz kırsal kalkınma destekleri
sayesinde çiftçilerimizin modern tarıma geçişini sağladık. 
AK
PARTİ’yle birlikte, Türkiye için tarımda yeni bir çağ başlamıştır. Tamamı yerli
teknoloji ve altyapıyla kurulan Tarım Sektörü Entegre Yönetim Bilgi Sistemi
TARSEY, tarımda aklınıza gelebilecek her türlü bilginin entegre edildiği,
izlendiği, planlandığı ve yönetildiği dev bir enformasyon sistemidir. Dünyada
ilk olan bu sistem, tarımla ilgili 42 farklı veri tabanı entegre edilerek
oluşturulmuştur. 32,5 milyon tarım parseli uydu görüntüleriyle belirlenmiş ve
her parsele bir kimlik numarası verilmiş, tarım parsellerine ilişkin tüm
veriler oluşturulan sisteme işlenmiş ve izlenmekte, çiftçilerimizin sorunlarına
anında çözüm üretilebilmektedir. 
Tarımsal
üretimi en çok tehdit eden, tarım arazilerinin bölünmesinin önüne de yine AK
PARTİ hükûmetleri döneminde geçilmiştir. Son on yılda 5 milyon hektar alanda
toplulaştırma çalışması yapılmış, 2 milyon hektar alanda da çalışmalar devam
etmektedir. Hedefimiz, her yıl 1 milyon hektar arazi toplulaştırmak, 2023
yılına kadar 14 milyon hektar alanda arazi toplulaştırmasını tamamlamaktır. 
Sürekli
gündeme gelen ancak bir türlü çözüm üretilemeyen diğer bir konuya da yine AK
PARTİ hükûmetleri çare olmuştur. Doğal afetlerden etkilenen üreticilerin
mağduriyetlerini gidermek üzere, yetmiş yıllık bir rüya olan tarım sigortaları
uygulamasını 2006 yılında başlattık ve başarıyla devam ettiriyoruz. 
Her
dönemde olduğu gibi, 1 Kasım seçimlerinde çiftçilerimizi unutmadık ve öncelikli
vaatlerimizden önemli bir kısmını onlara ayırdık. Allah’a şükür,
vatandaşlarımızın karşısına vermiş olduğumuz sözleri yerine getirmiş olarak
çıkıyoruz. Yemde ve gübrede KDV’yi kaldırdık, küçük ölçekli üretim yapan
çiftçilerimizi destekliyoruz, seracılarımızı desteklemeye devam ediyoruz. Genç
çiftçilerimize proje karşılığı 30 bin TL destek veriyoruz. Tarım ve Kırsal
Kalkınmayı Destekleme Kurumunu 81 ilde kurduk. 
Sayın
milletvekilleri, Türk tarımı artık küresel bir aktördür, bu gücünü daha etkin
kullanmak zorundadır. Tarımsal ekonomik büyüklük açısından 2002’de Avrupa’nın
dördüncü sırasındayken bugün -2008’den bugüne- Avrupa’nın birinci büyük
tarımsal ekonomisi hâline gelmenin gururunu yaşıyoruz. Hedefimiz, 14 milyon
hektar alanda arazi toplulaştırmasını tamamlamış, 8,5 milyon hektar sulanabilir
alanın tamamı modern sulama teknikleriyle suya kavuşmuş, tarımsal hasılası 150
milyar dolara, tarımsal ihracatı 40 milyar dolara ulaşmış, tarımda
sürdürülebilir ve pozitif büyümeye sahip bir Türkiye’dir. 
Tüm
çiftçilerimize emekleri, alın terleri ve Türkiye’ye kazandırdıkları için
teşekkür ediyor, Dünya Çiftçiler Günü’nü kutluyorum. (AK PARTİ sıralarından
alkışlar)
BAŞKAN
– Teşekkür ederiz Sayın Durmuşoğlu. 
Gündem
dışı ikinci söz parlamenter demokrasiye darbeler hakkında söz isteyen İstanbul
Milletvekili Sayın Filiz Kerestecioğlu’na aittir. 
Süreniz
beş dakika.
Buyurun.
(HDP sıralarından alkışlar)
2.- İstanbul
Milletvekili Filiz Kerestecioğlu Demir’in, parlamenter demokrasiye yapılan
darbelere ilişkin gündem dışı konuşması
FİLİZ
KERESTECİOĞLU DEMİR (İstanbul) – Teşekkürler Sayın Başkan. 
Değerli
milletvekilleri, parlamenter siyasette yer alabilmek ne işçi sınıfı ne kadınlar
ne sömürge ulusların mensupları ne de muhalifler için hiç de kolay olmadı. Bu
sıralarda yer almak için tarih boyunca verilen mücadelelerden biraz söz etmek
isterim sizlere. Örneğin, İngiltere’de oy verme ve seçilme hakkı için mücadele
eden Chartist yüzlerce işçi İngiliz askerleri tarafından öldürüldüler. Yine oy
hakkı için örgütlenen Süfrajet kadınlar türlü işkencelere maruz kaldılar.
Türkiye Komünist Partisi üyeleri 1921 yılında acı bir biçimde öldürüldüler.
Amerika’da McCarthy, Büyük Britanya’da Thatcher, Güney Afrika’da Botha
muhalefeti bastırmak için siyasetçileri ve aydınları tutuklattı. Cezayir millî
mücadelesinde 1930’lardan itibaren çok önemli roller oynayan Messali Hac gibi
pek çok siyasetçi Fransız sömürgeciler tarafından tutuklandılar. 
Türkiye’de
siyaset yasağı için bahaneler çoktur. Örneğin, bir dönem en popüler isnat
komünizmdi. Hatırlayanlarınız vardır, “Nazım Hikmet büyük şairdir.” dedi diye
Adalet Partili vekiller Çetin Altan’ı dövmüş, üstüne üstlük Cumhurbaşkanına,
birtakım devlet büyüklerine ve Meclise hakaret ettiği iddiasıyla dokunulmazlığını
kaldırmışlardı. Bu kararı Anayasa Mahkemesi bozunca da Adalet Partililer
teyakkuza geçmişti. Adalet Partisi Vekili Orhan Seyfi “Anayasa Mahkemesinin
kararı komünist propagandaya meydanı boş bırakmak anlamına gelir. Komünizme
karşı olanlar bu karardan irkilmiş, hayrete düşmüştür.” demiştir, tıpkı
bugünlerde bazılarının Anayasa Mahkemesi kararlarını tanımadığı gibi. Ekim 1970
tarihinde Ankara’da yapılan Türkiye İşçi Partisi 4’üncü Büyük Kongresi’nde
alınan kararlar arasında Kürt halkı üzerindeki baskı ve asimilasyon
politikalarının tanımlanması da Anayasa Mahkemesi için parti kapatma gerekçesi
olarak sunuldu. 1971 muhtırası ertesinde Türkiye Kürdistan Demokrat Partisi ve
Devrimci Doğu Kültür Ocaklarında yöneticilik yapan Kürtlerin çoğu tutuklandı. 1980
darbesi ardından tekrar Meclis ve siyasi partiler kapatıldılar. Siyasi parti
liderleri tutuklanarak Zincirbozan’a gönderildi. DEP Mardin Milletvekili Mehmet
Sincar, Batman il yöneticisi Metin Can öldürüldüler. HEP, ÖZDEP birbiri ardına
kapatıldılar. 1994 yılında Demokrasi Partisi milletvekillerinin Mecliste
gözaltına alınmaları demokrasi tarihinde kara bir leke olarak hâlen duruyor.
DEP milletvekilleri Orhan Doğan ve Hatip Dicle 2 Mart 1994’te Meclis çıkışında
sivil polisler tarafından gözaltına alındılar. Bugün Demokratik Bölgeler
Partisi meclisi üyelerinin çoğu tutuklu, 31 belediye eş başkanımız görevden
alındı, 21 belediye eş başkanı tutuklandı. 
Şimdi,
sormak isterim. Dünya bugün artık dilleri, kültürleri yitirmemek için
üzerlerine titrerken, İkinci Dünya Savaşı sonrasında demokratik siyaset
kanallarını güçlendirirken, McCarthyci politikalarla yüzleşirken, Türkiye için
dileğiniz trajedi olarak yaşanmış bu tarihin tekrarı mıdır? Şunu unutmayın ki
işçilere, Kürtlere, muhaliflere demokratik siyaset yollarını kapayanlar adına
ileride ülkemizde çok insan utanacaktır. Dünya bugün artık dilleri, kültürleri
yitirmemek için üzerlerine titriyor. 
Sevgili
Orhan Doğan’ın cenazesine 200 bin kişi katılmıştı. Dünyada cenazesine 200 bin
kişinin katıldığı bir başka milletvekili biliyor musunuz? Demek ki demokratik
siyasette yer almak uğruna canı pahasına mücadele edenler için, bunların
vekilliği halk için daha güçlü bir anlam ifade etmektedir. Halklar ise nehir
gibidir arkadaşlar. İsterseniz önlerine bariyer çekin, dirençle kendilerine
akacak yol bulurlar. 
Sizlere
gelince sayın milletvekilleri, sizlerin de bu utanç tarihine adlarınızı
yazdırmamanızı temenni ederim. Vereceğiniz karar sizin kararınızdır. Tarih de
sizleri kendi kararlarınızla yazacaktır. 
Hepinize
saygılar sunarım. (HDP sıralarından alkışlar) 
BAŞKAN
– Teşekkür ederiz Sayın Kerestecioğlu.
Gündem
dışı üçüncü söz, Niğde ilinin sorunları hakkında söz isteyen Niğde Milletvekili
Sayın Ömer Fethi Gürer’e aittir. (CHP sıralarından alkışlar) 
Süreniz
beş dakika, buyurun.
3.-
Niğde Milletvekili Ömer Fethi Gürer’in, Niğde ilinin sorunlarına ilişkin gündem
dışı konuşması
ÖMER
FETHİ GÜRER (Niğde) – Sayın Başkan, değerli milletvekilleri; Adana, Kayseri,
Konya, Nevşehir ve Aksaray arasında sorunlarına çözüm bulunmayan, yıllardır
gelişmesi önündeki engeller giderilmeyen Niğde ilinin sorunlarını bir kez daha
sizlerle paylaşmak üzere söz aldım.
Niğde’ye
1996 yılından beri havaalanı yapılacağı söylenir. Yeni dönemde havaalanı için
söz verilmişti ama şu ana kadar havaalanıyla ilgili bir gelişme yok. Tıp
fakültesiyle ilgili on ay önce YÖK’ten karar çıkmıştı. Sağlık Bakanlığı ne
yazık ki bu konuda hastanenin kullanımı yönünde onay vermediği için bu konuda
da bir karar yok. Yüksek hızlı trende ne yazık ki Niğde’nin adı geçmez hâle
geldi. Akkaya Barajı ise her yıl “Temizleniyor.” denir, on yıldır temizlenmedi.
Çevre kirliliğiyle bölgenin en tehlikeli yerlerinden biri durumuna geldi. 
Değerli
milletvekilleri, Niğde’de patates yetişir, elma yetişir, kiraz yetişir, fasulye
yetişir. Geçtiğimiz yıl üretilen bu ürünler depoda kaldı, üretici mağdur oldu.
Bu yıl da çiftçimizin yaşadığı yeni sorunlar var. Bugün Dünya Çiftçiler
Günü’ndeyiz. Çiftçilerimizin perişanlığına neden olacak bir olay: Yaşanan
mevsimler sorunlardan dolayı oluşan donla buğday üreticilerimiz kıraç alanlarda
yüzde 70, sulanabilir yerlerdeki enerji sorunu nedeniyle yüzde 50 ürün kaybına
uğradı ve daha buğdayını hasat etmeden çiftçi bu bağlamda sorunlar yaşamaya
başladı. Don nedeniyle kayısı ve elma çiçekleri zarar gördüğü için o anlamda da
üreticilerimiz mağdur durumda. Bu konuda bir an önce tespitler yapılması ve
çiftçilerimizin, üreticilerimizin kaybettikleri ürün kayıpları nedeniyle
desteklenmesi gerektiğini düşünüyorum.
Dün
Resmî Gazete’de yayımlanan, tarımsal sulamaya ilişkin elektrik borcu olan
çiftçilere 2016 yılında destekleme ödemesi yapılması için “borçlarını ödeme”
şartı getirilmesi bizim bölgemizdeki çiftçinin de büyük sorunlar yaşamasının
yolunu açıyor. Hükûmetin çiftçilerin tarımsal destek alabilmeleri için “elektrik
borcunu ödeme” şartı koşması demek bizim bölgede çiftçiliğin yok olması
demektir. Özelleştirilen şirketlerin paralarını tahsil etmeye Hükûmet
çıkmamalı, çiftçinin mağduriyetini giderecek destekler vermelidir.
Niğde
için Ecemiş Suyu önemlidir. Aladağlar’dan Akdeniz’e ulaşan bu suyun Niğde
ovalarına gelmesiyle elektrik ve yer altından çekilen su sorunu giderilmiş
olacaktır. Aksi takdirde, elli yıl, yüz yıl sonra Niğde’nin altında boşalan
sularla obrukların oluşması doğaldır. Bu nedenle, boşa akan suyun değerlendirilip
Niğde ovalarına, Nevşehir’e, Aksaray’a bu suyun ulaşması sağlanmalıdır. 
Cumhuriyet
Halk Partisinin yüksek oy aldığı köyler ve var olan belediyelerimiz ne yazık ki
hizmette gereken desteği almamaktadır. Ayrıca, Niğde’de iş yerleri kapanmakta,
işçiler işsiz kalmaktadır. Sanayicimiz, esnafımız, işçimiz, köylümüz Niğde’de
zor ve mağdur durumdadır. 
Değerli
milletvekilleri, on bin yıllık kesintisiz bir tarih olan Niğde iliyle ilgili
yazdığım kitapta 131 köyün, kasabanın tüm tarihî değerlerini gün ışığına
çıkardım. Turizm Bakanımıza bu konuda 100’ün üzerinde soru önergesi yönelttim.
Her bakanlığınızdan Niğde’yle ilgili sorduklarımıza yanıt alıyoruz ama turizmle
ilgili, tarihle ilgili, kültürle ilgili sorularımıza ne yazık ki yanıt
verilmiyor. Niğde’nin mevcutta görülen 463 tane saptanmış tarihî yapısına
rağmen saptanması gereken, hemen hemen her köyünde bir höyük var. Çünkü, Niğde,
Anadolu’nun Toroslar’a açılan kapısı. Niğde’nin tarihsel değerleri gün ışığına
çıktığında, turizmden gereken değeri aldığında, bu bağlamda, Niğde’nin
gelişmesi sağlanacak. Niğde’de tarım, hayvancılık dışında tek açık kapı
turizmdir. 
Onun
ötesinde, Niğde’de sanayicimizin zorluğu nedeniyle 4 fabrikamız kapandı. Bu
bağlamda, Niğde’ye yatırım yapan sanayici zor koşullarda yatırım yapıyor,
onların mutlaka desteklenmesi gerekiyor. Üretim köyde desteklenmeli, kentte
desteklenmeli. Göçün önü alınmalı yoksa büyük kentlere devam eden göçler
gelecekte yaratacakları sorunların dışında Anadolu’da Niğde gibi olan illerin
köyleri boşalacak ve sorunlar daha da derinleşecek. 
Bu
konuda Hükûmetin gerekli düzenlemeleri yapmasını, göçü engellemesini, Niğde’nin
ürünlerinin değer bulmasını, gerekli yatırımların Niğde’ye yapılmasını diliyor,
hepinizi saygıyla selamlıyorum. (CHP sıralarından alkışlar) 
BAŞKAN
– Teşekkür ederiz Sayın Gürer. 
Sayın
milletvekilleri, gündeme geçmeden önce sisteme giren ilk 15 milletvekiline 60’a
göre yerlerinden kısa söz vereceğim.
Şimdi,
sırasıyla sayın milletvekillerinin mikrofonlarını açacağım, daha sonra sayın
grup başkan vekillerine söz vereceğim.
Listeye
göre söz vermeye başlıyorum.
Sayın
Özkan…
V.-
AÇIKLAMALAR
1.-
Denizli Milletvekili Cahit Özkan’ın, sadece iktidarın değil muhalefetin de
siyasetüstü bir anlayışla millî ve yerli politikalara sahip çıkma zorunluluğu
olduğuna ilişkin açıklaması
CAHİT
ÖZKAN (Denizli) – Teşekkürler Sayın Başkan. 
Türkiye’de
millî ve yerli siyasete ihtiyaç vardır. Sadece iktidar açısından değil
muhalefetin de siyasetüstü bir anlayışla millî ve yerli politikalara sahip
çıkması zorunludur. 40’tan fazla insanımızın hayatını kaybettiği 6-8 Ekim
olaylarında Selahattin Demirtaş, Kobani bahanesiyle halkı kin ve nefrete tahrik
etmişti. Demirtaş’ın ruh ikizi olan Kılıçdaroğlu, aynı şekilde dün “Başkanlık
sistemini kan dökmeden gerçekleştiremezsiniz.” diyerek yine aynı şekilde kan ve
teröre davetiye çıkarmıştı. Millî siyasetten uzak Kılıçdaroğlu’nun daha önceki
faturaları oldukça kabarıktır. MİT krizinde FETÖ’nün yanında, Gezi darbesinde
çapulcuların yanında, terörle mücadelede İç Güvenlik Yasası’nın karşısında,
Esad’ın yanında, “PYD terör örgütü değildir.” diyerek PYD’nin ve PKK’nın gizli
çığırtkanlığında…
(Mikrofon
otomatik cihaz tarafından kapatıldı) 
CAHİT
ÖZKAN (Denizli) – …PKK’yı sahiplenen akademisyenlere destek çıkarak gayrimillî
politikalara sahip çıkmıştır. Bu politikaları kınıyor, yüce Meclisi saygıyla
selamlıyorum.
BAŞKAN
– Sayın Akın…
2.-
Balıkesir Milletvekili Ahmet Akın’ın, 13 Mayıs 2014’te Soma’da yaşanan maden
kazasının 2’nci yıl dönümüne ilişkin açıklaması
AHMET
AKIN (Balıkesir) – Sayın Başkan, teşekkürler.
13
Mayıs 2014’te Soma’da yaşanan ve 21’inci yüzyılın en büyük maden kazası olarak
nitelendirilen iş cinayetinde 301 madencimizin yaşamını yitirmesinin üzerinden
iki yıl geçti. Çok büyük acılara yol açan maden faciasında maden kazalarını
fıtrata bağlayanlar bir sorumluluk almaktan özellikle kaçındılar. AKP döneminde
denetimsizlik, güvencesizlik çalışma yaşamının temel özelliklerini
oluşturmuştur. İşçi Sağlığı ve İş Güvenliği Meclisinin verilerine göre, AKP
iktidarları döneminde 17 binden fazla emekçimiz iş kazalarında yaşamını
yitirdi. Soma’da yitirdiğimiz maden emekçileri arasında Savaştepeli, İvrindili,
Dursunbeyli, Kepsutlu birçok hemşehrimiz de var. Onlar da diğer madencilerimiz
gibi alınmayan önlemlerin, yapılmayan denetimlerin kurbanı oldular.
(Mikrofon
otomatik cihaz tarafından kapatıldı) 
AHMET
AKIN (Balıkesir) - Soma faciasının 2’nci yıl dönümünde yaşamını yitiren 301
madencimizi saygıyla anıyor, iş kazalarında ölümlerin kader olmayacağı bir
Türkiye’de bir daha bu acıların yaşanmamasını diliyorum. 
BAŞKAN
– Sayın Bekaroğlu… 
3.-
İstanbul Milletvekili Mehmet Bekaroğlu’nun, ÇAYKUR’un sezonun başında kota ve
kontenjan uygulamasına başladığına ve çay alım fiyatlarının açıklanmadığına
ilişkin açıklaması
MEHMET
BEKAROĞLU (İstanbul) – 2016 yılı yaş çay kampanyası çok sancılı bir şekilde
başladı. ÇAYKUR, daha önce günde 6 bin ton olan işletme kapasitesini 8.500 tona
çıkardığını söylemesine rağmen daha sezonun başında kota ve kontenjan
uygulamasına başladı. Bu durum çay üreticilerini düşük fiyatla ve uzun vadede
çaylarını özel sektöre satmaya mahkûm ediyor. Bu, Rize, Trabzon, Giresun ve
Artvin’de çok büyük bir sıkıntıya sebep olmuştur. 
Ayrıca,
çay sezonunun başlamış olmasına rağmen çay alım fiyatları açıklanmamıştır. Bu
sebepten dolayı üretici çayını kaça satacağını bilemiyor. Bu durum çok uzun
süre devam edemez. Rize çay üreticileri, başta Rize olmak üzere, Karadeniz’deki
çay üreticileri isyan durumundadırlar. Eğer ÇAYKUR bu tutumunu değiştirmezse
üreticiler demokratik yollarla haklarını arayacaklarını ifade ediyorlar. 
Saygılarımla.

BAŞKAN
– Sayın Engin, buyurun. 
4.-
İstanbul Milletvekili Didem Engin’in, 10-16 Mayıs Engelliler Haftası’na ilişkin
açıklaması
DİDEM
ENGİN (İstanbul) – Teşekkürler Sayın Başkan. 
Bu
hafta Engelliler Haftası. Engellilerimizle ilgili çok sayıda çalışma, kanun
teklifi, önerge hazırlamış bir milletvekili olarak Meclise sunulan bütün
önergelerin, bu konudaki önergelerin AKP tarafından reddedilmesini büyük bir
üzüntüyle karşıladığımı ifade etmek istiyorum. 
Ülkemizde
yaklaşık 9 milyon engellimiz var. Engellilerimizin her sene tekrar tekrar rapor
almak için çektikleri çilenin yanı sıra, eğitim, altyapı yetersizlikleri
nedeniyle erişilebilirlik, istihdam, sosyal hayata katılım, engelli
çocuklarımızın uğradıkları istismar, şiddet, ayrımcılık ve ailelerinin
yaşadıkları zorluklar gibi çok sayıda sorunları var. 
Bu
sorunları tüm boyutlarıyla Mecliste partilerüstü ele alıp çözmemiz gerekirken
karşımızda her önergeyi reddeden bir iktidar partisi var. Engellilerimizin
sorunlarının çözülmesi için Meclise sunulan önergelerin AKP tarafından
reddedilmesini tüm engellilerimizin ve ailelerimizin takdirine sunuyorum.
Teşekkür
ederim.
BAŞKAN
– Sayın Aydın…
5.-
Bursa Milletvekili Erkan Aydın’ın, Bursa Sırameşeler Sevgievlerinde küçük çocuklara
yönelik cinsel istismar iddialarına ve yetkililerin bir an önce harekete
geçmesini talep ettiğine ilişkin açıklaması
ERKAN
AYDIN (Bursa) – Teşekkür ederim Sayın Başkan.
Çocuklara
yönelik cinsel istismar, cinsel taciz gibi suçların ardı arkası kesilmiyor.
Toplum vicdanı Karaman’da kanarken şimdi de aynı yara yeni adı Bursa
Sırameşeler Sevgievleri olan Çocuk Esirgeme Kurumunda açıldı. Bugün şahsıma
kurumda bazı görevlilerin küçük yaştaki kızlara tecavüz ettiği, cinsel
istismarda bulunduğu yönünde bilgiler geliyor. Çocukların yaşlarının 3 ile 7
arasında değiştiği söyleniyor. Olayın duyulmasından sonra 2 görevlinin
gözaltına alındığı, bunlardan 1 tanesinin hâlen sorgulandığı, diğerinin ise
serbest bırakılmak üzere olduğu bildirildi. Aile ve Sosyal Politikalar
Bakanlığının bir an önce harekete geçmesini talep ediyorum. Diğer yandan, Bursa
Valiliği ve Emniyet Müdürlüğünün de büyük bir soruşturma açmasını istiyorum.
Çocuklara yönelik suçların hepsinin daha fazla üstüne gitmemiz gerektiğini bir
kez daha vurguluyor saygılar sunuyorum. 
BAŞKAN
– Sayın Bayraktutan…
6.-
Artvin Milletvekili Uğur Bayraktutan’ın, Sarp Sınır Kapısı’nda yaşanan
sorunlara ilişkin açıklaması
UĞUR
BAYRAKTUTAN (Artvin) – Teşekkür ediyorum Sayın Başkan.
Sarp
Sınır Kapısı Türkiye ile Gürcistan’ı birbirine bağlayan ülkemizin önemli kara
hudut kapılarından bir tanesi. Ne yazık ki bu sınır kapısında bir yıla yaklaşan
süredir önemli bir sorun var. İnanılmaz derecede bir baskı yapılmaya
çalışılıyor. O da şu: Gürcistan’da benzin, akaryakıt Türkiye’ye göre ucuz
olduğu için yurttaşlarımız hem ülkeyi ziyaret ediyorlar hem de ucuz akaryakıt
alıyorlar ama dün aldığım telefona göre 300’e yakın araç Gürcistan’da hiçbir
gerekçeye dayandırılmadan, zor koşullarda, tuvalet, su ihtiyaçlarını
karşılayamayacak bir yerde tutuluyor ve bu araçlar, şu anda, bizim araçlarımız
Türkiye’ye giremiyor. Bu konuda Dışişleri Bakanlığına ve ilgili bakanlıklara ne
derecede girişimde bulunduysak herhangi bir yanıt alamadık. Şu anda bu
dakikalarda Gürcistan’da 300 civarında araç hiçbir hukuki gerekçeye
dayandırılmadan mağdur ediliyor. Şoförler mağdur durumda bizi arıyorlar. Bu
konuda Hükûmetin gerekli tedbirleri almasını…
(Mikrofon
otomatik cihaz tarafından kapatıldı)
BAŞKAN
– Sayın Yıldırım…
7.-
İstanbul Milletvekili Hurşit Yıldırım’ın, Cumhuriyet Halk Partisi Genel Başkanı
Kemal Kılıçdaroğlu’nun bazı ifadelerine ilişkin açıklaması
HURŞİT
YILDIRIM (İstanbul) – Sayın Başkan, teşekkür ediyorum.
Bildiğiniz
gibi dün Sayın Kılıçdaroğlu akıllara ziyan bir açıklama yaptı. Kılıçdaroğlu millî
iradeye, millet egemenliğine ve halkımızın kararına karşı kan kokan
açıklamalarıyla aziz Türk milletine ve yüce Meclise hakaret etmiştir. Sayın
Kılıçdaroğlu’nun bu ilk vukuatı değildir, daha önce de benzer açıklamaları
olmuştur. Kan dökme talebi zalimlerin, demokrasiye inanmayanların, millî irade
ve seçimle iş başına gelme umudunu yitirenlerindir. Dün sivil iradeyi
iktidardan uzaklaştırmak için orduyu göreve davet edenler ile Kılıçdaroğlu’nun
dünkü açıklaması aynı amaca yöneliktir. 
Kılıçdaroğlu,
sen merak etme, milletimiz kansız ve demokratik yollarla başkanını seçecektir. 
Demokrasiden,
millî iradeden umudunu kesenlerin kan, kin ve darbe çığırtkanlığını kınıyor, bu
ağır demokrasi suçu karşısında Cumhuriyet Halk Partisinin de aynı tavrı
almasını talep ediyor, saygılar sunuyorum. 
BAŞKAN
– Sayın Tanal…
8.-
İstanbul Milletvekili Mahmut Tanal’ın, Türkiye Büyük Millet Meclisi Bilgi İşlem
Daire Başkanlığına atanan Yavuz Emir Beyribey’in AKP Kars Milletvekili Yusuf
Selahattin Beyribey’in oğlu olduğu iddiasının doğru olup olmadığını öğrenmek
istediğine ilişkin açıklaması
MAHMUT
TANAL (İstanbul) – Teşekkür ederim Sayın Başkan. 
Türkiye
Büyük Millet Meclisi Bilgi İşlem Daire Başkanlığına Yavuz Emir Beyribey
atanmıştır. Bu kişinin AKP Kars Milletvekili Yusuf Selahattin Beyribey’in oğlu
olduğu iddiası doğru mudur? Bu atama liyakate göre mi gerçekleşti, yoksa
sadakate göre mi gerçekleşti? Tüm milletvekillerinin bilgisayar yazışma ve
işlemleri Bilgi İşlem Merkezinden geçmektedir. Acaba tüm milletvekillerini
kontrol etmek için AKP milletvekilinin oğlunun buraya atanması doğru mudur? Bu
konuda Hükûmetten, yetkililerden cevap bekliyoruz. 
Teşekkür
ederim. 
BAŞKAN
– Sayın Atıcı…
9.-
Mersin Milletvekili Aytuğ Atıcı’nın, Nizip Mülteci Kampı’nda 30 çocuğa tecavüz
edildiği haberine ilişkin açıklaması
AYTUĞ
ATICI (Mersin) – Teşekkür ederim Sayın Başkan. 
Değerli
milletvekilleri, Türkiye, Nizip Mülteci Kampı’nda 30 çocuğa tecavüz edildiği
haberiyle sarsıldı. AKP Hükûmeti kendisine sığınan çocukları bile korumaktan
aciz duruma gelmiştir. Ölümden kaçan çocuklar ülkemizde tecavüze yakalanmıştır.
Avrupa Birliğine “Vize serbestliği vermezseniz sığınmacıları üstünüze salarız.”
diyen ahlaksızlar bu iğrenç olayın kendi çocuklarının başına geldiğini
düşünebilir, yani empati yapabilir mi? Daha 23 Nisanda Merkel ve Davutoğlu’nun
gezdiği ve “kusursuz” denilen kampta 30 çocuğa tecavüz ediliyorsa diğer
kampları düşünmek bile istemiyorum. 
Bu
sorunları çözmekten aciz bir Hükûmetin ve bu Hükûmeti koşulsuz destekleyen
AKP’li milletvekillerinin tek derdi var, o da “başkanlık”. Başbakanın düşük
profilli olması istenirse sonuç böyle olur. Sessiz kalanlar utanmalıdır. 
BAŞKAN
– Sayın Arık…
10.-
Kayseri Milletvekili Çetin Arık’ın, Kayseri’nin Yeşilhisar ilçesinin birçok
köyünde don nedeniyle elma üreticilerinin mağdur olduğuna ilişkin açıklaması
ÇETİN
ARIK (Kayseri) – Teşekkür ederim. 
Kayseri’nin
Yeşilhisar ilçesinin Kovalı, Ovaçiftlikköy, Musahacılı köyleri başta olmak
üzere birçok köyünde don nedeniyle elma üreticileri mağdur olmuştur. Geçmişte
ötelenen borçlarını dahi ödeyemeyen üreticilerimiz için borçlarının ötelenmesi
bir çözüm olmaktan çıkmıştır. Çiftçilerimiz zor durumdadır. Bu noktada Gıda,
Tarım ve Hayvancılık Bakanlığımızın çiftçilerimizin mağduriyetini gidermek için
borçlarının ötelenmesi dışında bir çalışması var mıdır, varsa bu çalışma nedir?
Teşekkür
ederim.
BAŞKAN
– Sayın Çam…
11.-
İzmir Milletvekili Musa Çam’ın, laik bilimsel eğitimin Türkiye'nin geleceği
açısından önemli olduğuna ilişkin açıklaması
MUSA
ÇAM (İzmir) – Teşekkür ederim Sayın Başkan.
Türkiye
dünyada en büyük 10 ekonomiye girecekse, Avrupa’da 1’inci ekonomi olacaksa
bunun yolu ve yöntemi iyi bir eğitim sisteminden geçiyor. Ne yazık ki 4+4+4
sistemiyle Türkiye'de laik, bilimsel eğitime son verilmiş ve geriye dönülmesi
mümkün olmayan bir yola girilmiştir. Evet, Türkiye'nin ihtiyacı kadar
imam-hatip okullarına evet, destekliyoruz ama her okulu imam hatip yapmak,
bütün öğrencileri imam-hatibe zorlamanın doğru bir davranış olmadığını
düşünüyoruz. İzmir’de de buna benzer birçok okul zorunlu ve mecburi -talep
geliyor diye- imam-hatibe dönüştürülüyor. İzmir’de, son olarak Gültepe Anadolu
Mahallesi’ndeki ilköğretim okulu da zorla ve cebren, velilerin karşı çıkmasına
rağmen, öğrencilerin karşı çıkmasına rağmen imam-hatip yapılmaktadır. Bu davranışları
doğru bulmuyoruz. Laik, bilimsel eğitimin Türkiye'nin geleceği açısından önemli
olduğunu düşünüyorum.
Teşekkür
ediyorum.
BAŞKAN
– Sayın Öz…
12.-
Çanakkale Milletvekili Bülent Öz’ün, Çanakkale savaşlarının 101’inci yıl
dönümünde düzenlenen 57’nci Alay Vefa Yürüyüşü’ne katılan öğrencilere
konakladıkları Çanakkale Millî Bilinç Kampı’nda silahlı atış talimi
yaptırıldığı iddialarının doğru olup olmadığını öğrenmek istediğine ilişkin
açıklaması
BÜLENT
ÖZ (Çanakkale) – Sayın Başkan, Çanakkale savaşlarının 101’inci yıl dönümünde
düzenlenen 57’nci Alay Vefa Yürüyüşü’ne katılan izcilerin etkinlik öncesi
konakladığı Çanakkale Millî Bilinç Kampı’nda ortaokul ve lise öğrencilerine
silahlı atış talimi yaptırıldığı iddiası günlerdir çeşitli basın-yayın organlarında
yer almaktadır. Gençlik ve Spor Bakanlığınca 25 Nisanda düzenlenen 57’nci Alay
Vefa Yürüşü’ne katılan izcilerin etkinlik öncesi kaldığı Çanakkale Millî Bilinç
Kampı’nda ortaokul ve lise öğrencisi çocuklara silahlı atış talimi yaptırıldığı
iddiaları doğru mudur? Bu iddialara ilişkin olarak sosyal paylaşım sitelerinde
bazı fotoğrafların dolaşmaya başlaması durumun vahametini ortaya koymaktadır.
Bu kapsamda yürütülen idari bir soruşturma açılmış mıdır, açılmışsa ne
durumdadır? Devletin gözetim ve denetiminde yeni komandolar mı yetiştirilmek
istenmektedir? 
İktidar
milletvekillerine Genel Başkanımızın söylemlerini çarpıtmayı bırakmalarını,
kendi yaptıklarına bakmalarını öneririm.
Teşekkür
ederim.
BAŞKAN – Sayın Şanverdi…
13.-
Hatay Milletvekili Fevzi Şanverdi’nin, Cumhuriyet Halk Partisi Genel Başkanı
Kemal Kılıçdaroğlu’nun bazı ifadelerine ilişkin açıklaması
FEVZİ ŞANVERDİ
(Hatay) – Teşekkürler Sayın Başkan.
CHP Genel
Başkanı Kemal Kılıçdaroğlu’nun başkanlık sistemiyle ilgili “Böyle bir başkanlık
sistemini kan dökmeden bu ülkede gerçekleştiremezsiniz.” açıklamasını
kınıyorum. Kılıçdaroğlu geldiği siyasi geleneğin bir hakikatini böyle bir
talihsiz açıklamayla da yeniden izhar etmiş oldu. Bu, aynı zamanda siyasi
tarihimize not edilecek kara bir açıklamadır. Ancak, bu aziz vatan toprağında
kardeşçe, huzur içinde yaşamayı dileyen tüm halkımız bilsin ki biz, bu
zihniyetin bizleri yeniden eski Türkiye günlerine döndürmesine müsaade
etmeyeceğiz. AK PARTİ olarak arzu ettiğimiz başkanlık sistemi, ülkemize Türk
milletinin iradesiyle gelecektir, Anayasa ile hukukun çizdiği daire içinde
gelecektir. Bu sistem, ülkemize bayram getirecek ve ülkemizin daha da
büyümesinin önünü açacaktır. Birileri “kan” demeye devam etse de eminim ki aziz
milletimiz bu zihniyete inat, başkanlığa “evet” diyecektir.
Saygılarımı
sunuyorum.
BAŞKAN – Sayın Deligöz…
14.-
Erzurum Milletvekili Orhan Deligöz’ün, Cemaat-i İslami Partisi lideri Rahman
Nizami’nin idam edilmesini kınadığına ve Cumhuriyet Halk Partisi Genel Başkanı
Kemal Kılıçdaroğlu’nun bazı ifadelerine ilişkin açıklaması
ORHAN DELİGÖZ
(Erzurum) – Bangladeş’te Cemaat-i İslami Partisi lideri Rahman Nizami’nin idam
edilmesini kınıyorum. Meclisteki tüm gruplarımıza da Bangladeş’i ortak kınama
kararı almayı öneriyorum.
Sayın Kılıçdaroğlu’nun
“Bir kişi konuşacak, Türkiye susacak.” sözünü kınıyorum. Bunlar demokrasiden ve
özgürlüklerden nasibini almamış diye değerlendiriyorum. “Kan dökmeden başkanlık
gelmez.” diyerek…[CHP sıralarından alkışlar (!)] 
27 Mart
1994’teki seçimlerde Sayın Melih Gökçek’in Ankara Büyükşehir Belediyesi Başkanı
seçildiğinde de aynı zihniyet “Kan dökeriz, başkenti Refah Partililere teslim
etmeyiz.” dediğini ve can çıkmadan huy çıkmayacağını hatırlatıyorum. CHP’lileri
halka göre siyaset yapmaya davet ediyorum. (CHP sıralarından gürültüler)
Teşekkür ederim.
ÜNAL DEMİRTAŞ
(Zonguldak) – Bakanlığa mı adaysın, bakanlığa? Bakan mı olmak istiyorsun?
BAŞKAN – Sayın Şimşek…
15.-
Mersin Milletvekili Baki Şimşek’in, 10-16 Mayıs Engelliler Haftası’na, buğday
ve mısır taban fiyatlarının açıklanmadığına ve Avrupa Birliğinden sorumlu
Bakandan vize muafiyeti konusunda bir açıklama beklediğine ilişkin açıklaması
BAKİ ŞİMŞEK
(Mersin) – Teşekkür ediyorum. 
Engelliler
Haftası’nı kutluyorum. 2013 yılında çıkarılan bir yönetmelikle engellilerin
birçoğunun maaşı kesilmiştir. Bu düzenlemenin tekrar ele alınarak engelli
maaşlarının bir an önce tekrar ödenmeye başlanmasını temenni ediyorum.
İkinci
sorum Tarım Bakanına. Adana ve Mersin’de buğday hasadı başlamak üzeredir.
Maalesef, buğday ve mısır taban fiyatları açıklanmamıştır. On dört yıldır
üreticinin elindeki buğday tükeninceye kadar fiyatları açıklamıyorsunuz. Bu yıl
hasat başlamadan önce fiyatları açıklamanızı bekliyoruz. 
Avrupa
Birliğinden sorumlu Bakanımıza da sorum. Haziranda vizesiz Avrupa diye kutlamalar
yaptık ama maalesef, yine hayal kırıklığına uğradık, şimdi ekime kaldığı
söyleniyor. Acaba, Avrupa Birliği sizi kandırdı mı? Bu konuda bir açıklama
yapmanızı bekliyoruz.
Teşekkür
ediyorum.
BAŞKAN
– Teşekkür ederiz sayın milletvekilleri.
İlk
15 milletvekiline söz verdim ancak engelli milletvekilimiz Sayın Karaburun’un
sisteme girememe sebebiyle Divan Başkanlığımıza bir başvurusu olmuştur. Pozitif
ayrımcılık yaparak kendisine söz veriyorum. 
Buyurun.
16.-
Bursa Milletvekili Bennur Karaburun’un, Cumhuriyet Halk Partisi Genel Başkanı
Kemal Kılıçdaroğlu’nun bazı ifadelerine ilişkin açıklaması
BENNUR
KARABURUN (Bursa) – Teşekkür ediyorum.
Sayın
Kılıçdaroğlu’nun “Kan dökmeden başkanlığı getiremezsiniz.” sözleri esasen,
Cumhuriyet Halk Partisinin halkı kutuplaştırma, Türkiye’yi eski günlerine
döndürme gayretinin ispatıdır. 
MUSTAFA
AKAYDIN (Antalya) – Erbakan’a ait o söz.
BENNUR
KARABURUN (Bursa) – Ayrıca, eli kanlı teröristler ve destekçilerine tek laf
edemeyenler saflarını da gayet iyi belli etmişlerdir. Buradan kan siyaseti
güdenlere soruyorum: “Kahrolsun PKK!”, “Kahrolsun DHKP-C!”, “Kahrolsun PYD!”
ifadelerini kullanabilirler mi?
SELMA
IRMAK (Hakkâri) – “Kahrolsun IŞİD”i unuttun! IŞİD’i niye söylemiyorsun? O
kahrolmasın değil mi, o yaşasın!
BENNUR
KARABURUN (Bursa) – Yıllardır bu ülkede dökülen kanlar bazılarını doyurmadı mı?
Derhâl Sayın Kılıçdaroğlu’nun kamuoyunun önünde tüm Türkiye’den özür
dilemesini… Kendisini de kınadığımı belirtirken bilmenizi isterim ki AK PARTİ
kadroları ve aziz milletimiz, tüm bu tahriklere aldırış etmeden, milletimizin
selameti için, yeniden ve daha büyük bir Türkiye için bu kutlu yürüyüşe devam
edecektir. 
Saygılar.
(AK PARTİ sıralarından alkışlar)
BAŞKAN
– Sayın milletvekilleri, şimdi sisteme giren sayın grup başkan vekillerine söz
vereceğim.
Sayın
Baluken, buyurun.
17.-
Diyarbakır Milletvekili İdris Baluken’in, 13 Mayıs 2014’te Soma’da yaşanan
maden kazasının 2’nci yıl dönümüne, 12 Mayıs Hemşireler Günü’ne, Hükûmetin
“sağlıkta özelleştirme” adı altında yürüttüğü politikalardan vazgeçmesi
gerektiğine, Demokratik Bölgeler Partisi Eş Genel Başkanı Kamuran Yüksek’in
gözaltında tutulmaya devam edilmesine ve demokratik tepkisini ortaya koyması
nedeniyle halka karşı yapılan faşizan uygulamaları kınadığına ilişkin
açıklaması
İDRİS
BALUKEN (Diyarbakır) – Teşekkür ediyorum Sayın Başkan.
13
Mayıs 2014 tarihinde Manisa’nın Soma ilçesindeki bir madende cumhuriyet
tarihinin en büyük işçi katliamı AKP döneminde yaşanmıştır. Bu katliam
neticesinde, bugüne kadar maalesef etkin bir soruşturma ve gerekli tedbirlerin
alınması için gerekli yasal düzenlemeler yapılmamıştır. En son bu Meclis Genel
Kurulundan geçen özel istihdam bürolarıyla ilgili kölelik yasasının kendisi
bile, aslında AKP Hükûmetinin iş cinayetleri ve işçi katliamlarıyla ilgili durduğu
yeri göstermesi açısından son derece önemlidir.
Bizler
Halkların Demokratik Partisi olarak Soma katliamının yıl dönümünde acılarımızın
hâlâ ilk günkü gibi taze, öfkemizin de aynı ilk günkü gibi büyük olduğunu ifade
etmek istiyoruz. Soma katliamında yaşamını yitiren tüm maden şehitlerine bir
kez daha Allah’tan rahmet, tüm Türkiye halklarına başsağlığı diliyoruz. Bu
katliamın hesabını sorma adına, gerekli olan bütün süreci takip edeceğimizi
bütün halklarımızın bilmesi gerektiğini bir kez daha ifade etmek istiyorum. 
Diğer
taraftan, bugün Hemşireler Günü ve müteakip günler de Hemşireler Haftası olarak
kutlanacak. Bizler de HDP olarak Hemşireler Günü’nü kutluyoruz. Başta
hemşireler olmak üzere, birçok sorunla boğuşmak zorunda kalan bütün sağlık
emekçileriyle dayanışma duygularımızı bir kez daha belirtiyoruz. 
AKP
iktidarı döneminde “sağlıkta özelleştirme” adı altında yürütülen politikaların
sağlık emekçilerine yönelik baskı, şiddet ve çalışma barışının ortadan kalkması
şeklinde geri döndüğünü ifade ediyoruz. Bu politikalardan Hükûmetin bir an önce
vazgeçmesi gerektiğine; hemşirelerimizin, hekimlerimizin ve bütün sağlık
emekçilerimizin yaşadığı bütün sorunların çözümüne dair de bütün Meclise
duyarlılık çağrısı yapıyoruz. 
(Mikrofon
otomatik cihaz tarafından kapatıldı) 
BAŞKAN
– Ek süre veriyorum Sayın Baluken, tamamlayın lütfen. 
Buyurun.
İDRİS
BALUKEN (Diyarbakır) – Teşekkürler. 
Diğer
taraftan, Sayın Başkan, dün de ifade etmiştim, Demokratik Bölgeler Partisi Eş
Genel Başkanı Sayın Kamuran Yüksek çok hukuksuz bir şekilde, siyasi soykırım
operasyonu neticesinde gözaltında tutulmaya devam ediyor, hâlâ mahkemeye
çıkarılmadı. Ek gözaltı süresinden sonra da bugün Diyarbakır Adliyesi ve
Diyarbakır’ın muhtelif yerlerinde her türlü basın açıklaması da Diyarbakır
Valiliği tarafından yasaklanmış durumda. Yani, bir taraftan siyasi soykırım
operasyonları yapılırken diğer taraftan da halkın demokratik tepkisini ortaya
koymasıyla ilgili de son derece faşizan bir uygulamayla karşı karşıyayız. Bu
faşizan uygulamaları kınadığımızı ifade ediyorum. 
Teşekkür
ediyorum Sayın Başkan. 
BAŞKAN –
Teşekkür ederiz Sayın Baluken. 
Sayın
Gök…
18.-
Ankara Milletvekili Levent Gök’ün, 13 Mayıs 2014’te Soma’da yaşanan maden
kazasının 2’nci yıl dönümüne, 12 Mayıs Hemşireler Günü’ne ve AKP Grubu ile
Cumhurbaşkanının Cumhuriyet Halk Partisi Genel Başkanına söz söyleme hakları
olmadığına ilişkin açıklaması
LEVENT
GÖK (Ankara) – Teşekkür ederim Sayın Başkan.
Ben
de iki yıl önce Soma’da hayatını kaybeden tüm emekçi kardeşlerimizi ve iş
cinayetlerinde bugüne kadar hayatını kaybeden emekçi kardeşlerimizin tümünü
saygıyla andığımı belirtiyorum. 
Hemşireler
Günü nedeniyle, sağlık emekçisi kardeşlerimin de daha iyi yaşam koşullarında
yaşamasını dileyerek kendilerini saygıyla selamlıyorum. 
Bir
Başbakanı siyaseten yok hükmüne getiren Cumhurbaşkanının vesayetçi anlayışını
üzerlerinde hâlâ sürdüren AKP Grubunun, Başbakanlarını dahi savunamadığı bir
ortamda Genel Başkanımıza söz söyleme hakları yoktur. Önce kendi Genel
Başkanınıza ve Başbakanınıza sahip çıkın. Siz Başbakanınızın gidişine seyirci
kaldınız ve arkasından ona asla destek olmadınız. Millî iradeyi yok eden bu
anlayışın AKP Grubunda ısrarla sürdürülmesi kabul edilecek bir anlayış da
değildir. Genel Başkanımızın Türkiye’nin kötü gidişatını görerek bir rejim
değişikliği tehlikesiyle karşı karşıya bulunan Türkiye’de doğabilecek sorunları
hatırlatması amacıyla kullandığı sözlerden yola çıkarak kan dökmekten
bahsediyorsanız, biz Gezi’de dökülen kanları unutmadık, unutturmayacağız. Bunun
hesabını elbette verecek olan iktidardır, Cumhurbaşkanıdır. Kan dökülmesinde
Türkiye’nin geldiği noktada birinci derecede sorumlu olan Cumhurbaşkanı ve
iktidar partisinin bu konuda Cumhuriyet Halk Partisine vereceği en ufak bir
ders yoktur. Biz ülkemizi, cumhuriyetimizi, ilkelerimizi savunmaya çalışıyoruz,
onlar saldırıyorlar. “Laiklik Anayasa’da yer almamalı.” diyen bir Meclis
Başkanına soruşturma açmayı düşünmeyen Ankara Cumhuriyet Başsavcısı, bugün
Genel Başkanımıza soruşturma açmakla kimlerden talimat aldığını göstermiştir. Biz,
Türkiye’de bozulan bu dengeleri yerine oturtmaya çalışıyoruz. Kimseden alacak
en ufak bir dersimiz yoktur. Cumhurbaşkanı haddini bilmelidir. O, Cumhurbaşkanı
olarak Türkiye’nin dirliğinden sorumludur ama bugün de yaptığı konuşmada Genel
Başkanımıza “siyasi sapkın” demek suretiyle…
(Mikrofon
otomatik cihaz tarafından kapatıldı)
BAŞKAN
– Ek süre veriyorum Sayın Gök. 
Buyurun.

LEVENT GÖK (Ankara) – …hangi tarafta yer aldığını
açıkça belli etmiştir. Siyasi sapkın, Anayasa’da ki, namusuna ve şerefi üzerine
ettiği yemini çiğneyenlere verilen addır. (CHP sıralarından alkışlar) Bugün Cumhurbaşkanı yine demiş “Kan dökmek
diktatörlerin işidir.” Evet, Gezi’de dökülen kanların hesabı ne olacaktır?
Güneydoğuda, doğuda ölen askerlerimizin, şehitlerimizin, insanların kanları ne
olacaktır? Türkiye’yi kim bu hâllere getirmiştir? Kim bu hâllere getirmiştir de
ondan sonra, Türkiye’nin daha kötüye gitmemesi için kendi gövdesini ortaya
koyan Genel Başkanımıza laf söylüyor. Hadi oradan! Hadi oradan! Hadi oradan!
(CHP sıralarından alkışlar)
NURETTİN YAŞAR (Malatya) – Hadi canım sen de! Hadi
oradan! Boş boş konuşuyorsun. 
BAŞKAN – Teşekkür ederiz Sayın Gök. 
Sayın Akçay, buyurunuz. 
19.-
Manisa Milletvekili Erkan Akçay’ın, millî menfaati ilgilendiren süreçlerin iç
politika malzemesi yapılmasının olumsuz sonuçlara yol açabileceğine ve 12 Mayıs
Hemşireler Günü’ne ilişkin açıklaması
ERKAN AKÇAY (Manisa) – Teşekkür ederim Sayın Başkan. 
Avrupa Birliğiyle ilişkiler sık sık iç politika
malzemesi olarak kullanılmaktadır, bugün de aynı tutumu görüyoruz. Önce, Sayın
Davutoğlu, Başbakanlığına ilişkin kamuoyundaki pozisyonunu vize muafiyeti
üzerinden kurmaya çalışmıştı, şimdi de sanki Cumhurbaşkanı, gelip Davutoğlu’nun
inşasını yıkmaya çalışıyor. Sayın Cumhurbaşkanının Avrupa Birliğine ilişkin
“Onlar yoluna, biz yolumuza.”, “3 milyar euroyu verecekseniz verin artık.”
açıklamaları son birkaç günde kamuoyu gündemine gelmiştir. 
4 Mayısta Avrupa Komisyonunun vize muafiyetine ilişkin
tavsiye kararı açıklandığında, Meclis Genel Kurulunda, başta AKP sıraları olmak
üzere bütün siyasi parti gruplarına hitaben bir uyarıda bulunmuştum; sözlerim
aynen şu şekildeydi iktidar partisine yönelik olarak: Bu kararı zafer olarak
değerlendirmek yanlış olur. Bu konuda yetkili merci Avrupa Parlamentosudur.
Temenni ederim ki yine aynı yönde bir karar çıkar. Bugün Avrupa Birliği
cephesinden gelen açıklamalarda vize sürecinin, bırakınız temmuzu, ekim ayında
dahi gerçekleşmesine dair sadece temennileri ihtiva etmektedir. 
Bu yaşananlar, millî menfaati ilgilendiren süreçlerin
iç politika malzemesi yapılmasının olumsuz sonuçlara yol açabileceğini
göstermektedir. Demek ki sorunlar sistemden değil, sistemin ve devlet
politikasının yönetiminden kaynaklanmaktadır.
Bugün Dünya Hemşireler Günü. Hemşirelerimiz bir kutlama
havasında geçirmeleri gereken bugünü maalesef pek çok sorunla karşılamaktadır. 
(Mikrofon otomatik cihaz tarafından kapatıldı)
BAŞKAN – Ek süre veriyoruz Sayın Akçay, buyurun. 
ERKAN AKÇAY (Manisa) – Teşekkür ederim Sayın Başkan.
Hemşirelerimiz,
istihdam eksikliği nedeniyle yoğun iş yükü ve sonu gelmeyen nöbetlere mahkûm
edilmiştir. TÜRK SAĞLIK-SEN’in yapmış olduğu bir araştırmaya göre, Avrupa
Birliği çalışma standartlarına ulaşılması için ülkemizde 455 bin ebe hemşireye
ihtiyaç vardır. Ayrıca, hemşirelerimiz kendi mesleklerinin dışında işlerde
çalıştırılmaktadır. Sözleşmeli hemşire, vekil ebe hemşire gibi istihdam
türleriyle çalışanlar özlük hakları açısından mağdur edilmektedirler. Bu tür
sorunların yanında, sürekli azalan döner sermaye gelirleriyle hemşirelerimiz çok
çalışırken daha az ücret almaya başlamışlardır. Ayrıca, hemşirelerimiz can
güvenliğinden yoksun, yoğun ve baskı altında çalışma koşullarıyla boğuşmak
zorunda bırakılmaktadır. Hemşirelerin sorunlarının bir an evvel çözülmesi
dileğiyle, teşekkür ediyorum Sayın Başkan. 
BAŞKAN
- Teşekkür ederiz Sayın Akçay.
Sayın
İnceöz, buyurun.
20.-
Aksaray Milletvekili İlknur İnceöz’ün, 12 Mayıs Hemşireler Günü’ne, Cumhuriyet
Halk Partisi Genel Başkanı Kemal Kılıçdaroğlu’nun bazı ifadelerine ve herkesin
bulunduğu makamın, ve sorumluluğunun hakkını yerine getirecek şekilde açıklama
yapması gerektiğine ilişkin açıklaması
İLKNUR
İNCEÖZ (Aksaray) – Sayın Başkan, değerli milletvekilleri; ben de öncelikle
Hemşireler Günü’nü kutluyorum, bugün Hemşireler Günü. Tüm sağlık çalışanlarına,
canhıraş şekilde orada sağlık hizmeti vermeye çalışan, gayret gösteren sağlık
ekiplerine de buradan günleri kutlu olsun diyorum.
Şimdi,
burada bağırıp çağırmakla dünkü söylenen sözleri unutmamız mümkün değil.
Gündemi saptırmaya, başka mecralara çekmeye de hiç gerek yok. Ne yazık ki bu
kan kokan sözlerle Türk siyaseti -Türk siyasi tarihine bir kez daha geçmiş-
hakikaten yara almıştır. Keşke bu sözler söylenmemiş olsaydı. Çünkü, geçmiş
dönemde çok ağır, belki iftiralara, hakaretlere varacak şekildeki konuşmalarına
alışık olduğumuz Genel Başkanın dünkü açıklamasını -ne yazık ki- ülke olarak
tek yürek olmamız gereken bir dönemde, terörle mücadeleyi sürdürdüğümüz bir
dönemde bu kan kokan açıklamalarını hakikaten eleştirdiğimizi, talihsiz
açıklamalar olduğunu özellikle belirtmek istiyorum. 
Biraz
evvel Türkiye'de rejim değişikliğiyle alakalı bir konudan bahsedildi. Bugün
başkanlık konusunun konuşulur olması, tartışılır olması… Bakın, biz bunların
hepsinin meşru, siyasi, hukuki bir zeminde sürmesini talep ediyoruz ve hiçbir
zaman millete rağmen, milletimizin talep etmediği bir şeyi gündemimize almadık.
Bundan sonra da bu böyle olacaktır. Bütün kaynağı, milletimizin rızası,
milletimizin iradesi doğrultusunda görüyor ve talep ediyoruz. Hâlbuki dünkü
açıklamalar, Genel Başkanın bu kan kokan açıklamaları ise halkı sokağa davet
etmek, darbe benzeri söylemlerle siyasi tarihinde yerini bulacaktır. Bu
anlamda, Sayın Cumhurbaşkanımıza her fırsatta “diktatör” diye hakaret edenlerin
dünkü açıklamalar karşısında suspus olmasını, bunların hangi maksatla
söylendiğini, neyi kastettiği ki…
(Mikrofon
otomatik cihaz tarafından kapatıldı) 
BAŞKAN
– Buyurun.
İLKNUR
İNCEÖZ (Aksaray) – …daha yakın zamanda, biliyorsunuz, 6-7 Ekim olaylarıyla
halkı sokağa döken, 52 vatandaşımızın canına mal olan söylemlerin ne olduğunu
biz çok iyi biliyoruz. Dolayısıyla, bu söylemleri çok tehlikeli bulduğumuzu,
eleştirdiğimizi ve talihsiz bir açıklama olduğunu tekrar söylemek istiyorum.
Bunlar, bağırıp çağırmakla gündemden düşürülecek sözler değildir. Bu anlamda,
herkesin açıklamalarını yaparken bulundukları makamların, koltukların ve
sorumluluklarının hakkını yerine getirecek şekilde açıklamalar yapmasını
temenni ediyor, teşekkür ediyorum.
BAŞKAN
– Teşekkür ederiz Sayın İnceöz.
LEVENT
GÖK (Ankara) – Sayın Başkan…
BAŞKAN
– Buyurunuz Sayın Gök.
LEVENT
GÖK (Ankara) – Sayın Başkan, kayıtlara geçmesi açısından -birkaç cümle- izin
rica ediyorum sizlerden.
BAŞKAN
– Buyurun.
LEVENT
GÖK (Ankara) – Bu ülke 7 Haziran seçimlerinden sonra kan gölüne dönmüştür. Bir
tek kişinin başkanlık isteği ve arzusunun getirdiği noktada, ülkede her gün
şehit cenazeleri oluyorsa, birçok insan ölüyorsa bu, Türkiye'nin ne kadar
yönetilemez hâle geldiğinin bir örneğidir. Bu ölümlerin bir tek sorumlusu yok
mu? İktidar bu sorumluluğu üstlenmiyor mu? Cumhurbaşkanı bu sorumluluğu
üstlenmiyor mu? 
AYŞE
SULA KÖSEOĞLU (Trabzon) – Haksızlık ediyorsunuz.
LEVENT
GÖK (Ankara) – Onlar elbette kaçıyorlar bir kenara ama bu iktidar partisi, daha
geçen hafta kendi Başbakanlarını Cumhurbaşkanının vesayetçi anlayışlarına terk
ederek…
İLKNUR
İNCEÖZ (Aksaray) – Hiç öyle bir şey yok.
LEVENT
GÖK (Ankara) – …görevden istifa ettirilmesine, sürüklenmesine rıza gösteren bir
Meclis grubudur. Bu nedenle, kendi Meclis Başkanlarını koruyamayan,
Başbakanlarını koruyamayan bir AKP Grubunun Cumhuriyet Halk Partisi Genel
Başkanına söyleyeceği en ufak bir sözü olamaz. 
Genel
Başkanımız tarihî bir uyarıda bulunuyor, Türkiye'nin geldiği noktanın altını
çiziyor, bunun çatışmaları ne kadar artıracağının altını çiziyor ve 1960’larda,
1959’da İsmet Paşa’nın söylediği gibi “Sizi ben bile kurtaramam.” sözünü bugün
tekrar hatırlatıyor. Dikkatli olmanın gerekli olduğu dönemleri yaşıyoruz ama
AKP Grubu gözlerini, vicdanını, bütün benliğini Cumhurbaşkanına teslim etmiş
bir şekilde hâlâ bunları savunuyorsa, bilsinler ki bu başkanlık hayali Türkiye
Büyük Millet Meclisinden geçmeyecektir…
İLKNUR
İNCEÖZ (Aksaray) – Geçecek, geçecek.
LEVENT
GÖK (Ankara) – Bir tek Cumhuriyet Halk Partili ayakta kalsa dahi Türkiye’deki
bu rejim değişikliğine izin vermeyeceğimizi buradan ilan ediyoruz. (CHP
sıralarından alkışlar)
BAŞKAN
– Teşekkür ederiz Sayın Gök.
Kayıtlara
geçmiştir.
İLKNUR
İNCEÖZ (Aksaray) – Sayın Başkan…
İDRİS
BALUKEN (Diyarbakır) – Sayın Başkan…
BAŞKAN
– Sayın İnceöz daha önce söz istedi Sayın Baluken, sizi de dinleyeceğim.
Buyurun.
21.-
Aksaray Milletvekili İlknur İnceöz’ün, Ankara Milletvekili Levent Gök’ün
yerinden sarf ettiği bazı ifadelerine ilişkin açıklaması
İLKNUR
İNCEÖZ (Aksaray) – Sayın Başkan, biraz evvelki söylemleri asla kabul etmediğimizi
belirtmek istiyorum. 7 Haziran sonrası yaşanan süreç herkesçe malumdur.
Türkiye’de tırmanan bir terör vardır ve terör karşısında bununla ilgili bir
mücadele vardır. Terörle mücadeleyi getirip tamamen ilgisiz, tamamen
bağlantısız bir şekilde başkanlıkla bağdaştırmaksa tam bir talihsizliktir. Bunu
özellikle belirtmek istiyorum. 
ERTUĞRUL
KÜRKCÜ (İzmir) – Neyle bağdaştırabiliriz?
İLKNUR
İNCEÖZ (Aksaray) – Bakın, başkanlık tartışmalarını şunun için çok önemli
buluyorum. Türkiye’de bir rejim değişikliği talebi yoktur. Konuyu saptırmayı,
çarpıtmayı doğru bulmadığımı belirtmek istiyorum. Bugün bir sistem değişikliği
talebiyle başkanlık sisteminin tartışılmasında fayda vardır ama bunu terörle
mücadeleye getirmek inanılmaz şekilde bir aymazlıktır, bir akıl tutulmasıdır.
Bunu kabul etmemiz mümkün değildir. 
CEYHUN
İRGİL (Bursa) – Daha bu konuyu siz eleştiriyor musunuz, onaylıyor musunuz? Onu
söyleyin.
İLKNUR
İNCEÖZ (Aksaray) – Terörle mücadele bu ülkenin genelinin bir problemidir. Eğer
bugün, terörle mücadelede bu ülkede tek ses çıkması gerekirken böyle sesler
çıkıyorsa sadece, bunun Hükûmetin sorumluluğu olarak addedilip bu topu… 
CEYHUN
İRGİL (Bursa) – O konuyu saptırmak için yapıyorsunuz.
İLKNUR
İNCEÖZ (Aksaray) – Burada ana muhalefetin sorumluluğu yok mu, muhalefetin
sorumluluğu yok mu? 
Terörle
mücadele ülkenin millî meselesidir ve bu millî meselede, getirip ilgisiz bir
şekilde bu konunun başkanlığa bağlanmasıysa alakasız, konuyu saptırmak, gündemi
saptırmaktan başka şey değildir. Türkiye’de bir rejim değişikliği talebi de
asla yoktur. 
CEYHUN
İRGİL (Bursa) – Sayın Davutoğlu başarılı olduğu için mi görevden alındı yoksa
başarısız olduğu için mi?
İLKNUR
İNCEÖZ (Aksaray) - Terörle mücadeleyi de bu şekilde akan kanı, vesaireyi başka
mecralara çekmeyi de yanlış bulduğumu özellikle belirtiyor ve reddettiğimi
söylemek istiyorum. (AK PARTİ sıralarından alkışlar) 
BAŞKAN
– Teşekkür ederiz Sayın İnceöz.
Sayın
Baluken, buyurun. 
İDRİS
BALUKEN (Diyarbakır) – Sayın Başkan, demin Sayın İnceöz konuşması sırasında Eş
Genel Başkanımıza atfen, 6-7 Ekim çağrısının yapıldığını ve çok kan aktığını
söyledi. Açık bir sataşmada bulundu. 69’a göre söz istiyorum.
BAŞKAN
– Buyurun Sayın Baluken.
İki
dakika size sataşmadan söz veriyorum. 
VI.-
SATAŞMALARA İLİŞKİN KONUŞMALAR
1.-
Diyarbakır Milletvekili İdris Baluken’in, Aksaray Milletvekili İlknur İnceöz’ün
yaptığı açıklaması sırasında Halkların Demokratik Partisi Grup Başkanına
sataşması nedeniyle konuşması
İDRİS
BALUKEN (Diyarbakır) – Teşekkür ederim.
Sayın
Başkan, değerli milletvekilleri; hepinizi saygıyla selamlıyorum.
Bugün,
bir AKP’li milletvekili daha böyle bir atıfta bulundu. 
Şunu
ifade edelim: Bizim 6-7 Ekimde Eş Genel Başkanımızın ve MYK’mızın yapmış olduğu
çağrı ortadır. Tamamen demokratik tepkisini ortaya koymak üzere, IŞİD’in
Kobani’de yapmak üzere olduğu bir katliama karşı halkı duyarlılığa çağıran bir
çağrı yapılmıştır…
SALİH
CORA (Trabzon) – Okulları yakmaya...
İDRİS
BALUKEN (Devamla) -…ve bu çağrı, HDP tarihinin en onurlu çağrısıdır. Bugün olsa
bugün yine aynı çağrıyı yaparız.
SALİH
CORA (Trabzon) – Kamu binalarını yakmaya davet ettiniz.
İDRİS
BALUKEN (Devamla) - HDP, sizin gibi birtakım çetelere destek vererek
Kobani’deki halkımızın ölümüne sessiz kalamazdı.
SALİH
CORA (Trabzon) – Yasin Börü’yü öldüren… 
İDRİS
BALUKEN (Devamla) - Yapılan demokratik çağrının bir provokatif ortama
dönüştürülerek oluk oluk kan akıtılmasının hesabını sormak için defalarca
buraya önerge getirdik, yapılan provokasyonu kimin yaptığını, o 52 canın nasıl
yaşamını yitirdiğini birlikte araştıralım dedik.
SALİH
CORA (Trabzon) – Onlardan HDP sorumludur.
İDRİS
BALUKEN (Devamla) - Siz reddettiniz. O 52 kişiden 46’sı bizim partili
arkadaşlarımızdır, canımızdır, ki o 52 kişi arasında da ayrım yapmadan, Yasin
Börü dâhil olmak üzere, gelin bunları açığa çıkaralım diye defalarca buraya
Meclis araştırması önergeleri getirdik. 
Dolayısıyla,
siz hem Kobani’deki katliam süreçlerini destekleyeceksiniz hem bizim sessiz
olmamızı bekleyeceksiniz hem o dönem ortaya konan provokasyonları ortaya
çıkarmak için komisyon önerilerini reddedeceksiniz, bir de kalkıp burada başka
yerlere o süreci havale etmeye çalışacaksınız. Bunu kabul etmemiz mümkün değil.
Şimdi,
CHP Genel Başkanı “Başkanlık sistemi için kan akması gerekiyor.” diyor. Ben dün
de söyledim, “günaydın” diyorum. “…”(x) Kılıçdaroğlu, zaten kan akıyor. Yani,
başkanlık sistemi için bu ülkede 8 Haziran sabahından itibaren, darbe yapıldığı
andan itibaren, savaş konsepti devreye konduğu andan itibaren oluk oluk kan
akıyor. Her gün onlarca insan yaşamını yitiriyor, kentler viraneye dönüyor.
(Mikrofon
otomatik cihaz tarafından kapatıldı) 
İDRİS
BALUKEN (Devamla) – Bunun daha ötesi bir durum var mı? Dolayısıyla, kimin kan
akıttığı, kimin ülkeyi bu aşamaya getirdiği açık ve net ortadır. Bu söylemiş
olduğunuz suçlamaları aynen size iade ediyorum. (HDP sıralarından alkışlar) 
BAŞKAN
– Teşekkür ederiz Sayın Baluken. 
Sayın
Gök…
LEVENT
GÖK (Ankara) – Efendim, sayın grup başkan vekili konuşmasını yaparken benim
yaptığım bir konuşmanın akıldan, izandan yoksun olduğundan bahsetmek suretiyle
sataşmada bulunmuştur, söz istiyorum efendim. 
BAŞKAN
– Buyurun Sayın Gök. 
2.-
Ankara Milletvekili Levent Gök’ün, Aksaray Milletvekili İlknur İnceöz’ün
yaptığı açıklaması sırasında şahsına sataşması nedeniyle konuşması
LEVENT
GÖK (Ankara) – Sayın Başkan, değerli milletvekilleri; ben ne söylediğimi
biliyorum, sözlerimin nereye gideceğini de biliyorum. Ülkedeki yaşanan
gelişmeleri de çok yakından takip ediyoruz. 
7
Haziran seçimlerinden sonra, Suruç’ta patlayan bombada 33 yurttaşımızın
hayatını kaybetmesi, daha sonra 2 polisin evlerinde uyurken enselerine kurşun
sıkılarak öldürülmesi üzerine, şehit edilmesi üzerine biz derhâl 29 Temmuzda
Meclisi toplantıya çağırdık gelin, terörü konuşalım diye. “Neyi konuşalım?” PKK
terörünü konuşalım. “Neyi konuşalım?” DHKP-C terörünü konuşalım. “Neyi
konuşalım?” IŞİD terörünü konuşalım, adını vererek. Türkiye kötü bir noktaya
doğru gidiyor. Aman ha, sakın ha! Bu kötü gidişi biz Cumhuriyet Halk Partisi
olarak görüyoruz, Parlamento tatilde, gelin bu konuda burada iş birliği yapalım
dediğimiz zaman, 29 Temmuzda AKP milletvekillerinin oylarıyla Cumhuriyet Halk
Partisinin terör konusunda verdiği önerge reddedildi, reddedildi. Sonra ne
oldu? 10 Ekimde Ankara’da 103 yurttaşımız, daha sonra yine Ankara’da 29, 34
yurttaşımız, İstanbul’da patlayan bombalarla yabancı yurttaşlarımız hayatını
kaybetti. Böyle bir tablo olabilir mi? Cumhuriyet Halk Partisinin en duyarlı
olduğu terör konusunda hangi desteği istediniz de size vermedik? Ne istediniz
de vermedik? Ne istediniz de vermedik? (CHP sıralarından alkışlar) Cumhuriyet
Halk Partisi terörün Türkiye'nin gündeminden çıkartılmasını istiyor ama
Cumhuriyet Halk Partisi, şunu bilin ki ülkenin rejiminin sayısal çoğunlukla
değiştirilmesine müsaade etmeyecektir. Laikliği sonuna kadar koruyacağız. 
SALİH
CORA (Trabzon) – Siz de Kandil’e gitmek istiyorsunuz. 
LEVENT
GÖK (Devamla) – Cumhuriyeti sonuna kadar koruyacağız. Terörle hesaplaşacağız
ama ülkemizi demokrasiyle tanıştıracağız. Bunun için mücadele ediyoruz. Bu
konuda söylenen her sözün bir anlamı var. Ülkeyi çatışmaya sürüklemeyin. Biz bu
tehlikeyi görüyoruz, sizleri uyarıyoruz, defalarca da uyaracağız, tarihî
görevimizi yerine getireceğiz. Yeter ki siz Cumhurbaşkanının vesayetinden bir
çıkın, Başbakanınıza sahip çıkın. Başbakanına sahip çıkamayan bir grubun kalkıp
Cumhuriyet Halk Partisini eleştirmesini anlamamız mümkün değil. (CHP
sıralarından alkışlar) 
BAŞKAN
– Teşekkürler Sayın Gök.
Sayın
İnceöz…
İLKNUR
İNCEÖZ (Aksaray) – Yani, her iki konuşmanın da içeriğini kabul etmediğimizi
özellikle belirtmek istiyorum. Bizim böyle “Sahip çıkalım, çıkmayalım.” gibi
bir problemimiz yok. Bu, CHP’nin oluşturmuş olduğu suni bir gündemdir. Bunu
cevap vermeye bile değer görmüyorum. Bununla ilgili gerekli açıklamaları
yaptık. Bununla ilgili değil, kendi iç meselelerine dönüp bakmaları gerekiyor
bu noktada.
Bunun
dışında, HDP grup başkan vekilinin söylemlerini kabul etmiyoruz. 7 Haziran
sonrasında neler yaşandığı milletimizin gözü önünde cereyan etmiş, şeffaf bir
şekilde yürümüş bir süreçtir. 
ERTUĞRUL
KÜRKCÜ (İzmir) – Şeffaf mı!
İLKNUR
İNCEÖZ (Aksaray) – Biz, geçmiş dönemde çok net bir şekilde şunu söylemişizdir.
Bu ülkemizin geleceği ve bekası için hiçbir şekilde, hiçbir vatandaşımızın
burnunun dahi kanamasını istemediğimizi, hiçbir ikbal meselesi karşısında bunun
söz konusu dahi olamayacağını çok net, açık bir şekilde söylemiş bir parti, bir
iktidar olarak bunu açıklamışken, bu söylemlerin haksız, yersiz ve mesnetsiz
iddialar olduğunu özellikle belirtmek istiyorum. 
Kayıtlara
geçmesi açısından bu açıklamayı yaptım.
BAŞKAN
– Teşekkür ederiz Sayın İnceöz.
İDRİS
BALUKEN (Diyarbakır) – Sayın Başkan…
BAŞKAN
– Buyurun Sayın Baluken.
İDRİS
BALUKEN (Diyarbakır) – Ben de tutanaklara geçmesi açısından ifade edeyim.
Yani
Sayın İnceöz söylemlerimin haksız ve mesnetsiz olduğunu iddia etti. Yani
hayretle izliyoruz tabii. İfade ettiğimiz darbe sürecinin nasıl aşama aşama
geliştiğini ve en son, yüzde 49,5 oy almış olan bir Başbakanı nasıl tasfiye
ettiğini, bir Hükûmeti nasıl düşürdüğünü de bütün Türkiye kamuoyu izliyor.
Dolayısıyla, 7 Hazirandan sonra belli hesaplarla devreye konmuş olan darbe ve
savaş konseptiyle ilgili Türkiye halkları artık gerçeği görüyor; AKP tabanı da
bu anlamda ciddi bir sorgulamayı şu anda kendi içerisinde yaşıyor. Haksız ve
mesnetsiz olarak burada cümle kullanan biri varsa, o da AKP Grubunun sayın grup
başkan vekilidir.
Teşekkürler.
BAŞKAN
– Teşekkür ederiz Sayın Baluken.
VII.-
OTURUM BAŞKANLARININ KONUŞMALARI
1.-
Oturum Başkanı TBMM Başkan Vekili Pervin Buldan’ın, Başkanlık Divanı olarak 12
Mayıs Hemşireler Günü’nü kutladıklarına, 13 Mayıs 2014’te Soma’da yaşanan maden
kazasında yaşamını yitirenler başta olmak üzere bütün işçi ve emekçilere
Allah’tan rahmet dilediklerine ve Demokratik Bölgeler Partisi Eş Genel Başkanı
Kamuran Yüksek’in bir an önce serbest kalması gerektiğini düşündüğüne ilişkin
konuşması
BAŞKAN
- Sayın milletvekilleri, biz de Hemşireler Günü’nü kutluyoruz. 
Ayrıca,
iki yıl önce Soma’da yaşamını yitiren işçiler başta olmak üzere, bugüne kadar
hayatlarını kaybeden bütün işçi ve emekçi kardeşlerimize Divan olarak Allah’tan
rahmet diliyoruz. 
Ayrıca,
Sayın Baluken, hem dün hem de bugün, Demokratik Bölgeler Partisi Eş Genel
Başkanı Sayın Kamuran Yüksek’in gözaltında olduğuna dair bilgileri bizlerle
paylaştılar. Ben de Sayın Kamuran Yüksek’in şu anda içerisinde bulunduğu bu
hukuksuzluğa karşı bir an önce serbest kalması gerektiğini ifade etmek
istiyorum.
Sayın
milletvekilleri, şimdi gündeme geçiyoruz.
Başkanlığın
Genel Kurula sunuşları vardır.
Meclis
araştırması açılmasına ilişkin üç önerge vardır, ayrı ayrı okutuyorum:
VIII.-
BAŞKANLIĞIN GENEL KURULA SUNUŞLARI
A)
Meclis Araştırması Önergeleri
1.-
Ankara Milletvekili Zühal Topcu ve 20 milletvekilinin, eğitimli işsizlerin
karşılaştıkları sorunların araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/202)
Türkiye Büyük Millet Meclisi Başkanlığına
Eğitimli
işsizlerin karşılaştıkları sorunların araştırılması amacıyla Anayasa’mızın
98'inci, Türkiye Büyük Millet Meclisi İçtüzüğü’nün 104'üncü ve 105'inci
maddeleri gereğince Meclis araştırması açılması için gereğini saygılarımızla
arz ederiz.
1)
Zühal Topcu  (Ankara)
2)
Oktay Vural  (İzmir)
3)
Arzu Erdem  (İstanbul)
4)
Mehmet Erdoğan  (Muğla)
5)
İsmail Faruk Aksu  (İstanbul)
6)
Oktay Öztürk  (Mersin)
7)
Yusuf Halaçoğlu  (Kayseri)
8)
Kadir Koçdemir (Bursa)
9)
Ahmet Selim Yurdakul  (Antalya)
10)
Atila Kaya  (İstanbul)
11)
Muharrem Varlı  (Adana)
12)
Deniz Depboylu  (Aydın)
13)
Mevlüt Karakaya  (Adana)
14)
Baki Şimşek  (Mersin)
15)
Mustafa Mit  (Ankara)
16)
Nuri Okutan  (Isparta)
17)
Şefkat Çetin  (Ankara)
18)
Mehmet Günal  (Antalya)
19)
Ruhi Ersoy  (Osmaniye)
20)
Mehmet Parsak  (Afyonkarahisar)
21)
Mehmet Necmettin Ahrazoğlu  (Hatay)
Gerekçe:
Türkiye'nin
bitmek bilmeyen sorunlarının başında işsizlik gelmektedir. Ülkemizde işsizlik
son altı ayın en yüksek seviyesine ulaşırken, TÜİK verilerine göre Türkiye'deki
işsiz sayısı eylülde bir önceki aya göre 3 milyon 103 bin kişiye yükseldi.
Kamuoyunda belli başlı sorunlar olduğu, bunlardan birkaç tanesinin ekonomiyi
etkilediği belirtilmektedir. Bunlar; Suriyeli mülteciler, yabancı sermaye
çıkışı ve Rusya krizi. 2016 yılında işsizliğin katlanarak artacağı ifade
edilmektedir.
TÜİK'in
Eylül 2015 iş gücü istatistikleri açıklamasında, 2015 Mart ayından bu yana
işsizlik oranının en yüksek rakama ulaştığı beyan edilmiştir. Yılın ilk
çeyreğinden sonraki en iyi büyüme performansının yaşandığı dönemde işsizlik
oranının bu denli artması sorgulamalara yol açmaktadır. TÜİK Eylül 2015 iş gücü
istatistiklerine göre, mayıs ayında yüzde 9,3'e kadar gerileyen işsizlik oranı
eylül ayında yüzde 10,3'e ulaşmıştır.
Bu
verilerden anlaşılan şu ki, ekonomideki büyümenin istihdam oluşturamadığı görülmektedir.
İşsizler ordusunda dramatik artışın yaşandığı en belirgin alan ise genç ve
üniversiteli işsizlerdir. TÜİK ve İŞKUR verilerine göre, üniversite mezunu olup
iş arayanların sayısı 355 bin, ön lisans mezunu iş arayanların sayısı ise 315
bin, lise ve dengi okul mezunu olan kayıtlı işsiz rakamı da 871 bindir.
Gelişmiş
ülkelerde eğitim seviyesi arttıkça ters orantılı bir şekilde işsizlik
azalırken, Türkiye'de bu durum tam tersi şekilde olmaktadır; eğitim seviyesi
arttıkça eğitimli işsiz sayısı da doğru orantılı olarak artmaktadır. Son
verilere göre Türkiye'de 193 tane üniversite bulunmaktadır. Bunların 109 tanesi
devlet üniversitesi, 76 tanesi vakıf üniversitesi, 8 tanesi de vakıf meslek
yüksek okuludur.
Hem
TÜİK hem de İŞKUR verileri dikkate alındığı zaman ortaya çıkan sonuçlar içler
acısıdır. Şu an ülkemizin çoğu ilinde birden fazla üniversite bulunmaktadır. Bu
durum, gelişmişlik düzeyinde bir yükselme olarak görülebilir. Ancak mevcut
üniversite mezunlarına istihdam yaratılamamışken, her yıl mevcut üniversite
sayısının artışı ve hâlihazırda mezun sayısı yüz binleri bulan bölümlere
öğrenci alınması, konunun gelecek yıllar açısından vahametini daha da
arttırmaktadır.
Eğitim
politikaları programları düzenlenirken çok üst seviyede AR-GE yapılması ve
sonuçlara göre planlı bir strateji yapılması gerekmektedir. Son yıllardaki
raporlar incelendiğinde, her alanda olduğu gibi eğitim politikalarında da ciddi
problemlerin olduğu görülmektedir.
Eğitimli
nüfusta işsizlik artarken bunun en büyük mağdurlarının başında iktisadi idari
bilimler fakülteleri (İİBF) mezunları gelmektedir. Hemen her üniversitede
açılan bu bölümlerden her yıl yaklaşık 30 bin kişi mezun olmaktadır. Bu
kişilerin çok az bir bölümü devlette iş imkânı bulabilirken, büyük bir bölümü
işsiz kalmaktadır. Bu alandaki işsiz sayısı yüz binlerle ifade edilmektedir. Bu
sebeplerden ötürü pek çok iktisadi idari bilimler fakültesi mezunu düşük maaşla
uzmanlık gerektirmeyen işlerde çalışmaktadır.
Atanamayan
öğretmenlerin sayısı 350 binleri geçmiştir. Yüz binlerce öğretmen atama
beklerken, işsiz öğretmen ordusuna her yıl binlerce yeni mezun eklenmektedir.
Hâl böyle olunca, atanamayan öğretmenlerin bir kısmı geçimlerini sağlayabilmek
için ücretli öğretmenlik yapmaktadır. Ücretli öğretmenlerin birçoğu ay boyunca
tam zamanlı derslere girseler bile, kadrolu bir öğretmenin üçte 1’i kadar maaş
alabilmektedir ve geçimleri mümkün görünmemektedir.
Eğitimli
işsizlikteki artış, geçimlerini sağlamak isteyen yüz binlerce üniversite
mezununun başvurdukları iş yerlerinin iş tecrübesi istemeleri, mezun bireyleri
ciddi sıkıntılarla karşı karşıya bırakmaktadır ve birçok üniversite mezunu, iş
tecrübesi olmadığı için herhangi bir iş alanında çalışamamaktadır. Son çare
olarak, geçimlerini sağlayabilmek için kayıt dışı -sigortasız- çalışmak zorunda
kalmaktadırlar. Mezun oldukları alanların dışında sigortasız çalışmayı kabul
eden kişiler, normal mesai saatlerinden fazla çalışmalarına rağmen düşük ücret
almaktadırlar. İŞKUR verileri incelendiğinde, eğitimli nüfusta işsizlik
sorununun büyüklüğü göze çarpmaktadır. İŞKUR kanalıyla iş arayanlar arasında,
yüksek lisans ve doktora mezunları dikkat çekmektedir. Temmuz verilerine göre,
494 doktora mezunu ile 12.952 yüksek lisans mezunu bu kurum vasıtasıyla iş
aramaktadır
Yukarıda
açıklanan nedenlerle, eğitimli işsizlerin karşılaştıkları sorunların
araştırılarak alınması gereken önlemlerin belirlenmesi amacıyla bir Meclis
araştırması açılması gerekli görülmektedir. 
2.-
Ankara Milletvekili Zühal Topcu ve 19 milletvekilinin, öğretmenlerin
sorunlarının araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/203)
Türkiye Büyük
Millet Meclisi Başkanlığına
Öğretmenler
hakkındaki mevcut sorunların araştırılarak alınması gereken önlemlerin
belirlenmesi amacıyla Anayasa’mızın 98'inci, Türkiye Büyük Millet Meclisi
İçtüzüğü’nün 104'üncü ve 105'inci maddeleri gereğince Meclis araştırması
açılması için gereğini saygılarımızla arz ederiz.
1)
Zühal Topcu  (Ankara)
2)
Arzu Erdem  (İstanbul)
3)
Mehmet Erdoğan   (Muğla)
4)
İsmail Faruk Aksu  (İstanbul)
5)
Oktay Öztürk  (Mersin)
6)
Yusuf Halaçoğlu  (Kayseri)
7)
Kadir Koçdemir  (Bursa)
8)
Ahmet Selim Yurdakul  (Antalya)
9)
Atila Kaya  (İstanbul)
10)
Muharrem Varlı  (Adana)
11)
Deniz Depboylu  (Aydın)
12)
Mevlüt Karakaya  (Adana)
13)
Baki Şimşek  (Mersin)
14)
Mustafa Mit  (Ankara)
15)
Nuri Okutan  (Isparta)
16)
Şefkat Çetin  (Ankara)
17)
Mehmet Günal  (Antalya)
18)
Ruhi Ersoy  (Osmaniye)
19)
Mehmet Parsak  (Afyonkarahisar)
20)
Mehmet Necmettin Ahrazoğlu  (Hatay)
Gerekçe:
Bir
ülkede eğitimin yüksek değer kazanması ve insanların refah seviyelerinin
yükselmesi ancak eğitilmiş bilinçli toplumlarla gerçekleşir. Bu amacı
gerçekleştirecek olan kişiler de eğitimin temel unsuru olan öğretmenlerdir.
Öğretmenler, bilgi, beceri ve davranışlarıyla nitelikli ve donanımlı öğrenciler
yetiştirirler. Bir ülkenin gelişmişliği ve kalkınmışlığı eğitimcilerine vermiş
olduğu değerle orantılıdır.
Ülkemizde
ise, on üç yıllık iktidar tarafından, öğretmenlik mesleğinin itibarıyla
oynanmış ve geleceğimizin nesillerini yetiştiren öğretmenler her defasında
eleştirilmiştir. Öğretmenlerin üç ay yan gelip yattıkları, haftada sadece on
beş saat çalıştıkları, ancak buna göre çok maaş aldıkları, camideki güvercinler
gibi yem bekledikleri ve benzeri ifadelerle öğretmenler küçük düşürülmüştür.
Öğretmenlerin
çalışma saatini on beş saat görmek çok basit düz mantık hesabıdır. Bir öğretmen
derse girmeden önce anlatacağı konu hakkında en az iki saat hazırlık yapmakta,
sınav soruları hazırlamakta ve sınavlardan sonra öğrencilerin sınav kağıtlarını
okumakta, okulda haftada bir gün boyunca nöbet tutmaktadır. Velilerle
görüşmekte, ders saatleri dışında raporlar hazırlamakta, ayrıca Millî Eğitim
Bakanlığının öğretmenlerin görev ve sorumluluklarını belirttiği İç Hizmet
Yönetmeliği’nde kalorifer ısıtmasının kontrolü bile öğretmenin görevleri
arasında bulunmaktadır. Öğretmenlerin iş tanımının sadece girdiği ders saati
üzerinden yapılması onlara yapılmış bir haksızlıktır. Ders saatleri haricinde
sahip oldukları görev ve sorumlulukları görmezden gelmek büyük bir hatadır.
Öğretmenler
canla başla görevlerini yerine getirmeye çalışırken, bir taraftan da maaşları
yetmemektedir. Öğretmenlerin neredeyse yüzde 30'u ek iş yaparak geçimini
sağlamaktadır. Ek iş yapmak öğretmenlerin her gün iki ayrı kimliğe
bürünmelerini gerektirmektedir. Öğretmenlerin yaklaşık yüzde 35'i psikolojik
sorunlar yaşamaktadır ve bunun nedeni çoğunlukla ekonomik sorunlar, daha sonra
mesleki sorunlardır. Fakat bunun psikolojik ve fizyolojik yansımalarını
görmezden gelmek zorunda kalmaktadırlar. Çünkü maaşları günlük harcamaları bile
karşılamamaktadır.
2002
yılından bu yana öğretmenlerin son bir yıldaki reel kaybı yüzde 30
dolaylarındadır. Bunun yanı sıra, alım gücünde çok fazla bir düşüş olduğu
belirtilmektedir. Bu durum rakamlarıyla ifade edilirse, alım gücü yüzde 41,8
oranında düşmüştür. Öğretmenlere “Çok maaş alıyorlar.” gibi tamamen yanlış
bilgiye dayalı söylemlerde bulunanların, öğretmenlerin aldıkları maaşları
rakamsal olarak fazlaymış gibi göstermekte olduğu, belirtilen alım gücü
mukayesesiyle ortadadır. Yapılan işin niteliği açısından bakıldığında, insanca
yaşam seviyesinin yanına bile yaklaşmamaktadır.
Türkiye'deki
öğretmen maaşlarının diğer ülkelerle mukayesesine bakıldığında, diğer ülkelerin
gerisinde kalmıştır. Öğretmenler yoksulluk sınırının neredeyse yarısı kadar
maaş almaktadırlar. Öğretmenlerin bu maaşla ailelerinin ve kendilerinin temel
ihtiyaçlarını karşılamalarına olanak yoktur. On beş yıl deneyimli bir öğretmen
yoksulluk sınırının neredeyse yarısı kadar olan 2.478 TL maaş almaktadır. On
beş yıl deneyimli bir öğretmen OECD ülkelerinde ortalama 39 bin dolar
kazanırken, ülkemizde yıllık maaşı net 10.326 dolardır.
Kasım
2015 itibarıyla 4 kişilik bir ailenin sağlıklı, dengeli ve yeterli
beslenebilmesi için yapması gereken gıda harcaması tutarı (açlık sınırı) 1.391
lira, yoksulluk sının 4.530 liraya yükselmişken ortalama öğretmen maaşının
2.136 lira ile 2.483 lira arasında olduğu düşünüldüğünde öğretmenler neredeyse
açlık sınırına yakın yaşamaktadır. Öğretmenlerimiz çalışırken de emekli
olduklarında da geçimlerini sağlamakta oldukça zorlanmaktadırlar.
Öğretmenlerimizin maaşları hayatlarını sağlıklı bir şekilde sürdürebilmeleri
için yeterli değildir. Bu yüzden, sorun ve sıkıntının çözümü için öğretmenlerin
ek göstergelerinin 3600'e yükseltilmesi gerekmektedir. Öğretmenlerimiz bunun
yanında daha birçok sorun yaşamaktadırlar: Kadro sorunları, rotasyon sorunları,
öğrencilerden ve ailelerinden şiddet görme, mobbing gibi.
Yukarıda
açıklanan nedenlerle öğretmenler hakkındaki mevcut sorunların araştırılarak
alınması gereken önlemlerin belirlenmesi amacıyla bir Meclis araştırması
açılması gerekli görülmektedir.
3.-
Muğla Milletvekili Mehmet Erdoğan ve 23 milletvekilinin, Rusya’yla yaşanan kriz
sebebiyle yaş sebze ve meyve üreticilerinin yaşadıkları sorunların
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/204)
Türkiye Büyük Millet Meclisi Başkanlığına
24/11/2015
tarihinde bir Rus uçağının sınır ihlali yapması sebebiyle düşürülmesinin
ardından ortaya çıkan yaş sebze ve meyve üreticilerinin sorunlarının tespit
edilmesi, sebeplerinin araştırılması, tespit edilen sorunların giderilerek
yaşanan ve yaşanması muhtemel mağduriyetlerin önüne geçilmesi, yapılacak olan
yasal düzenlemeler de dâhil olmak üzere alınması gereken önlemlerin
araştırılması için Anayasa’mızın 98'inci ve TBMM İçtüzüğü’nün 104'üncü ve
105'inci maddeleri uyarınca Meclis araştırması açılmasını saygılarımızla arz ve
talep ederiz.
1)
Mehmet Erdoğan  (Muğla)
2)
Erkan Akçay  (Manisa)
3)
Oktay Vural  (İzmir)
4)
Edip Semih Yalçın  (İstanbul)
5)
Saffet Sancaklı  (Kocaeli)
6)
Kamil Aydın  (Erzurum)
7)
Ümit Özdağ 
(Gaziantep)
8)
Mustafa Mit  (Ankara)
9)
Baki Şimşek  (Mersin)
10)
Mehmet Parsak  (Afyonkarahisar)
11)
İzzet Ulvi Yönter  (İstanbul)
12)
İsmail Ok 
(Balıkesir)
13)
Erkan Haberal  (Ankara)
14)
Erhan Usta  (Samsun)
15)
Fahrettin Oğuz Tor  (Kahramanmaraş)
16)
Mehmet Necmettin Ahrazoğlu  (Hatay)
17)
Seyfettin Yılmaz  (Adana)
18)
Arzu Erdem  (İstanbul)
19)
Nuri Okutan  (Isparta)
20)
Ahmet Selim Yurdakul  (Antalya)
21)
Deniz Depboylu  (Aydın)
22)
Ruhi Ersoy  (Osmaniye)
23)
Mehmet Günal  (Antalya)
24)
Mustafa Kalaycı  (Konya)
Gerekçe:
24/11/2015
tarihinde Suriye sınırımızda sınır ihlali yapan ve her türlü uyarıya rağmen
ihlal yapmakta ısrar eden bir Rus savaş uçağının kahraman Türk Hava Kuvvetleri
tarafından düşürülmesiyle Türkiye Cumhuriyeti ve Rusya Federasyonu arasında ipler gerilmiştir.
Her
ne kadar Türkiye Cumhuriyeti'nin güvenlik kuvvetleri sınır ihlali yapan Rus
savaş uçağına yapması gerekeni yapmışsa da içinde bulunduğumuz bu coğrafyanın
âdeta bir savaş alanına dönmesinde, yanlış dış politikaları ve fevri
çıkışlarıyla AKP iktidarının da payı yüksektir.
Gözüken
odur ki iki ülke arasındaki ilişkilerin düzelmesi bir hayli zaman alacaktır.
Tarihi boyunca bulduğu her fırsatta Türk milletine karşı haddi aşan eylemlerde
bulunan Rusya’yla ilişkilerin gerilmesi, ticari ilişkilerimizi de olumsuz yönde
etkilemiştir. Modern dünyada siyasi ilişkiler, ekonomik ilişkilerle birlikte
daha da anlam kazanmıştır. Bu bağlamda, iki ülke arasında ilişkilerin
gerilmesiyle birlikte Rus tarafının Türk mallarına göstermiş olduğu tutum yeni
ekonomik sıkıntıların doğmasına da kapı aralamıştır. Özellikle Rusya'ya yapılan
ihracatta önemli bir yer tutan yaş sebze ve meyve ihracatı büyük yara almıştır.
Sınır ihlali yapan Rus savaş uçağının düşürülmesinin ardından Rusya'nın Türk
tarım ürünlerine uyguladığı ambargo, yaş sebze ve meyve ihracatı yapan Muğla
ilimizi de vurmuştur. Hamasi söylemler derhâl bir kenara bırakılarak yaşanan ve
yaşanması muhtemel daha büyük mağduriyetlerin bir an önce önüne geçilmesi
gerekmektedir.
Ülkemizde,
2014 yılındaki narenciye ihracatının yüzde 33'ü Rusya'ya yapıldı. Bu ülkeyi
yüzde 25'lik payla Irak, yüzde 11'lik payla Ukrayna, yüzde 4'lük paylarla Suudi
Arabistan ve Romanya izliyor. Geçen yıl 3 milyon 783 bin ton narenciye üretilen
ülkemizde bu yıl da yaklaşık 3 milyon 787 bin ton üretim bekleniyor. Narenciye
üretiminin bölgesel ve illere göre dağılımına göz atacak olursak: Adana ilimiz
yüzde 25,9 payla ilk sırada yer alıyor. Bu ili yüzde 22,7'lik payla Mersin,
yüzde 18,6'lık payla Hatay, yüzde 16,2'lik payla Antalya, yüzde 8,1'lik payla
Muğla, yüzde 4'lük payla İzmir, yüzde 2,4'lük payla Aydın, yüzde 1,1'lik payla
Osmaniye takip ediyor.
Muğla
ilimizde, sadece Ortaca, Köyceğiz ve Dalaman ilçelerimizden yıllık 150 bin ton
narenciye ihraç edildiğini, Fethiye ilçemizin halinden günlük 30 tır yaş sebze
ve meyvenin ihraç edildiğini ve bu ihracatın çok büyük bir bölümünün Rusya'ya
yapıldığını düşünürsek yaşanan mağduriyetin büyüklüğünü daha iyi anlayabiliriz.
Şu anda tüccarlarımızın ve üreticilerimizin zararı sadece Muğla'da milyonlarca
TL' ye çoktan ulaşmıştır. Hâlihazırda yaş sebze ve meyve üretimi yapan,
özellikle de narenciye üreticisi vatandaşlarımızın neredeyse tamamı zarar etmiş
ve şu anda devletinden çözüm beklemektedir.
Bu
bağlamda, Rusya’yla yaşanan kriz sebebiyle yaş sebze ve meyve üreticilerinin
ortaya çıkan sorunlarının tespit edilmesi, tespit edilen sorunların giderilerek
yaşanan ve yaşanması muhtemel mağduriyetlerin önüne geçilmesi, yapılacak olan
yasal düzenlemeler de dâhil olmak üzere, alınması gereken önlemlerin
araştırılması için yüce Meclisimize büyük görevler düşmektedir.
Yüce
Meclisimizin bu görevi yerine getirmesi için Anayasa’mızın 98'inci ve TBMM
İçtüzüğü’nün 104'üncü ve 105'inci maddeleri uyarınca Meclis araştırması
açılmasını saygılarımızla arz ederiz.
BAŞKAN
– Bilgilerinize sunulmuştur.
Önergeler
gündemdeki yerlerini alacak ve Meclis araştırması açılıp açılmaması konusundaki
görüşmeler, sırası geldiğinde yapılacaktır.
Sayın
milletvekilleri, Milliyetçi Hareket Partisi Grubunun İç Tüzük’ün 19’uncu
maddesine göre verilmiş bir önerisi vardır, okutup işleme alacağım ve
oylarınıza sunacağım.
IX.- ÖNERİLER
B)
Siyasi Parti Grubu Önerileri
1.-
MHP Grubunun, Grup Başkan Vekilleri Manisa Milletvekili Erkan Akçay ile İzmir
Milletvekili Oktay Vural tarafından, başta 13 Mayıs 2014 tarihindeki Soma maden
faciası olmak üzere maden kazalarının araştırılarak iş sağlığı ve iş güvenliği
tedbirlerinin görüşülmesi ve 24’üncü Dönem Genel Kurulda görüşülemeyen
Manisa'nın Soma ilçesinde başta 13 Mayıs 2014 tarihinde meydana gelen maden
kazalarının araştırılarak bu sektörde alınması gereken iş sağlığı ve iş
güvenliği tedbirlerinin belirlenmesi amacıyla kurulan Meclis Araştırması
Komisyonu raporunun tespit ve önerilerinin değerlendirilmesi, çözüm
önerilerinin tartışılması ve yol göstermesi amacıyla 30/12/2015 tarihinde
Türkiye Büyük Millet Meclisi Başkanlığına verilmiş olan genel görüşme
açılmasına ilişkin önergenin Genel Kurulun 12 Mayıs 2016 Perşembe günkü
birleşiminde sunuşlarda okunmasına ve ön görüşmesinin aynı tarihli birleşiminde
yapılmasına ilişkin önerisi
12/5/2016
Türkiye Büyük Millet Meclisi
Başkanlığına
Danışma
Kurulu 12/5/2016 Perşembe günü (bugün) toplanamadığından, grubumuzun aşağıdaki
önerisinin İç Tüzük'ün 19'uncu maddesi gereğince Genel Kurulun onayına
sunulmasını arz ederim.
Saygılarımla.
 Erkan
Akçay
 Manisa
 MHP
Grubu Başkan Vekili
Öneri:
30
Aralık 2015 tarih, 648 sayıyla TBMM Başkanlığına vermiş olduğumuz, Manisa
Milletvekili ve MHP Grup Başkan Vekili Erkan Akçay ile İzmir Milletvekili ve
MHP Grup Başkan Vekili Oktay Vural'ın verdiği, 13 Mayıs 2014 tarihinde
Manisa'nın Soma ilçesindeki Eynez Kömür Madeni Ocağında meydana gelen facia
neticesinde 301 maden işçimiz feci şekilde hayatını yitirmiş, 486 işçimiz
yaralanmış, birçok anne, baba evlatlarını, kadınlar eşlerini ve çocuklar
babalarını yitirmiştir. Bu nedenle, başta 13 Mayıs 2014 tarihindeki Soma maden
faciası olmak üzere, maden kazalarının araştırılarak iş sağlığı ve iş güvenliği
tedbirlerinin görüşülmesi ve Genel Kurulda görüşülemeyen, 24’üncü Dönem,
Manisa'nın Soma ilçesinde başta 13 Mayıs 2014 tarihinde meydana gelen maden
kazalarının araştırılarak bu sektörde alınması gereken iş sağlığı ve iş
güvenliği tedbirlerinin belirlenmesi amacıyla kurulan Meclis Araştırması
Komisyonu raporunun tespit ve önerilerinin değerlendirilmesi, çözüm önerilerinin
tartışılması ve yol göstermesi amacıyla verdiğimiz Meclis genel görüşme
açılması önergemizin 12/5/2016 Perşembe günü (bugün) Genel Kurulda okunarak
görüşmelerinin bugünkü birleşiminde yapılması önerilmiştir. 
BAŞKAN
– Milliyetçi Hareket Partisi Grubu önerisinin lehinde ilk konuşmacı Manisa
Milletvekili Sayın Erkan Akçay’dır. 
Süreniz
on dakika Sayın Akçay. 
Buyurun.
(MHP sıralarından alkışlar) 
ERKAN
AKÇAY (Manisa) – Sayın Başkan, değerli milletvekilleri; 13 Mayıs 2014 tarihinde
Soma’da meydana gelen maden faciasını araştırma komisyonu raporunun Genel
Kurulda görüşülmesine ilişkin grup önerimiz hakkında söz aldım. Hepinizi
saygıyla selamlıyorum. 
Konuşmamın
başında, 13 Mayıs 2014 tarihinde âdeta katliam gibi yaşanan bu maden faciasında
hayatını yitiren 301 madencimizi rahmetle anıyorum, sağ ve yaralı kurtulanlara
da geçmiş olsun dileklerimi iletiyorum. 
13
Nisan 2015 tarihinden beri, Soma davasında madenciler ve aileleri adalet
peşinde koşmaktadır ve adalet peşinde koşan madencilerimize ve ailelerine buradan
saygılarımı iletiyorum. Onlar, tarihimizin en büyük maden kazasının, faciasının
adaletinin peşindedirler. 
Hatırlanacağı
üzere, bu kazada 301 maden işçimiz hayatını kaybetti ve 486 işçi de bir kısmı
yaralı olmak üzere sağ kurtulmuştu. Facia sonrası yüzlerce eve ateş düştü,
anneler, babalar evlatlarını kaybetti ve çocuklar da babalarını yitirdi, 432
çocuk yetim kaldı. Burada, sadece 301 maden şehidi ve ailelerini değil, tüm
Soma’yı, aslında ülkemizin içinde bulunduğu durumu da görüşmek gerekir. Aradan
geçen iki yıla rağmen maalesef yaralar henüz kabuk bağlamamıştır. 13 Mayıs
maden faciası, ülkemizdeki maden faaliyetlerine, madenciliğe, iş güvenliğine ve
işçi sağlığına âdeta bir balyoz indirmiştir. 
Türkiye Büyük Millet Meclisinde, 21 Mayıs 2014 tarihinde,
bu maden kazasını araştırmak üzere bir araştırma komisyonu kuruldu ve Komisyon
4 Haziran 2014 tarihinde çalışmalarına başladı, raporunu da 30 Ocak 2015
tarihinde teslim etti. Fakat, 4 Nisan 2015 tarihinde Türkiye Büyük Millet
Meclisinin seçimler nedeniyle çalışmalarına ara vermesi üzerine, Genel Kurulda
bir görüşme yapılamadı ve rapor da kadük kaldı. 
Değerli
milletvekilleri, bu rapor, içerdiği bilgi, belge, tespit, ifade tutanakları ve
görüşleriyle tarihe, gündeme, ilgililere ve bilhassa sorumlulara çok önemli
notlar düşmüştür, çok önemli uyarılar yapmıştır ve çok önemli öneriler
getirmiştir. Bu genel görüşme önergemizle, Komisyon raporunun tekrar gündeme
alınarak görüşülmesini ve tekrar ilgili kurumların gündemine gelmesini
istiyoruz. 
Komisyon
raporu oldukça kapsamlı ve bu Komisyon raporunda yer alan ve bizim de rapora
yazdığımız muhalefet şerhinde bazı önerilerimiz vardı. Raporun yazımından on
beş ay geçmesine rağmen unutulmayan fakat tekrar tekrar gündeme getirilmesi
gereken bu hususlardan bazılarını başlıklar hâlinde saymak istiyorum: “Hükûmet,
şahsi ve keyfî yönetim anlayışından vazgeçmelidir.” dedik fakat asla
vazgeçilmedi, hâlâ Türkiye’nin yönetimine pupa yelken şahsi ve keyfî olarak
devam edilmektedir. İşte, bu şahsi ve keyfî yönetim anlayışı nedeniyle zaten
ortada Hükûmet de kalmadı, Mecliste de yok, fiiliyatta da yok. 16 Haziran 2012
tarihli 15 sayılı Başbakanlık Genelgesi’nin iptal edilmesini istemiştik; ancak,
bunu Hükûmet değil, Danıştay iptal etti. Madencilik bakanlığının kurulmasını,
iş sağlığı ve güvenliği yönetim sisteminin oluşturulmasını istedik; hiçbir
gelişme yok. “Kömür madenciliğinde taşeronlaştırma ve redevans uygulamalarına
son verilmelidir.” dedik; bu uygulamalar hâlen devam ediyor. Denetim yapan
kurumlar arasında etkin bir koordinasyon sağlanması için yeni bir kurumsal yapı
oluşturulmasını istedik; hiçbir gelişme yok. Maden kazaları sonrasında kurtarma
çalışmalarının organizasyonu ve koordinasyonunda, bilhassa yer altı
madenciliğinde, Enerji ve Tabii Kaynaklar Bakanlığı bünyesinde kurulacak bir
birim tarafından yürütülmesini önerdik; hiçbir adım atılmadı. Dayıbaşı
uygulamaları Türkiye’nin gündemine Soma kazasıyla gelmişti ancak bu dayıbaşılık
sistemini önlemek için caydırıcı hiçbir yasal düzenleme yapılmadı ve
denetimlerde bu hususlara dikkat edilmesini önerdik, raporda bilhassa çok
ayrıntılı dile getirildi ve dayıbaşılık sistemi hâlen devam etmektedir. 
Değerli
milletvekilleri, 107 bin nüfuslu Soma ilçesi bu facianın izlerini hâlen
taşımaktadır. Esnaf, memur, işçi, çiftçi iki yıldır facianın bıraktığı
sorunlarla mücadele etmektedir. Yaşanan bu facia, madenlerdeki siyaset-iş adamı
ilişkilerini, denetim yetersizliklerini ve çalışma koşullarını da tekrar tekrar
gözler önüne sermiştir ve Soma’da adalet arayışı devam etmektedir. Bugüne kadar
7 duruşma gerçekleştirildi ve 14 Haziranda da 8’inci duruşma yapılacak ve
madenci aileleri hâlâ adalet peşindedirler. 
Peki,
bu duruşmada 8’i tutuklu 45 sanık için karar çıktığında adalet yerini bulacak
mıdır, bulmuş mu sayacağız? Bu olayın idari ve siyasi sorumluları yok mudur?
Onlar nerededir? Zaten bu komisyon çalışmaları ve faciadan sonraki bütün
Hükûmet, iktidar gayretleri her türlü yetkiyi kullanmasına rağmen hiçbir
sorumluluk taşımama üzerine bir tutum sergilemişti. 13 Mayıs faciasından hemen sonra,
ucu nereye giderse gitsin sorumluların ortaya çıkarılması için takipçi
olacaklarını söyleyenler hiç ortada görünmüyorlar. Nerede şimdi onlar? “Fıtrat”
diyerek, Soma’da insanları tekmeleyerek bu olayın üstünü örtemezsiniz. 
Soma’da
adalet isteniyorsa maden ocaklarının işletilmesindeki usulsüzlükler ve
rantların ortaya çıkarılması ve önlenmesi gerekir. Soma’da aşırı kâr ve üretim
hırsının faciaya yol açtığı tespit edilmişti, dayıbaşı sisteminin aşırı kâr ve
üretim hırsını tetiklediği tespit edilmişti. Aşırı kazanç ve üretim hırsına
mâni olmak için ne yapıldı? Hiçbir şey yapılmadı, dayıbaşı düzenini engellemek
için hakeza hiçbir şey yapılmadı. Yani işler, aynı hamam aynı tas devam
etmektedir. Bu faciayla toplumda oluşan farkındalık, işçi sağlığı ve iş güvenliği
alanında gelişmelere, maalesef, vesile olamadı. Mehmet Akif Ersoy’un
ifadesiyle, yaşanan bin kıssa Hükûmete bir hisse vermedi. Soma’da adalet
isteniyorsa facianın idari ve hukuki sorumlularının mutlaka yargı önüne
getirilmesi gerekir.
Son
olarak ifade etmek isterim ki Soma kömür işletmeleri tarafından işten çıkarılan
2.831 madencinin, daha, henüz tazminatları ödenmedi. 7 Haziran seçimleri öncesi
âdeta bir sus payı mesabesinde, yüzde 5 veya 10 oranında, işçilere göstermelik
bir şekilde kısmi bir ödeme yapıldı ama şu anda 2.831 işçi tazminatlarını
alamadılar. Yine, daha evvel de Uyar Madencilik tarafından işten çıkarılan 804
maden işçisinin iki aylık maaşları ve kıdem tazminatları konusunda herhangi bir
ödeme yok. Oysa, bunların, Manisa mitinglerinde Başbakanlar tarafından ve
siyasiler tarafından ödeneceği ifade edildi. 
Bu
düşüncelerle, önerimizin kabulünü temenni ediyor, hepinize saygılar sunuyorum.
(MHP sıralarından alkışlar) 
BAŞKAN
– Teşekkür ederiz Sayın Akçay.
Grup
önerisinin aleyhinde ilk konuşmacı İzmir Milletvekili Sayın Ertuğrul Kürkcü.
Buyurun
Sayın Kürkcü. (HDP sıralarından alkışlar) 
ERTUĞRUL KÜRKCÜ (İzmir) – Sayın Başkan, sevgili
arkadaşlar; bugün, bu büyük işçi katliamının 2’nci yıl dönümünde, Türkiye Büyük
Millet Meclisinin bu katliamla ilgili hazırladığı -tabii, onlar, adına katliam
demiyorlar- raporun gereklerinin yerine getirilip getirilmediğini denetlemek
üzere bir tartışma açılmış olması iyi; hiç değilse bize bir muhasebe imkânı
veriyor. Çünkü, bizim muhalefet şerhimizde ifade edilen bütün yetersizlik ve
eksikliklerine rağmen raporun gene de bu cinayetin gerisindeki maddi hakikatin,
Hükûmetin cinayet gerçekleştiği sırada ortaya koyduğu tutumdan fersah fersah
ötede, son derece yıkıcı bir gerçekliğe işaret ettiği, Türkiye Büyük Millet Meclisi
raporunda var. Hatırlayın, o zaman Başbakan olan Tayyip Erdoğan, bu cinayet
haberleri yayıldığında şöyle demişti: “Daha kötüsü, aslında, 19’uncu yüzyılda
İngiltere’de, başka yerlerde olmuştur, gene de bu onlar kadar kötü değil.
Ayrıca, bu işin fıtratında var, böyledir.” Ve bu umursamaz tutuma karşı doğan
çok büyük toplumsal reaksiyon, işçi hareketinin sürece müdahil olması, insan
hakları ve emek hakkı savunucularının devreye girmesiyle birlikte Soma’daki
büyük katliamın arkasındaki gerçekler birer birer aydınlandı ve bunlar Mecliste
de yankısını buldu. Bu raporun bu hâliyle pek çok gerçeğe işaret ettiğini
söylemeliyiz ama yine de rapor, esasen, çoğunluk partisinin görüşleri
doğrultusunda ister istemez olayları yorumladığı için, bu facianın, bu cinayetin
gerisindeki üç esaslı meselede bir orta yol, bir uzlaşma yolu aramaktadır.
Birincisi: Bu sürecin gerisindeki özelleştirme,
dolayısıyla kamuya ait iş yerlerinde kamu çıkarları gözetilerek yapılacak olan
işlerin kâr mantığına terk edilmiş olması hakikatiyle herhangi bir biçimde
ödeşmemekte, hesaplaşmamaktadır.
İkincisi: Yerel, en geleneksel, en eski, en kahredici
çalışma ve sömürme biçimlerinin modern olduğu söylenilen bu ocağın içine
taşınmış olmasını geleneğe ve kültüre devrederek neredeyse buna karşı bir şey
yapılamayacağını söylemektedir.
Ve nihayet, aslında, redevans sisteminin kendisini
değil, bu dayıbaşılık rejimini bir taşeronluk müessesesi olarak ele almakta
fakat taşeronlukla ilgili herhangi bir tartışmaya girmemektedir.
O
yüzden, ortaya çıkan sonuç tablosunda Hükûmete ve sanayi erbabına,
kapitalistlere verilen herhangi bir direktif yoktur. Bu raporun hazırlandığı
tarihte tek önemli şey olan yanmaz malzeme ve yaşam odaları uygulaması
tavsiyesinin de gerçekleşmesi ancak 2017 sonrasına bırakıldı. Diğer ek önlemler
sadece küçük ocakların kapatılmasına yol açtı fakat büyük ocaklar tarafından da
uygulanmadı. Yani, Soma katliamının 2’nci yıl dönümünde bıraktığımız yerdeyiz,
bir adım ileriye gittiğimiz söylenemez ve bunun nedenleri üzerinde
düşündüğümüzde, Hükûmet ve sanayi arasında, devlet ve sermaye arasındaki
uğursuz ittifakın aslında bütün önlemleri uygulanamaz kıldığı açıkça ortadadır.

Bu
süreçte bir tek olumlu şey olduğunu söyleyebilirim; hem emekçilerin, işçilerin
hem de canlarını cezadan kurtarmak için çırpınan ikinci derecedeki
işverenlerin, işveren temsilcilerinin tutuklu olarak yargılandıkları mahkemede
verdikleri ifadeler, itiraflar oldu. Aslında, bu iş cinayetinin gerisindeki
sebebi yani bu aşırı üretim zorlamasını, dayıbaşılığı ve redevans uygulamasını
gerçekleştiren şirket, bunu gerçekleştirirken siyasi iktidarla arasındaki bağı
Soma Kömür İşletmeleri Anonim Şirketi Genel Müdürü Ramazan Doğan’ın şu
itirafında söyledi bir soru üzerine: “Efendim, bizim 2011 seçimlerinden önce
Tayyip Bey’in Manisa mitingi vardı. O dönem, Geventepe işletmemizde çalışan 3
bin tane işçimiz vardı, 3 bin tane insan. Rezervimiz bitmek üzereydi, kömürümüz
bitmek üzere. Bu iş, 3 bin tane insan işsiz kalmayla yüz yüzeydi.” İfade
bozuklukları ona ait. “Rezerv bitmek durumu olduğu için aynı zamanda yan
taraftaki İmbat firması da aynı şekilde, Uyar Madencilik de aynı şekilde Manisa
mitingine insan götürdüler. Bu olay sadece… Ocak, pardon, ağustos ayında
Soma’da ihale vardı, ihale olacaktı, şu anda Demir Export’un almış olduğu sahanın
ihalesi. Bu ihalenin bir an önce açılmasıyla ilgili bizim icradan -sonuçta,
Hükûmet icranın başıdır- böyle bir talebimiz vardı, bu sahanın ihale olmasıyla
ilgili, 3 bin çalışanımızın işsiz kalmamasıyla ilgili. Bu ihale ağustos ayında
oldu, bu ihaleyi biz alamadık, Demir Export firması aldı. Olayın aslı budur.”
Yani ihale almak için Adalet ve Kalkınma Partisinin mitinglerine işçi taşımak,
işverenle, patronla Hükûmet arasındaki bu uğursuz ittifak, ister istemez bütün
bu yıkıcı çalışma koşullarının devamı anlamına gelir. 
Şimdi,
ben, Türkiye Büyük Millet Meclisinin almış olduğu önlemlerin gerçekleşebilir
olmasının yolunun Hükûmetin bu önlemlere gönül yatırması, bunlar doğrultusunda
karar vermesi olmadığını; asıl meselenin bu çalışma koşullarına, bu çalışma
rejimine tabi olan işçilerin önünün açılmasında olduğunu bir kere daha söylemek
istiyorum. İsterse dünyanın en müşfik hükûmeti olsun, kaçınılmaz olarak
çıkarlarının ifadesi olduğu, merkezî çıkar rejiminin ifadesi olduğu güçlerin
çıkarını kollayacaktır. Oysa, işçinin kendi çıkarını kollamaktan başka bir
çıkarı olmadığı için bu çıkarı kollamanın önündeki engelleri aşmak en önemli
önlemdir. Yani bütün bu tedbirlerin, işçi denetiminin, ocaklardaki denetimin
doğrudan doğruya işçiler tarafından yapılmasının yolu açılmalıdır. Bütün
bunların tartışılması, gerçekleşebilmesi için ifade özgürlüğünün, işçilerin
sendikada örgütlenme özgürlüğünün önünün açılması gerekir. Aşırı kâr, aşırı
sömürü, aşırı üretim, hepsi birbirini beslediğine göre bütün bunlar karşısında
işçinin direnme kapasitesini artıracak yollar ancak bütün tedbirlerin
gerçekleşmesine imkân verebilir.
Fakat
son güncel tartışmalarla ilgili bir yöne de bağlayıp bitirmek istiyorum. Bütün
bunları ifade etmek herkes için, özellikle işçiler için son derece güçtür. 
Bakın,
yine Adalet ve Kalkınma Partisinin finansörlerinden olan, onun koruyup
kolladığı Torunlar İnşaat Şirketinin İstanbul’daki bir inşaatında gerçekleşen
bir başka iş cinayetinde 10 işçinin hayatını kaybetmesi sonucunda işçiler,
inşaat sektöründe çalışanlar, 2 bin kişi İstanbul’da bir gösteri yaptılar; “Bu
kaza değil, cinayettir.”, “Taşeronluk sistemi kaldırılsın.”, “Gün gelecek,
devran dönecek, AKP halka hesap verecek.” sloganlarıyla yürüdüler ve sonuç:
Benimle ilgili bir fezleke var. Ben bir milletvekili olarak bu yürüyüşteyim,
Mahmut Bey de orada; suçumuz izinsiz gösteri yürüyüşüne katılmak, görevli
memurlara direnmek. Şimdi, Parlamento bunları tartışacak.
Her
şeyden önce size sormak istiyorum, “izinli gösteri” diye bir şey var mı?
Anayasa'mız son derece açık: “Bütün yurttaşlar önceden izin almaksınız toplantı
ve gösteri hakkına sahiptirler.” Ama işçiler bu haklarını kullanmak için sokağa
çıktıklarında, vekiller onların yanına geldiğinde savcının ve Emniyetin ilk
yaptığı iş vekilleri Parlamentoya şikâyet etmek. Vekillerin böyle olduğu bir
durumda işçilerin ne hâlde olabileceğini siz varın düşünün 
Ama,
gene de biz işçi hareketinin kendi çıkarlarını, kendi haklarını korumasından
ümidi kesecek değiliz. Soma’daki katliamın bir kere daha tekrar etmemesinin
biricik güvencesi patronlara yalvarmak ya da hükûmetlerin müşfik olmasını talep
etmek değil; işçilerin kendi hakları için harekete geçmeleri, yaşama ve çalışma
koşullarının nasıl tanzim edileceğine dair söz ve karar hakkına sahip olmaları,
bu hakları savunan siyasetlerin, politik güçlerin yanında yer almalarıdır.
Halkların Demokratik Partisi başından beri bunun için mücadele ediyor;
istediğiniz kadar fezleke yazın, sonuna kadar da bunun için mücadele edecektir.
Hepinizi
sevgi ve saygıyla selamlıyorum. (HDP sıralarından alkışlar) 
BAŞKAN
– Teşekkür ederiz Sayın Kürkcü.
Milliyetçi
Hareket Partisi Grubu önerisinin lehinde ikinci konuşmacı Zonguldak
Milletvekili Sayın Ünal Demirtaş.
Buyurun
Sayın Demirtaş. (CHP sıralarından alkışlar) 
Süreniz
on dakika.
ÜNAL
DEMİRTAŞ (Zonguldak) – Teşekkür ederim Sayın Başkan.
Değerli
milletvekilleri, ekranları başında bizleri izleyen saygıdeğer vatandaşlarımız;
en içten sevgi ve saygılarımı sunuyorum. 
MHP
grup önerisi lehine, Cumhuriyet Halk Partisi adına, söz almış bulunmaktayım.
Öncelikli olarak, Soma’da yaşamını yitiren madencilerimize Allah’tan rahmet
diliyorum, yakınlarına da tekrar tekrar başsağlığı diliyorum.
Sayın
milletvekilleri, maalesef, iş kazaları toplumumuzun kanayan bir yarası ve iş
kazalarının yüzde 98’i önlenebilir kazalardır. AKP iktidarına bakıyoruz, bugüne
kadar hep “Şu rekoru kırdık”, “Bu rekoru kırdık.” diye övünüyor. Şimdi, ben AKP
iktidarının başka rekorlarını sizlere ifade etmek istiyorum; bakın, on dört
yılda kırılan iş kazaları, iş cinayetleri rekorları var, bunları hatırlatmak
istiyorum: 
On
dört yılda 1 milyon 400 bin iş kazası olmuş. Bu, cumhuriyet tarihinin rekorudur
arkadaşlar. 
Yine,
on dört yılda 75 bin işçimiz kazaya uğramış, yaşamış ama iş göremez hâle
gelmiş. Bir başka rekor da iş göremezlik rekorudur.
Yine,
on dört yılda 17 bin işçimiz iş cinayeti sonucu yaşamını yitirmiş. Bu, AKP
iktidarının bir başka rekoru. 
Soma’da,
aynı kazada, bir kazada 301 işçimiz yaşamını yitirmiş. Bu da toplu iş
cinayetlerinde bir kazada yaşanan en fazla sayı, bu da yine cumhuriyet
tarihinin rekoru. 
Yine,
aynı yıl, 2014 yılında toplamda 1.886 işçimiz yaşamını yitirmiş. Bu da
maalesef, bir yılda ölen işçi anlamında yine cumhuriyet tarihi rekoru. 
2016
yılına geldiğimizde, ilk dört ayda, bakın, toplamda 586 işçimiz yaşamını
yitirmiş.
Bu
rakamlara baktığımız zaman, AKP iktidarında, iç savaşta ölenler kadar işçimiz
ölmüş ve sakat kalmış. Maalesef, iş kazalarında bir başka rekorumuz Avrupa
birinciliği ve dünya üçüncülüğü. 
İşte,
bu utanç tablosu 2016 Türkiyesi’ne yakışmıyor. İşte, böyle bir acı tablo AKP
iktidarının yüz akı bir tablo değil, maalesef yüz karası bir tablo hâline
gelmiş. 
Değerli
milletvekilleri, iş kazalarının üç temel teknik sebebi var. Bunlardan birisi
taşeronlaşma, diğeri özelleştirme, bir diğeri de denetimsizlik. 
Taşeronlaşmaya
baktığımız zaman, maalesef, AKP iktidarı Türkiye'yi taşeron cumhuriyetine
döndürmüş ve biz bu taşeron uygulamasına karşı çıkarken maalesef, siz taşeron
uygulamasından daha ilkel, daha geri olan özel istihdam büroları yasasını çıkardınız.

Yine,
on dört yılda özelleştirmedik kurum bırakmadınız. Sizin döneminizde, maalesef,
bir yağma dönemi yaşandı. 
Üçüncüsü ise denetimsizlik. Bakın, denetim
mekanizmasını işletmiyorsunuz, çünkü, artık, şirketler ve patronlar sizin
yandaşınız hâline gelmiş ya da siz kendiniz patron hâline gelmişsiniz.
Dolayısıyla, yandaşınızı denetlemiyorsunuz, kendinizi denetlemiyorsunuz ve
dokunmuyorsunuz. Bu sebeplere baktığımızda, iş cinayetlerinin faturasının ne
kadar ağır olduğu ortaya çıkacaktır.
Yine,
Soma kazasıyla ilgili bazı teknik bilgiler vermek istiyorum. Soma kazası, daha
önceki yıllarda da kazanın meydana geldiği ocakta sıklıkla meydana gelen,
kömürün kendiliğinden kızışması ve yanmasıyla başlamıştır. Ocağın projesi,
tasarımı, üretim planlaması ve havalandırma sistemleri bilimsel verilere uygun
olarak düzenlenmemiş, kullanılan ekipmanlar uygun niteliklerde seçilmemiştir.
Olaydan önce ve olay sırasında ocak içi karbonmonoksit değerinde ani yükselme
olmuş ancak bu durum vardiya amiri tarafından gerekli özen gösterilerek takip
edilmemiş ve gerekli önlemler alınmamıştır. Yer altındaki ocaklar için hayati
derecede önem taşıyan gaz maskeleri yetersiz ve kullanım tarihleri geçmiştir.
İşçilere mevzuat gereği verilmesi gereken iş sağlığı ve iş güvenliği eğitimleri
ya verilmemiş ya da yetersiz verilmiştir. Bakın, işe başlayan bir işçinin ilk
yedi günü eğitimde geçer. Ama, bu kazada, eğitimde gösterilen ama üçüncü gün
çalışması olan bir işçinin, birçok işçinin yaşamını yitirdiğine tanık olduk.
Eğitimde olması gereken saatlerde, bir günlük eğitimden sonra, kâğıt üzerindeki
göstermelik bir eğitimden sonra bu işçiler madene indirilmiş ve
çalıştırılmıştır. 
Yine,
ihale sözleşmesini devreden Park Teknik AŞ, devir talebini içeren dilekçesinde,
ocakta oluşan yangınlardan dolayı üretim yapılamadığını ve bu sebeple de
ileride telafi edilemeyecek zararlar meydana geleceğini ifade ederek
devretmiştir. Dolayısıyla, ocakta meydana gelen kömür kızışması ve yangınlar,
tüm kamu görevlileri ve diğer görevliler tarafından da bilinmekteydi. Ancak,
üretim durdurulup, iş sağlığı ve güvenliği önlemleri tamamen alınarak ocaktaki
kömür kızışması ve yangınlar söndürülüp üretime devam edilmesi gerektiği hâlde,
üretim hedefini gerçekleştirmek ve aşırı kâr elde etmek için üretim
durdurulmamış, iş sağlığı ve güvenliği önlemleri alınmamış, yangın
söndürülmemiş ve maalesef, bu feci kaza meydana gelmiştir. 
Tüm
bu değerlendirmeler ışığında, yaşanan facianın önceden öngörülebileceği,
önlenebileceği ve gerekli önlemlerin alınabileceği anlaşılmaktadır. Ancak
sistemsel hatalar ve uygulamalarla bu facia yaşanmıştır. 
Öte
yandan, buradaki kazanın temel sebeplerinden biri de üretim zorlamasıdır yani
işverenin aşırı kâr hırsıdır. Burada, ocağın üretim projesine uygun şekilde
yıllık 1,5 milyon ton kömür üretmesi gerektiği hâlde, 2013 yılında 2,8 milyon
ton kömür üretildiği ortaya çıkmıştır. 800 işçiyle çalışabilecek olan ocakta
2.800 işçiyle üretime devam edilmiştir. Dolayısıyla, bu üretim zorlaması sonucu
güvenlik tedbirleri bir kenara bırakılmış ve bu facia yaşanmıştır. 
Öte
yandan, yine baktığımız zaman, bu tespitler ışığında, teknik olarak TMMOB Maden
Mühendisleri Odasının vermiş olduğu raporda da açıkça, net bir şekilde
görüldüğü gibi, bu kazanın asıl sorumlularının Enerji Bakanlığı, Soma Kömürleri
AŞ ve Çalışma ve Sosyal Güvenlik Bakanlığı olduğu ortaya çıkmaktadır. 
Bakın,
yolsuzluktan bahsediyoruz. Aslında bu kaza yolsuzluk ekonomisinin ortaya
çıkarttığı bir kaza. Burada siyasetçi-iş adamı-bürokrat üçgeninin ortaya
koyduğu bir durum söz konusu. Bu üçgen, Bermuda şeytan üçgeni gibi, âdeta
zincirleme kusur ve ihmaller sonucu ortaya çıkarmıştır bu kazayı. Dolayısıyla,
bu kazaları önleyebilmek için, sürdürülebilir iş güvenliği için sürdürülebilir
önlemlerin alınması gerekmektedir. Ancak, bakıyoruz, maalesef, AKP iktidarının
iş kazalarını önleme yönündeki olumsuz iradesi hâlâ devam etmektedir. Çünkü iş
kazalarını önleyebilmek bir zihniyet meselesi; bu zihniyeti, maalesef, AKP
iktidarı hâlâ gösterememektedir. 
Şimdi,
baktığımız zaman, kaza sonrasında birçok işçi arkadaşımız mağduriyetlere
uğramış ve mağduriyete uğramaya devam etmektedir. 3 bine yakın işçi, bir cep
telefonu mesajıyla kapının önüne konulmuş ve bu şekilde kıdem tazminatlarını ve
ihbar tazminatlarını alamamıştır. 24 taksite bölünmüştür sendika ve işveren
tarafından anlaşma sonucunda ama bugün itibarıyla 4 veya 5 taksiti ya
ödenmiştir ya ödenmemiştir. Mağduriyetler devam etmektedir. 
Buradan
başka bir konuyu da aktarmak istiyorum. Benim seçim bölgem Zonguldak’ta da
benzer bir facia yaşanma riskiyle karşı karşıyayız. Bakın, Türkiye Taşkömürü
Kurumunun 14 bin norm kadrosu olmasına rağmen şu anda 8.500 işçisi kalmıştır,
5.500 üretim işçisi açığı vardır ve bu 5.500 üretim işçisi açığı iş güvenliğini
tehdit etmektedir. 8.500 işçiyle bu ocaklarda, Zonguldak’taki ocaklarda iş
güvenliğini sağlamak mümkün değildir. Buradan iktidarı tekrar ve tekrar
uyarıyorum: Eğer bu üretim işçisi açıklarını gidermezseniz Soma kazasından daha
büyük kazaların, maalesef, olma olasılığı yüksektir. 
Bu
sebeple, bir kez daha büyük kazaların, bu şekilde maden kazalarının yaşanmaması
dileğiyle Milliyetçi Hareket Partisi önerisinin lehinde olarak görüşlerimizi
belirtiyoruz. Genel Kurulun kabul etmesi dileğiyle hepinize en içten sevgi ve
saygılarımı sunuyorum. (CHP sıralarından alkışlar) 
BAŞKAN
– Teşekkür ederiz Sayın Demirtaş. 
Grup
önerisinin aleyhinde ikinci ve son konuşmacı Manisa Milletvekili Sayın Selçuk
Özdağ. 
Buyurun
Sayın Özdağ. (AK PARTİ sıralarından alkışlar) 
Süreniz
on dakikadır. 
SELÇUK
ÖZDAĞ (Manisa) – Sayın Başkan, değerli milletvekilleri; Milliyetçi Hareket
Partisinin grup önerisi üzerine aleyhte söz almış bulunuyorum. Hepinizi
saygıyla selamlıyorum. 
İmparatorluklar
döneminde devletler, imparatorluklar üç unsurla ayakta duruyorlardı; büyük
ordularla ve büyük ekonomilerle. Ardından imparatorluklar yıkıldı.
İmparatorlukların yıkılmasının sebebi, bir noktada Ümit Burnu’nun bulunması,
bir noktada da Amerika’nın keşfiydi ve ardından ulus devletler inşa edildi.
Ulus devletlerin inşasında da, ulus devletleri yaşatan da 3 unsur vardı: 
1)
Büyük ekonomiler. 
2)
Büyük ordular, demokrasiye ram olmuş ordular. 
3)
Büyük demokrasi. 
Bunları
yerine getiren devletler ayakta kalıyorlar ve İbni Haldun’un ifadesiyle
devletlerin hayatı da insanların hayatına benziyor; doğuyorlar, büyüyorlar, daha
sonra da çöküş dönemini yaşayıp tarihte yerlerini alıyorlar. 
Türkiye
Cumhuriyeti devleti kurulalı doksan iki sene oldu. Doksan iki yıldır Türkiye'ye
birçok iktidar geldi ve bu iktidarlar Türkiye'yi eğitim alanında, kalkınma
alanında, özgürlükler alanında, insan hak ve özgürlükleri, fikir hürriyeti,
teşebbüs hürriyeti ve inanç hürriyeti alanında geliştirmeye gayret sarf
ettiler. Her iktidar, her hükûmet Türkiye'ye katkıda bulundu. Türkiye'ye
katkıda bulunabilmek için 2 unsuru ihmal etmememiz gerekiyordu: 
1)
Eğitim. 
2)
Kalkınma. 
Kalkınmada neye ihtiyacımız vardı? Kalkınmada
madenlerimizin işlenmesine ve aynı zamanda petrolümüz ve doğal gazımız
olmadığına göre de elektriği üretmeye ihtiyacımız vardı. Elektrik neyle
üretiliyordu? Elektrik;
1)
Rüzgâr enerjisiyle, 
2)
Jeotermalle, 
3)
Termik santrallerle, 
4)
Nükleer santrallerle, 
5)
Rüzgâr enerjisiyle üretiliyordu. 
Bunları yapabilen bir Türkiye bir noktada egemen
güçlere meydan okuyacaktı. Egemen güçler şöyle istiyorlardı: “Türkiye pazar,
biz ortak olalım.” diyorlardı. Hemen hemen her iktidar, kalkınma hamlelerinde
Türkiye'yi Batı’ya ortak yapabilmek için gayret sarf etti. Bunlardan bir tanesi
de Menderes’ti. Büyük kalkınma hamleleri yaptı ve ardından daha önce Çine
Çayı’nın kenarına gidip “Taşkınlara karşı buraya bir baraj yapayım, bir yandan
sulamayı yapayım, bir diğer yandan elektrik üreteyim.” dedi ama ömrü vefa
etmedi, bir gece yarısı darbe yaptılar kendisine ve darbe yaptıkları zaman da
artık çaresizdi şöyle söylüyordu: “Bir çıksam buradan, Çine Çayı’nın kenarına
gitsem, orada derin ve deliksiz bir uykuya dalsam, bir daha da siyaset
yapmasam.” diyordu. 
Anadolu
çocuklarını egemen güçler korkuttular, kalkınma hamlemizden dolayı da bizi
ürkek hâle getirmek istediler, millet iradesinin üzerine de ipotek koymak
istediler ama bunlara, her zaman için millet iradesi meydan okumaya devam etti.
Değerli
milletvekilleri, şimdi Türkiye çok ciddi şekilde madenlerini işliyor. Rüzgâr
enerjisinden elektriğini üretiyor; jeotermalden, termik santrallerden nükleer
santrallere kadar her alanda petrole bağımlı olmamak ve aynı zamanda doğal gaza
bağımlı olmamak için çalışmalar yapıyor. 
Manisa
da bu önemli şehirlerden bir tanesi. Rüzgârımız var; Akhisar’da, Bekirler’de,
Gördes’te, Kırkağaç’ta rüzgâr enerjisiyle yaklaşık 200 megavatlık elektrik üretiyoruz.
Jeotermalimiz var Alaşehir’de ve burada 600 megavata yakın elektrik üretmeye
başladık. Türkiye’nin en sıcak suyunu 282 dereceyle Alaşehir’de çıkartıyoruz ve
buradan da elektrik üretiyoruz. Aynı zamanda kömürümüz var; Gördes’te,
Akhisar’da ve Soma’da çok ciddi kömür rezervlerimiz var, bu rezervlerin
işlenmesi gerekiyor. 
Egemen
güçler veya Batılı devletler veya Çin veya Rusya nasıl kömür çıkartıyorsa,
nasıl elektrik üretiyorsa, nasıl nükleer santrallere sahip oluyorsa, nasıl
rüzgâr enerjisine sahip oluyorsa biz de aynı şekilde sahip olmak
mecburiyetindeyiz. Onlarla yarışmamızın başka bir çıkar yolu yoktur, mutlaka ve
mutlaka bunları çıkartacağız ama bunları çıkartırken çevreye duyarlı olmak ve
aynı zamanda toprağımıza, suyumuza, iklimimize, hayvanlarımıza, bitkilerimize
duyarlı olmak da mecburiyetindeyiz. Bir yandan yerin altındakini çıkartmak,
enerjiye dönüştürmek, bir diğer yandan da yerin üstünü korumak hepimizin
görevi. Çünkü biz Müslüman bir toplumda yaşıyoruz, Müslümanız. Allah, Kur’an-ı
Kerim’de “Arzı ve gökyüzünü sizlere emanet kıldım.” buyuruyordu ve biz de buna
riayet etmek mecburiyetindeyiz, bunu teknolojiyle yapacağız. Bu teknolojiye
sahip olmak için ciddi eğitim seviyesine ulaşmamız gerekiyor, bunu yapmak
mecburiyetindeyiz. 
Şimdi,
termik santrallerde enerji üretiyoruz, diyorlar ki: “Havayı kirletiyorsunuz.”
Diyoruz ki: “HES’ler yapalım.” HES’lerle beraber “Kuşumuza zarar veriyorsunuz,
toprağımıza zarar veriyorsunuz, iklimimize zarar veriyorsunuz.” diyorlar.
Avrupa hangi teknolojiyi kullanıyorsa biz de aynı teknolojiyi kullanıyoruz,
başka bir teknoloji kullanmıyoruz. 
GÜLAY
YEDEKCİ (İstanbul) – Avrupa artık yapmıyor onları.
SELÇUK
ÖZDAĞ (Devamla) - Onlar Amerikan teknolojisi kullanıyor da…
GÜLAY
YEDEKCİ (İstanbul) – Avrupa yapmıyor artık nükleer enerji santrali, termik
santral. 
SELÇUK ÖZDAĞ (Devamla) - …biz başka bir teknolojiyi,
Macaristan’ın, Romanya’nın teknolojisini kullanmıyoruz. Türkiye’de
kullanılanlar: Hemen hemen hem devletin yaptıklarında hem de özel sektörün
yaptıklarında ya Amerika’nın ya Almanya’nın ya Japonya’nın, ileri ülkelerin
kullanmış olduğu teknolojiyi kullanıyoruz. Eğer bu teknolojiyi kullanmayanlar
varsa, eğer dünyada ikinci sınıf ülkelerin, üçüncü sınıf ülkelerin kullanmış
olduğu teknolojiyi kullananlar varsa onlarla ilgili de çıkalım, gereğini önce
AK PARTİ Grubu olarak, AK PARTİ’li bir milletvekili olarak ben yapayım;
Cumhuriyet Halk Partisiyle, MHP’li milletvekilleriyle beraber yapalım. 
MAHMUT TANAL (İstanbul) – Yaşam odalarını reddettiniz,
yaşam odalarını!
SELÇUK ÖZDAĞ (Devamla) - Bunu yapmak mecburiyetindeyiz.
MAHMUT TANAL (İstanbul) – Kanun geçerken yaşam
odalarını niçin reddettiniz?
SELÇUK ÖZDAĞ (Devamla) - Rüzgâr enerjisini
çıkartıyoruz, rüzgâr enerjisini. 244 yerde bu rüzgâr hep esti ve şimdi havadan
para kazanıyorlar. Başka iktidarlar olmadı mı bu ülkede? Oldu. Neden onlar
değerlendiremediler? Rüzgâr sürekli olarak akacak ama kimse oradan elektrik
üretmeyi düşünmeyecek. İşte AK PARTİ iktidarları bu rüzgâr enerjisini
değerlendirmek, 244 bölgeyi rüzgâr enerjisinin merkezi yapmak zorunda kaldı;
mecburduk, yapmak zorundaydık. Ama, geçen dönem buradan bazı milletvekilleri bu
kürsüde konuştular, bu sefer de dediler ki: “Kuşların göç yolunu engelliyor.”
Kuşların göç yolunu engelliyormuş. Nükleere karşısınız, termik santrale
karşısınız, HES’lere karşısınız. 
MAHMUT TANAL (İstanbul) – İş cinayetine gelin, iş
cinayetine!
SELÇUK ÖZDAĞ (Devamla) - Peki, rüzgâra niye karşısınız?

MAHMUT TANAL (İstanbul) – Soma’daki iş cinayetlerine
gelin!
SELÇUK ÖZDAĞ (Devamla) - Bu sefer, rüzgârda da diyorlar
ki: “Kuşların göç yolu.” (AK PARTİ sıralarından alkışlar) 
YAKUP AKKAYA (İstanbul) – Soma’ya gel, Soma’ya!
GÜLAY YEDEKCİ (İstanbul) – Soma, Soma!
MAHMUT TANAL (İstanbul) – Soma’ya gel, Soma’ya!
SELÇUK ÖZDAĞ (Devamla) – Bakın, şimdi size bir şey
söyleyeyim: Bu kuşlar Sibirya’ya gidiyorlar, yazın ve kışın yön
değiştiriyorlar.
GÜLAY YEDEKCİ (İstanbul) – 301 kişi öldü. Soma!
MAHMUT TANAL (İstanbul) – Manisa’nın milletvekilisin,
Soma’nın cinayetini sorsana!
YAKUP AKKAYA (İstanbul) – Soma’ya gel, Soma’ya!
SELÇUK ÖZDAĞ (Devamla) - Kışın Afrika’ya gidiyorlar,
yazın da Sibirya’ya gidiyorlar ve giderken 3 bin kilometreyi kimseye
sormuyorlar.
YAKUP AKKAYA (İstanbul) – İş cinayeti mi, fıtrat mı,
onu söyle!
SELÇUK ÖZDAĞ (Devamla) - Ama, ben bu muhalefet
milletvekillerinden birini Sibirya’ya götürüp koysam “Gel, Afrika’yı bul.”
desem, 100 kişiye sormadan bulamaz. 
YAKUP AKKAYA (İstanbul) – Soma’ya gel, Soma’ya,
Soma’ya!
SELÇUK ÖZDAĞ (Devamla) - Biraz önce bir milletvekili
arkadaşınız buradan konuşuyor, Soma’yla ilgili konuşuyor, “Şunları şunları
yapalım.” diyor. 
YAKUP AKKAYA (İstanbul) – İş cinayetlerine gel!
MAHMUT TANAL (İstanbul) – Felsefe yapıyorsun!
SELÇUK ÖZDAĞ (Devamla) - Onları yaptık. 
YAKUP AKKAYA (İstanbul) – Ne yaptık, ne?
SELÇUK ÖZDAĞ (Devamla) - İş güvenliği ve İş Yasası’nı
burada beraber çıkardık hatırlarsanız eğer, birlikte çıkardık.
YAKUP AKKAYA (İstanbul) – Nasıl çıkardık?
MAHMUT TANAL (İstanbul) – Beraber değil, bizi suçunuza
ortak etmeyin!
SELÇUK ÖZDAĞ (Devamla) - Kanada’da, Amerika’da, bugün
Almanya’da hangi iş güvenliği ve iş yasası varsa aynı yasa Türkiye’de var
kardeşlerim, aynısı var. (AK PARTİ sıralarından alkışlar) 
YAKUP AKKAYA (İstanbul) – Yaşam odalarını söylesene,
yaşam odalarını söyle! 
MAHMUT TANAL (İstanbul) – Yaşam odalarından bahset!
SELÇUK ÖZDAĞ (Devamla) - Bunu uygulayacak olan
işverenlerdir, bunu uygulayacak olan sendikalardır, bunu uygulayacak olan
işçilerdir, bunu uygulayacak olan mutlaka ve mutlaka müfettişler,
bürokratlardır kardeşlerim. 
YAKUP AKKAYA (İstanbul) – Yaşam odalarına niye itiraz
ettiniz?
SELÇUK ÖZDAĞ (Devamla) - Değerli milletvekilleri,
Soma’ya gelince Soma’yla ilgili çok ciddi çalışmalar yaptık. 
LEVENT GÖK (Ankara) – Soma’ya bir dakika ayırdınız!
SELÇUK ÖZDAĞ (Devamla) - Geldim Soma’ya. 
LEVENT GÖK (Ankara) – Bir dakika ayırdınız Selçuk Bey!
Bir dakika ayırdın Soma’ya! 
SELÇUK ÖZDAĞ (Devamla) - AFAD’la ilgili bir yardım
kampanyası düzenledik ve bu işçilerin tamamına, orada ölenlerin, 301
kardeşimizin ailelerine 154 bin lira para yardımı yaptık.
MAHMUT TANAL (İstanbul) – AFAD’ı bırak da yaşam
odalarını ne yaptınız?
SELÇUK ÖZDAĞ (Devamla) - Maden şehitlerinin ailelerine
ikişer konut vermek üzere bir yandan Doğuş Holding, bir diğer yandan Gaziantep
Organize Sanayi olarak 301 ev yapmayı bitiriyoruz, ekim ve kasım aylarında
açılışını yapacağız; muhalefet partisi milletvekillerini de davet ediyorum.
YAKUP AKKAYA (İstanbul) - Vatandaşın yaptığını niye siz
yapmışsınız gibi söylüyorsun? Onları vatandaşlar yaptı siz yapmadınız, onları
vatandaşlar yaptı, sendikalar yaptı, siz yapmadınız.
SELÇUK ÖZDAĞ (Devamla) - İstanbul’da bir CHP Belediyesi
orada yardım yaptı, 30 daire yaptı, ben gittim oraya katıldım, sizleri de oraya
davet ediyorum. 
YAKUP AKKAYA (İstanbul) – Başkasının yaptığını niye
üstleniyorsunuz?
SELÇUK ÖZDAĞ (Devamla) - Şehit madencilerinin Sosyal
Güvenlik Kurumuna olan her türlü borçları silindi, ölüm aylığı için gerekli
olan beş yıl sigortalılık ve dokuz yıl prim ödeme şartı kaldırılarak ölüm
aylığı ve emekli aylığı bağlandı.
YAKUP AKKAYA (İstanbul) - Tazminatlarını alamadı
işçiler.
SELÇUK ÖZDAĞ (Devamla) - Madencilerin anne babalarına
aylık bağlanması için gereken muhtaçlık şartı kaldırılarak anne babalara aylık
bağlandı. Madencilerin yakınlarından birisi, eş ve çocuklarından birisi, eşi ve
çocuğu yoksa kardeşlerinden birisi kamuda istihdam edildi.
Maden işçilerine ödenecek ücret, asgari ücretin 2 katı
hâline getirildi. O zaman 2 kat 1.920 liraydı, şimdi asgari ücret 2.800 lira.
Ve beraberce yaptık, CHP’li Manisa milletvekilleri ve MHP’li milletvekilleriyle
beraber, birlikte imzaladık, grubumuzun oyu yetiyordu ama beraber yapalım bu
işi dedik. 
YAKUP AKKAYA (İstanbul) – Yaşam odalarını niye
yapmadınız?
SELÇUK ÖZDAĞ (Devamla) - Yer altı maden işlerinde
çalışan işçilerin emeklilik yaşı 55’ten 50’ye düşürüldü, yıpranma payıyla bu
yaş 43’e indirildi.
YAKUP AKKAYA (İstanbul) – Yaşam odalarından bahset. 
SELÇUK ÖZDAĞ (Devamla) - Maden işçilerinin fiilen
çalışmadıkları ücretli izin, yıllık izin, eğitim ve kurs, iş öncesi ve sonrası
hazırlık süreleri ile resmî tatil günleri de fiilî hizmet süresi zammı
kapsamına alındı. Günlük mesai 6 saate indirildi, haftalık 36 saatten fazla
çalışma engellendi. 
Şehit olan 301 madencimizin 630 yakınına ve o
işletmenin sigortalısı, toplam 5.522 madencimize altı ay boyunca net ücretleri
kadar İŞKUR üzerinden maaş verildi. 
Faaliyetleri durdurulan Eynez, Atabacası, Işıklar maden
işletmelerinde çalışan işçilerimizin tamamına üç ay boyunca işverenlerin
ödemediği ücretler İŞKUR tarafından ödendi.
(Mikrofon otomatik cihaz tarafından kapatıldı) 
YAKUP AKKAYA (İstanbul) – Yaşam odalarından bahset,
yaşam odalarından!
SELÇUK ÖZDAĞ (Devamla) – Değerli milletvekilleri, yer
altında çalışan işçiler için yıllık ücretli izin süreleri 4 gün artırıldı ve
bunların çalışma süreleri 14, 20, 26 gün yerine; 18, 24, 30 gün olarak
uygulandı.
Yüzlerce
düzenleme yaptık, birlikte yaptık, beraberce yaptık ve yedi ay boyunca da Soma
ve maden kazalarını araştırma komisyonu üyeleri olarak Manisa’nın
milletvekilleri, hem CHP’nin, MHP’nin hem de AK PARTİ’nin milletvekilleri yedi
ay beraberce çalıştık, birlikte düzenlemeler yapılmak istedik, hemen hemen
tamamını yaptık ve bunlar da hayata geçiriliyor. 
O
nedenle, bu grup önerisinin bugün gündeme alınmaması noktasında düşüncelerimizi
arz ediyorum. Saygılar sunuyorum. 
Madencilerimize
Allah’tan rahmet diliyorum. Bir daha da iş kazası olmamasını temenni ediyor,
sağ olun diyorum. (AK PARTİ sıralarından alkışlar)
BAŞKAN
– Teşekkür ederiz Sayın Özdağ.
Sayın
milletvekilleri, Milliyetçi Hareket Partisi grup önerisini oylarınıza sunacağım…
RAMAZAN
CAN (Kırıkkale) – Karar yeter sayısı…
III.- YOKLAMA
(CHP
sıralarından bir grup milletvekili ayağa kalktı)
LEVENT
GÖK (Ankara) – Yoklama istiyoruz efendim, yoklama talebimiz var.
BAŞKAN
– Hem karar yeter sayısı talebi var hem yoklama talebi var. Yoklama talebini
gündeme alıyoruz. 
MAHMUT
TANAL (İstanbul) – Efendim, asıl olan yoklamadır o zaman.
BAŞKAN
– Sayın Gök, Sayın Yedekci, Sayın Akkaya, Sayın Tanal, Sayın Altay, Sayın
Aydın, Sayın Hakverdi, Sayın Çamak, Sayın Demirtaş, Sayın Salıcı, Sayın Arslan,
Sayın Yiğit, Sayın Purçu, Sayın Akaydın, Sayın Arık, Sayın Çiçek, Sayın
Özdemir, Sayın Basmacı, Sayın Çıray. 
Sayın
milletvekilleri, yoklama için iki dakika süre veriyorum. 
Yoklama
işlemini başlatıyorum. 
(Elektronik
cihazla yoklama yapıldı) 
BAŞKAN
– Sayın milletvekilleri, toplantı yeter sayısı yoktur.
Birleşime
on dakika ara veriyorum.
Kapanma Saati: 16.04
İKİNCİ OTURUM
Açılma Saati: 16.13
BAŞKAN: Başkan Vekili Pervin
BULDAN
KÂTİP ÜYELER: Emre KÖPRÜLÜ
(Tekirdağ), İshak GAZEL (Kütahya)
----- 0 -----
BAŞKAN – Sayın milletvekilleri, Türkiye Büyük Millet
Meclisinin 89’uncu Birleşiminin İkinci Oturumunu açıyorum.
III.- YOKLAMA
BAŞKAN
– Milliyetçi Hareket Partisi Grubu önerisinin oylamasından önce istem üzerine
yapılan yoklamada toplantı yeter sayısı bulunamamıştı.
Şimdi,
yoklama işlemini tekrarlayacağım. 
Yoklama
için iki dakika süre veriyorum. 
(Elektronik
cihazla yoklama yapıldı) 
LEVENT
GÖK (Ankara) – Bitti, almayın artık, kimseyi almayın artık.
BAŞKAN – Pusula almıyoruz arkadaşlar, süre bitti. Ancak,
pusula veren milletvekillerini kontrol edeceğiz.
BÜLENT TURAN (Çanakkale) – Sayın Başkan, usul
tartışması...
BAŞKAN – Açabilirsin.
Sayın milletvekilleri... 
BÜLENT TURAN (Çanakkale) – Sayın Başkan...
BAŞKAN – ...yapılan yoklama sonucunda... 
BÜLENT TURAN (Çanakkale) – Sayın Başkan, grup başkan
vekili olarak söz istiyorum.
BAŞKAN – ...toplantı yeter sayısı yoktur. 
(Kürsü önünde toplanmalar)
BÜLENT TURAN (Çanakkale) – Hayır. Sayın Başkan, ben
grup başkan vekiliyim, söz istiyorum.
İDRİS BALUKEN (Diyarbakır) – Tamam, o zaman
kapanmıştır.
BÜLENT TURAN (Çanakkale) – Sayın Başkan, zapta geçsin.
İDRİS BALUKEN (Diyarbakır) – Kapandı o zaman.
BAŞKAN – Sayın milletvekilleri...
BÜLENT TURAN (Çanakkale) – Sayın Başkan, grup başkan
vekiliyim, söz istiyorum. Sayın Başkan... (Gürültüler)
OKTAY VURAL (İzmir) – Bir dakika, grup başkan vekili
bir şey söylüyor.
BÜLENT TURAN (Çanakkale) – Sayın Başkan, ben grup
başkan vekiliyim.
BAŞKAN – Sayın milletvekilleri, yapılan ikinci
yoklamada da... 
BÜLENT TURAN (Çanakkale) – Sayın Başkan...
BAŞKAN – ...toplantı yeter sayısı bulunamadığından...
(AK PARTİ sıralarından gürültüler)
HAYDAR AKAR (Kocaeli) – Yok arkadaşlar, niye
bağırıyorsunuz ya. Yok ki ya, niye bağırıyorsunuz ya.
BÜLENT TURAN (Çanakkale) – Sayın Başkan... 
İDRİS BALUKEN (Diyarbakır) – Direkt kapanır zaten.
BAŞKAN – Sayın milletvekilleri... (AK PARTİ
sıralarından gürültüler)
BÜLENT TURAN (Çanakkale) – Sayın Başkan, söz istiyorum,
ben grup başkan vekiliyim.
BAŞKAN – ...yapılan ikinci yoklamada da toplantı yeter
sayısı bulunamadığından, Halkların Demokratik Partisi Grubu adına Grup Başkan
Vekilleri... (AK PARTİ sıralarından “Grup başkan vekili söz istiyor.” sesleri,
gürültüler) 
BÜLENT TURAN (Çanakkale) – Sayın Başkan, ben grup
başkan vekiliyim, söz istiyorum. 
(Çanakkale Milletvekili Bülent Turan’ın Başkanlık
kürsüsüne elle vurması)
BAŞKAN – Sayın Turan... Sayın Turan... Sayın Turan,
böyle bir usul yok. (Gürültüler) Böyle bir usul yok. Ben işlemi yapıyorum.
OKTAY VURAL (İzmir) – Bir ara verin, grup başkan
vekillerini çağırın kapatmadan önce.
BÜLENT TURAN (Çanakkale) – Sayın Başkan, söz istiyorum.
BAŞKAN – Hayır.
Halkların Demokratik Partisi Grubu adına Grup Başkan
Vekilleri Diyarbakır Milletvekili İdris Baluken... (Gürültüler)
BÜLENT TURAN (Çanakkale) – Sayın Başkan... Sayın
Başkan...
(Çanakkale Milletvekili Bülent Turan’ın Başkanlık
kürsüsüne elle vurması)
BAŞKAN – ...ve Diyarbakır Milletvekili Çağlar
Demirel’in, Türkiye’nin bir terör örgütüyle ithalat ve ihracat ilişkisine
girmesinde... (Gürültüler)
BÜLENT TURAN (Çanakkale) – Sayın Başkan... Sayın
Başkan...
BAŞKAN
– ...ve yatırımlar için gerekli olan finansman ihtiyacının dışarı kaçmasında
sorumluluğu bulunduğu iddiasıyla Ekonomi Bakanı Mustafa Elitaş hakkında bir
gensoru açılmasına ilişkin (11/10) esas numaralı Önerge’nin görüşmeleriyle
alınan karar gereğince, kanun tasarı ve teklifleriyle komisyonlardan gelen
diğer işleri sırasıyla görüşmek için, 17 Mayıs 2016 Salı günü saat 15.00’te…
(AK PARTİ sıralarından gürültüler)
BÜLENT
TURAN (Çanakkale) – Meclis Başkanını göreve davet ediyorum. 
BAŞKAN
- …toplanmak üzere birleşimi kapatıyorum. 
Kapanma Saati: 16.23




(x) Bu bölümde hatip tarafından Türkçe
olmayan kelime ifade edildi. 




