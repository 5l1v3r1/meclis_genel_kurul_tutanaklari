


TÜRKİYE BÜYÜK MİLLET MECLİSİ




















Hızlı Erişim...
>ANA SAYFA
Son Tutanak
Gündem
Gelen Kağıtlar
>MİLLETVEKİLLERİ
Arama
Liste
Kaybettiklerimiz
Sandalye Dağılımı
E-Posta
Telefon Rehberi
>YASAMA
Tasarı ve Teklifler
Kanunlar
Kararlar
KHK'lar
Komisyon Raporları
>DENETİM
Yazılı ve Sözlü Soru Önergeleri
Araştırma Komisyonları
Soruşturma Komisyonları
>TUTANAKLAR
Son Tutanak
Tutanak Sorgu
Tutanak Metinleri
Gizli Oturum Tutanakları
>PARLAMENTOLARARASI İLİŞKİLER
Uluslararası Komisyonlar
Dostluk Grupları
>KURUMSAL
Genel Sekreterlik
Mevzuat
Telefon Rehberi
Etik Komisyon
Duyurular
>BASIN AÇIKLAMALARI
>ANAYASA
>İÇTÜZÜK
>TARİHTEN GÜNÜMÜZE
>KÜTÜPHANE
>BİLGİ EDİNME
>ARŞİV
>BAĞLANTILAR
>DUYURULAR






ANA SAYFA
MİLLETVEKİLLERİ
YASAMA
DENETİM
TUTANAKLAR
PARLAMENTOLARARASI İLİŞKİLER
KURUMSAL




Son Tutanak
Gündem
Gelen Kağıtlar

Arama
Liste
Kaybettiklerimiz
Sandalye Dağılımı
E-Posta
Telefon Rehberi

Tasarı ve Teklifler
Kanunlar
Kararlar
KHK'lar
Komisyon Raporları




Yazılı ve Sözlü Sorular
Araştırma Komisyonları
Soruşturma Komisyonları





Son Tutanak
Tutanak Sorgu
Tutanak Metinleri
Gizli Oturum Tutanakları










Uluslararası Komisyonlar
Dostluk Grupları






Genel Sekreterlik
Mevzuat
Telefon Rehberi
Etik Komisyon
Duyurular
















I. - GEÇEN TUTANAK ÖZETİ

II. - GELEN KÂĞITLAR

III. - BAŞKANLIĞIN GENEL KURULA SUNUŞLARI

A) GÜNDEM DIŞI KONUŞMALAR

1. - Adıyaman Milletvekili Celal Topkan'ın, Adıyaman,
Gaziantep, Kahramanmaraş ve Şanlıurfa İllerindeki
antepfıstığı üreticilerinin sorunlarına
ilişkin gündemdışı konuşması
ve Sanayi ve Ticaret Bakanı E. Yalım Erez'in cevabı

2. - Adana Milletvekili Mehmet Büyükyılmaz'ın,
pamuk, soya ve mısır üreticilerinin sorunlarına
ilişkin gündemdışı konuşması
ve Sanayi ve TicaretBakanı E. Yalım Erez'in cevabı

3. - Sanayi ve TicaretBakanı E. Yalım Erez'in; Adıyaman
Milletvekili Celal Topkan ve Adana Milletvekili Mehmet Büyükyıldız'ın,
üreticilerin içinde bulundukları duruma ve
sorunlarına ilişkin gündem dışı
konuşmalarına cevabı

4. - Yalova Milletvekili Yaşar Okuyan'ın, Başbakan
Necmettin Erbakan'ın Libya gezisine ilişkin gündemdışı
konuşması ve KültürBakanı İsmail
Kahraman'ın cevabı

B) TEZKERELER VE ÖNERGELER

1. - İtalya'ya gidecek olan Cumhurbaşkanı
Süleyman Demirel'e, dönüşüne kadar,
TBMM Başkanı Mustafa Kalemli'nin vekâlet edeceğine
ilişkin Cumhurbaşkanlığı tezkeresi
(3/292)

2. - Nijerya'ya gidecek olan DevletBakanı Sacit Günbey'e,
dönüşüne kadar, DevletBakanı T. Rıza
Güneri'nin vekâlet etmesinin uygun görüldüğüne
ilişkin Cumhurbaşkanlığı tezkeresi
(3/493)

3. - Azerbaycan'a gidecek olan DevletBakanı Namık
Kemal Zeybek'e, dönüşüne kadar, DevletBakanı
Nevzat Ercan'ın vekâlet etmesinin uygun görüldüğüne
ilişkin Cumhurbaşkanlığı tezkeresi
(3/494)

4. - Türkmenistan'a gidecek olan DevletBakanı M. Selim
Ensarioğlu'na, dönüşüne kadar, Orman
Bakanı MehmetHalit Dağlı'nın vekâlet
etmesinin uygun görüldüğüne ilişkin
Cumhurbaşkanlığı tezkeresi (3/495)

5. - Azerbaycan'a gidecek olan DevletBakanı Ahmet Demircan'a,
dönüşüne kadar, Tarım ve Köyişleri
Bakanı Musa Demirci'nin vekâlet etmesinin uygun görüldüğüne
ilişkin Cumhurbaşkanlığı tezkeresi
(3/496)

6. - Türkiye -AT Karma Parlamento Komisyonu Eşbaşkanlığında
ve Avrupa Güvenlik İşbirliği Türk Grubunda
boş bulunan üyelikler için gruplarınca
aday gösterilen milletvekillerine ilişkin Başkanlık
tezkeresi (3/497)

7. - Türkiye BüyükMillet Meclisinden bir parlamento
heyetinin, Yugoslavya Parlamentosu Halklar Meclisi Başkanının
davetine icabet etmesine ilişkin Başkanlık
tezkeresi (3/498)

8. - İçel Milletvekili Turhan Güven'in, (9/3)
Esas Numaralı Meclis Soruşturma Komisyonu üyeliğinin
sona erdiğine ilişkin DYP Grubu tezkeresi (3/499)

C) GENSORU, GENEL GÖRÜŞME, MECLİS SORUŞTURMASI
VE MECLİS ARAŞTIRMASI ÖNERGELERİ

1. - Bitlis Milletvekili Kâmran İnan ve 22 arkadaşının,
Hükümetin izlediği dış politika konusunda
genel görüşme açılmasına
ilişkin önergesi (8/6)

2. - Cumhuriyet Halk Partisi Grubu adına Grup Başkanı
ve Antalya Milletvekili Deniz Baykal ile Grup Başkanvekilleri
İçel Milletvekili Oya Araslı, Ankara Milletvekili
Önder Sav ve Hatay Milletvekili Nihat Matkap'ın, Hükümetin
izlediği ciddiyetsiz ve tutarsız dışpolitika
nedeniyle devletin dış ilişkilerinde küçültücü
duruma düşürüldüğü iddiasıyla
BaşbakanNecmettin Erbakanhakkında gensoru açılmasına
ilişkin önergesi (11/2)

IV. - SORULAR VE CEVAPLAR

A) SÖZLÜ SORULAR VE CEVAPLARI

1. - İstanbulMilletvekili Halit Dumankaya'nın, TURBAN
Genel Müdürlüğüne ait bazı telefonların
konuşma ücretlerine ilişkin Ulaştırma
Bakanından sözlü soru önergesi (6/1)

2. - İstanbul Milletvekili Halit Dumankaya'nın,
1995 yılında iller itibariyle kaç kişiye
ve hangi miktarlarda hayvancılık kredisi verildiğine
ilişkin Başbakandan sözlü soru önergesi
(6/2)

3. - İstanbul Milletvekili Bülent Akarcalı'nın,
Seyranbağları Kreşi ücretlerine yapılan
zamma ilişkin Başbakandan sözlü soru önergesi
(6/60)

4. - İstanbul Milletvekili Yücel Seçkiner'in,
1 Aralık 1995 tarihinden beri belediyelere verilen ödeneklere
ilişkin sorusu ve Maliye Bakanı Abdullatif Şener'in
cevabı (6/63)

5. - Sıvas Milletvekili Mahmut Işık'ın,
5 Nisan 1995 kararlarından sonra kamu kuruluşlarına
alınan personele ve S.S.K.'ya bağlı bazı
hastane ve sağlık birimlerinin kadro ihtiyaçlarının
karşılanmasına müsaade edilmediği
iddiasına ilişkin Başbakandan sözlü
soru önergesi (6/64)

6. - İstanbul Milletvekili Halit Dumankaya'nın,
Turban Antalya Kaleiçi Tesislerinde ücretsiz olarak
kalan kişiler ile personelin aldığı avanslara
ilişkin Başbakandan sözlü soru önergesi
(6/65)

7. - İstanbul Milletvekili Halit Dumankaya'nın,
TurbanMarmaris Tesislerinde ücretsiz olarak kalan kişiler
ile personelin aldığı avanslara ilişkin
Başbakandan sözlü soru önergesi (6/66)

8. - İstanbul Milletvekili Halit Dumankaya'nın,
Turban Belek Tesislerinde ücretsiz olarak kalan kişiler
ile personelin aldığı avanslara ilişkin
Başbakandan sözlü soru önergesi (6/67)

9. - İstanbul Milletvekili Halit Dumankaya'nın,
TurbanBodrum Tesislerinde ücretsiz olarak kalan kişiler
ile personelin aldığı avanslara ilişkin
Başbakandan sözlü soru önergesi (6/68)

10. - İstanbul Milletvekili Halit Dumankaya'nın,
TurbanKemer Tesislerinde ücretsiz olarak kalan kişiler
ile personelin aldığı avanslara ilişkin
Başbakandan sözlü soru önergesi (6/69)

11. - İstanbul Milletvekili Halit Dumankaya'nın,
TurbanKuşadası Tesislerinde ücretsiz olarak
kalan kişiler ile personelin aldığı avanslara
ilişkin Başbakandan sözlü soru önergesi
(6/70)

12. - İstanbul Milletvekili Halit Dumankaya'nın,
Turban Elmadağ Tesislerine nakledilen evraklara ilişkinBaşbakandan
sözlü soru önergesi (6/71)

13. - İstanbul Milletvekili Halit Dumankaya'nın,
1992 - 1995 yılları arasında Turbanyönetimince
alınan kararlar ve taşeron firmalara yaptırılan
işler ile kiralanan helikopterlere ilişkin Başbakandan
sözlü soru önergesi (6/72)

14. - İstanbulMilletvekili Halit Dumankaya'nın,
Turban Beldibi Tesislerinde ücretsiz olarak kalan kişiler
ile personelin aldığı avanslara ilişkin
Başbakandan sözlü soru önergesi (6/73)

15. - İstanbul Milletvekili Halit Dumankaya'nın,
Turban Eski GenelMüdürü ÖmerBilgin döneminde
yapılan ihalelere ve personele verilen avanslara ilişkin
Başbakandan sözlü soru önergesi (6/74)

16. - İstanbulMilletvekili Halit Dumankaya'nın,
Turban Eski GenelMüdürü Ömer Bilgin döneminde
yapılan harcamalara ilişkin Başbakandan sözlü
soru önergesi (6/75)

17. - İstanbul Milletvekili Halit Dumankaya'nın,
Turban'ın Isparta'da seyahat acentası açmasının
nedenine ve TurbanTesislerinde indirim yapılan kişilere
ilişkin Başbakandan sözlü soru önergesi
(6/76)

18. - İstanbul Milletvekili Halit Dumankaya'nın,
Turban Abant Tesislerinde ücretsiz olarak kalan kişiler
ile personelin aldığı avanslara ilişkin
Başbakandan sözlü soru önergesi (6/77)

19. - İstanbulMilletvekili Halit Dumankaya'nın,
Turban Amasya Tesislerinde ücretsiz olarak kalan kişiler
ile personelin aldığı avanslara ilişkinBaşbakandan
sözlü soru önergesi (6/78)

20. - İstanbul Milletvekili Halit Dumankaya'nın,
TurbanBüyükSamsun Tesislerinde ücretsiz olarak
kalan kişiler ile personelin aldığı avanslara
ilişkin Başbakandan sözlü soru önergesi
(6/79)

21. - İstanbul Milletvekili Halit Dumankaya'nın,
Turban Çeşme Tesislerinde ücretsiz olarak kalan
kişiler ile personelin aldığı avanslara
ilişkinBaşbakandan sözlü soru önergesi
(6/80)

22. - İstanbul Milletvekili Halit Dumankaya'nın,
Turban Çorum Tesislerinde ücretsiz olarak kalan kişiler
ile presonelin aldığı avanslara ilişkin
Başbakandan sözlü soru önergesi (6/81)

23. - İstanbulMilletvekili Halit Dumankaya'nın,
Turban Elmadağ Tesislerinde ücretsiz olarak kalan kişiler
ile presonelin aldığı avanslara ilişkin
Başbakandan sözlü soru önergesi (6/82)

24. - İstanbul Milletvekili Halit Dumankaya'nın,Turban
Erciyes Tesislerinde ücretsiz olarak kalan kişiler
ile personelin aldığı avanslara ilişkin
Başbakandan sözlü soru önergesi (6/83)

25. - İstanbul Milletvekili Halit Dumankaya'nın,
Turban Urfa Tesislerinde ücretsiz olarak kalan kişiler
ile personelin aldığı avanslara ilişkin
Başbakandan sözlü soru önergesi (6/84)

26. - İstanbul Milletvekili Halit Dumankaya'nın,
Turban Yalova Termal Tesislerinde ücretsiz olarak kalan kişiler
ile personelin aldığı avanslara ilişkin
Başbakandan sözlü soru önergesi (6/85)

27. - İstanbulMilletvekili Halit Dumankaya'nın,Turban
Ilıca Tesislerinde ücretsiz olarak kalan kişiler
ile personelin aldığı avanslara ilişkin
Başbakandan sözlü soru önergesi (6/86)

28. - İstanbulMilletvekili HalitDumankaya'nın, Turban
Kilyos Tesislerinde ücretsiz olarak kalan kişiler ile
personelin aldığı avanslara ilişkin Başbakandan
sözlü soru önergesi (6/87)

29. - İstanbul Milletvekili Halit Dumankaya'nın,
Turban Ürgüp Tesislerinde ücretsiz olarak kalan
kişiler ile personelin aldığı avanslara
ilişkin Başbakandan sözlü soru önergesi
(6/88)

30. - İstanbul Milletvekili Halit Dumankaya'nın,
Turban Akçay Tesislerinde ücretsiz olarak kalan kişiler
ile personelin aldığı avanslara ilişkin
Başbakandan sözlü soru önergesi (6/89)

31. - İstanbulMilletvekili Halit Dumankaya'nın,
Turban Gümüldür Tesislerinde ücretsiz olarak
kalan kişiler ile personelin aldığı avanslara
ilişkinBaşbakandan sözlü soru önergesi
(6/90)

32. - İstanbul Milletvekili Halit Dumankaya'nın
milletvekili seçimlerinde aday olup seçilemeyen
bürokratların kararnamelerinin bekletildiği iddialarına
ilişkin Başbakandan sözlü soru önergesi
(6/92)

33. - İstanbul Milletvekili Halit Dumankaya'nın,
Millî Piyango İdaresi GenelMüdürlüğünün
1995 yılı reklam harcamalarına ilişkin
Başbakandan sözlü soru önergesi (6/94)

34. - İstanbulMilletvekili Halit Dumankaya'nın,
Turban ve bağlı işletmelerince Erten Mühendislik
Sanayi ve Ticaret Ltd. Şti.'ne verilen işlere ilişkin
Başbakandan sözlü soru önergesi (6/98)

35. - Niğde Milletvekili Mehmet Salih Katırcıoğlu'nun,
yurt dışından patates ve elma ithal edilip
edilmediğine ilişkin Başbakandan sözlü
soru önergesi (6/99)

36. - İstanbulMilletvekili Halit Dumankaya'nın,
Turban işletmelerinde bazı evrakların ortadan
kaldırıldığı iddiasına
ilişkin Başbakandan sözlü soru önergesi
(6/101)

37. - İstanbul Milletvekili Halit Dumankaya'nın,
TRT Genel Müdürüne ve bazı yöneticilere
ilişkin Başbakandan sözlü soru önergesi
(6/103)

38. - İstanbulMilletvekili Mehmet Ali Şahin'in, Gümrük
Birliğine girdiğimiz tarihten itibaren ekonomide meydana
gelen değişikliklere ilişkin Başbakandan
sözlü soru önergesi (6/5)

39. - İzmirMilletvekili HakanTartan'ın, Toplu Konut
Kredisine ilişkin Başbakandan sözlü soru
önergesi (6/152)

40. - İzmir Milletvekili Hakan Tartan'ın, 24 Aralık
seçimlerinden sonra yurt dışına giden
Bakanlara ilişkin Başbakandan sözlü soru
önergesi (6/153)

41. - Diyarbakır Milletvekili Abdülkadir Aksu'nun,
hayvan ithalatı ile ilgili olarak ileri sürülen
iddilara ilişkin Başbakandan sözlü soru
önergesi (6/108)

42. - Yalova Milletvekili Yaşar Okuyan'ın, hayvancılığı
teşvik kredilerine ilişkin Başbakandan sözlü
soru önergesi (6/109)

43. - Eskişehir Milletvekili Hanifi Demirkol'un, Destekleme
Fonundan 1995 yılı içinde illere yapılan
yardımlara ilişkin sorusu ve Maliye Bakanı
Abdüllatif Şener'in cevabı (6/129)

44. - İzmirMilletvekili Atilla Mutman'ın, İzmir'de
Menkul KıymetlerBorsası kurulup kurulmayacağına
ilişkin Başbakandan sözlü soru önergesi
(6/7)

45. - Elazığ Milletvekili Ahmet Cemil Tunç'un,
Ekonomik Kültürel Eğitim ve Teknik İşbirliği
Başkanlığının bazı harcamalarına
ilişkin Başbakandan sözlü soru önergesi
(6/154)

46. - Elazığ Milletvekili Ahmet Cemil Tunç'un,
TÜGSAŞ ve bağlı kuruluşlarının
bazı harcamalarına ilişkin Başbakandan
sözlü soru önergesi (6/156)

47. - Elazığ Milletvekili Ahmet Cemil Tunç'un,
Güven Sigorta T.A.Ş.'nin bazı harcamalarına
ilişkin Başbakandan sözlü soru önergesi
(6/164)

48. - Niğde Milletvekili Mehmet Salih Katırcıoğlu'nun,
patates üreticilerinin elektrik borçlarına
ilişkin Başbakandan sözlü soru önergesi
(6/167)

49. - Nevşehir Milletvekili Mehmet Elkatmış'ın,
Yatırımları ve Döviz Kazandırıcı
Hizmetleri Teşvik Fonundan verilen kredilere ilişkin
Başbakandan sözlü soru önergesi (6/172)

50. - Elazığ Milletvekili Ahmet Cemil Tunç'un,
Ankara Palas'ta verilen bir resepsiyonun fatura bedeline ilişkin
Başbakandan sözlü soru önergesi (6/176)

51. - Rize Milletvekili Şevki Yılmaz'ın, İş
ve İşçi Bulma Kurumunda usulsüz atamalar
yapıldığı iddialarına ilişkin
Çalışma ve Sosyal GüvenlikBakanından
sözlü soru önergesi (6/8)

52. - Ordu Milletvekili Hüseyin Olgun Akın'ın,
Ordu - Mesudiye İmam Hatip Lisesine ilişkin Başbakandan
sözlü soru önergesi (6/10)

53. - Elazığ Milletvekili Ahmet Cemil Tunç'un,
Keban Barajından Elazığ'a içmesuyu getirilip
getirilmeyeceğine ilişkin sorusu ve KültürBakanı
İsmail Kahraman'ın cevabı (6/11)

54. - Elazığ Milletvekili Ahmet Cemil Tunç'un,
Elazığ Arıcak - Palu yoluna ilişkin sorusu
ve Kültür Bakanı İsmail Kahraman'ın
cevabı (6/12)

55. - Elazığ Milletvekili Ahmet Cemil Tunç'un,
Elazığ Maden - Alacakaya yoluna ilişkin sorusu
ve KültürBakanı İsmail Kahraman'ın
cevabı (6/13)

56. - Elazığ Milletvekili Ahmet Cemil Tunç'un,
Harput'un tarihî ve kültürel varlıklarının
korunmasına ilişkin Kültür Bakanından
sözlü soru önergesi (6/14)

57. - Elazığ Milletvekili Ahmet Cemil Tunç'un,
Elazığ tren yolu ile istasyonuna ilişkin Ulaştırma
Bakanından sözlü soru önergesi (6/15)

58. - Elazığ Milletvekili Ahmet Cemil Tunç'un,
Elazığ Çimento Fabrikasının yerinin
değiştirilip değiştirilmeyeceğine ilişkin
Sanayi ve Ticaret Bakanından sözlü soru önergesi
(6/16)

59. - Rize Milletvekili Şevki Yılmaz'ın, Rize
Sağlık Meslek Okulunun kapatılacağı
iddiasına ilişkin Çalışma ve
Sosyal GüvenlikBakanından sözlü soru önergesi
(6/17)

60. - Malatya Milletvekili Ayhan Fırat'ın, demiryollarının
modernizasyonuna ilişkin Ulaştırma Bakanından
sözlü soru önergesi (6/18)

61. - Malatya Milletvekili Ayhan Fırat'ın, enerji
sektöründe yapılacak yatırımlara
ilişkin Başbakandan sözlü soru önergesi
(6/19)

62. - Malatya Milletvekili Ayhan Fırat'ın, Gökova
(Kemerköy) Santraline ilişkin Enerji ve Tabiî
Kaynaklar Bakanından sözlü soru önergesi
(6/20)

63. - Adana Milletvekili Sıtkı Cengil'in, Çukobirlik'in
borçlarına ve personeline ilişkin Sanayi ve
TicaretBakanından sözlü soru önergesi (6/21)

64. - Niğde Milletvekili Mehmet Salih Katırcıoğlu'nun,
Niğde İlindeki işsizlik sorununa ilişkin
Başbakandan sözlü soru önergesi (6/180)

65. - Rize Milletvekili Şevki Yılmaz'ın, bazı
medya kuruluşlarına verildiği iddia edilen kredilere
ilişkinBaşbakandan sözlü soru önergesi
(6/182)

66. - Aydın Milletvekili Sema Pişkinsüt'ün,
S.S.K.'nın sağlık hizmetleri alanındaki
örgütlenmesine ilişkin Çalışma
ve Sosyal Güvenlik Bakanından sözlü soru
önergesi (6/23)

67. - İstanbul Milletvekili Azmi Ateş'in, Irak'a
uygulanan ambargonun ekonomimize olan etkilerine ilişkinBaşbakandan
sözlü soru önergesi (6/24)

68. - Aydın Milletvekili Sema Pişkinsüt'ün,
S.S.K.'nın malî durumuna ilişkin Çalışma
ve Sosyal GüvenlikBakanından sözlü soru
önergesi (6/25)

69. - Yozgat Milletvekili Kâzım Arslan'ın,
İl Sağlık Müdürlerine ilişkin
Sağlık Bakanından sözlü soru önergesi
(6/26)

70. - Diyarbakır Milletvekili Yakup Hatipoğlu'nun,
dinî vecibelerini yerine getiren ordu mensuplarına
yapılan uygulamalara ilişkin İçişleri
Bakanından sözlü soru önergesi (6/27)

71. - Konya Milletvekili Veysel Candan'ın, Çevre
Düzenlemesi Fonundan belediyelere yapılan yardımlara
ilişkin Çevre Bakanından sözlü soru
önergesi (6/28)

72. - Konya Milletvekili Veysel Candan'ın, Konya'nın
bazı belediyelerine yapılan yardımlara ilişkin
Maliye Bakanından sözlü soru önergesi (6/29)

73. - KahramanmaraşMilletvekili Avni Doğan'ın,
öğretmenlerin eylemlerine ilişkin İçişleri
Bakanından sözlü soru önergesi (6/30)

74. - Ordu Milletvekili Hüseyin Olgun Akın'ın,
Ordu Sanayi Bölgesi arsasının kamulaştırma
bedellerine ilişkinSanayi ve Ticaret Bakanından sözlü
soru önergesi (6/31)

75. - İstanbul Milletvekili Mehmet Ali Şahin'in,
dinî vecibelerini yerine getiren ordu mensuplarına
yapılan uygulamalara ilişkin İçişleri
Bakanından sözlü soru önergesi (6/32)

76. - BalıkesirMilletvekili İsmail Özgün'ün,
vergi sistemine ilişkinMaliye Bakanından sözlü
soru önergesi (6/34)

77. - Konya Milletvekili Mustafa Ünaldı'nın,
Konya'daki belediyelere yapılan yardımlara ilişkinBaşbakandan
sözlü soru önergesi (6/36)

78. - Konya Milletvekili Mustafa Ünaldı'nın,
Konya'daki belediyelere yapılan yardımlara ilişkin
Başbakandan sözlü soru önergesi (6/37)

79. - Kayseri Milletvekili Recep Kırış'ın
dinî vecibelerini yerine getiren ordu mensuplarına
yapılan uygulamalara ilişkin Millî Savunma
Bakanından sözlü soru önergesi (6/38)

80. - Konya Milletvekili Veysel Candan'ın, Anadolu Ajansı
mahreçli bir habere ilişkin DevletBakanından
sözlü soru önergesi (6/40)

81. - Amasya Milletvekili Cemalettin Lafçı'nın,
DYP - CHP koalisyonu döneminde Devletten kredi ve teşvik
alan medya kuruluşlarına ilişkin Başbakandan
sözlü soru önergesi (6/41)

82. - Konya Milletvekili Veysel Candan'ın, et ithalatına
ve kontrolüne ilişkinTarım ve Köyişleri
Bakanından sözlü soru önergesi (6/42)

83. - Yozgat Milletvekili Abdullah Örnek'in, Yozgat - Yerköy'deki
Beyazıtoğlu Çiftliğine ilişkin Tarım
ve Köyişleri Bakanından sözlü soru
önergesi (6/43)

84. - Ankara Milletvekili Ersönmez Yarbay'ın, Mogan
ve Eymir göllerinin ıslahına ilişkin
Başbakandan sözlü soru önergesi (6/44)

85. - Ankara Milletvekili Ersönmez Yarbay'ın, Karayolu
üzerinde bulunan bazı kavşaklara ilişkin
sorusu ve Kültür Bakanı İsmail Kahraman'ın
cevabı (6/45)

86. - İzmir Milletvekili Atilla Mutman'ın, balıkçılarımızın,
Ege Denizinin Uluslararası sularındaki av yasağına
ilişkin Tarım ve Köyişleri Bakanından
sözlü soru önergesi (6/46)

87. - DiyarbakırMilletvekili Yakup Hatipoğlu'nun, Diyarbakır'daki
elektrik kesintilerine ilişkin Enerji ve Tabiî KaynaklarBakanından
sözlü soru önergesi (6/47)

88. - Erzincan Milletvekili Mustafa Kul'un, İstanbul ve
Ankara Büyükşehir Belediyelerinin faaliyetlerine
ilişkin İçişleri Bakanından sözlü
soru önergesi (6/48)

89. - Diyarbakır Milletvekili Yakup Hatipoğlu'nun,
kamu alacaklarının faiz oranlarına ilişkin
Başbakandan sözlü soru önergesi (6/49)

90. - Şanlıurfa Milletvekili Abdulkadir Öncel'in,
Türkiye - İsrail arasında yapıldığı
iddia edilen anlaşmalara ilişkin Başbakandan
sözlü soru önergesi (6/50)

91. - Şanlıurfa Milletvekili Abdulkadir Öncel'in,
Türkiye ile İsrail arasında yapıldığı
iddia edilen Askerî Anlaşmaya ilişkin Millî
Savunma Bakanından sözlü soru önergesi (6/51)

92. - Ankara Milletvekili Ersönmez Yarbay'ın, akaryakıt
fiyatlarındaki artışlara ilişkin Başbakandan
sözlü soru önergesi (6/52)

93. - İçel Milletvekili Mehmet Emin Aydınbaş'ın,
15.4.1995 - 15.10.1995 tarihleri arasında T.C. Emekli Sandığından
emekli olan kamu görevlilerinin mağduriyetlerine ilişkin
Başbakandan sözlü soru önergesi (6/54)

94. - Amasya Milletvekili Cemalettin Lafçı'nın,
hayvan besicilerinin sorunlarına ilişkin Tarım
ve Köyişleri Bakanından sözlü soru
önergesi (6/55)

95. - İzmirMilletvekili Metin Öney'in, ilaçtan
alınan KDV'nin kaldırılmasına ilişkin
Sağlık Bakanından sözlü soru önergesi
(6/56)

96. - Amasya Milletvekili Cemalettin Lafçı'nın,
İsrail'in, Lübnan'a yönelik saldırısına
ilişkin Dışişleri Bakanından sözlü
soru önergesi (6/57)

97. - Ordu Milletvekili Hüseyin Olgun Akın'ın,
kırsal kalkınma projelerine ilişkinTarım
ve Köyişleri Bakanından sözlü soru
önergesi (6/110)

98. - Ordu Milletvekili Hüseyin Olgun Akın'ın,
Ordu Arıcılık Araştırma Enstitüsüne
ilişkin Tarım ve Köyişleri Bakanından
sözlü soru önergesi (6/111)

99. - Ordu Milletvekili Hüseyin Olgun Akın'ın,
fındık üretiminin planlanması ve dikim
alanlarının belirlenmesine ilişkin Tarım
ve Köyişleri Bakanından sözlü soru
önergesi (6/112)

100. - Ağrı Milletvekili Celal Esin'in, Ağrı
ve ilçelerinin okul, öğretmen ve personel ihtiyaçlarına
ilişkin Millî Eğitim Bakanından sözlü
soru önergesi (6/113)

101. - Eskişehir Milletvekili Mustafa Balcılar'ın,
Boks Federasyonu Başkanının sahte belge düzenlediği
iddiasına ilişkinDevletBakanından sözlü
soru önergesi (6/114)

102. - Adana Milletvekili Sıtkı Cengil'in, "Dört
Mevsim Kadın" isimli program çekiminde başörtülü
öğrencilerin dışarı çıkarıldıkları
iddiasına ilişkin DevletBakanından sözlü
soru önergesi (6/115)

103. - Ordu Milletvekili Hüseyin Olgun Akın'ın,
Ordu - Sıvas - Mesudiye - Dereyolu karayolunun yapımına
ilişkin sorusu ve Kültür Bakanı İsmail
Kahraman'ın cevabı (6/116)

B) YAZILI SORULAR VE CEVAPLARI

1. - Kırıkkale Milletvekili İrfan Gürpınar'ın,
Trakya illerinde yaşanan kuraklık sonucu zarar gören
çiftçi ve üreticiler için alınması
gereken tedbirlere ilişkin Başbakandan sorusu ve Tarım
ve Köyişleri Bakanı Musa Demirci'nin yazılı
cevabı (7/1051)

2. - İstanbul Milletvekili Bülent Akarcalı'nın,
Başbakan özel korumalarının giriş
- çıkış ve davranışlarına
ilişkin sorusu ve Türkiye BüyükMilletMeclisi
Başkanı Mustafa Kalemli'nin yazılı
cevabı (7/1433)

3. - Ankara Milletvekili Ali Dinçer'in, Yalova Atatürk
Köşkü bahçesindeki ağaçların
kesildiği iddiasına ilişkin sorusu ve Türkiye
BüyükMilletMeclisi Başkanı Mustafa Kalemli'nin
yazılı cevabı (7/1413)

V. - GENSORU, GENEL GÖRÜŞME, MECLİS
SORUŞTURMASI VE MECLİS ARAŞTIRMASI

A) ÖNGÖRÜŞMELER

1. - Bitlis Milletvekili Kâmran İnan ve 24 arkadaşının,
yurt dışında açılan temsilcilikler
ve buralarda görevlendirilen personel ile çeşitli
nedenlerle yurt dışına gönderilen kamu
görevlilerinin nicelik, nitelik ve malî yüklerinin
bütün yönleriyle araştırılarak
alınması gereken tedbirlerin belirlenmesi amacıyla
Meclis araştırması açılmasına
ilişkin önergesi (10/90)

I. - GEÇEN TUTANAK ÖZETİ

TBMM GenelKurulu saat 15.00'te açıldı.

TBMM Başkanvekili Kamer Genç, 20 nci Dönem 2
nci Yasama Yılının ülkemiz, milletimiz
ve Türkiye BüyükMilletMeclisi için hayırlı
ve uğurlu olması dileğinde bulundu.

Tekirdağ Milletvekili Bayram Fırat Dayanıklı'nın,
Trakya yöresi ve özellikle Tekirdağ'da ayçiçeği
üreticilerinin içinde bulundukları ekonomik
güçlüklere ilişkin gündem dışı
konuşmasına, Sanayi ve TicaretBakanı E. Yalım
Erez cevap verdi.

İstanbul Milletvekili A.Ziya Aktaş, Açıköğretimde
yapılmakta olan yeni bir haksızlığa,

Ankara Milletvekili Cemil Çiçek de, Türk dili
ve kültürüne yapılan tecavüzler ve
Türk diliyle ilgili bazı iddialara,

İlişkin gündem dışı birer
konuşma yaptılar.

İsviçre'ye gidecek olan Millî Eğitim Bakanı
MehmetSağlam'a, dönüşüne kadar, Devlet
Bakanı Işılay Saygın'ın,

Almanya'ya gidecek olan Kültür Bakanı İsmail
Kahraman'a, dönüşüne kadar,DevletBakanı
Sabri Tekir'in,

Mısır, Libya ve Nijerya'ya gidecek olan :

BaşbakanNecmettin Erbakan'a, dönüşüne
kadar,Dışişleri Bakanı ve Başbakan
Yardımcısı Tansu Çiller'in

DevletBakanı Abdullah Gül'e dönüşüne
kadar, DevletBakanı Lütfü Esengün'ün,

Enerji ve Tabiî KaynaklarBakanı Mehmet Recai Kutan'a,
dönüşüne kadar, Bayındırlık
ve İskân Bakanı Cevat Ayhan'ın,

Vekillik etmelerinin uygun görülmüş olduğuna
ilişkin Cumhurbaşkanlığı tezkereleri
GenelKurulun bilgisine sunuldu.

İstanbul Milletvekili M. Cevdet Selvi ve 21 arkadaşının,
yasa dışı suç örgütleri ile
bunların Devletle olan bağlantıları konusunda
genel görüşme açılmasına
ilişkin önergesi (8/5) Genel Kurulun bilgisine sunuldu;
önergenin gündemdeki yerini alacağı ve öngörüşmesinin,
sırasında yapılacağı açıklandı.

Bosna - Hersek Temsilciler Meclisi ve Parlamenter Meclisinin açılış
törenine Türkiye Büyük MilletMeclisini temsilen
iki üyeyle icabet edilmesine ilişkin Başkanlık
tezkeresi ile,

(10/67) esas numaralı Meclis Araştırma Komisyonu
Başkanlığının,Komisyonun görev
süresinin 4 Ekim 1996 tarihinden itibaren bir ay süreyle
uzatılmasına ilişkin tezkeresi,

Kabul edildi.

Gündemin "Kanun Tasarı ve Teklifleriyle Komisyonlardan
Gelen Diğer İşler" kısmının;

1 inci sırasında bulunan 23,

2 nci sırasında bulunan 15,

4 üncü sırasında bulunan 30,

5 inci sırasında bulunan 34,

6 ncı sırasında bulunan 35,

7 nci sırasında bulunan 36,

8 inci sırasında bulunan 37,

9 uncu sırasında bulunan 38,

S. Sayılı kanun tasarıları ve teklifleri
ile,

3 üncü sırasında bulunan 17 S. Sayılı,
3694 sayılı Kanun ve Cumhurbaşkanınca
Bir Daha Görüşülmek Üzere Geri Gönderme
Tezkeresi ve AdaletKomisyonu Raporunun müzakereleri, komisyon
yetkilileri Genel Kurulda hazır bulunmadıklarından,
ertelendi.

TürkSilahlı Kuvvetleri Personel Kanununda Değişiklik
Yapılmasına Dair Kanun Tasarısının,
yapılan müzakerelerden sonra, kabul edildiği ve
kanunlaştığı açıklandı.

Grupların mutabakatıyla, 8 Ekim 1996 Salı
günü saat 15.00'te toplanmak üzere, birleşime
15.52'de son verildi.

Kamer Genç

Başkanvekili

AhmetDökülmez Kâzım Üstüner

Kahramanmaraş Burdur

Kâtip Üye Kâtip Üye

II. - GELEN KAĞITLAR

4 . 10 . 1996 Cuma

Yazılı Soru Önergeleri

1. - İstanbul Milletvekili Halit Dumankaya'nın,
THY'na ait İzmir-Ankara uçağının
rotası değiştirilerek Antalya'ya uğramasına
ilişkin Dışişleri Bakanı ve Başbakan
Yardımcısından yazılı soru
önergesi (7/1379) (Başkanlığa geliş
tarihi : 3.9.1996)

2. - Çanakkale Milletvekili Ahmet Küçük'ün,
Manavgat, Göksuve Köprü çay sularının
satışına ilişkin Başbakandan yazılı
soru önergesi (7/1380) (Başkanlığa geliş
tarihi : 30.9.1996)

3. - Muğla Milletvekili Zeki Çakıroğlu'nun,
Sakarya İl Belediye Başkanlığınca
işten çıkarılan işçilere
ve Belediye Başkanına ilişkin İçişleri
Bakanından yazılı soru önergesi (7/1381)
(Başkanlığa geliş tarihi : 30.9.1996)

4. - Muğla Milletvekili Zeki Çakıroğlu'nun,
asgarî ücretten vergi alınmamasına ilişkin
Maliye Bakanından yazılı soru önergesi
(7/1382) (Başkanlığa geliş tarihi : 30.9.1996)

5. - Muğla Milletvekili Zeki Çakıroğlu'nun,
Sakarya İl Belediye Başkanlığınca
işten çıkarılan işçilere
ilişkin Çalışma ve Sosyal Güvenlik
Bakanından yazılı soru önergesi (7/1383)
(Başkanlığa geliş tarihi : 30.9.1996)

6. - Aydın Milletvekili Fatih Atay'ın, Bodrum Sualtı
Arkeoloji Müzesine ilişkin Başbakandan yazılı
soru önergesi (7/1384) (Başkanlığa geliş
tarihi :1.10.1996)

7. - Aydın Milletvekili Fatih Atay'ın, üniversite
mezunlarının öğretmen olarak atanmalarına
ilişkin Millî Eğitim Bakanından yazılı
soru önergesi (7/1385) (Başkanlığa geliş
tarihi :1.10.1996)

8. - Sıvas Milletvekili Mahmut Işık'ın,
görevini ihmal ettiği iddia edilen Suşehri Cumhuriyet
Savcısı hakkında yapılacak işleme
ilişkin Adalet Bakanından yazılı soru
önergesi (7/1386) (Başkanlığa geliş
tarihi : 1.10.1996)

9. - Sıvas Milletvekili Mahmut Işık'ın,
faili meçhul cinayetlerle ilgili olarak CHP'lilerce hazırlanan
bir rapora ilişkin Millî Savunma Bakanından
yazılı soru önergesi (7/1387) (Başkanlığa
geliş tarihi : 1.10.1996)

10. - Sıvas Milletvekili Mahmut Işık'ın,
faili meçhul cinayetlerle ilgili olarak CHP'lilerce hazırlanan
bir rapora ilişkin İçişleri Bakanından
yazılı soru önergesi (7/1388) (Başkanlığa
geliş tarihi : 1.10.1996)

11. - Muğla Milletvekili Zeki Çakıroğlu'nun,
Muğla-Fethiye İlçe Belediye Başkanına
ilişkin İçişleri Bakanından yazılı
soru önergesi (7/1389) (Başkanlığa geliş
tarihi : 1.10.1996)

12. - İstanbul Milletvekili Ercan Karakaş'ın,
Diyarbakır E tipicezaevinde yaşanan olaylara ilişkin
Adalet Bakanından yazılı soru önergesi
(7/1390) (Başkanlığa geliş tarihi : 1.10.1996)

13. - Konya Milletvekili Nezir Büyükcengiz'in, infaz
koruma memurlarına ilişkin Adalet Bakanından
yazılı soru önergesi (7/1391) (Başkanlığa
geliş tarihi : 1.10.1996)

14. - Tekirdağ Milletvekili Fevzi Aytekin'in, Tekirdağ'dan
yayın yapan Olay TV'ye ilişkin Enerji ve Tabiî
Kaynaklar Bakanından yazılı soru önergesi
(7/1392) (Başkanlığa geliş tarihi : 1.10.1996)

15. - Tekirdağ Milletvekili Fevzi Aytekin'in, Tekirdağ
İlindeki okullara yapılan öğretmen atamalarına
ilişkin Millî Eğitim Bakanından yazılı
soru önergesi (7/1393) (Başkanlığa geliş
tarihi : 1.10.1996)

16. - Manisa Milletvekili Hasan Gülay'ın, 1996 yılı
pamuk taban fiyatlarına ilişkin Sanayi ve Ticaret
Bakanından yazılı soru önergesi (7/1394)
(Başkanlığa geliş tarihi : 1.10.1996)

17. - Manisa Milletvekili Hasan Gülay'ın, 1996 yılı
Ege kuru üzüm taban fiyatına ve TARİŞ
ve TEKSEL'in kuru üzüm alımına ilişkin
Başbakandan yazılı soru önergesi (7/1395)
(Başkanlığa geliş tarihi :1.10.1996)

18 - Ankara Milletvekili Yücel Seçkiner'in, belediyelere
verilen para miktarına ilişkin Maliye Bakanından
yazılı soru önergesi (7/1396) (Başkanlığa
geliş tarihi : 2.10.1996)

19. - Giresun Milletvekili Burhan Kara'nın, basına
yaptığı bazı açıklamalarına
ilişkin Dışişleri Bakanı ve Başbakan
Yardımcısından yazılı soru
önergesi (7/1397) (Başkanlığa geliş
tarihi : 2.10.1996)

20. - Malatya Milletvekili Ayhan Fırat'ın, Maliye
Bakanının Sıvas E tipi kapalı cezaevini
ziyaretine ilişkin Başbakandan yazılı
soru önergesi (7/1398) (Başkanlığa geliş
tarihi : 2.10.1996)

21. - Malatya Milletvekili Ayhan Fırat'ın, bazı
tutukluların talepleri karşısındaki
tutumuna ilişkin Adalet Bakanından yazılı
soru önergesi (7/1399) (Başkanlığa geliş
tarihi : 2.10.1996)

22. - Aydın Milletvekili Fatih Atay'ın, pamuk üreticilerinin
desteklenmesine ilişkin Başbakandan yazılı
soru önergesi (7/1400) (Başkanlığa geliş
tarihi : 2.10.1996)

23. - Aydın Milletvekili Fatih Atay'ın, pamuk üreticilerinin
mağduriyetine ve Tariş Genel Müdürüne
ilişkin Başbakandan yazılı soru önergesi
(7/1401) (Başkanlığa geliş tarihi : 2.10.1996)

24. - Hatay Milletvekili Atila Sav'ın, iki hâkim
adayı hakkında verilen olumsuz sicillere rağmen
hâkimliğe kabul edildikleri iddialarına ilişkin
Adalet Bakanından yazılı soru önergesi
(7/1402) (Başkanlığa geliş tarihi :2.10.1996)

25. - Samsun Milletvekili Yalçın Gürtan'ın,
Samsun Gümrüğü ve Gümrük Müdürüne
ilişkin Devlet Bakanından yazılı soru
önergesi (7/1403) (Başkanlığa geliş
tarihi : 2.10.1996)

26. - Giresun Milletvekili Burhan Kara'nın, özel korumalarına
ilişkin Başbakandan yazılı soru önergesi
(7/1404) (Başkanlığa geliş tarihi : 2.10.1996)

7 . 10 . 1996 Pazartesi

Teklif

1. - Çanakkale Milletvekili M. Cumhur Ersümer'in;
Seçimlerin Temel Hükümleri ve Seçmen Kütükleri
Hakkında Kanunun Bazı Maddelerinin Değiştirilmesine
Dair Kanun Teklifi (2/458) (Anayasa Komisyonuna) (Başkanlığa
geliş tarihi : 3.10.1996)

8 . 10 . 1996 Salı

Teklifler

1. - Bayburt Milletvekili Suat Pamukçu'nun; Kurumlar Vergisi
Kanununun 15 inci Maddesinde Değişiklik Yapılmasına
Dair Kanun Teklifi (2/459) (Plan ve Bütçe Komisyonuna)
(Başkanlığa geliş tarihi : 4.10.1996)

2. - Niğde Milletvekili Akın Gönen'in; Radyo ve
Televizyonların Kuruluş ve Yayınları
Hakkında Kanunda Değişiklik Yapılmasına
Dair Kanun Teklifi (2/460) (Anayasa Komisyonuna) (Başkanlığa
geliş tarihi : 4.10.1996)

3. - İstanbul Milletvekili Bülent Ecevit ve 7 Arkadaşının;
Siyasî Partiler Kanunu ile Yükseköğretim Kanununda
Değişiklik Yapılması Hakkında Yasa
Önerisi (2/461) (Millî Eğitim, Kültür,
Gençlik ve Spor ve Anayasa komisyonlarına) (Başkanlığa
geliş tarihi : 4.10.1996)

4. - Aksaray Milletvekili Sadi Somuncuoğlu ve 6 Arkadaşının;
Yükseköğretim Kurumları Teşkilatı
Hakkında 41 Sayılı Kanun Hükmünde
Kararnamenin Değiştirilerek Kabulüne Dair 2809
Sayılı Kanun ile 78 ve 190 Sayılı
Kanun Hükmünde Kararnamelerde Değişiklik Yapılması
Hakkında Kanun Teklifi (2/462) (Millî Eğitim,
Kültür, Gençlik ve Spor ve Plan ve Bütçe
komisyonlarına) (Başkanlığa geliş
tarihi : 4.10.1996)

Rapor

1. - Türkiye Büyük Millet Meclisi İdare
Amirleri Ankara Milletvekili Yücel Seçkiner ve Adana
Milletvekili Veli Andaç Durak'ın; Türkiye Büyük
Millet Meclisinin Dış İlişkilerinin
Düzenlenmesi Hakkında Kanunun 6 ncı Maddesinin
Üçüncü ve Dördüncü Fıkralarının
Değiştirilmesi Hakkında Kanun Teklifi ve Dışişleri
Komisyonu Raporu (2/174) (S. Sayısı : 98) (Dağıtma
Tarihi : 8.10.1996) (Gündeme)

Sözlü Soru Önergeleri

1. - Bartın Milletvekili Cafer Tufan Yazıcıoğlu'nun,
bakanlık bütçesinden dernek ve vakıflara
yapılan yardım miktarlarına ilişkin
Kültür Bakanında sözlü soru önergesi
(6/330) (Başkanlığa geliş tarihi :4.10.1996)

2. - Bartın Milletvekili Cafer Tufan Yazıcıoğlu'nun,
köknar ağaçlarındaki böcek afetine
ve Orman Karantina Yasasına ilişkin Orman Bakanından
sözlü soru önergesi (6/331) (Başkanlığa
geliş tarihi : 4.10.1996)

3. - Bartın Milletvekili Cafer Tufan Yazıcıoğlu'nun,
at yarışlarına ilişkin Tarım
ve Köyişleri Bakanından sözlü soru
önergesi (6/332) (Başkanlığa geliş
tarihi : 4.10.1996)

4. - Yalova Milletvekili Yaşar Okuyan'ın, Libya ziyaretine
ilişkin Başbakandan sözlü soru önergesi(6/333)
(Başkanlığa geliş tarihi : 4.10.1996)

5. - Yalova Milletvekili Yaşar Okuyan'ın, bürokrat
atamalarındaki tutumuna ilişkin Başbakandan
sözlü soru önergesi (6/334) (Başkanlığa
geliş tarihi : 4.10.1996)

6. - Yalova Milletvekili Yaşar Okuyan'ın, öğretmenlerin
can güvenliğine ilişkin Başbakandan sözlü
soru önergesi (6/335) (Başkanlığa geliş
tarihi : 4.10.1996)

7. - Yalova Milletvekili Yaşar Okuyan'ın Mısır
ziyaretine ilişkin Başbakandan sözlü soru
önergesi (6/336) (Başkanlığa geliş
tarihi : 4.10.1996)

Yazılı Soru Önergeleri

1. - Muğla Milletvekili Zeki Çakıroğlu'nun,
Sakarya Belediye Başkanlığınca işten
çıkarılan işçilere ilişkin
Bayındırlık ve İskân Bakanından
yazılı soru önergesi (7/1405) (Başkanlığa
geliş tarihi : 30.9.1996)

2. - Aydın Milletvekili Fatih Atay'ın, Ekonomik
önlemler paketine ilişkin Başbakandan yazılı
soru önergesi (7/1406) (Başkanlığa geliş
tarihi : 1.10.1996)

3. - İzmir Milletvekili Hakan Tartan'ın, Doğu
ve Güneydoğu Anadolu bölgelerinde görev yapan
koruculara ilişkin Başbakandan yazılı
soru önergesi (7/1407) (Başkanlığa geliş
tarihi : 3.10.1996)

4. - Konya Milletvekili Nezir Büyükcengiz'in, Konya
İlinde bir helikopter fabrikası kurulup kurulmayacağına
ilişkin Başbakandan yazılı soru önergesi
(7/1408) (Başkanlığa geliş tarihi : 3.10.1996)

5. - Konya Milletvekili Nezir Büyükcengiz'in, ithal
hayvan sübvansiyon bedellerine ilişkin Başbakandan
yazılı soru önergesi (7/1409) (Başkanlığa
geliş tarihi : 3.10.1996)

6. - Edirne Milletvekieli Mustafa İlimen'in, Edirne'deki
Ali Paşa Çarşısındaki dükkanlara
ilişkin Devlet Bakanından yazılı soru
öngresi (7/1410) (Başkanlığa geliş
tarihi : 3.10.1996)

7. - Giresun Milletvekili Burhan Kara'nın, Çiftçilerin
Ziraat Bankasına olan borç faizlerine ilişkin
Başbakandan yazılı soru önergesi (7/1411)
(Başkanlığa geliş tarihi : 4.10.1996)

8. - Giresun Milletvekili Burhan Kara'nın, partisine mensup
bir milletvekilinin verdiği bir beyana ve Selçuk Üniversitesinin
açılış töreninde meydana gelen
bir olaya ilişkin Başbakandan yazılı
soru önergesi (7/1412) (Başkanlığa geliş
tarihi :4.10.1996)

9. - İstanbul Milletvekili BülentAkarcalı'nın,
iş sınavına gireceklerden daha düşük
ve sabit bir sınav masrafı alınmasına
ilişkin Başbakandan yazılı soru önergesi
(7/1413) (Başkanlığa geliş tarihi : 4.10.1996)

10. - İstanbul Milletvekili Bülent Akarcalı'nın,
doğalgaz abone ücretlerine ve Alfagaz şirketine
ilişkin Başbakandan yazılı soru önergesi
(7/1414) (Başkanlığa geliş tarihi : 4.10.1996)

11. - İstanbul Milletvekili Bülent Akarcalı'nın,
Rumeli Hisarında verilen konserlerin iptaline ilişkin
Kültür Bakanından yazılı soru önergesi
(7/1415) (Başkanlığa geliş tarihi : 4.10.1996)

12. - İstanbul Milletvekili Bülent Akarcalı'nın,
bazı illere atanan İl Millî Eğitim Müdürlerine
ilişkin Millî Eğitim Bakanından yazılı
soru önergesi (7/1416) (Başkanlığa geliş
tarihi : 4.10.1996)

13. - Kahramanmaraş Milletvekili Esat Bütün'ün,
Demokratik Barış Hareketi adlı kuruluşa
yapılan yardım ve bağışlara ilişkin
Maliye Bakanından yazılı soru önergesi
(7/1417) (Başkanlığa geliş tarihi : 4.10.1996)

14. - Artvin Milletvekili Süleyman Hatinoğlu'nun, Artvin'deki
"ZELOSMAN" alay orman yolu köprü ihalesine
ilişkin Orman Bakanından yazılı soru
önergesi (7/1418) (Başkanlığa geliş
tarihi : 4.10.1996)

15. - Bursa Milletvekili Ali Rahmi Beyreli'nin, Bakanlıktaki
bazı uygulamalara ilişkin Millî Eğitim
Bakanından yazılı soru önergesi (7/1419)
(Başkanlığa geliş tarihi : 4.10.1996)

16. - Bursa Milletvekili Ali Rahmi Beyreli'nin, tanıtma
fonunun denetimine ilişkin Başbakandan yazılı
soru önergesi (7/1420) (Başkanlığa geliş
tarihi : 4.10.1996)

17. - Bursa Milletvekili Ali Rahmi Beyreli'nin, Bursa Doğalgaz
Proje ve İşletme Müdürlüğündeki
yolsuzluk olaylarına ilişkin Başbakandan yazılı
soru önergesi (7/1421) (Başkanlığa geliş
tarihi : 4.10.1996)

18. - Bursa Milletvekili Yüksel Aksu'nun, termik ve nükleer
santrallere ilişkin Enerji ve Tabiî Kaynaklar Bakanından
yazılı soru önergesi (7/1422) (Başkanlığa
geliş tarihi : 4.10.1996)

19. - Tekirdağ Milletvekili Bayram Fırat Dayanaklı'nın,
Çerkezköy SSK Hastanesine bir anastezist doktor atanmama
nedenine ilişkin Çalışma ve Sosyal Güvenlik
Bakanından yazılı soru önergesi (7/1423)
(Başkanlığa geliş tarihi : 4.10.1996)

20. - Bartın Milletvekili Cafer Tufan Yazıcıoğlu'nun,
Bartın İli dahilindeki belediyelere yapılan
yardım ve ödemelere ilişkin Maliye Bakanından
yazılı soru önergesi (7/1424) (Başkanlığa
geliş tarihi :4.10.1996)

21. - Bartın Milletvekili Cafer Tufan Yazıcıoğlu'nun,
Bartın organize sanayi bölgesi projesine ilişkin
Sanayi ve Ticaret Bakanından yazılı soru
önergesi (7/1425) (Başkanlığa geliş
tarihi : 4.10.1996)

22. - Bartın Milletvekili Cafer Tufan Yazıcıoğlu'nun,
Bartın Petrol Ofisi Bölge Müdürlüğü
stok depolarının hizmete açılmasına
ilişkin Enerji ve Tabiî Kaynaklar Bakanından
yazılı soru önergesi (7/1426) (Başkanlığa
geliş tarihi : 4.10.1996)

23. - Bartın Milletvekili Cafer Tufan Yazıcıoğlu'nun,
oyuncak türündeki patlayıcı madde satışının
yasaklanmasına ve halka açık yerlerde tombala
oynatılmasına ilişkin İçişleri
Bakanından yazılı soru önergesi (7/1427)
(Başkanlığa geliş tarihi : 4.10.1996)

24. - Bartın Milletvekili Cafer Tufan Yazıcıoğlu'nun,
asbest boru kullanımına ve otoyollardaki çukurlara
ilişkin Bayındırlık ve İskân
Bakanından yazılı soru önergesi (7/1428)
(Başkanlığa geliş tarihi :4.10.1996)

25. - Bartın Milletvekili Cafer Tufan Yazıcıoğlu'nun,
kamuya ait işyerleri için açılan işe
giriş sınavlarının duyurulma yöntemine
ilişkin Başbakandan yazılı soru önergesi
(7/1429) (Başkanlığa geliş tarihi : 4.10.1996)

26. - Bartın Milletvekili Cafer Tufan Yazıcıoğlu'nun,
açıköğretim fakültesi mezunlarına
ve okul yollarına ilişkin Millî Eğitim
Bakanından yazılı soru önergesi (7/1430)
(Başkanlığa geliş tarihi : 4.10.1996)

27. - Erzincan Milletvekili Mustafa Yıldız'ın,
Sosyal Sigortalar Kurumu eski Genel Müdürüne ilişkin
Çalışma ve Sosyal Güvenlik Bakanından
yazılı soru önergesi (7/1431) (Başkanlığa
geliş tarihi : 4.10.1996)

28. - Ankara Milletvekili Nejat Arseven'in, Bursa Cezaevi eski
Müdürüne ilişkin Adalet Bakanından
yazılı soru önergesi (7/1432) (Başkanlığa
geliş tarihi : 4.10.1996)

Genel Görüşme Önergesi

1. - Bitlis Milletvekili Kâmran İnan ve 22 arkadaşının,
Hükümetin izlediği dış politika konusunda
Anayasanın 98 inci, İçtüzüğünün
102 ve 103 üncü maddeleri uyarınca bir genel
görüşme açılmasına ilişkin
önergesi (8/6) (Başkanlığa geliş tarihi
: 7.10.1996)

Gensoru Önergesi

1. - Cumhuriyet Halk Partisi Grubu Adına Grup Başkanı
ve Antalya Milletvekili Deniz Baykal ile Grup Başkanvekilleri
İçel Milletvekili Oya Araslı, Ankara Milletvekili
Önder Sav ve Hatay Milletvekili Nihat Matkap'ın, Hükümetin
izlediği ciddiyetsiz ve tutarsız dış politika
nedeniyle Devletin dış ilişkilerinde küçültücü
duruma düşürüldüğü iddiasıyla
Anayasanın 99 uncu, İçtüzüğün
106 ncı maddesi uyarınca Başbakan Necmettin
Erbakan HakkındaBir gensoru açılmasına
ilişkin önergesi (11/2) (Başkanlığa
geliş tarihi : 7.10.1996) (Dağıtma tarihi :8.10.1996)

BİRİNCİ OTURUM

Açılma Saati : 15.00

8 Ekim 1996 Salı

BAŞKAN : Başkanvekili Kamer GENÇ

KÂTİP ÜYELER : Ali GÜNAYDIN (Konya),
Kâzım ÜSTÜNER (Burdur)

BAŞKAN - Türkiye Büyük Millet Meclisinin
4 üncü Birleşimini açıyorum.

Sayın milletvekilleri toplantı yetersayımız
vardır; çalışmalarımıza
başlıyoruz.

Gündeme geçmeden önce, üç milletvekili
arkadaşıma gündemdışı söz
vereceğim.

III. - BAŞKANLIĞIN GENEL KURULA SUNUŞLARI

A) GÜNDEMDIŞI KONUŞMALAR

1. - Adıyaman Milletvekili Celal Topkan'ın, Adıyaman,
Gaziantep, Kahramanmaraş ve Şanlıurfa İllerindeki
antepfıstığı üreticilerinin sorunlarına
ilişkin gündemdışı konuşması
ve Sanayi ve Ticaret Bakanı E. Yalım Erez'in cevabı

BAŞKAN - Birinci gündemdışı sözü,
Adıyaman, Gaziantep, Kahramanmaraş ve Şanlıurfa
İllerindeki antepfıstığı üreticilerinin
sorunları konusunda gündemdışı
söz isteyen Adıyaman Milletvekili Sayın Celal
Topkan'a veriyorum.

Buyurun Sayın Topkan. (CHP ve DSP sıralarından
alkışlar)

Süreniz 5 dakikadır.

CELAL TOPKAN (Adıyaman) - Sayın Başkan, sayın
milletvekilleri; Adıyaman-Besni, Gölbaşı,
Tut İlçeleri ile Gaziantep, Kahramanmaraş
ve Şanlıurfa İllerindeki yaklaşık
250 bin antepfıstığı üreticisi aile
adına söz aldım; sizleri, şahsım
ve Cumhuriyet Halk Partisi Grubu adına saygılarımla
selamlıyorum.

Bu yıl, ürün, yeterince olmamakla beraber, vardı.
Üreticiler, dört gözle Hükümetin açıklayacağı
başfiyatı bekliyorlardı. Bekledikleri başfiyatın
alınterlerinin karşılığı
olmasını istiyorlardı ve bu isteklerinin
mutlaka yerine geleceğine inanıyorlardı. Zira,
kendileri açısından inanmalarının
haklı bir gerekçesi vardı. Fıstık
üretimiyle uğraşan bu illerin hepsinde en çok
milletvekilini Refah Partisi almış, birinci parti
olmuştu. Üreticiler seviniyorlardı; "en
fazla oy verdiğimiz parti iktidarda, bizim fıstığımıza
hak ettiği fiyatı verir" diye düşler
kuruyorlardı. Ancak, geçen yıl, antepfıstığının
kilosu 300 bin lira ilâ 330 bin lira arasında satılırken,
bu yıl, Güneydoğu Üretici Birliği 290
bin lira başfiyatla piyasayı açtı.
5 bin ton fıstık almayı hedeflediklerini
söylüyorlar; halbuki, beklenen rekolte 300 bin ton civarındadır.
Güneydoğu Üretici Birliğinin yaptığı
açıklamalar sonrasında, şu anda serbest
piyasada fıstık, kilo başına 230 bin
lira civarında alınıp satılmaktadır.
Yani, geçen yılla mukayese edildiği zaman, fıstığa,
sıfır zam verilmiştir. Resmî enflasyonun
yüzde 80 olduğu bilinirken, fıstık üreticisinin
tek geçim kaynağı olan fıstığa
kilo başına sıfır zam vermek, diğer
bir deyimle, bu insanları açlığa, ölüme
terk etmek, aracının, tefecinin, faizcinin kucağına
atmak demektir. Dünyanın hiçbir ülkesinde
insaf sahibi hiçbir hükümet, halkına,
böyle bir zulmü reva görmez. Ne yazık ki,
bizim ülkemizde, Sayın Erbakan Hükümeti
bu zulmü antepfıstığı üreticisi
250 bin aileye reva görmüştür.

Fıstık üreticisi, şu anda, sukutu hayale
uğramış durumda; ne yapacağını,
kime kızacağını bilemiyor; en fazla da
adil düzen getirmek adına kandırılmış
olmasına üzülüyor;hele hele iktidar olduktan
sonra söylediklerinin hepsini tersinden yapmasından
dolayı, Refah Partisine oy verdiği için kendini
affedemiyor.

"Ekonomiyi en iyi biz biliriz, Türk toplumunu en iyi
biz tanırız; bu ülkenin bilinmeyen ve kullanılmayan
kaynakları var; biz iktidar olduğumuzda, bilgimizle,
becerilerimizle ve adil düzenimizle, bu kaynakları
sizlerin hizmetine sunacağız" diyen Refah Partisinin
uygulamadaki adil düzeni, meğer bir kaos düzeniymiş.

Sayın Başkan, sayın milletvekilleri; gelin,
Refah Partisinin adil düzenine şöyle bir bakalım.
Bu adil düzen iktidarı, Karadeniz Bölgesinde
yetişen fındığa bir önceki yıla
göre yüzde 100'ün üzerinde bir fiyat vererek
fındık üreticisini bir nebze sevindiriyor.
Fiyat açıklamasına, Başbakan ve Başbakan
Yardımcısı beraber gidiyorlar, fiyat açıklamada
yarışa giriyorlar; fakat antepfıstığı
fiyatını açıklamaya gelince, Sayın
Başbakan ve Yardımcısı ortalarda yok;
alınan bir kararla, fıstık fiyatının
belirlemesini birliğe bırakıyorlar. Amaç,
beklenen fiyatı vermemek ve sorumluluk almamak. İşte
size adil düzen! Sonuçta, fıstığa,
birlik tarafından, kilo başına 290 bin lira
gibi, üreticisinin beklediğinin oldukça altında
bir fiyat veriliyor. Bu fiyatı öğrenen üretici,
perişan... Yapılan uygulamayla, kendi akıllarınca,
fıstık üreticisini kandırdıklarını
sanıyorlar. Fıstık üreticisi kanmıyor
Sayın Başbakan; geç de olsa, adil düzen
adına kandırılmış olduklarını
öğreniyorlar.

Ben, Sayın Başbakana, 250 bin civarındaki
fıstık üreticisi aile adına sormak istiyorum:
İnsanların inanç duygularını
sömürerek, adil düzen getireceğiz...

(Mikrofon otomatik cihaz tarafından kapatıldı)

BAŞKAN - Efendim, süreniz bitti. Size küçük
bir süre veriyorum; lütfen, konuşmanızı
tamamlayın.

CELAL TOPKAN (Devamla) - Teşekkür ediyorum Başkanım.

...adalet ve eşitlik sağlayacağız diye insanları
kandırmaya ne hakkınız vardı? Bugün
insanlar size inanmış olmaktan dolayı büyük
bir hayal kırıklığına uğramış
durumdalar. Sizler rahatsınız, kırmızı
plakalı arabaların konforuyla yaşamaya devam
ediyorsunuz; ancak, adil düzen adına kandırıp
oylarını aldığınız antepfıstığı
üreticisi, perişan, hayal kırıklığına
uğramış; Refah Partisinin adil düzeninin
aldatılmışlığını,
ezikliğini yaşıyor ve soruyor: Hani adil düzen
anlayışınız, nerede?.. Ülkenin
bir bölgesinde üretilen fındığa, bir
önceki yıl fiyatına göre yüzde 100'ün
üzerinde bir fiyat; ülkenin diğer bir bölgesinde
yetişen ve üreticisinin tek geçim kaynağı
olan antepfıstığına, geçen yıla
göre yüzde sıfır fiyat! Sormak istiyorum:
Adil düzen bunun neresinde?!.

Bu toplum, sizin iktidarınız döneminde, adil
ekonomik düzen anlayışınızla değil;
ama, uygulamalarınızdaki adaletsizliğin, haksızlığın
ve kandırılmışlığın
her türlüsüyle tanıştı. Kısa
sürede göstermiş olduğunuz bu başarıdan
dolayı, sizi ve Hükümetinizi kutluyorum; ancak,
antepfıstığı üreticisi gelecekte
sizi nasıl kutlar, onu bilemiyorum.

Hepinizi saygılarımla selamlıyorum. (CHP
sıralarından alkışlar)

BAŞKAN - Teşekkür ederim Sayın Topkan.

Sayın Bakan, şimdi mi cevap vereceksiniz?.. İkinci
gündemdışı konuşma da bu konuyla
ilgili...

SANAYİ VE TİCARET BAKANI E. YALIM EREZ (Muğla)
- Sayın Başkan, sonra cevap vereceğim.

2. - Adana Milletvekili Mehmet Büyükyılmaz'ın,
pamuk, soya ve mısır üreticilerinin sorunlarına
ilişkin gündemdışı konuşması
ve Sanayi ve TicaretBakanı E. Yalım Erez'in cevabı

BAŞKAN - Gündemdışı ikinci söz,
pamuk, soya ve mısır üreticilerinin sorunları
hakkında Adana Milletvekili Sayın Mehmet Büyükyılmaz'a
verilmiştir.

Sayın Büyükyılmaz, buyurun. (DSP sıralarından
alkışlar)

Süreniz 5 dakikadır.

MEHMET BÜYÜKYILMAZ (Adana) - Sayın Başkan,
sayın milletvekilleri; hepinizi saygıyla selamlıyorum.

Köylüsüyle, kentlisiyle, çiftçisiyle,
esnafıyla, sanayicisiyle dert küpü olan Adana'nın
sorunlarını dile getirmek için söz almış
bulunuyorum.

Şu anda anlatacaklarım, çiftçi sorunlarıdır.
Pamuk hasadı başladı. Çukobirlik'in
dokuma, iplik, yağ fabrikaları kapatıldı.
Yıllarını bu kuruma vermiş, emekliliğine
birkaç yılı kalmış olan insanlar,
ücretsiz izne ayrıldılar, ne olacaklarını
bilemeden -tam da okulların açıldığı
ve kış hazırlıklarının
başladığı zaman- büyük bir huzursuzluk
içerisinde beklemektedirler. Yetkili bir Allah'ın
kulu çıkıp da bu uygulamanın nedenini
açıklamıyor. Devlet ne için var, hükümetler
ne için işbaşındalar ve Sayın
Sanayi Bakanının görevi nedir, bilmek istiyorum.

Pamuk taban fiyatı açıklandı. Çiftçimiz
85-90 bin lira taban fiyat beklerken, 60 bin lira başfiyat
verildi. Bunun içerisinden yüzde 2 stopaj, yüzde
1 Bağ-Kur, yüzde 2 kapital, yüzde 3 malî yapıyı
güçlendirme kesiliyor ve üreticinin eline 55
bin lira gibi bir para geçiyor. Tabiî, bu, birinci
sınıf pamuk için. Bir kere yağmur yemiş
ya da çiy yemiş pamuk için, bu, 45 bin liraya
kadar düşüyor.

Çukurova köylüsü ve pamuk üreticisi,
haklı olarak ateş püskürüyor. Hükümetlerin
görevi, vatandaşa sorun üretmek değil, vatandaşların
sorunlarını çözmektir. Sizlerden, hükümet
olmanın gereğini yerine getirmenizi istiyorum.

Mısır taban fiyatı açıklandı;
17 600 lira. 14 bin liradan, 15 bin liradan mısır
satılıyor. Çukurova köylüsü
"bize bu zulmü yapmaktan vazgeçsinler; karpuzumuz
çıkar, İran'dan karpuz ithal edilir; mısırımız
çıkar, mısır yüklü gemiler
Mersin Limanına yanaşır; bizim çektiğimiz
eziyet yeter" diye feryat ediyor; çünkü,
gübre fiyatları katlamalı, beyaz sinek, kırmızı
örümcek için kullanılan ziraî ilaçlar
4 bin liradan 10 bin liraya fırlamış, akaryakıt
iki katına çıkmış durumda; ama,
üreticinin taban fiyatlarındaki artış
yüzde 50'ler seviyesinde. Köylümüz, artık,
kasketine yama yaptıracak duruma gelmiştir ve hızla,
bir toplumsal patlama yapacak konuma sürüklenmektedir.

Biz, Demokratik Sol Parti olarak "ellerinizi artık
çiftçinin cebinden çekin" diyoruz.

Hepinize saygılar sunuyorum. (DSP sıralarından
alkışlar)

BAŞKAN - Teşekkür ederim Sayın Büyükyılmaz.

Gündemdışı konuşmaları cevaplandırmak
üzere, Sanayi ve Ticaret Bakanı Sayın Yalım
Erez; buyurun efendim.

3. - Sanayi ve Ticaret Bakanı E. Yalım Erez'in;
Adıyaman Milletvekili Celal Topkan ve Adana Milletvekili
Mehmet Büyükyıldız'ın, üreticilerin
içinde bulundukları duruma ve sorunlarına
ilişkin gündemdışı konuşmalarına
cevabı

SANAYİ VE TİCARET BAKANI E.YALIM EREZ (Muğla)
- Sayın Başkan, değerli milletvekilleri; Sayın
Celal Topkan ve Sayın Mehmet Büyükyılmaz'ın
antepfıstığı, pamuk ve soya üzerindeki
konuşmalarını cevaplandırmak için,
söz almış bulunuyorum.

Değerli milletvekilleri, Hükümetimiz, çiftçi
gelirlerinde maliyetleri de dikkate alarak bir artış
sağlamayı genel politika olarak benimsemiş olup,
bugüne kadarki uygulamalarımız da bu çerçevede
sürdürülmektedir. Bu politika, ülke nüfusunun
yüzde 40'ını ilgilendirmekte ve Bakanlığım,
kendisine bağlı birlikler ve şeker şirketi
aracılığla tarım kesimine yönelik
uygulamalarda önemli görevler yüklenmiş bulunmaktadır.
Bilindiği üzere, Bakanlığımız,
tarım ürünlerinin satın alınması
ve pazarlanmasıyla ilgili politikalarda belirleyici durumdadır.
Geçmiş yıllarla karşılaştırıldığında,
bu yıla ait gelişmelerin de olumlu bir tablo ortaya
koyduğu gözükmektedir.

Değerli milletvekilleri, geçen yıl birliklere
bağlı üreticilere ödenen miktar ile bu yılki
ödemelere baktığımız zaman, geçen
yıl yağlık ayçiçeği fiyatı
18 bin lira olarak ilan edilmiş, ancak, 13 bin liradan işlem
görmüştür; bu yıl yağlık
ayçiçeği 35 bin liradan alınmış
ve 250 bin ton ayçiçeği alınmıştır;
yaklaşık olarak, geçen yıla göre
artış oranı yüzde 94'tür. Yine,
pamuk konusunda artış oranımız, yaklaşık
olarak yüzde 75'tir; kuru üzümde yüzde 106,
fındıkta yüzde 102, soyada yüzde 97'dir.
Antepfıstığı konusunda, geçen
yıl, Güneydoğubirlik, antepfıstığı
alımına girmemiştir. Bu yıl, Hükümetimizin,
fıstık üreticilerine verdiği önemi
göstermek bakımından, antepfıstığı
alımlarına birlik olarak girmiş bulunuyoruz
ve birliklerin mal alımında üreticilerin zarar
etmemesi için, ilk dilim olarak, kararnameyle16 trilyon
250 milyar liralık kredi sağlanmıştır.
Bugüne kadar DEFİF kredisinden birliklere ödenen
para, 8 trilyon 675 milyar liradır. Bu da, geçmiş
yıllarla mukayese edildiğinde, bu yıl, Hükümetimizin
üreticiye verdiği önemi ve değeri göstermektedir.

Değerli arkadaşlarım, burada, her türlü
polemiği yapabiliriz; ama, istismarı yapmayalım.
(RP sıralarından alkışlar) İşte,
bu zihniyet ve bu kafa, biraz evvel sayın milletvekili
arkadaşımın dediği gibi, birlikleri bu
hale getirmiş, Çukobirlik'in sınaî müesseselerini
kapatmıştır.

Sayın milletvekilim şunu bilsin ki, biz, kapatmaya
değil çalıştırmaya; ama, birlikleri
İş ve İşçi Bulma Kurumu gibi
çalıştırmadan, devletten çıkan
paranın siyasetçilerin elinde oyuncak olmadan direkt
üreticiye gitmesini sağlıyoruz.

Çukobirlik konusunda, dün, DİSK Genel Merkezinde,
Çukobirlik yetkilileri ve bakanlık yetkililerimizle
toplantı yapılmıştır; toplantılar
devam etmektedir.

Soya konusuna gelince: Soyaya geçen sene verilen fiyat
15 000 liradır, bu sene verilen fiyat 29 500 liradır.
Bu da yüzde 97'lik bir artışı göstermektedir.

Bu meyanda, bugüne kadar, Fiskobirlik'e fındık
alımı için 5 trilyon lira Trakyabirlik'e
ayçiçeği alımı için 2 trilyon
lira, Karadenizbirlik'e ayçiçeği alımı
için 200 milyar lira Tariş'e 1 trilyon 25 milyar
lira, Çukobirlik'e 425 milyar lira, Kayısıbirlik'e
15 milyar lira ve Taskobirlik'e 10 milyar lira para ödenmiştir.
Tüm birliklerin bugüne kadar aldığı
ürün bedeli, 27 trilyondur. Bunun, yaklaşık
olarak 13 trilyonu ödenmiştir ve ödeme aksaksız
devam etmektedir.

Hiç merak etmeyin, sizin yaptığınız
yanlışı yapmayacağız. Üreticiyi,
siyaseten prim getirecek fiyatı verip, ondan sonra da sekiz
ay bir sene parasını vermeyerek mağdur etmeyeceğiz;
bu paraların hepsi zamanında ödenecektir. O
zaman, kalkıp, burada bize teşekkür edeceksiniz.
(DYP ve RP sıralarından alkışlar)

BAŞKAN - Teşekkür ederim Sayın Bakan.

Gündemdışı iki konuşma cevaplandırılmıştır.

4. - Yalova Milletvekili Yaşar Okuyan'ın, Başbakan
Necmettin Erbakan'ın Libya gezisine ilişkin gündem
dışı konuşması ve Kültür
Bakanı İsmail Kahraman'ın cevabı

BAŞKAN - Gündemdışı üçüncü
söz, Kaddafi'nin, Türkiye aleyhindeki tutumuyla ilgili
gündemdışı söz isteyen Yalova Milletvekili
Sayın Yaşar Okuyan'a verilmiştir.

Buyurun Sayın Okuyan. (ANAP sıralarından
alkışlar)

Süreniz 5 dakikadır efendim.

YAŞAR OKUYAN (Yalova) - Sayın Başkan, sayın
milletvekilleri; sözlerime başlamadan önce Yüce
Heyeti saygıyla selamlarım.

Bugün, milletimizin tamamı tarafından tepkiyle
karşılanan Sayın Başbakanın Libya
gezisi ve Libya lideri Kaddafi'nin ortaya koymuş olduğu
sözlerle ilgili olarak huzurunuzdayım.

Kaddafi denilen kişi, daha yirmi gün öncesinde,
iki bakan arkadaşımız Libya'dayken, Türk
Milletine hakaretamiz sözleriyle, aslında, Sayın
Başbakan Erbakan'ın gezisi sırasında
ne söyleyeceğini belli etmişti. O sözle, Türk
Hükümeti tarafından, Türk Dışişleri
Bakanlığı tarafından karşı
bir tepki ortaya konulmadan ve bununla ilgili bir diplomatik girişim,
bir kınama yapılmadan, âdeta Kaddafi'nin 20
gün önce Türk Milletine hakaret eden sözlerine
ödül mahiyetinde, Türkiye Cumhuriyeti Devletinin
Başbakanlık sıfatını taşıyan
Sayın Erbakan tarafından Libya'ya gidilmesi, tarihî
ve vahim bir hataydı.

MİKAİL KORKMAZ (Kırıkkale) - Özal
da gitmişti ya.

BAŞKAN - Müdahale etmeyelim arkadaşlar.

YAŞAR OKUYAN (Devamla) - Onu da isterseniz tartışırız.

Değerli arkadaşlarım, Kaddafi'nin ortaya koyduğu
sözler, hiçbir kelimesine dahi tahammül gösteremeyeceğimiz
hakaretlerdir.

MUSA OKÇU (Batman) - Amerika'nın hazırladığı
harita.

YAŞAR OKUYAN (Devamla) - Size ne oluyor arkadaşım?
Hayırdır... Kaddafi'nin sözcülüğünü
siz mi üstlendiniz bu Meclis'te? (ANAP sıralarından
"Bravo"seslerialkışlar; DSP sıralarından
alkışlar)

Ben, Türkiye Büyük Millet Meclisinin kürsüsünde
konuşuyorum, Kaddafi'yi eleştiriyorum. Sanıyorum
ki, bu Meclisin çatısı altında hepimiz
bu duylarlılık içindeyiz.

Kaddafi'nin ortaya koyduğu görüşleri şiddetle
reddetmek, buna o anda tepki koymak gerekirdi; ama, maalesef,
Sayın Başbakan, gözünün içine
baka baka, Kaddafi denilen adamın Türk Milletine,
Türk tarihine hakaretlerini, sessizce kuzu gibi dinleyebilmiştir.
Bunu anlamakta müşkülatımız var.(RP
sıralarından "yanlışınız
var"sesleri)

BAŞKAN - Müdahale etmeyelim.

YAŞAR OKUYAN (Devamla) - Biz, Kaddafi'yi tanıyoruz.
Kaddafi'nin sözleri, daha yirmi gün öncesinden
ortada idi; ama, buna orada tepki konmamasını, üzerinde
Türkiye Cumhuriyeti Devletinin Başbakanlık sıfatı
bulunan Sayın Erbakan tarafından anında tepki
konulmamasını şiddetle protesto ediyoruz.
(ANAP sıralarından "Bravo"sesleri, alkışlar;
DSP sıralarından alkışlar)

160 milyon dolarlık müteahhit alacakları bahanesiyle
Libya'ya yapılan bu gezi, Türk Devletinin şerefine
hançer gibi saplanmış bir gezidir. Burada,
o heyette bulunan, yine Refah Partili bir değerli arkadaşımın,
Abdullah Gül arkadaşımın gazetelerde
çıkan fotoğrafını acaba gördünüz
mü? Başını ellerinin arasına almış
"bu deli saçmasıdır" diyor; millî
reaksiyonu ortaya koyuyor bu değerli Devlet Bakanı
arkadaşım; ama, Sayın Başbakan da bu
reaksiyonun zerresini görmüyoruz. Bunu kabul etmemizmümkün
değil. (RP sıralarından gürültüler)

(Mikrofon otomatik cihaz tarafından kapatıldı)

BAŞKAN - Efendim, süreniz bitti; 2 dakika eksüre
veriyorum.

Arkadaşlar, müdahale etmeyelim. Rica ediyorum...

Buyurun efendim.

YAŞAR OKUYAN (Devamla) - Değerli arkadaşlarım,
aslında, Kaddafi'nin ortaya koyduğu görüşlerin
paralelinde birçok konunun, Sayın Erbakan'ın
daha önce yaptığı konuşmalarla paralellik
arz ettiğini de biliyoruz. Belki de, aynı şeyleri
duymaktan -öyle olsa gerek- Sayın Erbakan'ın
bir tepkisi gündeme gelmemiştir. (RP sıralarından
" Bu iftiradır, çamur atmaktır"
sesleri)

Mısır'da, Türk Bayrağının,
karşılama ve uğurlama sırasında
göndere çekilmemesinin, Libya'da Kaddafi'nin bu ağır,
kabul edilemez sözlerinin, bu saltanat gezisinin sonuçları
itibariyle, milletimizin yüreğine saplanmış
bir hançer olarak tarihe geçeceği açıktır.

Şimdi, Hükümete düşen görev, bu
kararnamenin imzalanmamasıdır; asgari bu gezinin
Libya kısmının kararnameden çıkarılmasıdır
ve Sayın Başbakana düşen görev, Türkiye'ye
dönüşlerinde, istifasını Sayın
Cumhurbaşkanına vermesidir. Türk milletinin
beklentisi budur. (ANAP sıralarından alkışlar,
RP sıralarından gürültüler)

MEHMET ALİ ŞAHİN (İstanbul) - Siz Başbakan
yaptınız...

BAŞKAN - Arkadaşlar, müdahale etmeyelim!..

YAŞAR OKUYAN (Devamla) - Şimdi, Kaddafi'nin aleyhinde
burada konuşurken, bazı arkadaşlarımın
buna müdahalesini garipsemiyorum. (RP sıralarından
gürültüler)

ABDULLAH ARSLAN (Tokat) - Başbakanın aleyhinde konuşma!

YAŞAR OKUYAN (Devamla) - O zaman, bu, aynı zihniyeti
mi paylaşıyorsunuz demektir? Bunu sormak istiyorum
sizlerden!. (RP sıralarından gürültüler)

BAŞKAN - Arkadaşlar, gürültü etmeyelim.
Rica ediyorum...

Sayın Okuyan, süreniz bitti efendim. (RP sıralarından
gürültüler)

Bir dakika... Bir dakika...

Süreniz bitti de, size 1 dakika daha vereceğim.

Sayın milletvekilleri, bakın, hepimiz, laik Türkiye
Cumhuriyeti Devletinin vatandaşlarıyız. (ANAP,
DSP ve CHP sıralarından alkışlar) Bu
devlete kim hakaret ederse, devletimizi kim kötülerse,
devletimize karşı kim saygısızlık
yaparsa, hepimiz buna karşı cephe almak zorundayız.
(ANAP, DSP ve CHP sıralarından alkışlar)

Şimdi, birisi cephe aldı diye, devletimize hakaret
eden veya cephe alan...

SALİH KAPUSUZ (Kayseri) - Kürsüde hatip varken
nasıl konuşuyorsunuz!..

BAŞKAN - Bir dakika efendim... Bir dakika... Rica ediyorum...
Ben, burada, devletin temsilcisiyim.

Lütfen oturur musunuz... Size söz vermedim.

SALİH KAPUSUZ (Kayseri) - Gereksiz konuşmaların
lüzumu yok.

BAŞKAN - Hayır, ben, Meclisteki havayı yatıştırmaya
çalışıyorum.

Şimdi, devletimize karşı olan her kim olursa,
ona elbirliğiyle karşı geleceğiz. Benim dediğim
bu.

Buyurun efendim, size 1 dakika daha veriyorum; lütfen bitirir
misiniz.

YAŞAR OKUYAN (Devamla) - Bir kere daha ifade etmek istiyorum
ki, bu sonuçlar itibariyle, Türk Milletini derinden
yaralayan bu gezinin, özellikle Libya'da Türk Milletine
yönelmiş bu hakaretlere vesile olan Başbakanın
ve buna müsamaha gösteren Dışişleri
Bakanlığının, bu konuda Türk Milletine
hesap vermesi lazımdır.

Hepinizi saygıyla selamlıyorum. (ANAP sıralarından
alkışlar)

BAŞKAN - Teşekkür ederim Sayın Okuyan.

KÜLTÜR BAKANI İSMAİL KAHRAMAN (İstanbul)
- Sayın Başkan...

BAŞKAN - Sayın Bakan, cevap mı vereceksiniz.

Buyurun efendim. (RP sıralarından alkışlar)

KÜLTÜR BAKANI İSMAİL KAHRAMAN (İstanbul)
- Sayın Başkan, değerli milletvekili arkadaşlarım;
Sayın Başbakanımızın Mısır,
Libya ve Nijerya seyahatinin Libya durağında, Libya
lideri Kaddafi'nin, bizleri, bütün milletimizi üzen
talihsiz beyanları olmuştur. (ANAP ve DSP sıralarından
alkışlar)

Türkiyemiz bir bütündür. Türkiyemizin,
en ufak bir şekilde rencide edilmesi, 65 milyon insanımızın
tümünü üzer. Böyle üzüntüler,
yalnız belli kişiler veya kesimler için değil,
yüce milletimizin tümü içindir. Avvela bunun
altını çizmek istiyorum. Burada, bir kişinin,
tek bir kişinin talihsiz bir beyanı yüzünden,
ne bir başarılı geziyi ve ne de devletlerarasındaki
genel esasları görmezlikten gelemeyiz. (RP sıralarından
alkışlar; ANAP sıralarından "Oo"
sesleri, gürültüler)

BAŞKAN - Bir dakika arkadaşlar... Rica ediyorum...

KÜLTÜR BAKANI İSMAİL KAHRAMAN (Devamla)
- Sayın milletvekilleri, fikirleriniz kendilerinize aittir
ve muhteremdir; fikrin sahibinin saygı görmesi, yarın
da sizin fikrinizi ifade ederken saygı görmenizi sağlar.
Lütfen dinleyiniz. Konuşma yeri bu kürsüdür.

Bu teessürümü ifade ettikten sonra, gezinin başarılı
olduğu beyanımı tekrar ederek, şunu ifade
ediyorum...

(ANAP sıralarından gürültüler)

BAŞKAN - Bir dakika arkadaşlar...Rica ediyorum...

YUSUF ÖZTOP (Antalya) - Neresi başarılı
bu gezinin Sayın Bakan?..

KÜLTÜR BAKANI İSMAİL KAHRAMAN (Devamla)
- Sizin görüşünüz bu istikamette olmadığı
için Sayın Okuyan'ı alkışladınız.
Müsaade edin de, ben, görüşümü
ifade edeyim; o zaman anlayınız!..

YUSUF ÖZTOP (Antalya) - Türkiye'ye hakaret ediyor...

KÜLTÜR BAKANI İSMAİL KAHRAMAN (Devamla)
- Dinleyiniz ve anlayınız!..

YUSUF ÖZTOP (Antalya) - Ne demek?..

BAŞKAN - Efendim, rica ediyorum... Rica ediyorum...

KÜLTÜR BAKANI İSMAİL KAHRAMAN (Devamla)
- Burada, Sayın Kaddafi'nin daha sonraki açıklamasında,
Libya-Türkiye ortak basın toplantısında
ve yapılan açıklamalarda ve yapılan
anlaşmalarda anlaşılıyor ki, Kaddafi,
yanlış bilgilendirmesinden rücu etmiştir.

Bunun metni, Türkiye ile Libya arasında imzalanan
ortak anlaşmalarda ve yapılan ortak basın
toplantısı metninde vardır; sizlere biraz
sonra arz edeceğim.

YUSUF ÖZTOP (Antalya) - Büyükelçiyi niye
çektiniz Sayın Bakan?

KÜLTÜR BAKANI İSMAİL KAHRAMAN (Devamla)
- Bu yanlış bilgilendirmenin...

YUSUF ÖZTOP (Antalya) - Büyükelçiyi niye
çektiniz Sayın Bakan?

BAŞKAN - Sayın Bakan, bir dakikanızı
rica edeyim...

Sayın arkadaşlar, salonumuz küçük,
ses düzeni de daha yerleşmedi; kürsüde yapılan
konuşmaları algılayamıyoruz. Rica ediyorum,
sessiz dinleyelim efendim.

YUSUF ÖZTOP (Antalya) - Bu geziye, başarılı
bir gezi demek olur mu?

BAŞKAN - Efendim, rica ediyorum... Rica ediyorum...

Buyurun Sayın Bakan.

KÜLTÜR BAKANI İSMAİL KAHRAMAN (Devamla)
- Dış politikada, millî menfaatlar önplanda
tutulur. Devletlerin birbirlerine saygı duyması
esası, mutlaka riayet edilmesi gereken hususlardandır
ve Türkiyemiz, bu hususta hassastır, gereken hassasiyeti
Sayın Başbakan ve heyetimiz göstermiştir.

YUSUF ÖZTOP (Antalya) - Ne yaptılar?

KÜLTÜR BAKANI İSMAİL KAHRAMAN (Devamla)
- Bu dış seyahatlerde, neden, çifte standarda
izin verildiğini anlamak, herhalde müşküldür.

Mısır gezisine, taa başlangıcından
beri karşı olan dar ve sığ görüşlü
insanlar oldu. Halbuki, aynı Mısır'a, tatildeyken
Yüce Meclis, Parlamento heyetimiz gitti, Sayın Meclis
Başkanımızın başkanlığında
ve yine Sayın Cumhurbaşkanımız, bir
hafta arayla iki defa Mısır'a gitti.

Bu dış gezilere neden bu kadar yabancıyız
veya neden bu kadar yabancı insanlar var anlamak mümkün
değildir.

YAŞAR OKUYAN (Yalova) - Bayrağa hakaret olur mu?!.

KÜLTÜR BAKANI İSMAİL KAHRAMAN (Devamla)
-Düşününüz ki, bu gittiğimiz ülkeler,
Türkiye'nin bugüne kadar gitmediği yerlerdi. Halbuki
Türkiye, büyük bir misyonun sahibi, büyük
bir maziye sahip güçlü bir devlettir. Devletler
arası münasebetleri geliştirmek, bizim dış
politikamızın esasıdır ve bu esas
üzerine devam edeceğiz. Yalnızca Batıya
açık bir politika takip etmek demek, Batının
uydusu olma neticesini doğurur. Bütün dünya
coğrafyası bizim olduğunda, Türkiye gereken
dış politika faaliyetini sürdürüyor
demektir. Buradaki çifte standardı, ülkeler
bazında olduğu gibi, aynı zamanda şahıslar
bazında da koymak çok büyük bir yanlışlığı
gösteriyor. Eğer, o ülkelere giden kişiler
falanca kişilerse buna vize vermiş olmak; ama, bir
başka insanlarsa buna derhal karşı çıkmak;
bu çok yanlış ve kabul edilemez bir tutumdur.

Bugün gittiğimiz ülkeler bizimle öteden beri
bağı olan ülkelerdir. Mısır ile
tarihî bağlarımız vardır, Libya
ile Akdenizin altından bir doğalgaz boru hattı
düşünüyoruz, geniş ticarî münasebetlerimiz
var.

ABBAS İNCEAYAN (Bolu) - Hayal, hayal...

KÜLTÜR BAKANI İSMAİL KAHRAMAN (Devamla)
- Bir tek kişinin tek bir beyanının, bilahara
tashih edilmiş olmasını sağlamak ve onu,
bu tek kişi, devleti temsil eden kişinin... (ANAP
sıralarından gürültüler)

İBRAHİM YAZICI (Bursa) - Bu tek kişi Devlet
Başkanı...

YAŞAR OKUYAN (Yalova) - O tek kişi Kaddafi, Devlet
Başkanı.

KÜLTÜR BAKANI İSMAİL KAHRAMAN (Devamla)
- ...12 saat sonra şu metinde imza koyan insanın
beyanını okuyorum...

YAŞAR OKUYAN (Yalova) - Doğalgaz boru hattı Türkiye'nin
şerefini ayaklar altına alacak kadar önemli
mi? Bu konu bu kadar önemli mi?

KÜLTÜR BAKANI İSMAİL KAHRAMAN (Devamla)
- "Taraflar Irak'ın toprak bütünlüğüne,
egemenliğine, birliğine verdikleri önemi vurgulamışlardır."

ABBAS İNCEAYAN (Bolu) - Neden sonra.

KÜLTÜR BAKANI İSMAİL KAHRAMAN (Devamla)
- Neden sonrası yok, dinleyiniz lütfen.

Ben, PKK ile ilgili kısmı ıttılaınıza
sunuyorum: "Türk tarafının PKK örgütünce
uygulanmakta olan terör faaliyetleri hakkında bilgi
vermesinden sonra, Libya tarafı da Cemahiriye ve Arap Milletine
yönelik olarak bazı ülkelere mensup çevre
ve kuruluşlar tarafından uygulanan terörist
faaliyetler hakkında bilgi verdi. Taraflar kendilerini
ikna eden bu açıklamaları dikkate alarak,
terörün her türünü kınadıklarını
ve terörle mücadelede ayırım yapılması
metodunu reddettiklerini teyit etmişlerdir..."

NEJAT ARSEVEN (Ankara) - PKK lafı var mı?

KÜLTÜR BAKANI İSMAİL KAHRAMAN (Devamla)
- "...Bu maksatla, iki ülkenin ilgili mercileri en kısa
zamanda bir araya gelerek, bölgedeki terörle yapılacak
müşterek mücadelede, hangi örgütlere
öncelik vereceklerini belirleyeceklerdir. Aynı zamanda,
bu mücadeleyi nasıl bir programla yapacaklarını
da tespit edeceklerdir.

NEJAT ARSEVEN (Ankara) - Bu mücadelenin içinde PKK'da
var mı Sayın Bakan?

KÜLTÜR BAKANI İSMAİL KAHRAMAN (Devamla)
- Bu konuşmanın başlangıcında
olan ve hepimizi üzen beyanında Kaddafi -Kürdistan
milletinden bahsediyor- şöyle demişti: "Bu
millet de Ortadoğu güneşi altındaki yerini
almalıdır" Yani, Suriye'yi, Irak'ı,
İran'ı, Türkiye'yi göz önüne
alan bir açı içerisinde böyle bir isimden
ve böyle bir nitelemeden bahsediliyor; hepimizi üzen
metin olarak söylüyorum.

MUSTAFA BALCILAR (Eskişehir) - Sizin de kanaatiniz aynı
mı?

KÜLTÜR BAKANI İSMAİL KAHRAMAN (Devamla)
- Çok ayıp! Ayıplıyorum sizi.

KÂMRAN İNAN (Bitlis) - Sayın Başkan,
izin verir misiniz.

BAŞKAN - Sayın İnan, bir dakika efendim...
Sayın Bakan kürsüde konuşma yapıyor.Lütfen...

KÂMRAN İNAN (Bitlis) - Hayır efendim...

BAŞKAN - Böyle bir gelenek yok Sayın İnan.

KÂMRAN İNAN (Bitlis) - Bir dakika efendim...

BAŞKAN - Efendim, Sayın Bakan konuşmasını
yapsın, siz gene konuşun.

KÂMRAN İNAN (Bitlis) - Hayır efendim, Sayın
Bakandan istirhamım, kendilerinin de reddettikleri bu beyanı,
Türkiye Büyük Millet Meclisi zabıtlarına
geçirmemeleridir; rica ediyorum efendim. (ANAP sıralarından
"Bravo" sesleri, alkışlar)

BAŞKAN - O, Sayın Bakanın takdirinde efendim.

KÜLTÜR BAKANI İSMAİL KAHRAMAN (Devamla)
- Sayın İnan, zatı âlinizin hassasiyeti
içindeyim. Bu metin, milletlerarası konuşmalar
muvacehesinde eğer yer bulmuş olmasaydı, bizleri
üzmezdi. Zaten metinler belli, devekuşu olmanın
gereği yok. Ben, bunu, teessürle karşıladığımı
tekrar ifade etmek için söylüyorum. (RP sıralarından
"Bravo" sesleri, alkışlar)

19 Eylül 1996 tarihinde, Avrupa Parlamentosu ortak bir karar
aldı...

ABBAS İNCEAYAN (Bolu) - Meclisten geçmeyen!

RASİM ZAİMOĞLU (Giresun) -Sayın Başkan,
izin verir misiniz...

BAŞKAN - Arkadaşlar rica ediyorum...

RASİM ZAİMOĞLU (Giresun) -Sayın Bakan
konuşması sırasında...

BAŞKAN - Arkadaşlar rica ediyorum, böyle bir
usul yok. Ben size söz vermedim, rica ediyorum oturur musunuz.

RASİM ZAİMOĞLU (Giresun) -Sayın Bakan
konuşması sırasında "Sayın
Kaddafi" demiştir...

SALİH KAPUSUZ (Kayseri) - Böyle bir usul var mı
Sayın Başkan?

RASİM ZAİMOĞLU (Giresun) - Sayın Bakan,
Kaddafi'ye "Sayın" diyemez efendim, lütfen
uyarın; ben, bunu kabul etmiyorum.

BAŞKAN- Ben, size söz vermedim, oturur musunuz; böyle
bir usul yok, rica ediyorum.

Sayın Bakan, siz devam edin efendim

KÜLTÜR BAKANI İSMAİL KAHRAMAN (Devamla)
- 19 Eylül 1996'da, Avrupa Parlamentosu ortak bir karar aldı
ve maalesef, bu kararın içerisinde "Kürdistan"
tabiri var. Bizim kabul edemeyeceğimiz, kabul etmek için
düşünemeyeceğimiz hükümler var.
Kaddafi'nin o konuşmasının birkaç misli
ağırı var, onu da aynı şiddetle
kınıyorum, aynı şiddetle kınıyoruz.
(RP sıralarından "Bravo" sesleri, alkışlar)

Silopi'de bir İngiliz çavuşunun, bir Türk
kaymakamını tokatlama ve dövmesini de kınıyoruz.
(RP sıralarından "Bravo" sesleri, alkışlar)
Bir Fransız Devlet Başkanının karısının
kalkıp Türkiye'ye vizeli ve mihmandarlı olarak
gelerek, Güneydoğuda örgütlenme yapmasını
da kınıyoruz.(RP sıralarından "Bravo"
sesleri, alkışlar) Lüksemburg'dan 1 milyon dolar
istemeye ve dilenmeye de "hayır" diyoruz.(RP
sıralarından "Bravo" sesleri, alkışlar)

Arkadaşlarım, değerli milletvekilleri; bu mevzular
millî meselelerdir. Sizin karşınızdaki
insanların herbirisi -altını çizerek
ifade ediyorum- en az sizin kadar millî duygulara sahiptir
ve bunu yerine getirmiştir.(RP sıralarından
"Bravo" sesleri, alkışlar)

Eğer, bazı aklıevvellerin ifade ettiği gibi,
o anda Libya terk edilseydi, ne Libya özür dileyecek
ne Libya meseleyi anlayacaktı_

ALTAN ÖYMEN (İstanbul) - Sayın Bakan, bunu
özür olarak mı kabul ediyorsunuz?

KÜLTÜR BAKANI İSMAİL KAHRAMAN (Devamla)
- ve ne de Türkiye yalnızlık denizinden kurtulma
gibi bir duruma girmeyecekti. Onun için doğrusu yapılmıştır.

YAŞAR OKUYAN (Yalova) - Türk Devletine hakaret edilmiştir.

KÜLTÜR BAKANI İSMAİL KAHRAMAN (Devamla)
- Değerli arkadaşlarım, eğer bir fikre inanıyorsanız
ve eğer inançlı insansanız, o zaman kaçmazsınız;
kaçaklar, inanmayan insanlardır; biz, kaçmış
değiliz ve kaçmadık.(RP sıralarından
"Bravo" sesleri, alkışlar; ANAP, DSP, CHP
sıralarından gürültüler)

YAŞAR OKUYAN (Yalova) - Abdullah Gül'ün demeci?!.

KÜLTÜR BAKANI İSMAİL KAHRAMAN (Devamla)
- Devletimizin temsilini gayet güzel yürütüyor
ve götürüyoruz ve götüreceğiz. (ANAP,
DSP, CHP sıralarından gürültüler)

Türkiye, dışpolitikada bütünlüğünü
devamlı korumuştur. On gün süren Uzakdoğu
seyahati olmuştu; beş ülke, ikişer günden
on gün. O geziye de yine karşı çıkılmıştı;
halbuki, aynı İran ile çok defalar, her hükümet
temas etmişti. Lütfen, dış politikadaki
bütünlüğü ve aklıselimle bakış
açısını kaybetmeyelim.

Bu, 252 milyar dolarlık ihracat yapan 5 ülkede, Türkiye'nin
payı bindeyle ifade ediliyor. Bu ülkelerle yaptığımız
anlaşmaların toplamı 8,5 milyar doları
şu anda buluyor.

ABBAS İNCEAYAN (Bolu) - Hayal, hayal...

KÜLTÜR BAKANI İSMAİL KAHRAMAN (Devamla)
- Türkiyemizin dışarıya açılmış
bulunması, hepimizi memnun etmez mi... (ANAP sıralarından
"Eder, eder" sesleri)

Türkiyemizin, sadece tek yere bakarak ve belli mihraklardan,
gezi vizeleri alarak idare edilmesi devri, hiçbirimizin
istemediği devirdir ve kapanmıştır. (RP
sıralarından "Bravo" sesleri, alkışlar)

Şahsiyetli dışpolitikamıza ve şahsiyetli
dışpolitika tatbikatına devam edeceğiz.
(ANAP, DSP ve CHP sıralarından gürültüler)

İBRAHİM YAZICI (Bursa) - Şahsiyetsiz dışpolitika...

KÜLTÜR BAKANI İSMAİL KAHRAMAN (Devamla)
- Biz, dün, Sayın Ayvaz Gökdemir'e, Yeşillerin
-Avrupa Parlamentosu mensuplarının- takındıkları
tavra da yine üzülmüştük, bugünkü
tavra da üzülüyoruz, buna benzer tavırlara
da üzülürüz. Biz, 22 milyon kilometrekareye
yayılmış bir Osmanlı Devletinin varisi
olduğumuzu biliyoruz ve dünya da bunu biliyor.

ALİ DİNÇER (Ankara) - Osmanlıya hakaret
ediyorlar...

KÜLTÜR BAKANI İSMAİL KAHRAMAN (Devamla)
- Bizim, şu gösteri içerisinde, şu bölünmüşlük
içerisinde olmadığımıza da inanıyorum;
çünkü, her birimiz, aynı milletin, aynı
bütünün mensuplarıyız.

İRFAN KÖKSALAN (Ankara) - Hayrını görün...

MUSTAFA RÜŞTÜ TAŞAR (Gaziantep) - Osmanlının
torunu gereğini yapar...

KÜLTÜR BAKANI İSMAİL KAHRAMAN (Devamla)
- Türkiyemizi güçlü yapacağız;
hep beraber güçlü yapacağız.

Havayı bozarak, Türkiye'de bir kaos varmış,
yanlışlık varmış, hakaretler
varmış gibi bir durum ortaya getirerek, lütfen,
kendi benliğimizin dışına çıkmayalım.
Zannedilmesin ki, bu tip sözlerle ve laflarla, Hükümette
bir çatlak meydana gelebilir. Türkiye Cumhuriyeti
Hükümeti, tam bir uyum halinde icraatına devam
edecektir. (RP sıralarından "Bravo" sesleri,
alkışlar; ANAP sıralarından alkışlar
[!])

Hiç gitmediğimiz diyarlardır Afrika ülkeleri,
bugün başkentlerini bilmediğimiz ülkelerdir.
Oralarla olan münasebetlerimizi sıklaştırmak,
Türkiye'nin menfaatınadır. Bakınız,
Mandela'ya Atatürk Barış Ödülünü
verdik. Mandela bunu reddetti; ama, bugün, Güney Afrika'nın
başında. Şimdi, Mandela dolayısıyla,
Güney Afrika'dan aldığımız o kömürü,
almayacak mıyız? Lütfen, sapla samanı,
çöpü karıştırmayınız.
Lütfen, aklıselimle hareket ediniz. (RP sıralarından
"Bravo" sesleri, alkışlar)

ENİS SÜLÜN (Tekirdağ) - Türkiye'ye hakaret
ettirmeyin...

KÜLTÜR BAKANI İSMAİL KAHRAMAN (Devamla)
- Hükümetimiz, büyük bir güven, inanç
içinde faaliyetini sürdürüyor, sürdürecek
ve Türkiyemize çok güzel hizmetler yapacaktır.

İBRAHİM YAZICI (Bursa) - Küçük
düşürerek değil.

KÜLTÜR BAKANI İSMAİL KAHRAMAN (Devamla)
- Bundan, herkes istifade edecek ve Türkiye, yeniden, büyük
Türkiye olacak inşallah. (RP sıralarından
alkışlar)

Ben, tekrar, teessürümün yanında, çifte
standartlı düşüncelere mahal vermemeyi
rica ediyor, yanıltılara milletimizin sürüklenmemesinin
gerektiğine inanıyorum ve milletimizin, zaten, aklıselimi
ve görüşü ve ufku ve arifliği bu hususu
tartmaya muktedirdir. Bir ham hayaller peşinde koşarak
bazı meseleleri polemik konusu haline getirmek, hiç
kimseye yarar sağlamaz; Türkiyemize hiç sağlamaz.

Hepinizi, hürmetle, muhabbetle selamlıyorum. (RP sıralarından
alkışlar)

BAŞKAN - Teşekkür ederim Sayın Bakan.

Gündem dışı konuşma cevaplandırılmıştır.

RASİM ZAİMOĞLU (Giresun) - Sayın Başkan!..

BAŞKAN - Buyurun.

RASİM ZAİMOĞLU (Giresun) - Sayın Bakan
konuşması sırasında, hiç haketmediği
halde Kaddafi'ye "sayın" kelimesini kullanmıştır...

BAŞKAN - Efendim, o kendi takdiridir.

RASİM ZAİMOĞLU (Giresun) - Bu Yüce Parlementonun
çatışı altında benim buna tahammülüm
yok. Milletvekili olarak "sayın" kelimesinin
tutanaklardan çıkarılmasını
istiyorum.

BAŞKAN - Peki, siz düşüncenizi söylediniz
efendim.

ADİL AŞIRIM (Iğdır) - Sayın Başkan,
soru sormak istiyorum! (RP sıralarından gürültüler)

BAŞKAN - Efendim, bir dakika...Rica ediyorum... Böyle
bir usul yok.

Efendim, şu safhada soru sormak yok. Soruyu, yazılı
veya sözlü sorarsınız.

ADİL AŞIRIM (Iğdır) - Sayın Başkan!...

BAŞKAN - Söz vermedim efendim.

Sayın milletvekilleri, gündem dışı
konuşmalar tamamlanmıştır.

Cumhurbaşkanlığı tezkereleri vardır;
okutuyorum:

B) TEZKERELER VE ÖNERGELER

1. - İtalya'ya gidecek olan Cumhurbaşkanı
SüleymanDemirel'e, dönüşüne kadar, TBMM
Başkanı Mustafa Kalemli'nin vekâlet edeceğine
ilişkin Cumhurbaşkanlığı tezkeresi
(3/292)

4 Ekim 1996

Türkiye Büyük Millet Meclisi Başkanlığına

İtalya Cumhurbaşkanı Oscar Luigi Scalfaro'nun
davetlisi olarak 7-9 Ekim 1996 tarihleri arasında İtalya'ya
resmî bir ziyarette bulunacağımdan, dönüşüme
kadar, Cumhurbaşkanlığına, Türkiye
Cumhuriyeti Anayasasının 106 ncı maddesi
uyarınca Türkiye Büyük Millet Meclisi Başkanı
Doç. Dr. Mustafa Kalemli vekâlet edecektir.

Bilgilerinize sunarım.

Süleyman Demirel

Cumhurbaşkanı

BAŞKAN - Bilgilerinize sunulmuştur.

2. - Nijerya'ya gidecek olan DevletBakanı Sacit Günbey'e,
dönüşüne kadar, DevletBakanı T.Rıza
Güneri'nin vekâlet etmesinin uygun görüldüğüne
ilişkin Cumhurbaşkanlığı tezkeresi
(3/493)

1 Ekim 1996

Türkiye Büyük Millet Meclisi Başkanlığına

Görüşmelerde bulunmak üzere, 4 Ekim 1996
tarihinde Nijerya'ya gidecek olan Devlet Bakanı Prof. Dr.
Sacit Günbey'in dönüşüne kadar; Devlet
Bakanlığına, Devlet Bakanı Teoman Rıza
Güneri'nin vekâlet etmesinin, Başbakanın
teklifi üzerine, uygun görülmüş olduğunu
bilgilerinize sunarım.

Süleyman Demirel

Cumhurbaşkanı

BAŞKAN - Bilgilerinize sunulmuştur.

Diğer tezkereyi okutuyorum:

3. - Azerbaycan'a gidecek olan Devlet Bakanı Namık
Kemal Zeybek'e, dönüşüne kadar,DevletBakanı
Nevzat Ercan'ın vekâlet etmesinin uygun görüldüğüne
ilişkin Cumhurbaşkanlığı tezkeresi
(3/494)

3 Ekim 1996

Türkiye Büyük Millet Meclisi Başkanlığına

Görüşmelerde bulunmak üzere, 4 Ekim 1996
tarihinde Azerbaycan Cumhuriyetine gidecek olan Devlet Bakanı
Namık Kemal Zeybek'in dönüşüne kadar;
Devlet Bakanlığına, Devlet Bakanı Nevzat
Ercan'ın vekâlet etmesinin, Başbakan Vekilinin
teklifi üzerine, uygun görülmüş olduğunu
bilgilerinize sunarım.

Süleyman Demirel

Cumhurbaşkanı

BAŞKAN - Bilgilerinize sunulmuştur.

Diğer tezkereyi okutuyorum:

4. - Türkmenistan'a gidecek olan DevletBakanı M.
Salim Ensarioğlu'na dönüşüne kadar, Orman
Bakanı Mehmet Halit Dağlı'nın vekâlet
etmesinin uygun görüldüğüne ilişkin
Cumhurbaşkanlığı tezkeresi (3/495)

3 Ekim 1996

Türkiye Büyük Millet Meclisi Başkanlığına

Türkmen-Türk Mekteplerinin açılış
törenine katılmak üzere, 4 Ekim 1996 tarihinde
Türkmenistan Cumhuriyetine gidecek olan Devlet Bakanı
M. Salim Ensarioğlu'nun dönüşüne kadar;
Devlet Bakanlığına, Orman Bakanı M. Halit
Dağlı'nın vekâlet etmesinin, Başbakan
Vekilinin teklifi üzerine, uygun görülmüş
olduğunu bilgilerinize sunarım.

Süleyman Demirel

Cumhurbaşkanı

BAŞKAN - Bilgilerinize sunulmuştur.

Diğer tezkereyi okutuyorum:

5. - Azerbaycan'a gidecek olan DevletBakanı Ahmet Demircan'a,
dönüşüne kadar, Tarım ve Köyişleri
Bakanı Musa Demirci'nin vekâlet etmesinin uygun görüldüğüne
ilişkin Cumhurbaşkanlığı tezkeresi
(3/496)

3 Ekim 1996

Türkiye Büyük Millet Meclisi Başkanlığına

Karadeniz Sanayi ve İşadamları Eğitim
Kompleksinin Temel Atma Törenine katılmak üzere,
4 Ekim 1996 tarihinde Azerbaycan Cumhuriyetine gidecek olan Devlet
Bakanı Dr. Ahmet Demircan'ın dönüşüne
kadar; Devlet Bakanlığına, Tarım ve Köyişleri
Bakanı Musa Demirci'nin vekâlet etmesinin, Başbakan
Vekilinin teklifi üzerine, uygun görülmüş
olduğunu bilgilerinize sunarım.

Süleyman Demirel

Cumhurbaşkanı

BAŞKAN - Bilgilerinize sunulmuştur.

Türkiye Büyük Millet Meclisi Başkanlığının
bir tezkeresi vardır; okutup bilgilerinize sunacağım:

6. - Türkiye -AT Karma Parlamento Komisyonu Eşbaşkanlığında
ve Avrupa Güvenlik İşbirliği Türk Grubunda
boş bulunan üyelikler için gruplarınca
aday gösterilen milletvekillerine ilişkin Başkanlık
Tezkeresi (3/497)

7 Ekim 1996

Türkiye Büyük Millet Meclisi Genel Kuruluna

Doğru Yol Partisi Grubunca, Türkiye-AT Karma Parlamento
Komisyonu Eşbaşkanlığında boş
bulunan üyeliğe, Antalya Milletvekili Osman Berberoğlu
ile Avrupa Güvenlik İşbirliği Teşkilatı
Türk Grubunda boş bulunan üyeliğe, Edirne
Milletvekili Evren Bulut aday gösterilmiştir.

Aday gösterilen üyelerin ismi, Türkiye Büyük
Millet Meclisinin Dış İlişkilerinin
Düzenlenmesi Hakkındaki 3620 sayılı
Kanunun 2 nci maddesi gereğince Genel Kurulun bilgisine sunulur.

Mustafa Kalemli

Türkiye Büyük Millet Meclisi

Başkanı

BAŞKAN - Bilgilerinize sunulmuştur.

Türkiye Büyük Millet Meclisi Başkanlığının
bir tezkeresi daha vardır; okutup oylarınıza
sunacağım:

7. - Türkiye Büyük MilletMeclisinden bir parlamento
heyetinin, Yugoslavya Parlamentosu Halklar Meclisi Başkanının
davetine icabet etmesine ilişkin Başkanlık
tezkeresi (3/498)

7 Ekim 1996

Türkiye Büyük Millet Meclisi Genel Kuruluna

Dışişleri Bakanlığının
10 Eylül 1996 tarih ve 559 sayılı yazısında
Yugoslavya Parlamentosu Halklar Meclisi Başkanının
TBMM'den bir parlamento heyetini Yugoslavya'ya davet ettiği
bildirilmektedir.

Söz konusu davete icabet edilmesi hususu, TBMM'nin Dış
İlişkilerinin Düzenlenmesi Hakkındaki
3620 sayılı Kanunun 6 ncı maddesi uyarınca
Genel Kurulun tasviplerine sunulur.

Doç. Dr. Mustafa Kalemli

Türkiye Büyük Millet Meclisi

Başkanı

BAŞKAN - Kabul edenler... Etmeyenler... Kabul edilmiştir.

Bir genel görüşme önergesi vardır;
okutuyorum:

C) GENSORU, GENEL GÖRÜŞME VE MECLİS
SORUŞTURMASI VE MECLİS ARAŞTIRMASI ÖNERGELERİ

1. - BitlisMilletvekili Kâmran İnan ve 22 arkadaşının,
Hükümetin izlediği dış politika konusunda
genel görüşme açılmasına
ilişkin önergesi (8/6)

Türkiye Büyük Millet Meclisi Başkanlığına

Refah-Doğru Yol Hükümeti kurulduğu günden
bu yana dış politika'da yaptığı
sürekli ve ısrarlı yanlışlıklarıyla
Türkiye Cumhuriyetinin itibarını, ciddiyetini,
güvenilirliğini çok vahim bir şekilde zedelemiştir.

Devletin dış politikası iki başlı
olmuş, Sayın Erbakan Doğu ve Afrika ülkelerinden,
Sayın Çiller ABD ve Avrupa ülkelerinden sorumluymuş
gibi dış politika yapar hale gelmişlerdir.

Başbakan Türkiye'yi barbarlıkla, soykırımcılıkla
suçlayan devlet başkanlarına kendini davet
ettirerek millî haysiyetimizi ayaklar altına almakta
beis görmemiştir.

Dışişleri Bakanı ise devlet parasıyla
görevli olarak ABD'ye yaptığı seyahatin
ana gerekçesi olan New York'daki Birleşmiş
Milletler Güvenlik Konseyinde konuşma yapmayıp
zamanını şahsî sorunların çözümüne
harcamıştır. Ne biri ne diğeri Gümrük
Birliğinde uyum yılı olması gereken 1996
yılında bu yönde ciddî hiçbir
adım atılamamıştır.

Hükümet, Kuzey Irak'taki gelişmeler karşısında
çaresiz kalmış, en basit istihbarat değerlendirmesi
yapamamıştır. Bağıra bağıra
ilan ettiği Irak sınırındaki güvenlik
kuşağından vazgeçmek zorunda kalmış,
Türkmenlerin adını kullanmış;
ancak, kendilerine ciddî hiçbir yardım eli
uzatmamıştır.

Sayın Çiller Başbakan Yardımcısı
ve Dışişleri Bakanı olarak Federal Alman
Hükümetinden randevu dahi alamayacak kadar itibar kaybetmiş,
Başbakanlık döneminde yaptığı
beyan ve vaatleriyle Avrupa Parlamentosunda ülkemiz aleyhine
büyük güvensizlik yaratmış ve telafisi
zor millî ve maddî zararlara yol açmıştır.

Uygulanan bu yanlış, tutarsız ve gayri ciddî
politikalar sonucu Türkiye Cumhuriyetinin Batı dünyasıyla,
dost ve müttefiklerimizle olan ilişki ve bağları
büyük tehlike altına sokulmuştur. Buna
karşılık İslam ülkeleriyle yakınlaşma
politikası tam bir fiyaskoya dönüşmüş,
ülkelerinde terörist faaliyetlerde çalışanlar
övülmüş, Türkiye'ye davet edilmişlerdir.

İran, Pakistan, Malezya, Libya ve Nijerya'ya gitmeye vakit
bulan, bu gezilerle Türkiye'nin itibarını sıfırlamaya
kalkmaktan çekinmeyen Başbakanın, asırlık
Rus ve Sovyet emperyalizminden yeni kurtulmuş olan hiçbir
Türk cumhuriyetine ilgi duymamış, bu ülkelerle
en ufak teması öngörmemiş, hiçbir
ziyaret planlamamıştır. Bu durum bizde Hükümetin
millî duygularına yönelik çok ciddî
kaygılar yaratmıştır.

Bu tutarsız karar ve uygulamalarıyla geleneksel
millî Türk dış politikalarından
uzaklaşılmış, dış politikanın
temel niteliğini oluşturan ciddiyet, inandırıcılık
ve güvenilirlikten büyük sapmalar yapılmıştır.

Ancak, söz konusu hatalar ne devletimizin yapısından
ne de Dışişleri Bakanlığının
yetersizliğinden meydana gelmiştir. Âdeta bile
bile yapılan tüm bu yanlışlıklar
doğrudan doğruya Başbakan ve yardımcısının
şahsî beceriksizlik ve yeteneksizliklerinden kaynaklanmıştır.

Hükümetten ve onun başı ve yardımcısından
kaynaklanan bütün bu olumsuzlukları tartışma
yanında seçim sonrası Bosna-Hersek'teki yeni
Devletin geleceğinde Türkiye'nin rolünü, Yunanistan'daki
yeni Hükümetin muhtemel politikalarını,
Kuzey Irak'taki son durumu, Çekiç Güç'ün
geleceğini, Afganistan'daki endişe verici gelişmeleri,
Azerbaycan'da devam eden Ermeni işgalini, Kıbrıs'ın
geleceğini, İsrail ile imzalanan yeni askerî
anlaşmayla, sınaî ve ticarî anlaşmaların
içeriğini görüşmek üzere Anayasanın
98 ve İçtüzüğün 102 ve 103 üncü
maddeleri uyarınca bir genel görüşme açılmasını
arz ve talep ederiz.

1. Kâmran İnan (Bitlis)

2. Bülent Akarcalı (İstanbul)

3. İrfan Demiralp (Samsun)

4. Mustafa Cumhur Ersümer (Çanakkale)

5. Murat Başesgioğlu (Kastamonu)

6. Halit Dumankaya (İstanbul)

7. Ülkü Güney (Bayburt)

8. Akın Gönen (Niğde)

9. Mustafa Balcılar (Eskişehir)

10. Ahmet Neidim (Sakarya)

11. Ekrem Pakdemirli (Manisa)

12. Mehmet Sağdıç (Ankara)

13. Veysel Atasoy (Zonguldak)

14. Seyit Eyyüpoğlu (Şanlıurfa)

15. Rüştü Kâzım Yücelen (İçel)

16. H. İbrahim Özsoy (Afyon)

17. Necati Güllülü (Erzurum)

18. Ali Er (İçel)

19. Cemal Özbilen (Kırklareli)

20. Sebgetullah Seydaoğlu (Diyarbakır)

21. Zeki Çakan (Bartın)

22. Yaşar Okuyan (Yalova)

23. Yücel Seçkiner (Ankara)

BAŞKAN - Bilgilerinize sunulmuştur.

Önerge gündemde yerini alacak, genel görüşme
açılıp açılmaması konusunda
öngörüşme sırasında yapılacaktır.

B) TEZKERELER VE ÖNERGELER (Devam)

8. - İçel Milletvekili Turhan Güven'in,
(9/3) Esas Numaralı Meclis Soruşturma Komisyonu üyeliğinin
sona erdiğine ilişkin DYP Grubu tezkeresi (3/499)

BAŞKAN - Sayın milletvekilleri, İçtüzüğümüzün
109 uncu maddesine göre verilmiş bir önerge vardır;
okutuyorum:

8 Ekim 1996

Türkiye Büyük Millet Meclisi Başkanlığına

(9/3) Esasa Numaralı "Türk Otomobil Fabrikaları
Anonim Şirketi (TOFAŞ) ile ilgili olarak kurulan Meclis
Soruşturma Komisyonu üyesi İçel Milletvekili
Turhan Güven'in, KANAL 7 Televizyonunda katıldığı
bir açık oturumda konu hakkında görüş
ifade ettiğinden, İçtüzüğün
109 uncu maddesi gereğince üyeliği sona ermiştir.

Bilgilerinizi ve gereğini arz ederim.

Saygılarımla.

Saffet Arıkan Bedük

Doğru Yol Partisi

Grup Başkanvekili

BAŞKAN - Bilgilerinize sunulmuştur.

C) GENSORU, GENEL GÖRÜŞME, MECLİS SORUŞTURMASI
VE MECLİS ARAŞTIRMASI ÖNERGELERİ (Devam)

2. - Cumhuriyet Halk Partisi Grubu adına Grup Başkanı
ve Antalya Milletvekili Deniz Baykal ile Grup Başkanvekilleri
İçel Milletvekili Oya Araslı, Ankara Milletvekili
Önder Sav ve Hatay Milletvekili Nihat Matkap'ın, Hükümetin
izlediği ciddiyetsiz ve tutarsız dışpolitika
nedeniyle devletin dış ilişkilerinde küçültücü
duruma düşürüldüğü iddiasıyla
Başbakan Necmettin Erbakan hakkında gensoru açılmasına
ilişkin önergesi (11/2)

BAŞKAN - Bir gensoru önergesi vardır. Önerge
bastırılıp sayın üyelere dağıtılmıştır;
okutuyorum.

Türkiye Büyük Millet Meclisi Başkanlığına

Son günlerde yaşanan olaylar, Hükümetin dışpolitikayı
bir keşmekeşe sürüklediğini ortaya koymuştur.

Devlet Bakanı Sayın Abdullah Gül, Türkiye
Büyük Millet Meclisinin Malezya'daki 2 nci Müslüman
Kadın Parlamenterler Konferansına katılmakla
görevlendirdiği delegasyonun yerine bir alternatif delegasyon
göndermeye kalkışmıştır.

Sayın Erbakan, İran'da ve Endonezya'da devletin
istihbarat örgütünü ve Türkleri küçük
düşüren açıklamalar yapmıştır.
Özellikle kimi komşu ülkelerde Türkiye aleyhine
çalışan bir terör örgütünün
Türk resmî belgelerinde yer alan faaliyetlerinin, o
ülkelerce inkâr edilebilmesine zemin hazırlamıştır.
Bu gezilerde, Sayın Erbakan'ın, daha önce imzaladığı
söylenen anlaşmaları yeniden imzaladığı
da bilinmektedir.

Irak'ta bir zirve toplantısıyla ilgili olarak Sayın
Kazan ve Çiller çelişkili açıklamalarda
bulunmuşlardır.

Hükümet görevli ve yetkili kurumlar ve kişilerle
görüşerek Kuzey Irak'ta güvenlik kuşağı
oluşturulmasına karar vermiş; ancak, bu kararını
uygulayamaz duruma düşmüştür.

Dışişleri Bakanımızın
bir yabancı devlet başkanıyla yapmadığı
bir telefon görüşmesini yapmış gibi
sunması, bir dışpolitika skandalı oluşturmuştur.

Sayın Çiller'in Irak olaylarıyla ilgili olarak
Amerika'da yaptığı açıklamalar
ve bunlarla ilgili düzeltmeler de birer sorumsuzluk örneğidir.

Bütün bu olaylara ek olarak Başbakan, kendisine
ve beraberindeki bakanlara yetki ve görev verecek kararnamenin
imzalanmadığını ve bu nedenle temaslarının
resmî ve hukukî bir nitelik taşımayacağını,
Türkiye Cumhuriyeti Devletini bağlayıcı
bir sonuç doğurmayacağını bile bile
Mısır, Libya ve Nijerya'yı içeren
bir geziye çıkmıştır.

Mısır'da karşılama töreninde uluslararası
diplomatik kurallara aykırı olarak, göndere
Türk Bayrağı çekilmemiş ve buna Türk
Heyeti tepki göstermemiştir. Bu da gösteriyor
ki, daha önce ülkemize gelen kimi yabancı konukların
Atatürk'e ve bayrağımıza saygısızlık
etmelerine duyarsız kalan zihniyet, bu olayı da
ülkemiz insanlarını çileden çıkaran
bir duygusuzlukla karşılayabilmiştir.

Mısır'daki diplomatik skandal bu şekilde geçiştirilirken,
Türk heyetinin bazı üyeleri bir terör örgütü
olarak bilinen Müslüman Kardeşler Örgütü
liderleriyle hangi bağlamda olduğu bilinmeyen görüşmeler
yapmışlardır. Anlaşılıyor
ki, başkalarını terör örgütleriyle
görüştükleri için kınayan Sayın
Erbakan ve arkadaşları, kimi zaman teröristlerle
bir masada müzakereye oturmakta sakınca görmemekte
ve böylece bir çifte standart zihniyeti sergileyebilmektedirler.

Libya'da, Başbakanı Sirt'teki karargâhında
kabul eden Kaddafi, PKK'yı bir terör örgütü
kabul etmediğini açıklamış; Türkleri
ve Türkiye Cumhuriyeti Devletini aşağılayan
konuşmalar yapmıştır. Bu saygısızca
tutum karşısında hiçbir tepki göstermeyen
Başbakan, Dışişleri Bakanı tarafından
uyarıldığı halde, birtakım anlaşmaları,
yetkisi bulunmamasına rağmen, imzalamak istemiştir.

Uluslararası görüşmelerde, Dışişleri
Bakanlığının deneyimli kadrosu devre
dışı bırakılmış;
Türk dışpolitikasının geleneksel
doğrultusunu değiştirmekte sakınca görülmemiştir.
Kimi görüşmelerin devlet arşivine girmesi
önlenmiştir.

Ayrıca, Avrupa Birliğiyle ilgili olarak hiçbir
ciddî girişimde bulunulmamış, gerekli
yasal düzenlemelerle ilgili herhangi bir çalışma
yapılmamış; âdeta, daha önce oluşmuş
dışpolitika çizgisinden geriye dönüş
başlamıştır.

Bütün bu olaylar, Türkiye'de dışpolitika
alanında kendisini gösteren tutarsızlığın,
aymazlığın ve umursamazlığın
artık Türkiye Cumhuriye Devletinin onurunun zedelenmesine
yol açacak bir ciddiyetsizlik ve sorumsuzlukla birleştiğini
ortaya koymaktadır.

Devletimiz, kurulduğu günden bu yana dış
ilişkilerinde hiçbir zaman bu denli küçültücü
bir duruma düşürülmemiş; özenle
kurulmuş dış dengeler, bir partinin çağdışı
düşünce ve amaçlar doğrultusunda ve
Türkiye Cumhuriyetinin temel nitelikleri zedelenerek hiçbir
zaman bu ölçüde tahrip edilmemiştir.

Bu nedenle, Anayasanın 99 ve İçtüzüğün
106 ncı maddesi uyarınca Başbakan Sayın
Necmettin Erbakan hakkında gensoru açılmasını
talep ederiz.

Saygılarımızla.

Cumhuriyet Halk Partisi Türkiye Büyük Millet Meclisi
Grubu adına

Deniz Baykal Prof. Dr. Oya Araslı

Grup Başkanı Grup Başkanvekili

(Antalya) (İçel)

Önder Sav Nihat Matkap

Grup Başkanvekili Grup Başkanvekili

(Ankara ) (Hatay)

BAŞKAN - Bilgilerinize sunulmuştur.

Sayın milletvekilleri, okunmuş bulunan bu gensoru
önergesinin görüşme günü Danışma
Kurulu kararı üzerine, oylarınızla belirlenecektir.

Sayın milletvekilleri, şimdi, gündemin "Sözlü
Sorular" kısmına geçiyoruz.

Bilindiği üzere, daha önce alınan karar gereğince
salı ve çarşamba günleri, bir saat, sözlü
soruların cevaplandırılmasına ayrılmaktadır.

IV. - SORULAR VE CEVAPLAR

A) SÖZLÜ SORULAR VE CEVPALARI

1. - İstanbul Milletvekili Halit Dumankaya'nın,
TURBAN Genel Müdürlüğüne ait bazı
telefonların konuşma ücretlerine ilişkin
Ulaştırma Bakanından sözlü soru
önergesi (6/1)

BAŞKAN -1 inci sırada İstanbul Milletvekili
Halit Dumankaya'nın TURBAN Genel müdürlüğüne
ait bazı telefonların konuşma ücretlerine
ilişkin Ulaştırma Bakanından sorusu
vardır.

Sayın Bakan?.. Yok.

Ertelenmiştir.

2. - İstanbul Milletvekili Halit Dumankaya'nın,
1995 yılında iller itibariyle kaç kişiye
ve hangi miktarlarda hayvancılık kredisi verildiğine
ilişkin Başbakandan sözlü soru önergesi
(6/2)

BAŞKAN - Gündemin 2 nci sırasında, İstanbul
Milletvekili Sayın Halit Dumankaya'nın, 1995 yılında
iller itibariyle kaç kişiye ve hangi miktarlarda
hayvancılık kredisi verildiğine ilişkin
Sayın Başbakandan sorusu vardır.

Sayın Başbakan veya soruyu cevaplandıracak
ilgili Bakan?.. Yok.

Ertelenmiştir.

3. - İstanbul Milletvekili Bülent Akarcalı'nın,
Seyranbağları Kreşi ücretlerine yapılan
zamma ilişkin Başbakandan sözlü soru önergesi
(6/60)

BAŞKAN - Gündemin 3 üncü sırasında,
İstanbul Milletvekili Sayın Bülent Akarcalı'nın,
Seyranbağları Kreşi ücretlerine yapılan
zamma ilişkin Sayın Başbakandan sorusu vardır.

Sayın Başbakan veya soruyu cevaplandıracak
ilgili Bakan?.. Yok.

Ertelenmiştir.

SALİH KAPUSUZ (Kayseri) - Sayın Başkanım,
soru sahibi milletvekilleri var mı acaba?

BAŞKAN - Efendim, İçtüzükte yaptığımız
değişikliğe göre milletvekilini aramamıza
gerek yok; milletvekili olmasa da sorusu cevaplandırılacaktır.
Biraz İçtüzüğü takip edelim,
değişiklikleri de...

4. - Ankara Milletvekili Yücel Seçkiner'in, 1 Aralık
1995 tarihinden beri belediyelere verilen ödeneklere ilişkin
sorusu ve Maliye Bakanı Abdüllatif Şener'in
cevabı (6/63)

BAŞKAN - Gündemin 4 üncü sırasında
Ankara Milletvekili Sayın Yücel Seçkiner'in,
1 Aralık 1995 tarihinden beri Belediyelere verilen ödeneklere
ilişkin Sayın Maliye Bakanından sorusu vardır.

Sayın Bakan?.. Burada.

Soruyu okutuyorum:

Türkiye Büyük Millet Meclisi Başkanlığına

Aşağıdaki sorumun, Maliye Bakanı Sayın
İsmet Attila tarafından yazılı olarak
cevaplandırılmasına delaletlerinizi arz ederim.

Saygılarımla.

Yücel Seçkiner

Ankara

1. 1 Aralık 1995 tarihinden bugüne kadar hangi belediye
başkanlarına, ne kadar ödenek verilmiştir?

BAŞKAN - Sayın Bakan, buyurun efendim.

Sayın Bakan, cevap verme süreniz 5 dakikadır.

MALİYE BAKANI ABDÜLLATİF ŞENER (Sıvas)
- Sayın Başkan, değerli milletvekilleri; Sayın
Yücel Seçkiner tarafından, Maliye Bakanının
cevaplandırılması talebiyle verilen sözlü
soru önergesinin üzerinden iki hükümet daha
geçmiştir.

Soru önergesinde, 1 Aralık 1995 tarihinden 15 Ocak
1996 tarihine kadar yapılmış olan yardımların
dağılımı sorulmaktadır.

Hepinizin bildiği gibi, Bakanlığımız
bütçesinin "Mahallî İdarelere Yapılacak
Yardım ve Ödemeler" tertibinde yer alan ödenekten,
belediyelerimizin çeşitli ihtiyaçları
dikkate alınarak, yardımlar yapılmaktadır.
Bu çerçevede, belediyelere, 1 Aralık 1995
tarihinden 15 Ocak 1996 tarihine kadar olan dönemde, toplam
olarak, 721 milyar 550 milyon Türk Lirası yardımda
bulunulmuştur.

Soru sorulduktan sonra, ilgili milletvekili arkadaşımızın
partisinin de içinde bulunduğu bir hükümet
kurulmuştur ve o hükümet de, görevi, daha
sonra, Refah Partisi ve Doğru Yol Partisinden oluşan
Hükümete, İktidara terk etmiştir.

Dolayısıyla, soru önergesine konu olan dönemde
yapılan yardımlar, arz ettiğim gibidir.

Saygılar sunarım.

BAŞKAN - Teşekkür ederim Sayın Bakan.

Sayın Seçkiner, konuşacak mısınız?

YÜCEL SEÇKİNER (Ankara) - İki sene evvel
sorduğum soru daha yeni cevaplandırıldı!..

Teşekkür ederim.

BAŞKAN - Sayın Seçkiner, İçtüzük
değişti; artık, bu tür gecikmeler de kendiliğinden
ortadan kalkacaktır.

Soru cevaplandırılmıştır.

5. - Sıvas Milletvekili Mahmut Işık'ın,
5 Nisan 1995 kararlarından sonra kamu kuruluşlarına
alınan personele ve S.S.K.'ya bağlı bazı
hastane ve sağlık birimlerinin kadro ihtiyaçlarının
karşılanmasına müsaade edilmediği
iddiasına ilişkin Başbakandan sözlü
soru önergesi (6/64)

BAŞKAN - 5 inci sırada, Sıvas milletvekili
Sayın Mahmut Işık'ın, 5 Nisan 1995
kararlarından sonra kamu kuruluşlarına alınan
personele ve SSK'ya bağlı bazı hastane ve sağlık
birimlerinin kadro ihtiyaçlarının karşılanmasına
müsaade edilmediği iddiasına ilişkin Başbakandan
sorusu vardır.

Sayın Başbakan veya soruyu cevaplandıracak
ilgili bakan?.. Yok.

Soru ertelenmiştir.

6. - İstanbul Milletvekili Halit Dumankaya'nın,
Turban Antalya Kaleiçi Tesislerinde ücretsiz olarak
kalan kişiler ile personelin aldığı avanslara
ilişkin Başbakandan sözlü soru önergesi
(6/65)

7. - İstanbul Milletvekili Halit Dumankaya'nın,
TurbanMarmaris Tesislerinde ücretsiz olarak kalan kişiler
ile personelin aldığı avanslara ilişkin
Başbakandan sözlü soru önergesi (6/66)

8. - İstanbul Milletvekili Halit Dumankaya'nın,
Turban Belek Tesislerinde ücretsiz olarak kalan kişiler
ile personelin aldığı avanslara ilişkin
Başbakandan sözlü soru önergesi (6/67)

9. - İstanbul Milletvekili Halit Dumankaya'nın,
TurbanBodrum Tesislerinde ücretsiz olarak kalan kişiler
ile personelin aldığı avanslara ilişkin
Başbakandan sözlü soru önergesi (6/68)

10. - İstanbul Milletvekili Halit Dumankaya'nın,
TurbanKemer Tesislerinde ücretsiz olarak kalan kişiler
ile personelin aldığı avanslara ilişkin
Başbakandan sözlü soru önergesi (6/69)

11. - İstanbul Milletvekili Halit Dumankaya'nın,
TurbanKuşadası Tesislerinde ücretsiz olarak
kalan kişiler ile personelin aldığı avanslara
ilişkin Başbakandan sözlü soru önergesi
(6/70)

12. - İstanbul Milletvekili Halit Dumankaya'nın,
Turban Elmadağ Tesislerine nakledilen evraklara ilişkinBaşbakandan
sözlü soru önergesi (6/71)

13. - İstanbul Milletvekili Halit Dumankaya'nın,
1992 - 1995 yılları arasında Turbanyönetimince
alınan kararlar ve taşeron firmalara yaptırılan
işler ile kiralanan helikopterlere ilişkin Başbakandan
sözlü soru önergesi (6/72)

14. - İstanbulMilletvekili Halit Dumankaya'nın,
Turban Beldibi Tesislerinde ücretsiz olarak kalan kişiler
ile personelin aldığı avanslara ilişkin
Başbakandan sözlü soru önergesi (6/73)

15. - İstanbul Milletvekili Halit Dumankaya'nın,
Turban Eski GenelMüdürü ÖmerBilgin döneminde
yapılan ihalelere ve personele verilen avanslara ilişkin
Başbakandan sözlü soru önergesi (6/74)

16. - İstanbulMilletvekili Halit Dumankaya'nın,
Turban Eski GenelMüdürü Ömer Bilgin döneminde
yapılan harcamalara ilişkin Başbakandan sözlü
soru önergesi (6/75)

17. - İstanbul Milletvekili Halit Dumankaya'nın,
Turban'ın Isparta'da seyahat acentası açmasının
nedenine ve TurbanTesislerinde indirim yapılan kişilere
ilişkin Başbakandan sözlü soru önergesi
(6/76)

18. - İstanbul Milletvekili Halit Dumankaya'nın,
Turban Abant Tesislerinde ücretsiz olarak kalan kişiler
ile personelin aldığı avanslara ilişkin
Başbakandan sözlü soru önergesi (6/77)

19. - İstanbulMilletvekili Halit Dumankaya'nın,
Turban Amasya Tesislerinde ücretsiz olarak kalan kişiler
ile personelin aldığı avanslara ilişkinBaşbakandan
sözlü soru önergesi (6/78)

20. - İstanbul Milletvekili Halit Dumankaya'nın,
TurbanBüyükSamsun Tesislerinde ücretsiz olarak
kalan kişiler ile personelin aldığı avanslara
ilişkin Başbakandan sözlü soru önergesi
(6/79)

21. - İstanbul Milletvekili Halit Dumankaya'nın,
Turban Çeşme Tesislerinde ücretsiz olarak kalan
kişiler ile personelin aldığı avanslara
ilişkinBaşbakandan sözlü soru önergesi
(6/80)

22. - İstanbul Milletvekili Halit Dumankaya'nın,
Turban Çorum Tesislerinde ücretsiz olarak kalan kişiler
ile presonelin aldığı avanslara ilişkin
Başbakandan sözlü soru önergesi (6/81)

23. - İstanbulMilletvekili Halit Dumankaya'nın,
Turban Elmadağ Tesislerinde ücretsiz olarak kalan kişiler
ile presonelin aldığı avanslara ilişkin
Başbakandan sözlü soru önergesi (6/82)

24. - İstanbul Milletvekili Halit Dumankaya'nın,Turban
Erciyes Tesislerinde ücretsiz olarak kalan kişiler
ile personelin aldığı avanslara ilişkin
Başbakandan sözlü soru önergesi (6/83)

25. - İstanbul Milletvekili Halit Dumankaya'nın,
Turban Urfa Tesislerinde ücretsiz olarak kalan kişiler
ile personelin aldığı avanslara ilişkin
Başbakandan sözlü soru önergesi (6/84)

26. - İstanbul Milletvekili Halit Dumankaya'nın,
Turban Yalova Termal Tesislerinde ücretsiz olarak kalan kişiler
ile personelin aldığı avanslara ilişkin
Başbakandan sözlü soru önergesi (6/85)

27. - İstanbulMilletvekili Halit Dumankaya'nın,Turban
Ilıca Tesislerinde ücretsiz olarak kalan kişiler
ile personelin aldığı avanslara ilişkin
Başbakandan sözlü soru önergesi (6/86)

28. - İstanbulMilletvekili HalitDumankaya'nın,
Turban Kilyos Tesislerinde ücretsiz olarak kalan kişiler
ile personelin aldığı avanslara ilişkin
Başbakandan sözlü soru önergesi (6/87)

29. - İstanbul Milletvekili Halit Dumankaya'nın,
Turban Ürgüp Tesislerinde ücretsiz olarak kalan
kişiler ile personelin aldığı avanslara
ilişkin Başbakandan sözlü soru önergesi
(6/88)

30. - İstanbul Milletvekili Halit Dumankaya'nın,
Turban Akçay Tesislerinde ücretsiz olarak kalan kişiler
ile personelin aldığı avanslara ilişkin
Başbakandan sözlü soru önergesi (6/89)

31. - İstanbulMilletvekili Halit Dumankaya'nın,
Turban Gümüldür Tesislerinde ücretsiz olarak
kalan kişiler ile personelin aldığı avanslara
ilişkinBaşbakandan sözlü soru önergesi
(6/90)

32. - İstanbul Milletvekili Halit Dumankaya'nın
milletvekili seçimlerinde aday olup seçilemeyen
bürokratların kararnamelerinin bekletildiği iddialarına
ilişkin Başbakandan sözlü soru önergesi
(6/92)

33. - İstanbul Milletvekili Halit Dumankaya'nın,
Millî Piyango İdaresi GenelMüdürlüğünün
1995 yılı reklam harcamalarına ilişkin
Başbakandan sözlü soru önergesi (6/94)

34. - İstanbulMilletvekili Halit Dumankaya'nın,
Turban ve bağlı işletmelerince Erten Mühendislik
Sanayi ve Ticaret Ltd. Şti.'ne verilen işlere ilişkin
Başbakandan sözlü soru önergesi (6/98)

BAŞKAN - İstanbul Milletvekili Sayın Halit
Dumankaya'nın 6, 7, 8, 9, 10, 11, 12, 13, 14, 15, 16, 17,
18, 19, 20, 21, 22, 23, 24 ,25, 26, 27, 28, 29, 30, 31, 32, 33
ve 34 üncü sıralardaki soruları, Sayın
Başbakan veya cevap verecek ilgili bakanın bulunmaması
nedeniyle ertelenmiştir.

35. - Niğde Milletvekili Mehmet Salih Katırcıoğlu'nun,
yurt dışından patates ve elma ithal edilip
edilmediğine ilişkin Başbakandan sözlü
soru önergesi (6/99)

BAŞKAN - 35 inci sırada, Niğde Milletvekili Mehmet
Salih Katırcıoğlu'nun, yurtdışından
patates ve elma ithal edilip edilmediğine ilişkin Başbakandan
sorusu vardır.

Soruyu cevaplandıracak Başbakan veya ilgili bakan
Genel Kurul salonunda olmadığı için ertelenmiştir.

36. - İstanbulMilletvekili Halit Dumankaya'nın,
Turban işletmelerinde bazı evrakların ortadan
kaldırıldığı iddiasına
ilişkin Başbakandan sözlü soru önergesi
(6/101)

37. - İstanbul Milletvekili Halit Dumankaya'nın,
TRT Genel Müdürüne ve bazı yöneticilere
ilişkin Başbakandan sözlü soru önergesi
(6/103)

BAŞKAN - İstanbul Milletvekili Halit Dumankaya'nın
36 ve 37 inci sıralardaki soruları, Sayın
Başbakan veya cevap verecek ilgili bakanın bulunmaması
nedeniyle ertelenmiştir.

38. - İstanbulMilletvekili Mehmet Ali Şahin'in,
Gümrük Birliğine girdiğimiz tarihten itibaren
ekonomide meydana gelen değişikliklere ilişkin
Başbakandan sözlü soru önergesi (6/5)

BAŞKAN - 38 inci sırada, İstanbul Milletvekili
Mehmet Ali Şahin'in, Gümrük Birliğine girdiğimiz
tarihten itibaren ekonomide meydana gelen değişikliklere
ilişkin Başbakandan sorusu vardır.

Soruyu cevaplandıracak Başbakan veya ilgili bakan
Genel Kurul salonunda olmadığı için ertelenmiştir.

Sayın milletvekilleri, aslında, bu şekilde
okuyup, geçmek bizi de rahatsız ediyor. Şu
anda Genel Kurul salonunda iki Sayın Bakanımız
var.

Sizin cevaplandırabileceğiniz sorular var mı
efendim?

KÜLTÜR BAKANI İSMAİL KAHRAMAN (İstanbul)
- Var efendim; 53, 54'ten başlıyor.

BAŞKAN - O zaman, devam edelim; sıra gelince siz
cevaplandıracaksınız.

MEHMET GÖZLÜKAYA (Denizli) - Sayın Başkan,
araştırma önergesine geçsek...

BAŞKAN - Efendim, aldığımız karara
göre, sözlü sorulara 1 saat ayırmak zorundayız;
ama, Sayın Bakanlarımızın cevap verecekleri
sorular olduğuna göre devam edelim.

39. - İzmirMilletvekili HakanTartan'ın, Toplu
Konut Kredisine ilişkin Başbakandan sözlü
soru önergesi (6/152)

40. - İzmir Milletvekili Hakan Tartan'ın, 24
Aralık seçimlerinden sonra yurt dışına
giden Bakanlara ilişkin Başbakandan sözlü
soru önergesi (6/153)

BAŞKAN - İzmir Milletvekili Hakan Tartan'ın
39 ve 40 ıncı sıralardaki soruları,
Sayın Başbakan veya cevap verecek ilgili bakanın
bulunmaması nedeniyle ertelenmiştir.

41. - Diyarbakır Milletvekili Abdülkadir Aksu'nun,
hayvan ithalatı ile ilgili olarak ileri sürülen
iddilara ilişkin Başbakandan sözlü soru
önergesi (6/108)

BAŞKAN - 41 inci sırada, Diyarbakır Milletvekili
Sayın Abdülkadir Aksu'nun, hayvan ithalatı
ile ilgili olarak ileri sürülen iddialara ilişkin
Başbakandan sorusu vardır.

Soruyu cevaplandıracak Başbakan veya ilgili bakan
Genel Kurul salonunda olmadığı için ertelenmiştir.

42. - Yalova Milletvekili Yaşar Okuyan'ın, hayvancılığı
teşvik kredilerine ilişkin Başbakandan sözlü
soru önergesi (6/109)

BAŞKAN - 42 nci sırada, Yalova Milletvekili Sayın
Yaşar Okuyan'ın, hayvancılığı
teşvik kredilerine ilişkin Başbakandan sorusu
vardır.

Soruyu cevaplandıracak Başbakan veya ilgili bakan
Genel Kurul salonunda olmadığı için ertelenmiştir.

43. - Eskişehir Milletvekili Hanifi Demirkol'un, Destekleme
Fonundan 1995 yılı içinde illere yapılan
yardımlara ilişkin sorusu ve Maliye Bakanı
Abdüllatif Şener'in cevabı (6/129)

BAŞKAN - 43 üncü sırada, Eskişehir
Milletvekili Sayın Hanifi Demirkol'un, Destekleme Fonundan
1995 yılı içinde illere yapılan yardımlara
ilişkin Maliye Bakanından sorusu vardır.

Sayın Bakan?.. Burada.

Soru önergesini okutuyorum:

Türkiye Büyük Millet Meclisi Başkanlığına

Aşağıdaki sorularımın Maliye Bakanı
İsmet Attila tarafından yazılı olarak
cevaplandırılmasına delaletinizi saygılarımla
arz ve talep ederim.

Hanifi Demirkol

Eskişehir

Sorular:

1- Maliye Bakanlığı Destekleme Fonundan 1995
yılı içinde illere yapılan yardımın
il il miktarı nedir?

2- Bu yardımların ne kadarı 1 Ekim 1995 ile
31 Aralık 1995 devresine aittir?

3- Bu yardımlar hangi hizmetlerde kullanılmak için
gönderilmiştir?

4- Yardımların amaca uygun olarak kullanıldığı
denetlenmiş midir?

BAŞKAN - Buyurun Sayın Bakan.

Sayın Bakanım, süreniz 5 dakika efendim.

MALİYE BAKANI ABDÜLLATİF ŞENER (Sıvas)
- Sayın Başkan, değerli milletvekilleri; Eskişehir
Milletvekili Hanifi Demirkol'un Destekleme Fonundan 1995 yılı
içerisinde illere yapılan yardımlara ilişkin
soruları da, yine, aynı şekilde, önceki
hükümetler döneminde verilmiştir.

Bu soru önergesinde, "Maliye Bakanlığı
Destekleme Fonu" ifadesi kullanılmıştır;
ancak, Maliye Bakanlığı bünyesinde böyle
bir destekleme fonu mevcut değil; fakat, buradan, sorunun
niteliğinden anlaşıldığına
göre, Maliye Bakanlığı bütçesinden
il özel idarelerine gönderilen yardımlar sorulmaktadır.
Soru çerçevesinde, bu fasıldan, 1995 yılı
içerisinde toplam 1 trilyon 751 milyar lira illere, valilik
emrine gönderilmiştir. Soru önergesinde ifade
edilen, 1 Ekim-31 Aralık tarihleri arasında verilen
para ise, 684 milyar liradır. Bu para, valilik emrine gönderilmekte;
il özel idaresi tarafından, köylerin yolları,
içmesuları ve altyapı hizmetleri için
kullanılmaktadır.

Saygılar sunuyorum.

BAŞKAN - Teşekkür ederim Sayın Bakan.

Sayın Hanifi Demirkol?.. Yok.

Soru cevaplandırılmıştır efendim.

44. - İzmirMilletvekili Atilla Mutman'ın, İzmir'de
Menkul KıymetlerBorsası kurulup kurulmayacağına
ilişkin Başbakandan sözlü soru önergesi
(6/7)

BAŞKAN - 44 üncü sırada, İzmir Milletvekili
Sayın Atilla Mutman'ın, İzmir'de Menkul Kıymetler
Borsası kurulup kurulmayacağına ilişkin
Başbakandan sorusu vardır.

Sayın Başbakan veya soruyu cevaplandıracak
ilgili bakan Genel Kurul salonunda olmadığı
için soru ertelenmiştir.

45. - Elazığ Milletvekili Ahmet Cemil Tunç'un,
Ekonomik Kültürel Eğitim ve Teknik İşbirliği
Başkanlığının bazı harcamalarına
ilişkin Başbakandan sözlü soru önergesi
(6/154)

46. - Elazığ Milletvekili Ahmet Cemil Tunç'un,
TÜGSAŞ ve bağlı kuruluşlarının
bazı harcamalarına ilişkin Başbakandan
sözlü soru önergesi (6/156)

47. - Elazığ Milletvekili Ahmet Cemil Tunç'un,
Güven Sigorta T.A.Ş.'nin bazı harcamalarına
ilişkin Başbakandan sözlü soru önergesi
(6/164)

BAŞKAN - Elazığ Milletvekili Sayın Ahmet
Cemil Tunç'un, 45, 46 ve 47 nci sıradaki soruları,
Sayın Başbakan veya cevap verecek ilgili bakan Genel
Kurul salonunda olmadığı için ertelenmiştir.

48. - Niğde Milletvekili Mehmet Salih Katırcıoğlu'nun,
patates üreticilerinin elektrik borçlarına
ilişkin Başbakandan sözlü soru önergesi
(6/167)

BAŞKAN - 48 inci sırada, Niğde Milletvekili Sayın
Mehmet Salih Katırcıoğlu'nun, patates üreticilerinin
elektrik borçlarına ilişkin Başbakandan
sorusu vardır.

Sayın Başbakan veya soruyu cevaplandıracak
ilgili bakan Genel Kurul salonunda olmadığı
için soru ertelenmiştir.

49. - Nevşehir Milletvekili Mehmet Elkatmış'ın,
Yatırımları ve Döviz Kazandırıcı
Hizmetleri Teşvik Fonundan verilen kredilere ilişkin
Başbakandan sözlü soru önergesi (6/172)

BAŞKAN - 49 uncu sırada, Nevşehir Milletvekili
Sayın Mehmet Elkatmış'ın, Yatırımları
Ve Döviz Kazandırıcı Hizmetleri Teşvik
Fonundan verilen kredilere ilişkin Başbakandan sorusu
vardır.

Sayın Başbakan veya soruyu cevaplandıracak
ilgili bakan Genel Kurul salonunda olmadığı
için soru ertelenmiştir.

50. - Elazığ Milletvekili Ahmet Cemil Tunç'un,
Ankara Palas'ta verilen bir resepsiyonun fatura bedeline ilişkin
Başbakandan sözlü soru önergesi (6/176)

BAŞKAN - 50 nci sırada, Elazığ Milletvekili
Sayın Ahmet Cemil Tunç'un, Ankara Palas'ta verilen
bir resepsiyonun fatura bedeline ilişkin Başbakandan
sorusu vardır.

Sayın Başbakan veya soruyu cevaplandıracak
ilgili bakan Genel Kurul salonunda olmadığı
için soru ertelenmiştir.

51. - Rize Milletvekili Şevki Yılmaz'ın,
İş ve İşçi Bulma Kurumunda usulsüz
atamalar yapıldığı iddialarına
ilişkin Çalışma ve Sosyal GüvenlikBakanından
sözlü soru önergesi (6/8)

BAŞKAN - 51 inci sırada, Rize Milletvekili Sayın
Şevki Yılmaz'ın, İş ve İşçi
Bulma Kurumunda usulsüz atamalar yapıldığı
iddialarına ilişkin Çalışma ve
Sosyal Güvenlik Bakanından sorusu vardır.

Soruyu cevaplandıracak ilgili Bakan Genel Kurul salonunda
olmadığı için ertelenmiştir.

52. - Ordu Milletvekili Hüseyin Olgun Akın'ın,
Ordu - Mesudiye İmam Hatip Lisesine ilişkin Başbakandan
sözlü soru önergesi (6/10)

BAŞKAN - 52 nci sırada, Ordu Milletvekili Sayın
Hüseyin Olgun Akın'ın, Ordu Mesudiye İmam
Hatip Lisesine ilişkin Başbakandan sorusu vardır.

Sayın Başbakan veya soruyu cevaplandıracak
sayın bakan Genel Kurul salonunda olmadığı
için soru ertelenmiştir.

53. - Elazığ Milletvekili Ahmet Cemil Tunç'un,
Keban Barajından Elazığ'a içmesuyu getirilip
getirilmeyeceğine ilişkin sorusu ve KültürBakanı
İsmail Kahraman'ın cevabı (6/11)

BAŞKAN - 53 üncü sırada, Elazığ
Milletvekili Sayın Ahmet Cemil Tunç'un, Keban Barajından
Elazığ'a içmesuyu getirilip getirilmeyeceğine
ilişkin Bayındırlık ve İskân
Bakanından sorusu vardır.

Soruyu cevaplandıracak ilgili bakan?.. Buradalar.

BAŞKAN - Sayın Bakan, birkaç tanesine mi cevap
vereceksiniz?

KÜLTÜR BAKANI İSMAİL KAHRAMAN (İstanbul)
- Ben cevap vereceğim.

BAŞKAN - Hayır... Hayır... Şimdi, kürsüye
çıkınca başka sorulara da cevap verecekseniz,
hangilerine... Yalnız, birleşimin başında
bunu Başkanlığa bildirmeniz lazımdı;
o bakımdan -daha önceden böyle bir karar da aldık
galiba, burada bir müzakere de ettik- birleşimin başında
bize bildirmediğinize göre tek tek cevaplandıracaksınız.

KÜLTÜR BAKANI İSMAİL KAHRAMAN (İstanbul)
- Ben, tek tek numaralarını söyleyeyim isterseniz.

BAŞKAN - Ama, yine de okununca soralım.

KÜLTÜR BAKANI İSMAİL KAHRAMAN (İstanbul)
- Ama, cevap vereceğim sorular peş peşe...

BAŞKAN - İçtüzükte son yaptığımız
değişikliğe göre, Sayın Bakan birleşimin
başında birden fazla soruyu cevaplandıracaksa
Başkanlığa bildirecek; biz de Genel Kurula anons
edeceğiz ve soru sahiplerinin burada olmasını
sağlayacağız. O bakımdan tek tek şey
edelim.

Soruyu okutuyorum:

Türkiye Büyük Millet Meclisi Başkanlığına

Aşağıdaki sorularımın Sayın
Bayındırlık ve İskân Bakanı
tarafından sözlü olarak cevaplandırılmasına
delaletlerinizi saygılarımla arz ederim.

Ahmet Cemil Tunç

Elazığ

Sorular:

Elazığ Belediyesi, içmesularını,
açtığı kuyulardan temin etmektedir. 2000
yılından sonra çoğalan nüfusun da
etkisiyle susuzlukla karşı karşıyadır.

Elazığ'ın dört tarafı sularla çevrilidir.
Su problemini, Keban Barajından Elazığ'a su
getirmekle ancak mümkündür. Bu projeyi belediyenin
kendi imkânlarıyla gerçekleştirmesi
mümkün değildir.

Sayın Bayındırlık ve İskân
Bakanından şunu sormak istiyorum: Keban Barajından
Elazığ'a içmesuyu getirmek hususunda kanaatleri
nedir?

BAŞKAN - Buyurun Sayın Bakan.

Süreniz 5 dakika.

KÜLTÜR BAKANI BAKANI İSMAİL KAHRAMAN (İstanbul)
- Sayın Başkan, muhterem milletvekilleri; Elazığ
Milletvekilimiz Sayın Ahmet Cemil Tunç Beyin, daha
önceki hükümetler döneminde sorduğu soruya
cevabımızı arz ediyorum.

Elazığ İli içmesuyu gereksinmesinin karşılanmasına
ilişkin çalışmalar 1053 sayılı
Yasa gereğince Devlet Su İşleri Genel Müdürlüğü
tarafından sürdürülmektedir ve bu konuda
bakanlığımızca bir çalışma
yapılmamaktadır. Ancak, belediyesinin İller
Bankası Genel Müdürlüğüne başvurusu
üzerine gelişme alanlarına ait içmesuyu
dağıtım şebekesi bankaca projelendirilerek
onaylanmış ve tesis inşaatı, 1996 yılı
yatırım ön programına teklif edilmiştir.

Arz ediyorum.

BAŞKAN - Teşekkür ediyorum Sayın Bakan.

Sayın Ahmet Cemil Tunç?.. Yok.

Soru cevaplandırılmıştır efendim.

54. - Elazığ Milletvekili Ahmet Cemil Tunç'un,
Elazığ Arıcak - Palu yoluna ilişkin sorusu
ve Kültür Bakanı İsmail Kahraman'ın
cevabı (6/12)

BAŞKAN - 54 üncü sırada, Elazığ
Milletvekili Sayın Ahmet Cemil Tunç'un, Elazığ
Arıcak-Palu yoluna ilişkin Bayındırlık
ve İskân Bakanından sorusu vardır.

Sayın Bakan, bu soruyu da cevaplandıracak mısınız
efendim?

KÜLTÜR BAKANI İSMAİL KAHRAMAN (İstanbul)
- Evet efendim.

BAŞKAN - Soruyu okutuyorum efendim.

Türkiye Büyük Millet Meclisi Başkanlığına

Aşağıdaki sorularımın Sayın
Bayındırlık ve İskân Bakanı
tarafından sözlü olarak cevaplandırılmasına
delaletlerinizi saygılarımla arz ederim.

Ahmet Cemil Tunç

Elazığ

Sorular: Palu-Arıcak yolu karayolları ağına
dahildir. Ancak, bugün özellikle yağışlı
mevsimlerde çamurdan çıkılamayacak
durumda olup âdeta bir patika yoluna benzemektedir. Bugün,
bu yolda çok güç şartlar altında
ulaşım yapılmaktadır. Bu ilçe
halkını bu sıkıntıdan kurtarmak
için, Sayın Bayındırlık ve
İskân Bakanından şunu sormak istiyorum:

Bu yıl Arıcak-Palu yolunu yapacak mısınız?

Yapacaksanız ne zaman yapmayı düşünüyorsunuz?

BAŞKAN - Buyurun Sayın Bakan; süreniz 5 dakika
efendim.

KÜLTÜR BAKANI İSMAİL KAHRAMAN (İstanbul)
- Sayın Başkan, muhterem milletvekilleri; Elaziz
Milletvekilimiz Sayın Ahmet Cemil Tunç Beyin, daha
önceki hükümetler döneminde vermiş bulunduğu
sözlü soru önergesini cevaplandırmak üzere
huzurunuzdayım.

ÖNDER SAV (Ankara) - "Elaziz" diye bir vilayet
yok Sayın Başkan.

KÜLTÜR BAKANI İSMAİL KAHRAMAN (Devamla)
- 38 kilometre uzunluğundaki Palu-Arıcak yolu 1996
yılı yatırım programında yer
almamaktadır; söz konusu yolun proje çalışmaları
tamamlanmış olup, yapımı için
gerekli proje bedeli, 1996 yılı birim fiyatlarıyla
424 milyar Türk Lirasıdır. Palu-Arıcak
yolu il yolları global listesi projesi kapsamında,
1996 yılı yatırım programı
tasarısına teklif edilmiştir; ancak, söz
konusu tasarının karayolları toplamındaki
ödenek talebi 71 trilyon mertebesinde olup, bu talebe karşılık
1996 yılı için, Karayolları Genel
Müdürlüğüne, Devlet Planlama Teşkilatı
Müsteşarlığınca ayrılan yatırım
tutarı, sadece 20.9 trilyon Türk Lirasıdır.
Son derece yetersiz olan bu yatırım ödeneği
içerisinden, ihale edilmiş olan yollara dahi yeterli
ödenek verilememiştir. Bu şartlarda Palu-Arıcak
yolunu, yatırım programına yeni iş
olarak almak mümkün olamamıştır.

Ayrıca, Devlet Planlama Teşkilatı Müsteşarlığı
da, son birkaç yılda olduğu gibi, 1996 yılında
da, programa yeni iş alınmasını uygun
görmemektedir.

Bilgilerinize arz ediyorum.

BAŞKAN - Teşekkür ederim Sayın Bakan.

Sayın Ahmet Cemil Tunç salonda yok.

Soru cevaplandırılmıştır.

55. - Elazığ Milletvekili Ahmet Cemil Tunç'un,
Elazığ Maden - Alacakaya yoluna ilişkin sorusu
ve KültürBakanı İsmail Kahraman'ın
cevabı (6/13)

BAŞKAN - Gündemin 55 inci sırasında,
Elazığ Milletvekili Sayın Ahmet Cemil Tunuç'un,
Elazığ Maden-Alacakaya yoluna ilişkin Bayındırlık
ve İskân Bakanından sözlü soru önergesi
vardır.

Sayın Bakan cevaplandırıyorsunuz?..

Soru önergesini okutuyorum:

Türkiye Büyük Millet Meclisi Başkanlığına

Aşağıdaki sorularımın Bayındırlık
ve İskân Bakanı tarafından sözlü
olarak cevaplandırılmasına delaletlerinizi
saygılarımla arz ederim.

Ahmet Cemil Tunç

Elazığ

Sorular: Elazığ Alacakaya İlçesi ile
Maden arasındaki yol hâlâ yapılabilmiş
değildir.

Bu kısa yolun yapılmasıyla, hem Diyarbakır-Erzurum
yolu 100 kilometre daha kısalacak hem de Alacakaya-Maden-Diyarbakır-Elazığ
arasında ulaşım daha kolay sağlanacaktır.

Alacakaya İlçesi ekonomik olarak canlanacak, böylece
de çok hızlı bir şekilde devam eden
göçler duracaktır.

Sayın Bayındırlık ve İskân
Bakanı,

1.- Maden-Alacakaya yolunu yapmayı düşünüyor
musunuz?

2.- Yapmayı düşünüyorsanız,
ne zaman yapmayı düşünüyorsunuz?

BAŞKAN - Buyurun Sayın Bakan.

Süreniz 5 dakika efendim.

KÜLTÜR BAKANI İSMAİL KAHRAMAN (İstanbul)
- Sayın Başkan, muhterem milletvekilleri; daha önceki
hükümetler döneminde Sayın Ahmet Cemil Tunç
Beyin vermiş olduğu soru önergesini cevaplandırmak
üzere huzurunuzdayım.

Maden-Alacakaya yolu, köy yolu niteliğinde olup, Karayolları
Genel Müdürlüğü yol yapım ve bakım
faaliyetlerini belirleyen 5539 sayılı Kuruluş
Kanunundaki yol tanımlarına uymamaktadır.
Halen 60 bin kilometre uzunluğundaki yol ağında,
yetersiz olan ödeneklerle yapım ve bakım faaliyetleri
sürdürülmekte olduğundan, bugün için
yol ağını genişletecek ilave yolların
ağa dahil edilmesi mümkün olamamaktadır.

Söz konusu yolun yapım ve onarımı Köy
Hizmetleri Genel Müdürlüğünün sorumluluğunda
bulunmaktadır.

Arz ediyorum efendim.

BAŞKAN - Teşekkür ediyorum Sayın Bakan.

Sayın Ahmet Cemil Tunç salonda yok.

Soru cevaplandırılmıştır.

56. - Elazığ Milletvekili Ahmet Cemil Tunç'un,
Harput'un tarihî ve kültürel varlıklarının
korunmasına ilişkin Kültür Bakanından
sözlü soru önergesi (6/14)

BAŞKAN - Gündemin 56 ncı sırasında,
Elazığ Milletvekili Sayın Ahmet Cemil Tunç'un,
Harput'un tarihî ve kültürel varlıklarının
korunmasına ilişkin Kültür Bakanından
sözlü sorusu vardır.

Sayın Bakan, soruyu cevaplandıracak mısınız?

KÜLTÜR BAKANI İSMAİL KAHRAMAN (İstanbul)
- Bilahara...

BAŞKAN - Peki, Sayın Bakanı yok kabul ediyoruz.

Soru ertelenmiştir.

57. - Elazığ Milletvekili Ahmet Cemil Tunç'un,
Elazığ tren yolu ile istasyonuna ilişkin Ulaştırma
Bakanından sözlü soru önergesi (6/15)

BAŞKAN - Gündemin 57 nci sırasında, Elazığ
Milletvekili Sayın Ahmet Cemil Tunç'un, Elazığ
tren yolu ile istasyonuna ilişkin Ulaştırma
Bakanından sözlü sorusu vardır.

Soruyu cevaplandıracak ilgili Bakan olmadığı
için, soru ertelenmiştir.

58. - Elazığ Milletvekili Ahmet Cemil Tunç'un,
Elazığ Çimento Fabrikasının yerinin
değiştirilip değiştirilmeyeceğine ilişkin
Sanayi ve Ticaret Bakanından sözlü soru önergesi
(6/16)

BAŞKAN - Gündemin 58 inci sırasında,
Elazığ Milletvekili Ahmet Cemil Tunç'un, Elazığ
Çimento Fabrikasının yerinin değiştirilip
değiştirilmeyeceğine ilişkin Sanayi ve Ticaret
Bakanından sözlü sorusu vardır.

Soruyu cevaplandıracak ilgili bakan ?.. Yok.

Ertelenmiştir.

59. - Rize Milletvekili Şevki Yılmaz'ın,
Rize Sağlık Meslek Okulunun kapatılacağı
iddiasına ilişkin Çalışma ve
Sosyal GüvenlikBakanından sözlü soru önergesi
(6/17)

BAŞKAN - Gündemin 59 uncu sırasında,
Rize Milletvekili Sayın Şevki Yılmaz'ın,
Rize Sağlık Meslek Okulunun kapatılacağı
iddiasına ilişkin Çalışma ve
Sosyal Güvenlik Bakanından sözlü soru önergesi
vardır.

Soruyu cevaplandıracak ilgili Bakan?..Yok

Ertelenmiştir.

Sayın milletvekilleri, benim gördüğüm
kadarıyla salonda bir tek Bakanımız bulunmaktadır.

Sayın Bakan, bundan sonraki soruları cevaplandıracak
hazırlığınız var mı?

KÜLTÜR BAKANI İSMAİL KAHRAMAN (İstanbul)
- Sayın Başkan, 85 ve 103 üncü sıralardaki
soruları cevaplandıracağım. İsterseniz
atlamalı olarak gidebilirsiniz.

BAŞKAN - Hayır, o zaman devam edelim.

60. - Malatya Milletvekili Ayhan Fırat'ın, demiryollarının
modernizasyonuna ilişkin Ulaştırma Bakanından
sözlü soru önergesi (6/18)

BAŞKAN - Gündemin 60 ncı sırasında,
Malatya Milletvekili Ayhan Fırat'ın, demiryollarının
modernizasyonuna ilişkin Ulaştırma Bakanından
sözlü sorusu önergesi vardır.

Soruyu cevaplandıracak ilgili Bakan?.. Yok

Ertelenmiştir.

61. - Malatya Milletvekili Ayhan Ffırat'ın, enerji
sektöründe yapılacak yatırımlara
ilişkin Başbakandan sözlü soru önergesi
(6/19)

BAŞKAN - Gündemin 61 inci sırasında,
Malatya Milletvekili Sayın Ayhan Fırat'ın,
enerji sektöründe yapalacak yatırımlara
ilişkin Başbakandan sözlü soru önergesi
vardır.

Soruyu cevaplandıracak ilgili bakan veya Başbakan?..
Yok.

Ertelenmiştir.

62. - Malatya Milletvekili Ayhan Fırat'ın, Gökova
(Kemerköy) Santraline ilişkin Enerji ve Tabiî
Kaynaklar Bakanından sözlü soru önergesi
(6/20)

BAŞKAN - Gündemin 62 nci sırasında, Malatya
Milletvekili Ayhan Fırat'ın, Gökova (Kemerköy)
Santraline ilişkin Enerji ve Tabiî Kaynaklar Bakanından
sözlü soru önergesi vardır.

Soruyu cevaplandıracak ilgili Bakan?.. Yok.

Ertelenmiştir.

63. - Adana Milletvekili Sıtkı Cengil'in, Çukobirlik'in
borçlarına ve personeline ilişkin Sanayi ve
TicaretBakanından sözlü soru önergesi (6/21)

BAŞKAN - Gündemin 63 üncü sırasında,
Adana Milletvekili Sayın Sıtkı Cengil'in,
Çukobirlik'in borçlarına ve personeline ilişkin
Sanayi ve Ticaret Bakanından sözlü soru önergesi
vardır.

Soruyu cevaplandıracak ilgili Bakan salonda olmadığı
için ertelenmiştir.

64. - Niğde Milletvekili Mehmet Salih Katırcıoğlu'nun,
Niğde İlindeki işsizlik sorununa ilişkin
Başbakandan sözlü soru önergesi (6/180)

BAŞKAN - Gündemin 64 üncü sırasında,
Niğde Milletvekili Sayın Mehmet Salih Katırcıoğlu'nun,
Niğde İlindeki işsizlik sorununa ilişkin
Başbakandan sözlü soru önergesi vardır.

Soruyu cevaplandıracak ilgili Bakan Genel Kurul salonunda
olmadığı için ertelenmiştir.

65. - Rize Milletvekili Şevki Yılmaz'ın,
bazı medya kuruluşlarına verildiği iddia
edilen kredilere ilişkinBaşbakandan sözlü
soru önergesi (6/182)

BAŞKAN - Gündemin 65 inci sırasında,
Rize Milletvekili Şevki Yılmaz'ın, bazı
medya kuruluşlarına verildiği iddia edilen kredilere
ilişkin Başbakandan sözlü soru önergesi
vardır.

Soruyu cevaplandıracak ilgili Bakan veya Başbakan
salonda olmadığı için ertelenmiştir.

66. - Aydın Milletvekili Sema Pişkinsüt'ün,
S.S.K.'nın sağlık hizmetleri alanındaki
örgütlenmesine ilişkin Çalışma
ve Sosyal Güvenlik Bakanından sözlü soru
önergesi (6/23)

BAŞKAN - Gündemin 66 ncı sırasında,
Aydın Milletvekili Sema Pişkinsüt'ün, SSK'nın
sağlık hizmetleri alanındaki örgütlenmesine
ilişkin Çalışma ve Sosyal Güvenlik
Bakanından sözlü soru önergesi vardır.

Soruyu cevaplandıracak ilgili Bakan Genel Kurul salonunda
olmadığı için ertelenmiştir.

67. - İstanbul Milletvekili Azmi Ateş'in, Irak'a
uygulanan ambargonun ekonomimize olan etkilerine ilişkinBaşbakandan
sözlü soru önergesi (6/24)

BAŞKAN - Gündemin 67 nci sırasında, İstanbul
Milletvekili Sayın Azmi Ateş'in, Irak'a uygulanan
ambargonun ekonomimize olan etkilerine ilişkin Başbakandan
sözlü soru önergesi vardır.

Soruyu cevaplandıracak ilgili Bakan Genel Kurul salonunda
olmadığı için ertelenmiştir.

68. - Aydın Milletvekili Sema Pişkinsüt'ün,
S.S.K.'nın malî durumuna ilişkin Çalışma
ve Sosyal GüvenlikBakanından sözlü soru
önergesi (6/25)

BAŞKAN - Gündemin 68 inci sırasında,
Aydın Milletvekili Sayın Sema Pişkinsüt'ün,
SSK'nın malî durumuna ilişkin, Çalışma
ve Sosyal Güvenlik Bakanından sorusu vardır.

Soruyu cevaplandıracak ilgili Bakan Genel Kurul salonunda
olmadığı için ertelenmiştir.

69. - Yozgat Milletvekili Kâzım Arslan'ın,
İl Sağlık Müdürlerine ilişkin
Sağlık Bakanından sözlü soru önergesi
(6/26)

BAŞKAN - 69 uncu sırada, Yozgat Milletvekili Kâzım
Arslan'ın, il sağlık müdürlerine ilişkin
Sağlık Bakanından sorusu vardır.

Soruyu cevaplandıracak ilgili bakan Genel Kurul salonunda
olmadığı için ertelenmiştir.

70. - Diyarbakır Milletvekili Yakup Hatipoğlu'nun,
dinî vecibelerini yerine getiren ordu mensuplarına
yapılan uygulamalara ilişkin İçişleri
Bakanından sözlü soru önergesi (6/27)

BAŞKAN - 70 inci sırada, Diyarbakır Milletvekili
Sayın Yakup Hatipoğlu'nun, dinî vecibelerini
yerine getiren ordu mensuplarına yapılan uygulamalara
ilişkin, İçişleri Bakanından
sorusu vardır.

Soruyu cevaplandıracak ilgili Bakan olmadığı
için ertelenmiştir.

71. - Konya Milletvekili Veysel Candan'ın, Çevre
Düzenlemesi Fonundan belediyelere yapılan yardımlara
ilişkin Çevre Bakanından sözlü soru
önergesi (6/28)

BAŞKAN - 71 inci sırada, Konya Milletvekili Sayın
Veysel Candan'ın, Çevre Düzenlemesi Fonundan
belediyelere yapılan yardımlara ilişkin Çevre
Bakanından sorusu vardır.

Soruyu cevaplandıracak ilgili Bakan Genel Kurul salonunda
olmadığı için ertelenmiştir.

72. - Konya Milletvekili Veysel Candan'ın, Konya'nın
bazı belediyelerine yapılan yardımlara ilişkin
Maliye Bakanından sözlü soru önergesi (6/29)

BAŞKAN - 72 nci sırada, Konya Milletvekili Veysel
Candan'ın, Konya'nın bazı belediyelerine
yapılan yardımlara ilişkin, Maliye Bakanından
sorusu vardır.

Soruyu yanıtlayacak Bakan Genel Kurul salonunda olmadığı
için ertelenmiştilr.

73. - KahramanmaraşMilletvekili Avni Doğan'ın,
öğretmenlerin eylemlerine ilişkin İçişleri
Bakanından sözlü soru önergesi (6/30)

BAŞKAN - 73 üncü sırada, Kahramanmaraş
Milletvekili Sayın Avni Doğan'ın, öğretmenlerin
eylemlerine ilişkin, İçişleri Bakanından
sorusu vardır.

Soruyu cevaplandıracak Bakan Genel Kurul salonunda olmadığı
için ertelenmiştir.

74. - Ordu Milletvekili Hüseyin Olgun Akın'ın,
Ordu Sanayi Bölgesi arsasının kamulaştırma
bedellerine ilişkinSanayi ve Ticaret Bakanından sözlü
soru önergesi (6/31)

BAŞKAN - 74 üncü sırada, Ordu Milletvekili
Hüseyin Olgun Akın'ın, Ordu Sanayi Bölgesi
arsasının kamulaştırma bedellerine
ilişkin, Sanayi ve Ticaret Bakanından sorusu vardır.

Soruyu cevaplandıracak bakan Genel Kurul salonunda olmadığı
için ertelenmiştir.

75. - İstanbul Milletvekili Mehmet Ali Şahin'in,
dinî vecibelerini yerine getiren ordu mensuplarına
yapılan uygulamalara ilişkin İçişleri
Bakanından sözlü soru önergesi (6/32)

BAŞKAN - 75 inci sırada, İstanbul Milletvekili
Mehmet Ali Şahin'in, dinî vecibelerini yerine getiren
ordu mensuplarına yapılan uygulamalara ilişkin,
İçişleri Bakanından sorusu vardır.

Soruyu yanıtlayacak Bakan Genel Kurul salonunda olmadığı
için ertelenmiştir.

76. - BalıkesirMilletvekili İsmail Özgün'ün,
vergi sistemine ilişkinMaliye Bakanından sözlü
soru önergesi (6/34)

BAŞKAN - 76 ncı sırada, Balıkesir Milletvekili
İsmail Özgün'ün, vergi sistemine ilişkin,
Maliye Bakanından sorusu vardır.

Soruyu yanıtlayacak Bakan Genel Kurul salonunda olmadığı
için ertelenmiştir.

77. - Konya Milletvekili Mustafa Ünaldı'nın,
Konya'daki belediyelere yapılan yardımlara ilişkinBaşbakandan
sözlü soru önergesi (6/36)

BAŞKAN - 77 nci sırada, Konya Milletvekili Mustafa
Ünaldı'nın, Konya'daki belediyelere yapılan
yardımlara ilişkin, Başbakandan sorusu vardır.

Soruyu yanıtlayacak Başbakan veya ilgili Bakan Genel
Kurul salonunda olmadığı için ertelenmiştir.

78. - Konya Milletvekili Mustafa Ünaldı'nın,
Konya'daki belediyelere yapılan yardımlara ilişkin
Başbakandan sözlü soru önergesi (6/37)

BAŞKAN - 78 inci sırada, Konya Milletvekili Mustafa
Ünaldı'nın, Konya'daki belediyelere yapılan
yardımlara ilişkin, Başbakandan sorusu vardır.

Soruyu yanıtlayacak Başbakan veya ilgili Bakan Genel
Kurul salonunda olmadığı için ertelenmiştir.

79. - Kayseri Milletvekili Recep Kırış'ın
dinî vecibelerini yerine getiren ordu mensuplarına
yapılan uygulamalara ilişkin Millî Savunma
Bakanından sözlü soru önergesi (6/38)

BAŞKAN - 79 uncu sırada, Kayseri Milletvekili Sayın
Recep Kırış'ın, dinî vecibelerini
yerine getiren ordu mensuplarına yapılan uygulamalara
ilişkin, Millî Savunma Bakanından sorusu vardır.

Soruyu yanıtlayacak ilgili Bakan Genel Kurul salonunda
olmadığı için ertelenmiştir.

80. - Konya Milletvekili Veysel Candan'ın, Anadolu Ajansı
mahreçli bir habere ilişkin DevletBakanından
sözlü soru önergesi (6/40)

BAŞKAN - 80 inci sırada, Konya Milletvekili Sayın
Veysel Candan'ın, Anadolu Ajansı mahreçli
bir habere ilişkin, Devlet Bakanından sorusu vardır.

Soruyu yanıtlayacak ilgili Bakan Genel Kurul salonunda
olmadığı için ertelenmiştir.

81. - Amasya Milletvekili Cemalettin Lafçı'nın,
DYP - CHP koalisyonu döneminde Devletten kredi ve teşvik
alan medya kuruluşlarına ilişkin Başbakandan
sözlü soru önergesi (6/41)

BAŞKAN - 81 inci sırada, Amasya Milletvekili Sayın
Cemalattin Lafçı'nın, DYP ve CHP Koalisyonu
döneminde devletten kredi ve teşvik alan medya kuruluşlarına
ilişkin, Başbakandan sorusu vardır.

Soruyu yanıtlayacak Başbakan veya ilgili Bakan Genel
Kurul salonunda olmadığı için ertelenmiştir.

82. - Konya Milletvekili Veysel Candan'ın, et ithalatına
ve kontrolüne ilişkinTarım ve Köyişleri
Bakanından sözlü soru önergesi (6/42)

BAŞKAN - 82 nci sırada, Konya Milletvekili Veysel
Candan'ın, et ithalatına ve kontrolune ilişkin,
Tarım ve Köyişleri Bakanından sorusu
vardır.

Soruyu yanıtlayacak Sayın Bakan Genel Kurul salonunda
olmadığı için ertelenmiştir.

83. - Yozgat Milletvekili Abdullah Örnek'in, Yozgat -
Yerköy'deki Beyazıtoğlu Çiftliğine
ilişkin Tarım ve Köyişleri Bakanından
sözlü soru önergesi (6/43)

BAŞKAN - 83 üncü sırada, Yozgat Milletvekili
Sayın Abdullah Örnek'in, Yozgat Yerköy'deki Beyazıtoğlu
Çiftliğine ilişkin, Tarım ve Köyişleri
Bakanından sorusu vardır.

Soruyu yanıtlayacak Bakan Genel Kurul salonunda olmadığı
için ertelenmiştir.

84. - Ankara Milletvekili Ersönmez Yarbay'ın, Mogan
ve Eymir göllerinin ıslahına ilişkin
Başbakandan sözlü soru önergesi (6/44)

BAŞKAN - 84 üncü sırada, Ankara Milletvekili
Ersönmez Yarbay'ın Mogan ve Eymir Göllerinin
ıslahına ilişkin, Başbakandan sorusu
vardır.

Soruyu yanıtlayacak Başbakan veya ilgili Bakan Genel
Kurul salonunda olmadığı için ertelenmiştir.

85. - Ankara Milletvekili Ersönmez Yarbay'ın, Karayolu
üzerinde bulunan bazı kavşaklara ilişkin
sorusu ve Kültür Bakanı İsmail Kahraman'ın
cevabı (6/45)

BAŞKAN - 85 inci sırada, Ankara Milletvekili Sayın
Ersönmez Yarbay'ın, karayolu üzerinde bulunan
bazı kavşaklara ilişkin, Bayındırlık
ve İskân Bakanından sorusu vardır.

Sayın Bakan? Burada.

Soru önergesini okutuyorum:

Türkiye Büyük Millet Meclisi Başkanlığına

Aşağıdaki sorularımın Bayındırlık
ve İskân Bakanı Sayın Mehmet Keçeciler
tarafından sözlü olarak cevaplandırılmasına
delaletlerinizi saygılarımla arz ederim.

Ersönmez Yarbay

Ankara

E-90 Karayolu üzerinde bulunan Ankara-Gölbaşı
İlçemizin Konya-Haymana Yolu Kavşağı
ve Konya-Gölbaşı Belediyesi Kavşağında
zaman zaman meydana gelen trafik kazaları sonucu can ve
mal kaybı olmaktadır.

Sorular:

1-Bakanlığınız, bu iki kavşakta
alt ve üst geçit veya başka bir düzenleme
yapmayı planlamış mıdır?

2- Bu planlama yapılmışsa, 1996 programına
alınmış mıdır ya da alınacak
mıdır?

3- Planlanan bu projeler için ne kadar ödenek ayrılmıştır
ve kaç yılında bitirilecektir?

BAŞKAN - Buyurun Sayın Bakan.

Sayın Bakan, süreniz 5 dakikadır.

KÜLTÜR BAKANI İSMAİL KAHRAMAN (İstanbul)
- Sayın Başkan, muhterem milletvekilleri; Ankara
Milletvekili Sayın Ersönmez Yarbay'ın, daha
önce sormuş bulunduğu soru önergesini cevaplandırmak
üzere huzurunuzdayım.

Haymana-Gölbaşı ve Gölbaşı
Belediyesi önündeki kavşaklar, sinyalizasyonlu
hale getirilmişlerdir. Her iki kavşağın
köprülü kavşak olarak projeleri mevcuttur;
ancak, bugünkü ödenek koşullarında
yapım programına alınamamışlardır.

Bilgilerinize saygıyla sunuyorum.

BAŞKAN - Teşekkür ederim Sayın Bakan.

Sayın Ersönmez Yarbay burada mı efendim? Yok.

Soru cevaplandırılmıştır.

86. - İzmir Milletvekili Atilla Mutman'ın, balıkçılarımızın,
Ege Denizinin Uluslararası sularındaki av yasağına
ilişkin Tarım ve Köyişleri Bakanından
sözlü soru önergesi (6/46)

BAŞKAN - 86 ncı sırada, İzmir Milletvekili
Sayın Atilla Mutman'ın, balıkçılarımızın,
Ege Denizinin uluslararası sularındaki av yasağına
ilişkin Tarım ve Köyişleri Bakanından
sorusu vardır.

Sayın Bakan?.. Yok.

Ertelenmiştir.

87. - DiyarbakırMilletvekili Yakup Hatipoğlu'nun,
Diyarbakır'daki elektrik kesintilerine ilişkin Enerji
ve Tabiî KaynaklarBakanından sözlü soru
önergesi (6/47)

BAŞKAN - 87 nci sırada, Diyarbakır Milletvekili
Sayın Yakup Hatipoğlu'nun, Diyarbakır'daki elektrik
kesintilerine ilişkin Enerji ve Tabiî Kaynaklar Bakanından
sorusu vardır.

Sayın Bakan?.. Yok.

Ertelenmiştir.

88. - Erzincan Milletvekili Mustafa Kul'un, İstanbul
ve Ankara Büyükşehir Belediyelerinin faaliyetlerine
ilişkin İçişleri Bakanından sözlü
soru önergesi (6/48)

BAŞKAN - 88 inci sırada, Erzincan Milletvekili Sayın
Mustafa Kul'un, İstanbul ve Ankara Büyükşehir
Belediyelerinin faaliyetlerine ilişkin İçişleri
Bakanından sorusu vardır.

Sayın Bakan?.. Yok.

Ertelenmiştir.

89. - Diyarbakır Milletvekili Yakup Hatipoğlu'nun,
kamu alacaklarının faiz oranlarına ilişkin
Başbakandan sözlü soru önergesi (6/49)

BAŞKAN - 89 uncu sırada, Diyarbakır Milletvekili
Yakup Hatipoğlu'nun, kamu alacaklarının faiz
oranlarına ilişkin Başbakandan sorusu vardır.

Sayın Bakan?.. Yok.

Ertelenmiştir.

90. - Şanlıurfa Milletvekili Abdulkadir Öncel'in,
Türkiye - İsrail arasında yapıldığı
iddia edilen anlaşmalara ilişkin Başbakandan
sözlü soru önergesi (6/50)

BAŞKAN - 90 ıncı sırada, Şanlıurfa
Milletvekili Abdulkadir Öncel'in, Türkiye-İsrail
arasında yapıldığı iddia edilen
anlaşmalara ilişkin Başbakandan sorusu vardır.

Sayın Bakan?.. Yok.

Ertelenmiştir.

91. - Şanlıurfa Milletvekili Abdulkadir Öncel'in,
Türkiye ile İsrail arasında yapıldığı
iddia edilen Askerî Anlaşmaya ilişkin Millî
Savunma Bakanından sözlü soru önergesi (6/51)

BAŞKAN - 91 inci sırada, Şanlıurfa Milletvekili
Abdulkadir Öncel'in, Türkiye ile İsrail arasında
yapıldığı iddia edilen askerî anlaşmaya
ilişkin Millî Savunma Bakanından sorusu vardır.

Sayın Bakan?.. Yok.

Ertelenmiştir.

92. - Ankara Milletvekili Ersönmez Yarbay'ın, akaryakıt
fiyatlarındaki artışlara ilişkin Başbakandan
sözlü soru önergesi (6/52)

BAŞKAN - 92 nci sırada, Ankara Milletvekili Ersönmez
Yarbay'ın, akaryakıt fiyatlarındaki artışlara
ilişkin Başbakandan sorusu vardır.

Soruyu cevaplandıracak ilgili bakan veya Başbakan
olmadığı için ertelenmiştir.

93. - İçel Milletvekili Mehmet Emin Aydınbaş'ın,
15.4.1995 - 15.10.1995 tarihleri arasında T.C. Emekli Sandığından
emekli olan kamu görevlilerinin mağduriyetlerine ilişkin
Başbakandan sözlü soru önergesi (6/54)

BAŞKAN - 93 üncü sırada, İçel
Milletvekili Mehmet Emin Aydınbaş'ın, 15.4.1995-15.10.1995
tarihleri arasında Türkiye Cumhuriyeti Emekli Sandığından
emekli olan kamu görevlilerinin mağduriyetlerine ilişkin
Başbakandan sorusu vardır.

Soruyu yanıtlayacak ilgili bakan Genel Kurul salonunda
olmadığı için ertelenmiştir.

94. - Amasya Milletvekili Cemalettin Lafçı'nın,
hayvan besicilerinin sorunlarına ilişkin Tarım
ve Köyişleri Bakanından sözlü soru
önergesi (6/55)

BAŞKAN - 94 üncü sırada, Amasya Milletvekili
Cemalettin Lafçı'nın, hayvan besicilerinin
sorunlarına ilişkin Tarım ve Köyişleri
Bakanından sorusu vardır.

Soruyu yanıtlayacak Bakan Genel Kurul salonunda olmadığı
için ertelenmiştir.

95. - İzmirMilletvekili Metin Öney'in, ilaçtan
alınan KDV'nin kaldırılmasına ilişkin
Sağlık Bakanından sözlü soru önergesi
(6/56)

BAŞKAN - 95 inci sırada, İzmir Milletvekili
Metin Öney'in, ilaçtan alınan KDV'nin kaldırılmasına
ilişkin Sağlık Bakanından sorusu vardır.

Soruyu yanıtlayacak ilgili Bakan Genel Kurul salonunda
olmadığı için ertelenmiştir.

96. - Amasya Milletvekili Cemalettin Lafçı'nın,
İsrail'in, Lübnan'a yönelik saldırısına
ilişkin Dışişleri Bakanından sözlü
soru önergesi (6/57)

BAŞKAN - 96 ncı sırada, Amasya Milletvekili
Cemalettin Lafçı'nın, İsrail'in, Lübnan'a
yönelik saldırısına ilişkin Dışişleri
Bakanından sorusu vardır.

Soruyu yanıtlayacak ilgili Bakan olmadığı
için ertelenmiştir.

97. - Ordu Milletvekili Hüseyin Olgun Akın'ın,
kırsal kalkınma projelerine ilişkinTarım
ve Köyişleri Bakanından sözlü soru
önergesi (6/110)

BAŞKAN - 97 nci sırada, Ordu Milletvekili Hüseyin
Olgun Akın'ın, kırsal kalkınma projelerine
ilişkin Tarım ve Köyişleri Bakanından
sorusu vardır.

Soruyu yanıtlayacak bakan olmadığı için
ertelenmiştir.

98. - Ordu Milletvekili Hüseyin Olgun Akın'ın,
Ordu Arıcılık Araştırma Enstitüsüne
ilişkin Tarım ve Köyişleri Bakanından
sözlü soru önergesi (6/111)

BAŞKAN - 98 inci sırada, Ordu Milletvekili Sayın
Hüseyin Olgun Akın'ın, Ordu Arıcılık
Araştırma Enstitüsüne ilişkin Tarım
ve Köyişleri Bakanından sorusu vardır.

Soruyu yanıtlayacak Bakan Genel Kurul salonunda olmadığı
için ertelenmiştir.

99. - Ordu Milletvekili Hüseyin Olgun Akın'ın,
fındık üretiminin planlanması ve dikim
alanlarının belirlenmesine ilişkin Tarım
ve Köyişleri Bakanından sözlü soru
önergesi (6/112)

BAŞKAN - 99 uncu sırada, Ordu Milletvekili Hüseyin
Olgun Akın'ın, fındık üretiminin
planlanması ve dikim alanlarının belirlenmesine
ilişkin Tarım ve Köyişleri Bakanından
sorusu vardır.

Soruyu yanıtlayacak Bakan Genel Kurul salonunda olmadığı
için ertelenmiştir.

100. - Ağrı Milletvekili Celal Esin'in, Ağrı
ve ilçelerinin okul, öğretmen ve personel ihtiyaçlarına
ilişkin Millî Eğitim Bakanından sözlü
soru önergesi (6/113)

BAŞKAN - 100 üncü sırada, Ağrı
Milletvekili Celal Esin'in, Ağrı ve ilçelerinin
okul, öğretmen ve personel ihtiyaçlarına
ilişkin Millî Eğitim Bakanından sorusu
vardır.

Soruyu yanıtlayacak Bakan Genel Kurul salonunda olmadığı
için ertelenmiştir.

101. - Eskişehir Milletvekili Mustafa Balcılar'ın,
Boks Federasyonu Başkanının sahte belge düzenlediği
iddiasına ilişkinDevletBakanından sözlü
soru önergesi (6/114)

BAŞKAN - 101 inci sırada, Eskişehir Milletvekili
Sayın Mustafa Balcılar'ın, Boks Federasyonu
Başkanının sahte belge düzenlediği
iddiasına ilişkin Devlet Bakanından sorusu
vardır.

Soruyu yanıtlayacak Bakan Genel Kurul salonunda olmadığı
için ertelenmiştir.

102. - Adana Milletvekili Sıtkı Cengil'in, "Dört
Mevsim Kadın" isimli program çekiminde başörtülü
öğrencilerin dışarı çıkarıldıkları
iddiasına ilişkin DevletBakanından sözlü
soru önergesi (6/115)

BAŞKAN - 102 nci sırada, Adana Milletvekili Sıtkı
Cengil'in "Dört Mevsim Kadın" isimli program
çekiminde başörtülü öğrencilerin
dışarı çıkarıldıkları
iddiasına ilişkin Devlet Bakanından sorusu
vardır.

Soruyu yanıtlayacak Bakan Genel Kurul salonunda olmadığı
için ertelenmiştir.

103. - Ordu Milletvekili Hüseyin Olgun Akın'ın,
Ordu - Sıvas - Mesudiye - Dereyolu karayolunun yapımına
ilişkin sorusu ve Kültür Bakanı İsmail
Kahraman'ın cevabı (6/116)

BAŞKAN - 103 üncü sırada, Ordu Milletvekili
Sayın Hüseyin Olgun Akın'ın, Ordu-Sıvas-Mesudiye
Dereyolu karayolunun yapımına ilişkin Bayındırlık
ve İskân Bakanından sorusu vardır.

Sayın Bakan?..

KÜLTÜR BAKANI İSMAİL KAHRAMAN (İstanbul)
- Ben cevap vereceğim efendim.

BAŞKAN - Soru önergesini okutuyorum:

Türkiye Büyük Millet Meclisi Başkanlığına

Aşağıda belirtilen soruların Bayındırlık
ve İskân Bakanı tarafından sözlü
olarak cevaplandırılmasını saygılarımla
arz ederim.

Hüseyin Olgun Akın

Ordu

1- Ordu-Merkez-Karadüz, Ulubey ve Mesudiye İlçelerinden
geçmekte olan ve yapımına yaklaşık
yirmi yıldır başlanmış olan Sıvas-Mesudiye-Dereyolu
karayolunun tamanlanmama sebepleri nelerdir?

2.- Söz konusu karayolunun tamamlanması için
alınan tedbirler var mıdır? Çevre
halkının çilesi ne zaman sona erdirilecektir?

BAŞKAN - Buyurun Sayın Bakan.

Süreniz 5 dakikadır efendim.

KÜLTÜR BAKANI İSMAİL KAHRAMAN (İstanbul)
- Sayın Başkan, muhterem milletvekilleri; Ordu Milletvekili
Sayın Hüseyin Olgun Akın'ın daha önceki
hükümet döneminde vermiş bulunduğu sözlü
soru önergesine cevap vermek üzere huzurunuzdayım.

Koyulhisar-Mesudiye-Ulubey-Ordu yolunun Karayolları 16
ncı Bölge Müdürlüğü hudutları
dahilinde kalan Suşehri-Reşadiye ayırım
Koyulhisar-Mesudiye arası önceki yıllarda projeli
olarak yapılmış ve sathî kaplama olarak
trafiğe açılmıştır.

Ayrıca, Ordu-Ulubey ayırımı Çambaşı
il yolunun projesi hazır olup, 1996 yılı
yatırım programında yer almamaktadır.
İleriki yıllarda yeterli ödenek temin edilebildiği
takdirde programa alınarak yapımına çalışılacaktır.

Ordu-Gölköy-Mesudiye devlet yolunun standart yükseltme
çalışmalarına yönelik fotogrametrik
harita alımları yapılmış ve
proje çalışmalarına başlanmıştır.
Bu yolun programa alınması konusu da ileriki yıllarda
alınacak olan ödenekler çerçevesinde
değerlendirilecektir.

Arz eder, saygılarımı sunarım.

BAŞKAN - Teşekkür ederim Sayın Bakan.

Sayın Hüseyin Olgun Akın, bir şey söyleyecek
misiniz?

HÜSEYİN OLGUN AKIN (Ordu) - Hayır efendim.
Teşekkür ederim.

BAŞKAN - Peki.

Soru cevaplandırılmıştır.

Sayın milletvekilleri, sözlü sorulara ayrılan
1 saatlik süremiz aşağı yukarı doldu.

Şimdi, gündemin "Genel Görüşme
ve Meclis Araştırması Yapılmasına
Dair Öngörüşmeler" kısmına
geçiyoruz.

V. - GENSORU, GENEL GÖRÜŞME, MECLİS
SORUŞTURMASI

VE MECLİS ARAŞTIRMASI

A) ÖNGÖRÜŞMELER

1. - Bitlis Milletvekili Kâmran İnan ve 24 arkadaşının,
yurt dışında açılan temsilcilikler
ve buralarda görevlendirilen personel ile çeşitli
nedenlerle yurt dışına gönderilen kamu
görevlilerinin nicelik, nitelik ve malî yüklerinin
bütün yönleriyle araştırılarak
alınması gereken tedbirlerin belirlenmesi amacıyla
Meclis araştırması açılmasına
ilişkin önergesi (10/90)

BAŞKAN - Daha önce alınan karar gereğince,
gündemin 70 inci sırasında yer alan, Bitlis
Milletvekili Sayın Kâmran İnan ve 24 arkadaşının,
yurtdışında açılan temsilcilikler
ve buralarda görevlendirilen personel ile çeşitli
nedenlerle yurtdışına gönderilen kamu
görevlilerinin nicelik, nitelik ve malî yüklerinin
bütün yönleriyle araştırılarak
alınması gereken tedbirlerin belirlenmesi amacıyla,
Anayasanın 98 inci, İçtüzüğün
104 ve 105 inci maddeleri uyarınca bir Meclis araştırması
açılmasına ilişkin önergesinin
öngörüşmelerine başlıyoruz.

Hükümet burada mı efendim?

SALİH KAPUSUZ (Kayseri) - Burada efendim.

BAŞKAN - Bir dakika efendim... Kendileri cevap versinler;
siz, Hükümetin vekili değilsiniz ki.

Sayın Hükümet, şimdi araştırma
önergesine geçiyoruz; bu araştırma önergesi
için mi buradasınız?

KÜLTÜR BAKANI İSMAİL KAHRAMAN (İstanbul)
- Evet efendim.

BAŞKAN - Peki efendim.

Önce Hükümete söz vereceğimiz için
Hükümetin burada olması lazım; yoksa görüşemeyiz.

Hükümet yerini aldı.

Önergeyi okutuyorum:

Türkiye Büyük Millet Meclisi Yüksek Başkanlığına

Bürokrasimiz, dış dünyaya kontrolsüz
bir şekilde yayılmaktadır. Devlet kuruluşları
bu alanda birbirleriyle yarışmaktadır. Dışarıda
temsilcilik açma ve tayinlerde, hizmetin gereğinden
ziyade, maddî ve şahsî düşünceler
hâkim olmaktadır.

Türkiye, dışarıda en büyük
sayıda müşavir bulunduran memleket durumundadır;
maliyetleri yüksek, verimlilikleri en düşükler
arasındadır. Aynı temsilcilikte, Maliye,
Hazine, Dışticaret ve -bazı hallerde de- Devlet
Planlama müşavirlerinin yan yana bulunduğu tek
örnek Türkiye'dir. Eğitim müşaviri yanında
kültür müşaviri bulunduran tek memleket de
Türkiye'dir. Buralara tayin edilenlerin yüzde 80'inden
fazlası, hizmetin gerektirdiği, başta yabancı
dil olmak üzere, vasıflara sahip değildir.

Türkiye, halen, yabancı memleketlerde görevli
7 500 personele 10 trilyonun üzerinde maaş ödemektedir.
Bunun yarısından fazlası ihtiyaç dışıdır.
Bunlara yüksek rakamlar ödenmektedir. Orta Asya'daki
bir kardeş cumhuriyet bakanı ayda 45 dolar maaş
alırken, aynı memleketteki Türkiye Büyükelçisi,
ayda 8 bin dolar maaş almaktadır.

Bu daimî kadrolardan başka, devlet kuruluşları
her yıl dışarıya "görgü-
bilgi" örtüsüyle, 300-350 görevli göndermektedir.
Bunlar, altı aydan iki yıla kadar dışarıda
kalmakta, maddî külfetten başka bir fayda da
sağlamamaktadır.

Başta, ABD, Kanada gibi devletler olmak üzere yabancı
memleketler, tasarruf düşüncesiyle, dış
temsilcilik sayısını indirirken, Dışişleri
Bakanlığımız, şahıslara
yer açmak üzere yeni temsilcilikler açmaktadır.
Bir temsilciliğin, sadece ilk kuruluş masrafı
1 milyon doların üzerindedir. Son olarak, Roma'da,
Gıda ve Tarım Teşkilatı nezdinde daimî
delegelik, Cenevre'de ikinci bir daimî delegelik kurulması,
bunun, bunun üzücü ve çarpıcı
örneği olmaktadır. Aynı Bakanlık,
dış lüks ve israf bakımından da
Türkiye gerçekleriyle ters düşmekte, rahatsız
edici olmaktadır. 1995 yılında, 55 milyon
Alman Markına 140 Mercedes-500 ve Mercedes Jeep alınmıştır.
Her biri 428 bin mark olan Mercedes-500'ü kullanan başka
hiçbir yabancı büyükelçi gösterilemez.
Dışişleri Bakanlığının
bu ölçüsüz israfını, 20 bin
köyünde içme suyu bulunmayan, 1 milyon çocuğu
-okul noksanlığından- ilkokula gidemeyen, çadırlarda,
ahırlarda yaşayan insanları bulunan, merkebin
ulaşım vasıtası, tezeğin enerji
kaynağı olduğu Türkiye gerçekleriyle
bağdaştırmak mümkün değildir.

Durum, Meclisin el koymasını, denetim hakkını
kullanmasını gerektirmektedir.

Dış teşkilat, tayin ve seyahatler konularını
bütün yönleriyle incelemek üzere, Anayasanın
98 inci maddesi çerçevesinde Meclis araştırması
açılmasını tensiplerinize saygılarımızla
arz ve rica ederiz.

Kâmran İnan

Bitlis

ve arkadaşları

BAŞKAN - Sayın milletvekilleri, bu araştırma
önergesinin öngörüşmeleri sırasında,
önce Hükümete, sonra gruplara ve sonra da önergede
birinci imza sahibine veya onun göstereceği diğer
bir imza sahibine söz verilecektir.

Hükümet ve gruplar adına yapılacak konuşmalar
20'şer dakika, kişisel konuşma 10 dakikadır.

Şimdi, gruplar adına söz isteyen sayın
milletvekillerinin isimlerini okuyorum: Cumhuriyet Halk Partisi
Grubu adına Sayın Birgen Keleş, ANAP Grubu
adına Sayın Kâmran İnan, DSP Grubu
adına Sayın Ali Rahmi Beyreli.

Hükümet adına Kültür Bakanımız
Sayın İbrahim Kahraman konuşacaklardır.

Buyurun Sayın Kahraman.

Süreniz 20 dakikadır.

KÜLTÜR BAKANI İSMAİL KAHRAMAN (İstanbul)
- Muhterem Başkan, değerli milletvekilleri; Bitlis Milletvekili
Sayın Kâmran İnan ve 24 arkadaşının
verdiği önerge dolayısıyla huzurunuzda
bulunuyorum.

Türkiyemizin yurtdışında tanıtımı
için kurulu bulunan organizasyonun, ataşeliklerin
ve müşavirliklerin önemi hepinizce malumdur. Tabiî
ki, Türkiyemiz, bir köy halini almış olan
dünyada kendi tanıtımını en güzel
bir şekilde yapmalıdır. Bizim İstanbulumuzun
nüfusundan az nüfusu olan bir Avusturya'nın,
dünyanın her gelişmiş ülkesinde gerekli
tanıtma birimleri açtığı hepinizce
malumdur. Mesela, Avusturya'nın, Türkiyemizde, okulu,
kültür merkezi, lisan kursları, müşavirlikleri,
ataşelikleri vardır. Bu, bütün gelişmiş
ülkeler için aynen varittir.

Sayın İnan'ın vermiş olduğu misaller,
bu mevzudaki elzemiyeti değil, aksaklıkları
tespit eden misallerdir. Zannediyorum, hepimiz, temsil hususunda,
ataşelik ve müşavirlikler kurulması hususunda
hemfikiriz; fakat, aksamaların giderilmesi de, tabiî
ki, hepimizin ortak isteğidir.

Bu araştırmanın yapılmış
olması, bu noktada, temsilin, uygun ve yapılması
icap edecek tarzda yürütümünü sağlayacaktır.
Bu açıdan baktığımızda,
bu araştırmanın gerekliliğine inanıyoruz;
tanıtma müessesemizin, gerektiği ölçüde,
rasyonel tarzda ve icap eden seviyede olabilmesini temine yarayacak
olduğu inancındayız ve o bakımdan, bu
teklifi desteklediğimizi beyan etmek istiyorum.

Hepinizi saygılarımla selamlıyorum. (RP ve
DYP sıralarından alkışlar)

BAŞKAN - Teşekkür ederim Sayın Bakan.

Cumhuriyet Halk Partisi Grubu adına, Sayın Birgen
Keleş; buyurun efendim. (CHP sıralarından
alkışlar)

Süreniz 20 dakikadır.

CHP GRUBU ADINA BİRGEN KELEŞ (İzmir) - Teşekkür
ederim Sayın Başkan.

Sayın Başkan, sayın milletvekilleri; bugün,
burada, Sayın Kâmran İnan'ın, Dışişleri
Bakanlığının bazı temsilcilikler
açması ve harcamaları konusunda verdiği
Meclis araştırma önergesini incelemek, araştırma
açılıp açılmamasına
karar vermek üzere toplanmış bulunuyoruz. Cumhuriyet
Halk Partisi Grubu adına, hepinizi saygıyla selamlıyorum.

Ayrıca, Sayın İnan'ı, bu konuları
çok iyi bilen bir değerli diplomat, bir saygıdeğer
politikacı olarak selamlıyorum ve bu konuyu gündeme
getirdiği için kenidisine teşekkür ediyorum;
ama, son üç ayda yaşadığımız
dış politika skandallarından sonra, biz isterdik
ki, Türkiye Büyük Millet Meclisinde, siz, Türkiye
Cumhuriyetinin dış politika doğrultusunu ne hakla
ve kimden yetki alarak değiştiriyorsunuz diye Meclis
araştırma önergesi verilsin. (CHP sıralarından
alkışlar)

MEMDUH BÜYÜKKILIÇ (Kayseri) - Milletten...

FİKRET KARABEKMEZ (Malatya) - Sandıktan...

BİRGEN KELEŞ (Devamla) - Yüzde 20, sandık
oyu... Programınızda da yoktur üstelik... Programınızda
"Türkiye Cumhuriyetinin dış politika doğrultusunu
değiştireceğim" diye tek bir cümle yoktur.

MEHMET AYKAÇ (Çorum) - O programı biliyoruz.

BİRGEN KELEŞ (Devamla) - İsterdik ki, nasıl
Dışişleri Bakanlığını
devre dışı bırakırsınız
ve dış ilişkilerin yürütülmesinin
bir kısmını devlet arşivlerinden saklarsınız
diye araştırma önergesi verilsin...

MEHMET AYKAÇ (Çorum) - Niye vermiyorsunuz?!..

BİRGEN KELEŞ (Devamla) - Veriyoruz zaten, hiç
endişe etmeyin.

İsterdik ki, Dışişleri Bakanlığını
nasıl olur da dışlarsınız ve
terör gibi, Kuzey Irak gibi Türkiye açısından
fevkalade önemli konularda, bu konuları yönlendirme
yetkisi bulunmayan, bu konularda eğitimi, birikimi yeterli
olmayan insanları devreye sokarsınız diye
Meclis araştırması istensin.

İsterdik ki, Türkiye'ye geldiği zaman Anıtkabiri
ziyaret etmeyen, İstiklâl Marşına saygı
göstermeyen ve bayrağımızı protokol
kurallarını hiçe sayarak gerekli yerlere
asmayan insanlarla işiniz ne; bunlardan ne yarar umuyorsunuz
ve bunları, her fırsatta, kimden yetki alarak onurlandırıyorsunuz
diye Meclis araştırması istensin. (CHP sıralarından
alkışlar)

MİKAİL KORKMAZ (Kırıkkale) - Biz,
İstiklâl Marşını güzel söyleriz.

BİRGEN KELEŞ (Devamla) - İsterdik ki, Kuzey
Irak'ta güvenlik kuşağı oluştururken,
neden gerekli teknik araştırmaları yapmadınız
ve bu işin yapılıp yapılamayacağını
neden önceden tasarlamadınız, kararlaştırmadınız
da güvenlik kuşağı oluşturma kararı
aldınız, sonra da gerçekleştirmeyerek,
Türkiye Cumhuriyetini, aldığı kararları
uygulayamayan bir ülke durumuna düşürdünüz
diye Meclis araştırması istensin. (RP sıralarından
"sadede gel" sesleri)

Sadede geliyorum, hiç endişe etmeyin.

İsterdik ki, Türkiye Cumhuriyetinin, belgelere dayanarak
bazı ülkeler için ileri sürdüğü,
terörü destekleme ve terörle işbirliği
yapma iddialarını "yok canım, yapmamışlardır"
diye neden geçiştiriyorsunuz, nasıl geçiştiriyorsunuz
ve Türkiye Cumhuriyetinin onurunu nasıl zedeliyorsunuz
diye Meclis araştırması verilsin.

MİKAİL KORKMAZ (Kırıkkale) - Teröristleri
biz sokmadık.

BİRGEN KELEŞ (Devamla) - İsterdik ki, Ortak
Pazarla olan ilişkiler açısından gerekli
olan uyum yasalarını neden çıkarmıyorsunuz,
rekabet kurulu gibi kurulları neden oluşturmuyorsunuz
ve dolayısıyla, çıkan yasaları
da anlamsız hale getiriyorsunuz, uygulanmaz hale sokuyorsunuz;
neden Millî Akreditasyon Kurulu gibi çok önemli
olan bir kurulu oluşturmuyorsunuz diye Meclis araştırması
istensin.

MEHMET AYKAÇ (Çorum) - O istediğini yapsana...

BİRGEN KELEŞ (Devamla) - Hepsini yaptık ve
verdik, önergemizde var.

İsterdik ki, Körfez Savaşından sonra
Türkiye'nin uğradığı, yetkililer tarafından
da 27 milyar dolar olan ve her geçen gün biraz daha
arttığı söylenen zararın sorumlularını
bulmak için Meclis araştırması istensin.

İsterdik ki, neden iki cümle konuşmak için
devlet başkanlarının peşinden koşuyorsunuz,
neden size kapalı tutulmak istenen kapıları
açmak için zorluyorsunuz, cumhurbaşkanlarının
randevu vermemesini veya sizin programınızı
onaylama işleminin günlerce bekletilmesini içinize
sindiriyorsunuz ve Türkiye Cumhuriyetinin onurunu ayaklar
altına alıyorsunuz diye Meclis araştırması
verilsin. (CHP sıralarından alkışlar)

İsterdik ki, Afrika seferinin hesabının sorulması
için Meclis araştırması istensin.

Nasıl oluyor da tarihin hiçbir döneminde yapılmayan
hakaretleri dinliyorsunuz ve sadece dinliyorsunuz; tepki bile
göstermiyorsunuz; bazı konulardan hiç söz
etmiyorsunuz ve bir de, üstelik, özür diliyorsunuz,
daha doğrusu, teşekkür ediyorsunuz diye Meclis
araştırması istensin. (CHP sıralarından
alkışlar)

MURTAZA ÖZKANLI (Aksaray) - CHP'liler yapar onu.

BİRGEN KELEŞ (Devamla) -Değerli arkadaşlarım,
biz, bunları istedik; ama, biz istiyoruz ki, bunları
hep birlikte isteyelim. Çünkü, bu Meclis çatısı
altında bulunan tüm milletvekillerinin görevi,
Türkiye Cumhuriyetinin onurunu korumak, Türkiye Cumhuriyetinin
temel ilkelerini korumaktır.

FİKRET KARABEKMEZ (Malatya) - Bugüne kadar olduğu
gibi(!)

BİRGEN KELEŞ (Devamla) - İnanıyoruz
ki, Türkiye Cumhuriyetinin temel ilkeleri korunduğu takdirde,
Atatürk ilke ve devrimlerine bağlı kalındığı
takdirde, bu ülkenin dış politikada da saygınlığı
artacak, eski düzeyine ulaşacaktır. (CHP sıralarından
alkışlar)

Sayın milletvekilleri, dış politika, kelimelerin,
nüansların, zamanlamanın fevkalade önem
taşıdığı bir uzmanlık alanıdır.
Bu nedenledir ki, başka ülkeler, bu dış
politikalarıyla ilgili olarak uzmanlaşmaya büyük
önem verirler ve diplomatlarını, çeşitli
konulara göre, belli ülkelerle olan ilişkilere
göre özel olarak yetiştirirler. Yine bu nedenledir
ki, Türkiye Cumhuriyetinde de iktidarlar, kendi siyasî
düşünceleri doğrultusunda kadrolaşmak
istedikleri zamanlarda bile Dışişleri Bakanlığını
bu işten uzak tutmuşlardır.

Dışişleri Bakanlığının
1996 yılı bütçesi, genel bütçenin
binde 57'si kadardır. 512 tane meslek elemanı, 471
tane destek elemanı, 361 tane koruma görevlisi vardır.
Sürekli azalan -1990 yılından sonra, bir yıl
dışında sürekli azalmıştır-
bütçesiyle bunlar yanında 2 157 sözleşmeli
personel bulundurmaktadır; ama, Dışişleri
temsilciliklerinde, başka bakanlıkların temsilcileri
de vardır ve sayıları hiç de küçümsenmeyecek
kadar çoktur; 481 tane meslek memuru, 157 tane de başka
bakanlık ve kuruluşların sözleşmeli
personeli vardır.

Şimdi, iletişim çağında, içinde
bulunduğumuz bu dönemde, bilgi edinmek için insanın
odasından bile çıkması gerekmiyor.
Acaba, başka bakanlık ve kuruluşlardan bu kadar
çok elemanın yurtdışı temsilciliklerinde
bulunmaları doğru mudur, gerekli midir veya bulunacaklarsa
ne kadar süreyle bulunmalıdır konusu, bence,
tartışmaya değer ve bu araştırma
çerçevesinde ele alınması gereken
bir konudur.

Başbakan ile Cumhurbaşkanınca yapılan
çok kalabalık seyahatlere katılan herkesin,
bu seyahatlerde bulunması gerekli midir konusu, yine, incelenmeye
değer bir konudur.

Üniversiteler dışında yapılan
dış görevlendirmeler gözden geçirilebilir;
ama, sayın milletvekilleri, Dışişlerinin
teşkilatı ve harcamalarıyla ilgili olarak
yapılacak araştırmalar ve getirilecek olan
öneriler hiçbir zaman onları görev yapamaz
noktaya getirmemelidir; çünkü, bugün, nasıl,
üniversitelerimizde asistan olmak bütün çekiciliğini
kaybetmişse, ne yazık ki, Dışişleri
mensubu olmak, meslek elemanı olmak da eski çekiciliğini
yitirmiş durumdadır.

Oysa, gerek üniversitelerde gerek Dışişleri
Bakanlığında en nitelikli ve en iyi eğitilmiş
insanlarımızın bulunması gerekir.
Bunların, buralarda severek görev yapması,
kendilerini en üst düzeyde geliştirebilmeleri
ve başka endişelerden uzak olarak kendilerini çalışmalarına
verebilmeleri için de her türlü olanak sağlanmalıdır.

Dışişleri Bakanlığının
yapısında gözden geçirmeye ihtiyaç
duyulan, başka bir iki nokta daha vardır. Bunlardan
bir tanesi şudur: Dışişleri, elemanlarını
ciddî sınavlar sonunda alır ve siyasî
iktidarlar tarafından da rahat bırakıldıkları
için, genellikle meslek elemanlarının nitelikleri
konusunda bir sorun yoktur; ama, ne kadar nitelikli olurlarsa
olsunlar, bu elemanlar, birkaç yıl, bir konuda veyahut
da bir ülkeyle ilişkilerde veya bir ülke grubuyla
olan ilişkilerde çalıştırılırlar;
ondan sonra da bir başka alana kaydırılırlar.
Tabiî, bu, birikimi, deneyimi sınırlayan,
kısıtlayan bir sonuç yaratmaktadır.
Başka ülkeler, bunu, çeşitli şekillerde
çözmüşlerdir. Bir kısmı,
belli konularda özel olarak yetiştirdikleri elemanları,
tekrar tekrar aynı ülkelerde görevlendirmektedirler.
Bir kısmı, değişik alanlarda görev
yapan, farklı ülkelere atanan diplomatlar yanında,
belli konularda, sürekli olarak merkezde kalan ve görev
yapan insanlar tutmaktadırlar.

Sanıyorum, özellikle, Avrupa Topluluğuyla olan
ilişkilerin geldiği bu aşamada, buna benzer bir
teşkilatlanmaya, Türkiye açısından
da bir ihtiyaç vardır; çünkü, Avrupa
Birliği ülkeleri, gümrük birliği söz
konusu olduğunda, çeşitli ülkelerle olan
ilişkilerini Avrupa Topluluğu Komisyonunun hazırladığı
raporlar ve öneriler doğrultusunda yürütmektedirler.
Avrupa Topluluğu Komisyonunda da, aynı insanlar, yıllarca
aynı görevlere bakmaktadırlar ve tabiî,
birikimin getirdiği bir avantaj olduğu gibi, olayların
geçmişini bilmenin, ayrıntılara hâkim
olmanın getirdiği bir üstünlük de olmaktadır.

Dışişlerinin yapısında gözden
geçirmeyi gerektiren bir başka nokta da, gönüllü
kuruluşlarla ilgilidir. Değerli arkadaşlarım,
dünyada çok sayıda gönüllü kuruluş,
her geçen gün, biraz daha etkili hale gelmektedir
ve çok önemli konularda, uluslararası toplantılar
düzenlenmektedir. Örneğin, dünyadaki kadın
toplantıları, sadece kadın haklarının
konuşulduğu, bunların nasıl geliştirileceğinin
tartışıldığı toplantılar
değildir. Uluslararası ne kadar önemli kadın
toplantısı varsa, bilin ki, hepsinde, katılanlar,
kendi ülkelerinin dış politikadaki görüşlerini
dile getirmekte, o görüşler doğrultusunda
dünya kamuoyunu oluşturmak için büyük
bir mücadele vermektedirler.

Türkiye, bu tür toplantılarda ya hiç temsil
edilmemekte ya çok eksik temsil edilmekte veyahut da tesadüfen
iyi temsil edilmektedir. Türkiye'nin olmadığı
her toplantıda, bu boşluğu, örneğin
Yunanistan çok istismar etmektedir. Bakın, geçen
yıl, Meclis tarafından yapılan bir görevlendirme
vardı; Bosna-Hersek ile ilgili Brüksel'de yapılan
bir toplantı, ertelendiği için, Meclisten, o
sırada -toplantı ertelendikten sonra- temsilci istendiği
için ve Türkiye Büyük Millet Meclisi, bu
isteğe reaksiyon gösterip gidecek olan arkadaşları
belirlediği için, Türkiye, Brüksel'de olan
toplantıda temsil edildi. Meclisten giden arkadaşlarımız
dışında, tesadüfen son dakikada karar
verip gelen tek bir dernek temsilcisi vardı. Oysa, toplantıya,
Yugoslavya'dan çok sayıda milletvekili ve üst
düzeyde bürokrat insan katılmıştı.
Türkiye, çok önem verdiği, çözmek
ve dünya kamuoyunun dikkatini çekmek için yıllarca
uğraştığı Bosna-Hersek gibi bir konuda
bu toplantıya katılmayarak, en azından, artık
çok ilgi duymuyor izlenimini verecekti.

Onun için, belki, yapılacak olan araştırma
sonunda geliştirilecek öneriler arasında bir
küçük ilaveyle yahut görevlendirmeyle, bu
konuların iyi izlenmesi ve gerekli önlemleri alarak,
Türkiye'nin buralarda temsil edilmesi de gerçekleştirilebilir.
Gerçi, resmî olmayan toplantılar, tabiî
ki, Dışişlerinin görevi değildir;
ama, Türkiye'de kadın derneklerinin veyahut da diğer
sivil toplum örgütlerinin bütçeleri çok
kısıtlı olduğu için, dışa
dönük faaliyetleri sınırlı olduğu
için, Türkiye'nin bunlardan uzak kalması da,
ülke yararına olan bir durum değildir.

Biz, Cumhuriyet Halk Partisi olarak, her türlü Meclis
araştırmasını sıcak karşılıyoruz;
çünkü, sorunlar, bütün açıklığıyla
ve çıplaklığıyla konuşulsun,
tartışılsın ve ancak, ondan sonra çözüm
önerileri geliştirilirse doğru olur diye düşünüyoruz;
ama, konuşmamın başında belirttiğim
çok önemli konular dururken, sadece ikinci derecede
önemli konularla uğraşılmasını
da yeterli bulmuyoruz.

Uygulanan dış politika konularıyla birlikte,
örgütlenme konuları ve dış ilişkilerin
yürütülme şekli de Meclis araştırmasına
konu olmalıdır diye düşünüyorum.

Bu araştırma önergesine olumlu oy vereceğimizi
söylüyor ve hepinize saygılar sunuyorum. (CHP
sıralarından alkışlar)

BAŞKAN - Teşekkür ederim Sayın Keleş.

ANAP Grubu adına Sayın Kâmran İnan;
buyurun efendim. (ANAP sıralarından alkışlar)

KÂMRAN İNAN (Bitlis) - Sayın Başkanım,
kürsüye çıkmışken, önerge
sahibi olarak da konuşabilir miyim?

BAŞKAN - Efendim, o konuda, size sonra yine söz vereceğim.

KÂMRAN İNAN (Bitlis) - Kürsüye çıkmışken,
bir defada kullanayım.

BAŞKAN - Usul öyle efendim. Önce gruplar geliyor...
Uygun görürseniz, en son siz konuşun...

KÂMRAN İNAN (Bitlis) - Biz, bunu, beraber yapalım.

BAŞKAN - Usul böyle... Sayın İnan, İçtüzük
böyle. Önce gruplar, sonra önerge sahibi konuşuyor.
Bugüne kadar uygulamamız böyle. (ANAP sıralarından
"süreyi birlikte kullansın" sesleri)

Efendim, olur mu yani?!. Uygulama böyle.

Size 10 dakika sonra söz vereyim mi efendim?

KÂMRAN İNAN (Bitlis) - İsterseniz, oya arz
edelim Sayın Başkan.

BAŞKAN - Efendim, oyla olmaz. İçtüzük
böyle Sayın İnan, İçtüzüğü
biz oyla değiştiremeyiz ki.

En son siz çıkın, uygun görürseniz.

MURAT BAŞESGİOĞLU (Kastamonu) - En son konuşsun
Sayın Başkan.

KÂMRAN İNAN (Bitlis) - Sayın Başkan,
bu Yüce Mecliste İçtüzüğü
yüz defadan fazla ihlal ettiğinizi bildiğimden dolayı
bunda ısrar ediyorum. Binaenaleyh, kusura bakmayın,
özür diliyorum Sayın Başkan

BAŞKAN - Efendim, uygulamamız böyle.

KÂMRAN İNAN (Bitlis) - Pekala efendim.

MEHMET KEÇECİLER (Konya) - Sayın Başkan,
bir bakan bile yok... Komisyon sıralarında da yok,
Bakanlar Kurulu sıralarında da yok.

BAŞKAN - Efendim, bakanımız buradaydı.

Sayın Bakan burada efendim... Bakın, bir bakanımız
burada efendim.

MEHMET KEÇECİLER (Konya) - Burada yerinde otursun.

BAŞKAN - Efendim, Genel Kurul salonunun her tarafı
aynı uzaklıkta ve aynı yakınlıktadır
Sayın Keçeciler; tamam mı... Sizden öğrenecek
de değiliz... Sayın Bakanı ben görüyorum
buradan. (DYP sıralarından alkışlar)

Buyurun efendim.

ANAP GRUBU ADINA KÂMRAN İNAN (Bitlis) - Sayın
Başkan, değerli milletvekilleri; huzurunuza getirdiğimiz
ve bir muhalefet hareketi olarak görülmemesi gereken,
tümüyle objektif bir durum tespitine yönelik ve
yılların birikimi olan bir hadisenin görüşülmesini
ve bir araştırmaya esas teşkil etmesini arzu
ve rica ettiğimiz önergeye verdikleri desteklerden dolayı,
Sayın Bakana teşekkürlerimi ve Cumhuriyet Halk
Partisi sayın sözcüsü Sayın Keleş'e
de teşekkür ve şükranlarımı
arz etmek isterim.

Mesele, aslında -tabiatıyla, dış teşkilatın
tümü bahis konusudur- sadece Dışişleri
Bakanlığı değil. Dışişleri
Bakanlığı, bilindiği gibi, azınlığa
düşmüş durumdadır ve dış
teşkilat olması itibariyle de iç denetimden,
çoğunlukla, maalesef uzak kalmaktadır ve bu,
benim içimde senelerin getirdiği bir birikim meselesidir
ve hadisesidir.

Türk bürokrasisi, Türkiye'yi boydan boya doldurup,
kat kat üstüne, bölge müdürlükleriyle,
üst bölge müdürlükleriyle, sosyal tesislerle
Anadolu'yu bürokrasiye boğduktan sonra, dışarıya
taşmaya başladı ve üstelik de, önüne
geçilmez bir baskı ve tazyikle her alanda, dış
memleketlere yayılmak... Yayılmanın bir maliyeti
var, giden şahısların şahsında
devletin bir görüntüsü meselesi var, bir de,
üretim, verimlilik hadisesi var.

Sayın Keleş'in elindeki rakamlar çok mütevazı.
Halen, devletin, dışarıda maaş ödediği
insan sayısı 10 261'dir. Bunlara ödenen ücret,
her ne kadar önergemizde 10 trilyonun üzerinde dedikse
de, yan masraflarıyla, bina ve bütünleyenleriyle
alırsanız 300 milyon dolar civarındadır
ki, Sayın Başbakanın gidip de Libya'dan 160
milyon dolar alması yerine, burada bir tasarrufa gidilse
bunlar sağlanır, temin edilir.

Şimdi, ne oluyor değerli milletvekilleri?.. Önümde
listesi var: 30 devlet kuruluşunun dışarıda
temsilcisi var. Bunların içinde, Sayıştay
denetimine tabi olmayan kuruluşlar, KİT'ler yok.
Bunlarla beraber alırsanız, sayıları
40'ı geçer. Birçok delegasyonumuzda, dış
temsilciliğimizde insanların oturacak yeri kalmadı.
Paris'te 11 tane Ticaret ve Hazine müşaviri var. Bazılarına,
sayın büyükelçiler "size yer ve iş
bulamıyorum; aybaşında gelin maaşınızı"
alın veya "gidin, hiç olmazsa, gelmişken
dil öğrenin" diyor.

OECD'de 25 üye memleket var, bunlar içerisinde fert
başına millî geliri en düşük
olan, maalesef, Türkiye'dir. Bunlar içerisinde daimî
delegeliğin personel sayısı Amerika ve Japonya
ile yarışan, yine Türkiye'dir. Aynı OECD
içerisinde Türkiye'ye yardım konsorsiyumu vardır.
Biz, devletin kalkındırılması için
oradan yüzde 12-15 faizle yardım alacağız;
ama, bunları, vasıtalı olarak dışarıda
tuttuğumuz, sözde görevli ve aslında devamlı
turist olan insanlara aktaracağız. Bakınız,
pek çok ticaret müşaviri gördüm, Benelüx'ün
ne demek olduğunu bilmeyen ticaret müşavirleri.

Sizi temin ederim, bugün dışarıda bulunan
bu 10 261 personelin yüzde 60'ı hiçbir hizmet
karşılığı değil ve daha acısını
size arz edeceğim; yüzde 80'inden fazlası, hizmetin
gerektirdiği ana şart olan yabancı dile sahip
değildir. Dışişleri Bakanlığımız
dışındaki dış personelimizin,
yabancı dili hakkıyla kullanabileceklerin sayısı
yüzde 5'i geçmiyor. Geçmiyor da ne yapıyor;
ne müzakere edildiğinin farkında olmadan, yüzlerce
milyon dolarlık projeyi müzakere ediyor. Siz, yabancıların
sizin hesabınıza düşünmesini bekleyemezsiniz.

Bugün, Cenevre Daimî Delegeliğinde 7 müşavir
var. Neden var?.. Ben orada büyükelçilik, daimî
delegelik yaptım... Halen, Cenevre'de katsayılar
yüksek, 1 inci derecede bir memur 10 bin dolar alır,
3 üncü derecede bir memur 8 bin dolar alır. Alır
da ne iş yapar; hiçbir iş yapmaz, size üzülerek
söyleyeyim. Ben büyükelçiyken, bir ticaret
müşaviri, bize rağmen geldi. Bana ilk söylediği
söz şuydu: "6 ay çalışmayacağım;
gidip dil öğreneceğim sonra gelip sizden iş
rica edeceğim." "Hiç bavulunuzu açmayın,
devletin böyle bir şeye tahammülü yoktur.
Ankara'ya geri gidersiniz" dedim ve gönderdik.

Bir başka acı manzaramız var. Devletin dışarıda
temsil vahdeti esastır. Bizdeki çokbaşlılığı
hiçbir yabancı memlekette göremezsiniz. Büyükelçilerin
otoritesini tanımazlar; direkt muhabere etmeye çalışırlar.
Bulundukları memleketlerle, kendi yetkilerini de aşarak,
direkt müzakerelerde bulunmaktadırlar. Tabiî,
birbirinden habersiz yapılan bu müzakereler, o memleket
tarafından kullanılmaktadır.

Washington'da 3 temsilciliğimiz var; askerî temsil heyeti
var, ekonomik temsil heyeti var, büyükelçilik
var. Bunların çoğu, çok defa, Amerikan
makamlarıyla, birbirleriyle irtibatlı olmadan görüşme
yaparlar, birbirine zıt beyanlarda bulunurlar ve bunun
faturasını Türk Devleti öder.

Değerli milletvekilleri, ticaret müşavirleri var.
Bu müessese nereden kalmadır; devlet ticaretinin hâkim
olduğu dönemlerden kalmadır. Bugün, serbest
ticaret vardır, ticaret müşavirinin, artık,
manası kalmamıştır. Belki, hâlâ,
sosyalist olan ve devlet ticareti yürüten iki-üç
memlekette vardır, onun dışında hiçbir
fonksiyonu yoktur.

Öğrenci müfettişi... Ben, dışarıda
öğrenciyken müfettiş olarak vardı.
Neden vardı; o zamanki rejimler icabı, dışarıda
bulunan öğrencileri rejim bakımından takip
etmek için. Bugün, bunlar kalktı. Bugün,
dışarıdaki öğrencilerin bütün
işlerini Türkiye'nin sayısız başkonsoloslukları
görebilir; ama, halen 46 tane eğitim müşaviri
var.

Kültür müşavirleri...Bir defa, bir büyükelçiliğin
mevcudiyet sebebi, Türk kültürünü temsil
etmektir. Bütün personeliyle, bütün hedefi
odur. Ayrıca, kültür müşaviri, eğitim
müşavirinin yanı başında... Bunu,
teklif eden sayın bakana, vaktiyle söyledim. Şimdi,
yine bakandır ve "siz haklıydınız"
diye itiraf ettiler. Dedim ki, "insaf buyurun sayın
bakanım...Ne yapmak istiyorsunuz?" "Efendim,
Sidney'e, bilmem nereye Türk kültürünü
götüreceğim..." "Peki, siz, Anadolu'nun
şu, şu, şu köşelerine götürdünüz
mü?..Evvela bir oraya götürseniz... Ondan sonra,
avuç dolusu ve dil bilmeyen insanı, sadece Türkçeyle
dışarıya gönderiyorsunuz...Bu mümkün
değil; bunu yapmayın"

Turizm müşavirleri...Bugün, devletin turizmde
rolü sıfırdır ve Sayın Turizm
Bakanının çok saygıyla karşıladığım
bir beyanı oldu: "Bu Bakanlığı lağvetmek
lazım" diyor. Doğrudur. Hanginiz bir dış
seyahati düşündüğünüzde, bir
turizm müşavirini ararsınız?.. Seyahat
acentesini ararsınız. Bugün, 40'ı aşkın
turizm müşavirine yılda sarf edilen 10 milyon
doların 3 milyon dolarını, ciddî bir
seyahat acentesine, devleti tanıtma vasıtası
olarak kullanırsanız, bundan 10 misli daha iyi yaparsınız.

Ben bir ara Belçika'da iken, bir Belçikalı
dostum geldi dedi ki: "Buradaki turizm bürosunu kapatırsanız,
daha çok turist gelir." Merak ettim; neden dedim;
gittim vitrinine baktım, vitrini, altı aydan beri
yıkanmamış, içeriyi görmeniz mümkün
değil.

Zürih'te 6 ticaret müşaviri var, her geçtiğimde
merak eder giderim, her defasında kapalıdır.
Singapur'da, turim müşavirliğini zorlamayla açtılar.
Tetkik ettim, neden acaba; Singapurlular bize turizme mi geliyor?..
2,5 milyonluk, dünyanın en çalışkan,
gayretli toplumu_ Hayır, sebebi şu: Singapur Havayollarının
Singapur-İstanbul-Glasgow seferiyle İstanbul'dan
transit geçen insanlar turist olarak gösterilmiş,
Türkiye'ye turist olarak gelmiş_ Binaenaleyh, bir turizm
müşaviri_ Turizm müşavirinin yanında,
müşavir_ Müşavir_ Müşavir_ Hatta,
o derece ki -bunu biraz daha abartarak, biraz da karikatürize
ederek- bizim, bir tek basketbol müşavirlikleri eksik
kaldı.

Dünyanın hiçbir büyükelçiliğinde,
maliye müşaviri, yanı başında ticaret
müşaviri, yanı başında hazine müşaviri
ve bazı yerlerde -teşkilat kanunundan kaldırmamıza
rağmen- Devlet Planlama Teşkilatının yıllık
bütçeler içerisinde gizli kadroyla göndermeleri_
Ki, demin arz ettiğim 10 261 kişi, kanunen öngörülmüş
984 kadrosu bulunmasına rağmen, kadro dışı
yapılan tayinlerdir.

Şimdi, bu nasıl olur?!.. Bunun bir disipline alınması
lazımdır, bu, tahammül edilmez, önüne
geçilmez dış akına karşı,
birçok büyükelçiliğimizde, daimî
delegeliğimizde, insan oturtacak yer bulamıyorsunuz.

Bugün, Avrupa Birliği nezdindeki ortak üyelik statümüze
rağmen, delegasyonumuzdaki personel sayısı,
tam üye memleketler sayısından fazladır.
Eğer, bunlar, gittikleri zaman dil öğrenebilse, bir
eğitim ve kültür geliştirebilse, bir kazançtır
derim. Minimum, marjinal bir kazanç... Maliyeti çok
yüksek; ama, inanın, o da olmuyor. Ne oluyor; oradaki
çalışan arkadaşların ayağına
bağ olunuyor.

Bir büyükelçilik düşünün,
içinde genç bir diplomat var; ikinci kâtip,
başkâtip; 6 ncı, 7 nci dereceden ve gece gündüz
çalışır; yanı başındaki
masada 3 üncü derece, 2 nci derece, hazine ve ticaret
müşaviri oturuyor, hiçbir iş yapmıyor.
O alıyor 8 bin dolar, genç memur alıyor 5
bin dolar. Bu gençte çalışma şevki
kalır mı?.. Bu mümkün müdür?..
Bunların bir disipline alınması lazımdır.
İnanın, bunların diplomatik pasaportları
ve toplantılarda sergiledikleri manzarayı gördüğünüzde,
devletin görüntüsü bakımından
ıstırap duyuyorsunuz.

NATO Daimî Delegeliğimizde, maliye müşaviri
olarak gönderilen arkadaş, sekreteryaya Türkçe
mektup yazıyor ve sekreterya bize soruyor "bu nedir"
diyor. Bunlar mümkün değil. Bütçe Komisyonuna
katılıyor... NATO'nun iki dili var; İngilizce
ve Fransızca. NATO'nun Bütçe Komisyonunda Türkçe
konuşmak!.. Bunlarla ne oluyor; devletin dışarıda
menfaatı mı muhafaza ediliyor; hayır, tahrip
oluyor ve eğer, bugün, Türkiye, dış
ilişkilerinde, bilhassa ekonomik ilişkilerinde son
derece büyük zararlara uğruyorsa; bu, bu şekilde
dışarıdaki temsilinin neticesidir. Ayrıca,
dış politikayla ekonomik politikayı, ticarî
politikayı ayıramazsınız, hatta büyük
ekonomik projeleri dış politikanızın
aracı olarak kullanmanız lazım bir nevi baskı
unsuru olarak. O büyük projeyi, 300 milyon-500 milyon
dolarlık projeyi verdiğinizde, bunun, bir nevi siyasî
karşılığını isteyeceksiniz.
Biz, bunu, iki defa yapabildik; onun dışında
yapamadık.

Bir; İsveç'in İstanbul metro ihalesine girmesinde,
İsveç parlamenterlerinin ve hükümetinin
her yerde Türkiye'ye yaptığı hücumlar
karşısında, ihaleye sokmadık ve İsveç
bunu anladı; ondan sonra gelişmeler değişti.

İkincisi; İspanyolların meşhur 630
milyon dolarlık CASA uçakları projesinde,
İspanyol milletvekilleri Strasbourg'da başımızda
her gün böyle ağır ithamlarla... İspanyonlara
dedik ki, "ikisi beraber gitmez. Ya milletvekilleriniz efendice
davranır, bu projeyi ciddî müzakere ederiz yahut
da projenizi kaldırın" Bunu anladı.
Sayın eski Başbakan Gonzales, heyetini iki-üç
defa Strasbourg'a göndermedi. "Gidip, Türklerle
başımı belaya sokuyorsunuz" dedi ve sonunda
da proje gerçekleşti; ama, bu ikisiyle kaldı.
Gerisi?.. Hazineye gittiğiniz zaman bir başka devletin
imparatorluğu... Dışişleriyle âdeta
savaş halinde; şimdi, bir de ayrıldılar;
ticaret... İnanın, ben, 1980'de ısrar ettim.
Bu işin çok senelerdir takipçisiyim. İdareye
dedim ki "ticaret müşavirlerinizin yüzde
80'i dil bilmiyor; bunun üzerine gidin" Bir imtihana
tabi tuttu o zamanki idare, zorlamayla ve bunların 30'unun
dil bilmediği, binaenaleyh, iç ticarete nakledilmesi
gerektiği tespit edildi; ama, o 30'unun hepsi senelerce dışarıda
çeşitli postlarda bulunmuş, sözümona
hizmet vermiştir. Bunlar yazıktır. Bugün,
yabancı memleketlerin Ankara'daki temsilciliklerine bakın;
onların -çoğunuzu ziyaret ediyorlar- meselelere
hâkimiyeti, birlikte hareket etmeleri... Bir de gidin, dışarıda
bizim sergilediğimiz manzaraya bakın... Cenevre daimi
delegeliği, bugün, oradaki 113 memleket daimi delegeliğinin
en kalabalığı.

Peki, bunlar içerisinde bizim Dışişleri
Bakanlığı günahsız mı; hayır,
çok büyük günahı var. Dışişleri
Bakanlığı dışarıda, hiç
lüzum olmayan yerlerde misyonlar açtı. Montreal'de
Kanada'nın Sivil Havacılık Teşkilatı
var. Bunun nezdinde, bizim Ottawa'da görevli bir genç
memurumuz, büroyla idare ediyordu. Bakanlık ısrar
etti, büyükelçilik, daimi delegelik... Oraya
ilk gönderilen büyükelçi arkadaşımız,
birkaç ay sonra merkeze "bu işte yanlışlık
var; burada, büyükelçilik iş yoktur, beni
geri alın" dedi; o alındı; fakat, daimi
delegelik devam ediyor. Niye ediyor; yorulmuş, yaşlanmış
arkadaşlarımıza dinlenme postu. Üç
güvenlik görevlisi, Mersedes-500, üç katlı
ikametgâh, kavas, bilmem ne, bilmem ne... Senede.1,5 milyon
dolar masraf... Bunu, size söylerken içimdeki acı
ne; Bitlis'te tamirinin bitmesi ve bu sene açılması
gereken anadolu lisesine 15 milyar lira bulmak için çırpınıyoruz,
çırpınıyoruz.

Son olarak, Roma'da, Dünya Gıda ve Tarım Teşkilatı
nezdinde, zorlamayla, daimî delegelik, büyükelçilik...
Niye; çünkü, bir arkadaşımızı
Avustralya'ya tayin ettiler; beğenmedi, uzak dedi. Ee, bunu,
Avrupa'ya tayin etmek lazım; sunî olarak bunu ihdas
ettiler. Ben, Roma'da genç bir diplomatken, büyükelçilikteki
işime ilaveten oraya bakardım; haftada bir saatten
fazla işi yok. Bunun kuruluş masrafı, eğer
kirayla olursa -ikametgâh ve büro- 1 milyon dolardır
ilk adım; eğer, satın alma olursa, 5 ilâ
10 milyon dolardır. Ve Türkiye'nin gerçekleri...

Aynı hadiseyi Cenevre'de yaptılar. Ben, orada da
görev yaptım. Eski GATT Teşkilatı, Uruguay
Raund'dan sonra, Dünya Ticaret Teşkilatı haline
getirildi; Dışişleri Bakanlığı,
bunu derhal yakaladı. Bir post... Neden; 8 ilâ 10
bin dolar maaş... Bir müşavirler ordusu... Hatta,
Hükümetin, Sayın Başbakanın "gitmesinler"
demesine rağmen, fiilen gitti. Cenevre, Roma'dan iki misli
pahalıdır. Onun da açılış
masrafı, başlangıçta 2 milyon dolar,
satın alma olursa 10 milyon dolardır. Ee, peki,
bu memleket, bu kadar zengin mi?!.

Amerika Birleşik Devletleri, geçen sene, trilyon
dolarlık bütçesinde 12 milyon dolar tasarruf
yapmak için, 19 dış temsilciliğini kapattı.
Bunlar içerisinde İzmir Başkonsolosluğu
dahil; ki, İzmir'de NATO karargâhı var.

Bir başka daimî delegeliğimiz var Viyana'da. Birleşmiş
Milletlerin iki kuruluşu var; birisi Sınai Kalkınma,
birisi Sosyal İşler. Senelerce, büyükelçilikten
bir memurun, büyükelçinin takip ettiği, yine
şahıs için açıldı. Daimî
delegelik altı memleketin var; yani, bu vaziyette, Türkiye,
dünyanın altı zengin memleketinden birisi.
İnsaf buyurun efendim!..

Şanghay'da başkonsolosluk kuruyorlar... Kaç
Türk var Şanghay'da?.. Napoli'de, vaktiyle deniz seferleri
olduğunda, başkonsolosluk kurulmuş; doğrudur;
bugün, hiçbir Türk yok. Napoli askerî karargahındaki
personelimizin hepsi diplomatik pasaport sahibidir; dolayısıyla,
Roma'ya tabidir, büyükelçiliğe; çünkü,
başkonsolosluklar diplomatik pasaporta bakmaz. Senede 750
bin, 1 milyon dolar... Neden?.. Bir arkadaşımıza
post olsun... Bunları önlemek lazımdır.

Bu Parlamento... Parlamentolar niye kurulmuştur: İlk,
Fransa'da "etats généraux" ismi altında
parlamentonun kuruluşu, vatandaştan verginin alınması
ve bunun harcama yerlerinin kontrolü içindir. Amerika
Birleşik Devletleri Kongresi, 5 milyon doların, 1
milyon doların hesabını sorar. Bizde milyonlar
ve milyonlar bahis konusudur ve bunun üstesinden gelinemiyor.
Üzülerek arz edeyim, siyasî iktidarlar henüz
bunu kontrol altına alabilmiş değildir. Yalnız
bununla mı; hayır. Bizim bakanlıklarımız,
idaremiz enteresan formüller bulmuş, "görgü
ve bilgi" ismi altında, yıllık bütçelerine
para koyuyorlar, sanki, burası Hotanto Cumhuriyetiymiş
gibi ve 6 ayla 2 yıl arasında, senede 300 ilâ
350 insan gider. Bunlarla ilgili bir iki kararnameyi durdurttum,
imzalamadım; kıyametler koptu; sonra da gelip denilmez
mi, efendim, hepsi zaten gittiler... Bu, devlet sistemiyle bağdaşmaz
efendim. Bunun devlet sistemiyle... Nereye gidiyorlar? Gidip,
dışarıda, devlet sırtından,
dövizle devamlı turizm yapıyorlar.

Şimdi, benim Bitlisimdeki tapu memurunun günahı
var mı?.. O gidemiyor... Anadolu'nun en ücra köşesinde...
Ama, Ankara'da görev yapanlar, böyle, devleti haraca
bağlamışlar, dışarıya taşmak
ve dayanılmaz bir iştahla... Neden?.. Döviz...
Katsayı... Bizim, dışarıdaki memurlarımız,
içerideki memurlarımızın -1 milyon
800 binin- binde 4'ü; ama, aldıkları ücretler,
içeridekinin binde 44'ü; 11 misli daha fazla. Bunların
üzerine eğilmek lazımdır. Parlamentonun
hakiki görevi bu.

Ben de dış teşkilatın çok iyi
işlemesini, teşkilatlanmasını isterim;
ama, düşünün değerli milletvekilleri,
bugün, Avrupa'nın bir ucundan öteki ucuna kadar,
her gün, bazı çevrelerin tahrik ve teşvikiyle,
Türk Devleti dövülmüyor mu?

(Mikrofon otomatik cihaz tarafından kapatıldı)

BAŞKAN - Sayın İnan, size eksüre veriyorum
efendim.

KAMRAN İNAN (Devamla) - Lütfedin.

Peki, buna karşı, yabancı televizyonlarda
çıkıp da devleti savunanı hiç
gördünüz mü?.. Buna karşı, basında
makale yazan, itiraz eden, Türkiye'nin kavgasını
veren gördünüz mü? İnsaf buyurun efendim.

Birçok defa, buradaki yabancı televizyonları
açtığımda -Fransız televizyonunu,
İngiliz, Amerikan- çeşitli memleketlerin büyükelçileri
-bunların başında da İsrail, hatta
son olarak Bosna'nın büyükelçileri- çıkar,
cevap hakkı; memleketlerinin millî davalarını
teşhir eder, savunur, kavgasını verir. Size
daha üzücüsünü söyleyeyim: Cenevre'de
görevliyken, İsviçre'nin Fransızca televizyonlarına
çıkar devleti savunurdum. Bern'deki arkadaşımız
rahatsız oldu ve beni bakana mektupla şikâyet
etti; efendim televizyona çıkıyor... Düşünün
yani zihniyeti!.. Devleti savunmak veya fazla çalışmak
bile bir nevî suç. Bunlara eğilmek lazımdır.

Hiçbir birim, devlet içerisinde murakabe dışı
olmamalıdır, olmaması gerekir. Bütün
bu israf niye yapılıyor, kimin sırtından?..

Şimdi "Dışişleri ödeneği
az" dediler. Bakınız, ödeneği az olan
bir bakanlık; Mercedes-500!.. Her tanesi 428 bin Alman
Markına -ben dışarıda bindim bir tanesine,
şoför kullanmasını bile bilmiyor zavallı-
bir o kadar da, 325 bin marka jeep. 55 milyon Alman Markı...
Bugün, dünyanın hiçbir memleketinin büyükelçisinin
altında Mercedes-500 yoktur. Bu Mercedes-500'e binen arkadaşımız,
demin arz ettiğim televizyon ekranlarında, kamuoyunda,
üniversitelerde, kollarını sıvayıp
da devletin kavgasını verse amenna; ama, bu da yok.
Peki kimin sırtından oluyor bu?..

Bu sene bile, ders yılı başında ilkokula
gitme imkânını bulamayan 1 milyon çocuk;
okul yokluğundan, sınıf yokluğundan, öğretmen
yokluğundan... 20 bin köyünüzde içme
suyu yok. 1996 yılında Türkiye enerji üretiminin
yüzde 8'i tezek üretim kaynaklıdır. Çadırlarda
yaşayan insanlarınız, ahırlarda yaşayan
insanlarınız... Van'ın etrafındaki,
Diyarbakır'ın etrafındaki hallere bakın.
Yolların kralı olan merkeplerin haline bakın,
Mercedes - 500'lere... Bunu yapmaya hakkımız var
mı? Buna bigâne kalabilir mi bu Meclis?.. Bu araştırma
önergesinin asıl amacı budur. Hiç kimseye
karşı değil; ama, devlet ve millet içindir.
Yani, bu dışarıya taşmaları bir
yerde durdurmak lazım.

Düşünebiliyor musunuz, Gençlik ve Spor
Genel Müdürlüğünün Teşkilat
Kanunundaki hüküm aynen şöyle "iç
ve dış teşkilattan oluşur." Demin
söylediğimi yapacaklar; yani, basketbol müşaviri
gönderecekler. Bunların bir disipline alınması
lazımdır; yani Hükümet dediğiniz,
Parlamento dediğiniz budur; vazifemiz budur.

Bu masraf ve israf karşısında, doğrusu,
eğer seyirci kalmaya devam edersek, o zaman, bize milletin
vekili demeleri biraz garip olur. Milletin vekili, milletin hakkını
korur; çadırlarda yaşayan, ahırda yaşayan,
çöplükte ekmek arayan insanların hakkını
korumak demektir.

Aslında, Dışişlerinde bu kadar aşırı,
55 milyon mark harcamayı yapan, Cenevre'de 6 milyon İsviçre
Frank'ına yüz yıllık bir binayı
alıp da 100 bin frank da harcayan ve buna içi acımayan
arkadaşları Ağrı'ya, Hakkâri'ye
vali yapmak lazım. Türkiye'nin gerçekleriyle
bir araya getirmek lazımdır. Kimin sırtından
bu lüks yapılıyor, yaşanıyor?..

Devletin -Sayın Bakan beni bağışlasınlar-
yalnız dışarıda değil, içeride
de israfına bir kontrol getirmek lazım. Kaynağı
dışarıda aramayın efendim. Yani ziyaretlerle
Türk Devletini bütün tarihiyle -ki, 10 dakikalık
hakkımda oraya geleceğim- bir yerlere indirip de, ondan
sonra kaynak aramaya gitmeyin, eğer içeride israfı
durdurursanız, devleti ciddiyete getirirseniz, trilyon
liralık servis arabaları, içinde çocukları
okullara götüren Mercedesleri, büyük arabaları,
bunları hizaya getirirseniz; Türkiye zengin devlettir,
büyük devlettir; ama, Türkiye kadar israfı
bulunan başka hiçbir devlet bulamazsınız.

Beyaz Sarayın müşaviri askerî uçakla
bir yere gitti diye, idare, resmî değil diye kendisinden
paranın ödenmesini istedi. Alman Ulaştırma
Bakanı evini taşıyor, devletin vasıtalarını
kullanıyor -herhalde biraz bizim atmosferimizden etkilenmiş-
altı ay sonra fatura gidiyor "ev taşıma
ücretiniz şu kadardır, ödemeniz lazım"
ve ödüyor. Alman Sayıştayı dışarıya
yapılan bütün seyahatlerin maksadına uygun
olup olmadığını kontrol eder. İnanın,
çok acıdır, dışarıda
yapılan konferanslarda en kalabalık heyetler Türk
heyetleridir ve bazen 15-20 kişi... Peki, içinde
konuşan var mı; o da yok. 18 kişiyle Dünya
Çalışma Teşkilatı Konferansına
katılırlar. İçerisinde bulundum dört
sene boyu. Bu araştırma komisyonu eğer oylarınızla
kurulursa, bunları tespit etmemiz ve Sayın Hükümete
destek olarak bunlara çare bulmamız lazımdır.
Bu halin devamı Türkiye'yi yıpratır.

Hiç dil bilmeyen bir müşavir eğer milyon
dolarlık bir projeyi müzakere için masaya oturursa,
karşı tarafın bunu istismar etmesini ve kullanmasını
yadırgamayın; başkası sizin için
düşünmez, sizin menfaatlarınızın
savunucusu olmaz.

Burada, elimde çok daha uzun doneler var, teker teker hangi
bakanlığın, kuruluşun, dışarıda
ne kadar insanının bulunduğu... Bunlar ıstırap
vericidir.

Düşünebiliyor musunuz, 984 kadroya mukabil 10
261... Kadro ihtiyacını bile duymuyor. Devlet Planlama
Teşkilat Kanunundan bizim zamanımızda ve benim
ricamla kaldırıldığı halde yıllık
bütçelere gizli fasıl koyarak... Bugün
Sayıştay bile takip edemez oluyor; çünkü,
fasıllar içerisinde gizliyorlar; bu, devletin usullerinin
yıkılmasıdır. Demokratik bir memlekette,
murakebenin, parlamentonun hâkim olması gereken bir
ortamda bunları yapmaya hakkınız yoktur efendim
ve bir de mahalli personel olarak, maalesef, tamamıyla
siyasî tayin ve himayeli.

Enformasyon müşavirleri var; dil bilmezler, enformasyonu
nasıl edinirler?.. Ve üstelik de faksın bulunduğu,
İnternet'in bulunduğu ve her türlü komünikasyon
imkânlarının bulunduğu bir dönemde
bana söyler mısınız enformasyon müşaviri
gidip de dışarıda ne yapacak; hiçbir
şey yapmıyor, sadece sefarette oturuyor, sabah geliyor
akşam gidiyor zamanını doldurup. Sonra nereden
gidiyor bu; suyu bulunmayan 20 bin Anadolu köyünden...

(Mikrofon otomatik cihaz tarafından kapatıldı)

BAŞKAN - Sayın İnan, tekrar süre vereyim
mi efendim?

KÂMRAN İNAN (Devamla) - Hayır vermeyin de,
son 10 dakikamı kullanayım...

BAŞKAN - Ben size epey zaman verdim, isterseniz Grup sürenizi
5 dakika daha uzatayım.

KÂMRAN İNAN (Devamla) - Lütufkârsınız;
belki ötekiler kadar...

BAŞKAN - Peki efendim. Efendim, bitti süreniz o zaman.
Size çok fazla süre verdim.

KÂMRAN İNAN (Devamla) - Hayır "vereyim"
dediğiniz için...

BAŞKAN - Siz, şimdi 10 dakikanızı kullanacaksınız
değil mi efendim? Daha sonra 10 dakikanızı kullanacaksınız?..

KÂMRAN İNAN (Devamla) - Sayın Başkan
biraz müsamaha ederseniz...

BAŞKAN - Ben, size zaten çok müsamaha ettim;
yine eksüre veriyorum efendim.

Buyurun.

KÂMRAN İNAN (Devamla) - Minnettarım.

Değerli milletvekilleri, bu faslı burada bırakıp,
sizin, kabulü istikametindeki oylarınızı
rica edeceğim; fakat, bu kürsüye çıkmışken
ve dış teşkilat konuşulurken, televizyonun
başındaki insanlar, haklı olarak, bugün,
Türk kamuoyunu ve gündemini birinci derecede işgal
eden gelişmeler hakkında söz etmememizi yadırgarlar.
Bundan dolayı, izninizle, o, biraz da hissî çerçeveye
doğru giren konular hakkında, belki Hükümete
de yardımcı olur diye, birkaç görüşümü
arz edeyim.

Bir defa, başında şunu belirtmek lazımdır
ki, bu gibi yanlışlıklar veya meydana gelen
olaylardan siyasî prim almayı düşünen
bir parti değiliz ve düşünen bir parti de
yoktur. Binaenaleyh, bunu katiyen akla getirmemek lazım.
Bu gibi teşebbüslerde de -gensoru, genel görüşme
önergeleri verildi- maksat, Sayın Hükümeti
yıpratmak değil. Hamtolsun, bu konuda Hükümetin
bize ihtiyacı da yok, kendisi, gayet maharetle bunu götürüyor;
bunu da üzülerek arz edeyim. (ANAP, DSP ve CHP sıralarından
alkışlar)

Maksat nedir? Bu gibi bazı yanlışlıklar
-bilinçli veya bilinçsiz, tecrübeli veya tecrübesiz-
Hükümete zarar verme boyutlarını aşarak,
millete ve sisteme, millî menfaatlara zarar verme noktasına
geldiğinde susarsanız, sorumluluğa katılmış
olursunuz ve ondan dolayı, bazı noktaların
altını çizmek istiyorum.

Değerli milletvekilleri, birinci söylemek istediğim
-bugün güvenoyu alma itibariyle Sayın Hükümetin
tam üçüncü ayı doluyor, 8 Temmuzdaydı-
üç aylık bir sayın hükümetin,
önünde bu derece mühim ve öncelikli iç
meseleleri bulunan bir sayın hükümetin sayın
başbakanı uzun iki tane dış seyahat
yapmaz. Bu, dünyada görülmemiştir.

İkincisi, yeni sayın başbakanlar, ziyaret
kabul eder, ziyarete gitmez. Kaldı ki, eğer, o sayın
başbakan, Türkiye Cumhuriyeti Sayın Başbakanı,
büyük bir tarihi olan ve büyük bir güç
olan bir devletin Sayın Başbakanıysa, yapacağı
ziyaretlerde iki üç defa davet alır, inceler
ve ondan sonra kararını verir. Kaldı ki,
bir sayın başbakanın ziyareti, devlet hayatında
mühim bir hadisedir; milletlerarası ilişkilerde
mühimdir, altı aylık bir çalışma
ve altyapı hazırlanmasını gerektirir.
Öyle sümmettedarik "geliyorum" demek rahatsız
edici olur.

Mısır seyahati, Mısır yönetiminin,
üç saat Sayın Başbakanı meydanda
bıraktığı anda kesilmeliydi... Mısır
beni nasıl bekletir?!.

Şimdi, bakınız, bu yöreler, Mısır
olsun Libya olsun bize yabancı yöreler değildir.
Bunu biliyoruz. Bugün, Kahire'nin ortasındaki Kavalalı
Mehmet Ali Paşa heykelinin dibindeki yazıları
benden iyi bilmeniz lazımdır.

Binaenaleyh, benim tarihime dil uzatıyor Libya Devlet Başkanı.
Kendisinin üç günlük tarihi olup olmadığı
şüpheli bir zat, benim bin yıllık tarihime
nasıl dil uzatabilir?!. (ANAP, DSP ve CHP sıralarından
alkışlar)

Değerli milletvekilleri, Sayın Başbakan muhalefetteyken,
hükümetlerin Batı dünyası ile ilişkilerinde,
bizim tarihimiz ve büyüklüğümüzle
uyumlu olmayacak şekilde veya uyumlu şekilde hassasiyet
göstermediğinden, çok defa haklı olarak
şikâyet ederdi. Peki bugün, aynı şikâyeti
bizim tekrar etmeye hakkımız yok mudur? Yani, bütün
Akdeniz'e hükmeden ve dörtyüz yıl Libya'da
bulunan koca bir imparatorluğun Sayın Başbakanı
Libya'ya gidecek, misafir olacak ve ev sahibi de, kendilerine,
kendi şahsına ve onun şahsında Türk
Devlet ve Milletine bu saygısızlık ve hakarette
bulunacak... Ki, bunun en bariz ifadesini de saygı duyduğum
ve tutumunu da takdirle takip ettiğim, sağduyu sahibi
Sayın Gül yapmıştır "deli
saçması, çılgınlık"
diye. Bunlara dikkat etmek lazımdır.

Değerli milletvekilleri, 1716'da Paris'e giden ilk devamlı
Türkiye Büyükelçisi Yirmisekiz Çelebi
Mehmet Efendi, vardıktan sonra Fransız idaresine
diyor ki "Beni saraydaki törenlere davet edecekseniz,
bilin ki yalnız kralın yanında otururum.
Zira, ben Babıali'nin sefiriyim." Ve yine Fransa'ya
giden bir Türk büyükelçisi, kralın
huzuruna çıkarken kapının eşiği
dar geliyor, eğilmesi gerekiyor, eğilmemek için
sırtını dönerek içeriye giriyor
"çünkü, ben Babıali büyükelçisiyim"
diyor.

O devletin tarihiyle gelen bir milletiz ve bugün de sizi
temin ederim, eğer hükümetler yeterince kudretini
ortaya koyabilse, dünyanın önde gelen büyük
bir gücü arasındayız. Bu gücün
sahibi Sayın Başbakanlar ve sayın bakanların
dışarıda sergiledikleri manzaralar, bekletilmeler
randevular ve ondan sonra son seyahat...

(Mikrofon otomatik cihaz tarafından kapatıldı)

BAŞKAN - Sayın İnan, size bir ek süre
daha veriyorum; lütfen bitirin.

KÂMRAN İNAN (Devamla) - Bitiriyorum efendim.

Hayatta, zarurî ve şart olanlar yapılır.
Zaruret, bugün Türkiye'dedir. Ben genişlemeden
yanayım. Ben, Türk diplomasi coğrafyasının,
Kuzey Amerika ve Avrupa'yla sınırlanmasına
karşıyım. Ben, Türkiye'nin, millî
menfaatları gerektirdiği zaman "hayır"
demesini bilmesi gerektiğini bilen ve bu konuda bir de kitap
yazmış bir insanım; ama, bütün mesele
şudur: Dünyadaki en küçük devletle
olan ilişkileriniz, bütün devletlerle olan ilişkilerinizin
bir fonksiyonudur, bunları izole edemezsiniz. Şu
memlekete gittiğiniz zaman dünyada, ilişkileriniz
bulunan 180 memleket, şu veya bu şekilde ilgilenir.

Binaenaleyh, evet, hareketimde hürüm; ama, hareketimi
sınırlayan yine millî menfaatlardır
ve bir de, kabul buyurun ki, içinde bulunduğumuz milletlerarası
kuruluşlar -NATO'suyla, Avrupa Birliğiyle, gümrük
birliğiyle, Avrupa Konseyiyle- veya ikili anlaşmalar,
çok defa, sizin millî iradeniz ve hareket serbestinize
sınırlamalar getirir; bu kaçınılmazdır;
bütün memleketler için böyledir. Onu yok
telakki ederek yürüdüğünüz zaman
ters düşersiniz.

Şimdi, Libya bakımından asıl üzerinde
durulması gereken bir husus var: Libya, Amerika'nın
veya Batı'nın koyduğu değil, Birleşmiş
Milletlerin koyduğu bir ambargo altındadır.
Ben, Birleşmiş Milletler üyesiyim -aynen Irak
gibi- buraya uymaya mecburum; bu, bir nevi, milletlerarası
hukukun gereğidir. "Bu haksız" diyebilirim;
ama, haksızlığın mücadelesini, gider,
Birleşmiş Milletlerde veririm; Irak için verdiğim
gibi; yoksa "bu haksızdır, ben bunu dinlemem,
giderim" dediğiniz zaman, dünyanın geri kalanını
karşınıza almış olursunuz; sonra,
üzülürsünüz, rahatsız olursunuz.

Biz, içinden, yaşayarak geldik. 1974 Kıbrıs
harekâtından sonra, Batı, çok rahatsız
oldu ve kendi medeniyetinin mensubu bir kitle insana karşı
harekât yaptığımızdan dolayı,
bizi, gizli ekonomik ambargo altına aldı. Türkiye,
büyük sıkıntılar çekti.
Ben, o zaman, bir ara, Sayın Başbakanın, başbakan
yardımcısı olarak bulunduğu bir hükümette
bulundum. Enerji temini için günde 500 bin dolar bulamıyorduk
ve ben, aynı sıkıntılarla, Bağdat'a
gittim; birikmiş olan 150 milyon dolar borcumuzun tecili
ve boru hattının kesilmemesi...

Vesilesi gelmişken, burada, bir hatıramı Yüce
Meclise nakledeyim Sayın Başkanın müsamahalarını
fazla istismar etmeden.

Beni, Hükümetin talebi ve kararıyla... Yoksa,
şahsen bana verilmiş en büyük cezadır.
Osmanlı İmparatorluğunun külleri üzerinde
bitmiş büyük bir cumhuriyetin bir bakanı
olarak, yüzyıllarca eyaletim olan bir yerin başkanına
gidip de borç tecilini istemek, bir insana verilebilecek
en büyük cezadır; bu cezayı sineye çektik.
26 Ağustos 1977... Sayın Saddam kabul etti ve de iki
dakika, böyle, havada gözleri; katiyen iltifat yok ve
ben durumu anlattım. Dedi ki "bunu komuta konseyi
kararlaştırır, oraya götürürüm."
Tabiî, tavrıyla, bakışıyla, fazlasıyla
rahatsız olduk. O, aslında, tarihî intikamı
alıyordu bana yukarıdan bakmakla. Ben de, sıkıntı
içerisinde; ama, orada bir sözü söyledim.
Dedim ki, Sayın Başkan, bu petrol sizindir, istediğiniz
zaman kesersiniz; ama, bunun kaynağı tükenebilir.
Bende ise size iki tane hayat damarı akıyor, Dicle
ve Fırat; o tükenmez. Bir gün bu muamelenizi
hatırlarsam, bizi herhalde anlarsınız. Ertesi
gün tecil oldu. (ANAP ve DSP sıralarından alkışlar)

Şimdi, hamtolsun, Fırat üzerinde 90 milyar metreküp
su depolarım var...

(Mikrofon otomatik cihaz tarafından kapatıldı)

BAŞKAN - Sayın İnan, lütfen... Efendim,
sürenizi çok uzattım. (ANAP sıralarından
gürültüler)

MURAT BAŞESGİOĞLU (Kastamonu) - 1 dakika verin
Sayın Başkan.

BAŞKAN - Efendim, rica ediyorum... Tamam...

KÂMRAN İNAN (Devamla) - Dicle'de de, eğer, Hükümetiniz
ilgi gösterir de, bizim yüzde 60'la bıraktığımız
Batman, Kralkızı ve Dicle Barajlarını
süratle tamamlarsa, onu da kontrol etmek suretiyle, dünyanın
en güçlü bir yerine, durumuna geliriz.

Benim istirhamım, bütün bu meseleleri mütalaa
ve mülahaza ederken, sizin çok defa bizden fazla hassasiyet
gösterdiğiniz tarihimize bakın; nereden nereye
gelmişiz. Cumhuriyetimizin büyüklüğüne
bakın ve adımları öyle atın.

Beni asıl rahatsız eden, Kaddafi'nin münasebetsiz
sözlerinden ziyade, Yüce Türk Devleti Sayın
Başbakanının, onun ayağına ve çadırına
gitmiş olmasıdır.

Saygılar sunuyorum. (ANAP sıralarından "Bravo"
sesleri, alkışlar; DSP sıralarından
alkışlar)

BAŞKAN - Teşekkür ederim Sayın İnan.

DSP Grubu adına, Sayın Ali Rahmi Beyreli; buyurun
efendim.

DSP GRUBU ADINA ALİ RAHMİ BEYRELİ (Bursa)
- Sayın Başkan, Türkiye Büyük Millet
Meclisinin değerli üyeleri; Türkiye'nin dış
örgütlenmesi ve dış atamalar konularını
bütün yönleriyle incelemek üzere bir Meclis
araştırması açılmasına
ilişkin olarak Demokratik Sol Parti Grubunun görüşlerini
açıklamak üzere söz almış
bulunuyorum; hepinizi Grubum ve şahsım adına
saygıyla selamlıyorum.

Benden önce konuşan değerli konuşmacı
Sayın Kâmran İnan'ın, yılların
tecrübesiyle edindiği ve bizlere verdiği çok
değerli bilgiler sonucu, bazı tekrarlara sebebiyet
vermemek açısından benim de çok detaya
girmem gerekmeyecek. Konuyu daha genel ele alacağım;
ancak, yine de, yurtdışında yaşadığım
sürede görmüş olduğum bir iki olayı
aktarmak istiyorum.

Türkiye'nin, İtalya'nın Torino Kentinde bir
konsolosluğu var. İtalya'nın Torino Kentinde
Türk yaşamıyor. Bu konsolosluk, maalesef, Türk
görevliler tarafından da çalıştırılmıyor.
Buraya, geçmiş dönemde, Türkiye'de görev
yapmış değerli bir İtalyan diplomatının
oğlu, hatra binaen konsolos olarak atanmış ve
bir iki İtalyan yardımcısıyla birlikte
Türkiye adına görev yapıyor.

Türkiye adına ne görev yapıyorlar dersek;
bir keresinde, Türk gecesi düzenlemek istedik ve - çünkü,
orada, çeşitli uluslardan gelen temsilcilerle birlikte
çalışıyorduk- kendilerine Türkiye'yi
tanıtıcı hazır broşürler
olup olmadığını sorduk, hiçbir
şeyleri yoktu "sizde varsa bize verin" dedi Türk
Konsolosluğu

Aynı şekilde, Venedik Kentinde tek bir Türk
yaşamıyor; Türkçe bilen insan yok; ama,
İtalyanlar, orada, Türkiye adına, Türkiye'den
aldıkları maaşlarla görev yapıyorlar.
Öyle sanıyorum ki -bazı ülkelerde de örnekleri
varsa- orada, konsolosluklarda, yetkilerin babadan oğula geçtiği
küçük beylikler oluşturmuşuz ve bunları
Türkiye tarafından finanse ediyoruz ve maalesef, Türkiye'ye
katkıları da hiç yok denecek kadar az, hatta
hiç yok.

Değerli milletvekilleri, Türkiye'nin bölgesinde
ve dünyada etkili olabilmesi, kalıcı işbirliğine
yönelen sağlam ilişkiler geliştirebilmesi
için elimizdeki bütün olanakları seferber
etmemiz gerekmektedir. Bunun için, elbette, Demokratik
Sol Parti Grubu olarak, Türkiye'nin yabancı ülkelerde
gerektiği gibi temsil edilmesini sağlayan değerli
bürokratlarımıza uluslararası ölçütlerde
uygun donanım ve olanak sağlanmasını
savunuruz; ancak, Türkiye'nin dışarıda
temsilinin, özellikle 1980'lerden bu yana büyük
bir savrukluk içinde yerine getirilmeye çalışıldığını
da görüyoruz. Bu savrukluk, bir yandan büyük
bir israfı getirirken, öte yandan da hizmetlerin gerektiği
gibi yerine getirilmesine de engel olmaktadır.

1980'lerde Türkiye'ye egemen olan siyasal irade, devleti
verimli ve etkili işletmek amacına yöneleceği
yerde, ne pahasına olursa olsun erozyona uğratmak için
seferber olmuştur. Bunun sonucu, devlet bürokrasisinin
temel direklerinden olan Dışişleri ve Maliye
Bakanlıklarının yetkilerinin azaltılması
ve sulandırılması gündeme gelmiştir;
hatta aynı dönemde Bakanlar Kurulu üyeleri arasında
dünya devletleri paylaştırılarak, bakanlar,
birbirleriyle herhangi bir tutarlı nedenle yan yana konması
mümkün olmayan ülkelerle ilişkilerden sorumlu
hale getirilmişlerdir. 1980'lerin bu anlayışına
gerekçe olarak gösterilen, elbette, devleti zayıflatmak
ya da her Bakanlar Kurulu üyesine eşit dış
seyahat olanağı sağlamak değildi. Gerekçe,
yeni uluslararası yapının özelliklerinin
dış ilişkilerde uzmanlıktan yararlanmayı
gerektirmesiydi.

Sayın milletvekilleri, gerekçe ne olursa olsun,
bu anlayışın, bugün, Türkiye'nin
dışarıda temsilini ne duruma getirdiği
ortadadır. Devletin bütün birimleri, yabancı
ülkelere temsilci yollamak, buralarda daimî temsilcilikler
açmak konusunda birbirleriyle yarışmaktadırlar.
Her dış temsilciliğimizde, yeteneği ve verimliliği
tartışılabilecek olan danışmanlar
kalabalığı vardır. Bu danışmanlıklara
atananların büyük bölümü, yapılması
gereken hizmetin gerektirdiği niteliklerden yoksundur.

Devletin çeşitli idarî birimleri, yurtdışında
görevlendirmenin yönetmelikle düzenlenmesinden
yararlanarak yurtdışı görevlere atanacaklarda
aranan nitelikleri sulandırmak yolunu seçmektedirler.
Örneğin, daha önce de belirtildiği gibi, pek
çok birimin yurtdışı görevlendirme
yönetmeliğinde, yurtdışına atanacaklarda
aranan nitelikler arasında en başta sayılması
gereken yabancı dil bilme koşulu çıkarılmıştır;
hatta, bazılarında da sulandırılmıştır.
Böylece, Türkiye, bugün, yurtdışına
yolladığı binlerce personele trilyonlarca lira
ödeyen ve bunun karşılığını
alamayan bir ülke durumuna düşürülmüştür.
Ayrıca, dışarıda ne yaptığı,
hatta, ne yapabileceği belli olmayan, yabancı dil bilmediği
için başkalarıyla iletişim kuramayan
yüzlerce kişi, Türkiye'nin ulusal onuru bakımından
da sakıncalar yaratmaktadır.

Dışişleri Bakanlığının
yanı sıra, yurtdışı teşkilata
sahip olan bazı bakanlık ve kuruluşlar, yurtdışındaki
hizmeti verimli hale getirmek şöyle dursun, bir yandan
da israfı artırmaktadırlar. Bu israf, pek
çok yerde, büyükelçilik veya konsoloslukların
dışında ayrı binalarda çalışan
başka bakanlık ya da kuruluş temsilciliklerince
daha da artırılmaktadır.

Bugün, uluslararası ilişkilerin kazandığı
karmaşık nitelik, elbette, temsil hizmetlerinde uzmanlığı
gerektirmektedir. Ancak, dış ilişkilerimiz
bir bütündür ve eşgüdümsüz
bir biçimde, dağınık bir biçimde
yürütülemez. Bunun için, yeni bir yapılanma
düşünülmelidir. Türkiye'nin dışarıda
temsili işinin, yeniden ve asıl olarak, Dışişleri
Bakanlığına bırakılması
ve bu Bakanlığımızın, uzmanlık
gerektiren hizmetleri bazı yeni düzenlemelerle yerine
getirebilir hale getirmesi gerekmektedir. Birçok uzmanlık
hizmeti, bugünkü teknolojik olanaklardan yararlanılarak,
dışarıdaki Dışişleri personelinin
hızla merkezdeki uzmanlık birimine danışmasıyla
yerine getirilebilir. Ancak, bazı uzmanlık hizmetleri
de vardır ki, bunların doğrudan doğruya
uzman kişilerce yerinde yapılması gereklidir.
Bu, özellikle uluslararası ekonomik örgütler
bakımından doğrudur. Bunun için, Dışişleri
Bakanlığı Teşkilat Yasasında yapılacak
bir değişiklikle kariyer tanımlaması getirilerek,
devletin ekonomik ve malî hizmetlerini belirli düzeylerde
yerine getirmiş uzmanlardan yatay geçişle ya
da geçici görevlendirmeyle Dışişleri
Bakanlığının belirli sürelerle yararlanması
sağlanabilir. Böylece, hangi nitelikteki memurların
hangi bakanlık kadrolarından hangi düzeyde
hizmet için gerekli olduğu saptanabilir.

Sayın Başkan, sayın milletvekilleri; devletin
dış temsil işlevinin içinde bulunduğu
dağınıklık, yalnızca başka
kuruluş ve bakanlıkların dış
teşkilatlarının yarattığı
bir olgu değildir. Dışişleri Bakanlığının
durumunun da yeniden gözden geçirilmesi gerekmektedir.
Bugün, Dışişleri Bakanlığında
masalar vardır; ama, masa görev tanımları
yoktur.

Dünyanın bütün ileri ülkeleri belirli
bölge veya ülkelerle ilgili uzmanlığı
dışişleri kadrolarında önkoşul
olarak aramaya başlamışken, Dışişleri
Bakanlığımızda böyle bir uzmanlık
aranmamaktadır. Böyle olunca da -Türkiye'nin
çok yakınındaki ülkeler ve bölgeler
de dahil- dünyanın bizim açımızdan
önemli yerlerini ve insan gruplarını tanıyan,
bilen bir uzmanlar kadrosu oluşamamaktadır. Bunun
doğal sonucu da, Türkiye'nin, dış politikasında
sürprizlerle karşılaşması ve yakınında
oluşan olayları başkalarının
ardından izlemesi olarak ortaya çıkmaktadır.

Bugün, Dışişleri Bakanlığının,
93'ü büyükelçilik, 12'si daimî temsilcilik
ve 59'u başkonsolosluk olmak üzere toplam 164 dış
temsilciliği vardır. Bu temsilciliklerimizin hangilerinin
ne kadar hizmeti yerine getirdiği, hangi diplomatik temsilcilerimizin
Türkiye'nin siyasal ilişkileri bakımından
önemli olduğu, hangi konsolosluk hizmetinin daha verimli
hale getirilmesi gerektiği araştırılmalı
ve saptanmalıdır.

Gündemde olan bir konu olması bakımından
şunu da dile getirmeden geçemeyeceğim: son hafta
dışpolitikadaki olaylar bütün ulusumuzu
yaralamıştır; devletimizi bugüne kadar
hiç yaşamadığı haksız durumlara
düşürmüştür. Öncelikle, şunu
bilmek ya da savunmak gerekir: Bir başbakan resmî
bir ziyarette bulunmadan önce, o ziyaretin zemininin hazırlanması
gerekir; gündemdeki temel konular üzerinde anlaşmaya
veya uzlaşmaya varılması güvence altına
alınır; eğer bu sağlanamamışsa,
ziyaret yapılamaz, ertelenir. Türkiye Cumhuriyeti
Devletinin Cumhurbaşkanı, Başbakanı,
hatta bakanları, bu koşullar gerçekleştikten
sonra dış ziyaret yapmak zorundadırlar.

Bu temel yaklaşımları dikkate almadan yapmaya
çalıştığımız resmî
dış geziler, doğal olarak, geçtiğimiz
hafta yaşadığımız, tüm ulusumuzu
üzmüş olan olaylarla karşılaşılması
sonucunu doğurmuştur.

Sırf İslamî yapısı var diye,
bir başka ülkenin terör örgütü
temsilcilerini kabul ederseniz, onlarla görüşürseniz,
daha sonra da o ülkeye ziyaret yaparsanız, o ülke
de, haklı olarak, sizin gelişinizi erteler, geciktirir,
size randevu vermez, sizin gelişinizde ve gidişinizde
bayrağınızı çekmez, bu aymazlığı
gösterir ve bunda da kendini haklı bulur.

Aynı şekilde, Türkiye aleyhinde haksız
ve dayanıksız görüşlerini kamuoyuna
defalarca duyurmuş bir lideri olan bir ülkeye önhazırlıkları
yapmadan gitmeye çalışırsanız,
onlar da "biz ne yaparsak yapalım, Türkiye ses
çıkarmıyor" anlayışıyla,
devlet büyüklerimizin olduğu ortamlarda aynı
görüşlerini dile getirirler, Türkiye'nin
toprak bütünlüğüne dil uzatırlar,
bu cüreti gösterirler; buna hakları yoktur, bu
davranışları bütün Türk Ulusunu
yaralamıştır. Ne ulus olarak ne devlet olarak
bu tür davranışları hak etmedik, böyle
ağır muamelelerle bugüne kadar hiç karşılaşmadık,
bundan sonra da umarım karşılaşmayız;
bu, ilk ve son olur ve umuyorum, bu gezi resmî niteliğe
kavuşmaz. (DSP sıralarından alkışlar)

Sayın Başkan, değerli milletvekilleri; Demokratik
Sol Parti Grubu olarak, Türkiye'nin dış teşkilatlanmasının
bütün yönleriyle ve ayrıntılarıyla
gözden geçirilmesi gerektiğini düşündüğümüzü
ve bu amaçla bir Meclis araştırması
açılması önerisini desteklediğimizi
belirtmek isterim.

Demokratik Sol Parti Grubu adına, Yüce Kurulumuzu
saygıyla selamlarım. (DSP sıralarından
alkışlar)

BAŞKAN - Teşekkür ederim Sayın Rahmi Beyreli.

Refah Partisi Grubu adına, Sayın Abdullah Gencer;
buyurun. (RP sıralarından alkışlar)

Sayın Gencer, süreniz 20 dakika.

RP GRUBU ADINA ABDULLAH GENCER (Konya) - Sayın Başkan,
değerli milletvekilleri; ANAP Bitlis Milletvekili Sayın
Kâmran İnan ve 24 arkadaşının,
dış teşkilat, tayin ve seyahat konularının
bütün yönleriyle incelenmesine yönelik, Meclis
araştırması açılmasıyla
alakalı, Meclis Başkanlığına verdikleri
önerge üzerinde Refah Partisi Grubunun görüşlerini
açıklamak üzere huzurlarınızdayım;
şahsım ve Grubum adına, Yüce Heyetinizi
hürmetle selamlarım.

Asırlardan beri, ihtiyar dünya üzerinde yaşayan
milletler ve onların meydana getirdiği devletler, birbirleriyle
değişik usul ve yollarla irtibat kurmuşlardır.
Zaman içerisinde, devletlerarası ilişkiler,
bu ilişkilerin getirdiği şartlar neticesi bu irtibat,büyükelçi,
konsolos gibi sıfatları haiz şahıslar
ve bu şahısların yönetiminde oluşturulan
kurumlar aracılığıyla günümüzdeki
sistem içerisine girmiştir.

Tarih içerisinde, dünyaya birçok konuda önderlik
yapmış bir milletin torunlarının, zor
şartlarla; ama, azim ve fedakârlıkla kurdukları
Türkiye Cumhuriyetinin, eski adıyla Hariciye Vekâleti,
yeni adıyla Dışişleri Bakanlığı
yurtdışında, ülkemizin ve aziz milletimizin
sosyal, kültürel, insanî ve ekonomik haklarını
korumak, asıl olan, dünya devletleri arasında
Türkiye Cumhuriyeti Devletinin hakkı olan yerini almasında
gereğini yapmak üzere yetişmiş elemanlarıda
göndermiştir.

Dışişleri Bakanlığımız
mensupları, yurtdışında ülkemizi
gerektiği gibi temsil etme ve devletlerarası hukukun
içerisinde üzerlerine düşen görevleri
gereği şekilde yerine getirme gayretinde olmuşlardır
ve bu gayretle görevlerini devam ettirdikleri kanaatindeyim.
Bu konuda emeği geçen ilgili herkese teşekkür
ediyor, görev şuuru içerisinde görevi başında
ölenlere de Yüce Allah'tan rahmet diliyorum.

Dünya küçülmeye başladı, uzay
hızıyla hareketlilik arttı ve bu durum bütün
hızıyla devam etmektedir. Bu durumun getirdiği
şartlar sonucu, özellikle Türkiye'den yurtdışına
işçi akını başladı; 1960'lı
yıllardan itibaren, özellikle Avrupa'ya işgücümüz
yerleşmeye başladı. Bugün, yurtdışında
4 milyona yakın insanımız mevcuttur; en uzak
ülke olan Avustralya'da bile 150 binin üzerinde insanımız
yaşamaktadır. Yurtdışına yerleşen
bu insanlarımızın, elbette, insanî
değerler içerisinde ihtiyaçları olup,
bu ihtiyaçların karşılanmasında,
kabul edilen devletlerarası hukukun uygulanması
suretiyle, devletimizin temsilcilikleri aracılığıyla
gereği yapılmaktadır ve yapılması
da gerekmektedir.

Devletlerarası ilişkilerde, ticaretin dünyadaki
boyutları ve ülkelerin bu büyük pastadan
pay alma çalışmalarına Türkiye'nin
de katılması icap etti. Yurtdışındaki
çocuklarımızın mevcudiyeti, bunların
devletimize ve milletimize bağlılığının
kopmaması, öğretmen atanmasını gerektirdi;
aynı şekilde din görevlisi ihtiyacı da
bundan doğdu ve bunun neticesi, 1980'li yıllardan itibaren
din görevlileri de gönderilmeye başlandı;
böylece ihtiyaçlar arttıkça, Dışişleri
Bakanlığının yurtdışındaki
personel sayısı da arttı. Sayın Dışişleri
Bakanlığı yetkililerinin bana vermiş oldukları
bilgilere göre, yaklaşık 7 500 civarında
personel gözükmektedir; ki, biraz önce Anavatan
Partisi Grubu adına konuşan, önerge sahibi Sayın
Kâmran İnan, bu sayının çok
daha fazla olduğunu ifade ve beyan ettiler.

Değerli milletvekilleri, şu anda, değerli arkadaşlarımızın
bize verdikleri bilgiler çerçevesinde, Dışişleri
Bakanlığının, yurtdışında,
mesleklere göre görev yapan arkadaşlarımızın,
görevlilerin sayısı şöyle: Meslek
memuru, hukuk müşaviri ve uzman müşavir
512; idarî memur, haberleşme, teknik personel ve mahallî
kâtip 471; güvenlik görevlisi 361; sözleşmeli
personel 2 157; diğer kuruluşların meslek memurları
481; diğer kuruluşların sözleşmeli
personeli 158 olmak üzere 4 140; din görevlisi 1 025;
öğretmen 1 166; böylece 6 331'e ulaşıyor.
Kültür Bakanlığının, Çalışma
Bakanlığının ve diğer bakanlıkların
da temsilcilerini ilave ettiğimizde, bu sayı 7 500
civarına gelmektedir.

Değerli milletvekilleri, bu personel, elbette, hizmetlerini
en güzel şekilde yürütecektir. Bunun için
de, bu değerli personelimizin emirlerine 116 adet makam ve
hizmet aracı tahsis edildiği, bu araçların
Mercedes-500 SEL'lerden, 300, 320 ve 420 tipi Mercedeslerden meydana
geldiği, yine yetkililerin verdikleri bilgilerden anlaşılmaktadır.
Bunların toplam maliyeti 39 621 964 Deutsche Marktır.

Değerli milletvekilleri, şu ana kadar size teknik bir
bilgi vermeye gayret gösterdim.

Dışişlerinin yurtdışındaki
personele yapmış olduğu harcama, aşağı
yukarı 10 trilyondan fazla bir miktarı ortaya koymaktadır
ve bu miktarla yurtdışındaki hizmetler yürütülmeye
gayret edilmektedir.

Sayın Başkan, sayın milletvekilleri; şu
ana kadar, sadece, sizlere, yurtdışındaki
teşkilatlarımızın ekonomik durumunu,
personel sayısını ve görevlerini anlatmaya
gayret gösterdim. Ancak, değerli konuşmacıların
da ifade ettikleri gibi, her geçen gün personel sayısının
artma eğilimi söz konusudur. Aynı zamanda, bu
personelin, daha lüks içerisinde görev yapma
arzusu mevcuttur. Biz, personelimizin, ülkemize, milletimize
en güzel şekilde hizmet vermesinden yanayız;
ancak, bütün yurtdışı çalışmalarının
gerekliliğini vurgularken, bazı hususların da
bu araştırma önergesi çerçevesinde
incelenmesinin faydalı olacağı kanaatindeyiz.
Bu gerekçeleri şöylece sıralamak mümkündür:

Dünyanın birçok ülkesinde olduğu gibi,
Türkiye'de de, devletin küçültülmesi,
masrafların azaltılması çalışmaları
yürütülmektedir. Yurtiçinde bu çalışmalar
sürdürülürken, yurtdışında
devletin güçlendirilmesi anlayışının
mutlaka terk edilmesi gerekmektedir. Mesela, Hazinenin temsilcisi
var. Maliyenin temsilcisi var, Ticaret Bakanlığının
temsilcisi var; halbuki, iyi yetiştirilmiş, gerçekten,
atom çekirdeği misali, güçlerle donatılmış,
iyi dil bilen, Avrupa'yı ya da bulunduğu ülke
şartlarını fevkalade güzel bilen bir
elemanı, bu üç kurum adına değerlendirdiğimizde,
iki personele harcadığımız masrafı
ortadan kaldırmış oluruz.

Ayrı bakanlıklarda... Mesela, Kültür Bakanlığının
temsilciliği var, aynı zamanda, eğitim müşavirleri,
eğitim ataşeleri var. Dolayısıyla, her
ikisi de diğerinin görevini yapabilecek durumdadır.
Dolayısıyla, yine, iyi yetişmiş, dil
bilen elemanlarımızı bir birimde görevlendirmek
suretiyle, her iki bakanlığın da temsilini sağlamak
mümkündür.

Değerli milletvekilleri, ben, bir süre yurtdışında
kalmış bir arkadaşınız olarak
gördüğüm bazı şeyleri de burada
hatırlatmadan geçemeyeceğim. Bu, özellikle,
öğretmenler ve din görevlileri konusudur.

Şu anda, sadece Almanya'da, okul çağında
olan -anaokulundan üniversite son sınıfa kadar-
400 bin küsur öğrencimiz mevcuttur. Bunların
20 binden fazlası üniversite öğrencisidir.
Özellikle ilkokul seviyesindeki, ortaokul seviyesindeki öğrencilere
eğitim vermek amacıyla gönderilen öğretmenlerimizin,
ülkemizi eğitim alanında ne kadar temsil edebildiklerinin
ve yavrularımızı ne kadar millî menfaatlarımız
çerçevesinde yetiştirebildiklerinin mutlaka
araştırılması ve tartışılması
gerektiği kanaatindeyim; çünkü, Belçika'daki
bir kız öğrencimiz bize şunu ifade etmişti:
"Ben, lisenin son sınıfına geçmiştim.
Belçikalı öğretmen bana demişti ki,
başörtüyle sınıfa geliyorsun, sebebi
nedir? Ben inanıyorum, inandığım gibi
yaşıyorum; sebebi budur. Ama, bir süre sonra
Türkiye'den bir öğretmen geldi. Bu öğretmen
geldikten sonra, Belçikalı öğretmen yine
beni çağırdı ve 'bakın, siz bizi
kandırıyormuşsunuz; aslında, siz, kendi
ülkenizde de okula başı açık girmek
zorundaymışsınız' dedi." Bu şekilde,
Türkiye'den, aziz Müslüman Türk Milletinin
vergileriyle maaşını ödediğimiz öğretmen,
orada, bir Belçikalıya bir öğrencisini
gammazlayabiliyor. Dolayısıyla, bunların
da mutlaka araştırılması gerektiği
kanaatindeyim.

Değerli milletvekilleri, özellikle Diyanet İşleri
Başkanlığı vasıtasıyla gönderilen
din görevlilerinde de, Dışişlerimizin
ya da yetkililerimizin adil davranmadıkları kanaatindeyim;
çünkü, Almanya'da, yaklaşık 2,5
milyondan fazla insanımız yaşamaktadır.
Bu insanlar, her şehirde, kendi inançlarını
yaşamak amacıyla gerekli teşkilatlarını
kurmuşlardır.

Alman Anayasasına göre ya da Fransız Anayasasına
göre kurulmuş olan bu derneklerin -bize gerekli müracaatı
yaptıklarında- bir kısmına görevli
verilmekte; bir kısmına görevli verilmemektedir.
Bence, bu da adelet anlayışına ters bir durumdur.
Bu görüşmeler sonucunda, inanıyorum ki,
bu önerge kabul edilecektir ve kurulacak olan komisyonun
bu hususlara da değinmesini canı gönülden
arzu etmekteyiz.

Değerli milletvekilleri, bugün, ülkemizde, Hükümetimiz,
54 üncü Cumhuriyet Hükümeti, israfın
önlenmesiyle alakalı fevkalade önemli çalışmalar
yapmaktadır; bu vesileyle, değişik kanun tasarıları
getirmektedir. Ülkede israfı önleme çalışmaları
yapılırken, biraz önce, çok değerli
konuşmacıların, özellikle, sahasında
gerçekten uzman bildiğimiz ve hürmet ettiğimiz
Kâmran İnan Beyefendinin bizzat yaşayarak ifade
ettiği duruma göre, dışarıda bir
israf söz konusudur. Dolayısıyla, yurtdışındaki
bu israfın da mutlaka önüne geçilmesi
gerekmektedir.

Bana, Dışişleri Bakanlığından
çekilen bir faksta, değerli bir Dışişleri
mensubu arkadaşımız, maaşların
miktarını ifade ederken "efendim, ortalama
olarak 5-6 bin dolar" demektedir; ancak, muğlak bir ifadeyle
"Avrupa'daki bürokratlara, büyükelçilere
ve Amerika'dakilere bunun 3-5 misli ödenmektedir" demektedir.
Yani, kesin rakam vermiyor; ama, siz, 6'yı 5'le çarptığınız
zaman, o rakamın ne olduğunu ortaya koyarsınız.

Değerli kardeşlerim, gerçekten, bugün, ülkemizin,
dışarıdaki görevlileriyle, içerideki
çalışmalarıyla, mutlaka israfın
önüne geçmesi gerekmektedir. Bu vesileyle, bu
araştırma önergesinin, buna da vesile olacağını,
sebep olacağını düşünerek, biz,
Refah Partisi Grubu olarak, bu araştırma önergesini
veren Sayın Kâmran İnan Beyefendiye teşekkür
ediyor ve önergeyi destekleyeceğimizi açıkça
beyan ediyoruz.

Değerli milletvekilleri, bizden önce, grupları
adına konuşan bazı milletvekili arkadaşlarımız,
bazı ifadelerde bulundular. Özellikle, bir ilim adamı
olduğunu bildiğim ve "keşke" ifadeleriyle
sözlerine başlayan Sayın Birgen Keleş
Hanımefendiye bazı hususlarda hayıflandığımı
ifade etmek istiyorum.

Evet, "Afrika'ya ziyareti neden düşünüyorsunuz"
dediler. Ben, Birgen Hanıma soruyorum: Afrika, bu dünyanın
dışında bir kıta mıdır
acaba?.. (RP sıralarından alkışlar)
Afrika'yla, sadece ve sadece biz mi diyalog kuruyoruz?.. Afrika
ülkelerinden birisi olan Nijerya olimpiyatlarda şampiyon
olmadı mı?.. Futbolda bile kulüplerimiz Nijeryalıların
peşine düşmedi mi?.. Dünyanın petrol
üreten en büyük ülkelerinden bir tanesi değil
mi?.. Biz, ürettiğimiz şeyi satmak istiyoruz ve
onlardan da almak istiyoruz. Birgen Hanıma yine soruyorum:
Eğer geçen yıl Konya Ovasını gezmiş
olsalardı, Çeltik'te, Yunak'ta yetiştirilen
soğanın nasıl yerlere döküldüğünü,
nasıl çukurları doldurmak için kullanıldığını
ve aziz milletin ürettiği şeyi satamamaktan ne
büyük ıstırap çektiğini elbette
görürdü. Ben inanıyorum ki, aslında
Birgen Hanım da bizim düşündüğümüz
şeyi düşünüyor; yani, bu ülkenin
ürettiği şeyi satalım ve ülkemizin
menfaatına olan şeyleri istediğimiz yerden alalım;
elbette; ama, tabiî ki bu kürsü siyaset kürsüsü;
bu kürsüye çıkanlar "her şeyden
bahsettik, biraz da bütçeden bahsettik" diyebiliyorlar
zaman zaman. Zannediyorum değerli arkadaşımızın
konuşmasını böyle algılamak doğru
olacaktır.

Değerli milletvekilleri, saygı duyduğum değerli
Dışişleri elemanlarından ANAP Milletvekilimiz
Kâmran İnan Beyefendi de, çok nazik üslubuyla
bazı hususlara atıfta bulundular.

BÜLENT ATASAYAN (Kocaeli) - Eleman değil...

ABDULLAH GENCER (Devamla) - Kendilerine, her şeyden önce,
bir küçük kardeşi olarak hürmetlerimi
arz ediyorum; ancak, Kâmran Bey şunu bilmeli ki, birçok
başbakanımız, yıllarca bizimle savaşmış,
binlerce insanımızın şehit olmasına
sebep olmuş ülkelere zeytin dalı uzatmışlar,
hatta "geliniz, kucaklaşalım, görüşelim"
demişlerdir. Biz, bu ülkenin sulh ülkesi, bu dünyanın
sulh dünyası olmasını istiyoruz. Elbette
Yüce Atatürk de bunu söylüyor: "Yurtta
sulh cihanda sulh." Biz, bunu istiyoruz; dolayısıyla,
kapalı kapıların mutlaka aralanması
gerekiyor, çekilen ellerin mutlaka ele alınması
gerekiyor; çünkü, bu, sadece bir parti için
değil, bir hükümet için değil, 65 milyonluk
bir ülkenin menfaatı ve geleceği için çok
önemlidir.

Değerli kardeşlerim, yine, değerli büyüğümüz
Kâmran İnan Beyefendi üzüntüsünü
belirttiler, Osmanlının torunu bir ülkenin
başbakanının çadıra, Kaddafi'nin
ayağına gitmemesi gerekir" dediler. (ANAP ve DSP
sıralarından "Doğru, doğru" sesleri)

Değerli kardeşlerim, bu doğrudur belki; ancak, şu
tespiti de yapalım. 21 milyon kilometrekare topraktan elimizde
kalan 1 milyonun altında bir topraktır ve bunun
dışındakiler, maalesef ya da maalmemnuniye
birer devlet olmuşlardır; isteseniz de istemeseniz
de devlet olmuşlardır; ama, o devlet çadırda
mı yaşıyor, sarayda mı yaşıyor,
nerede yaşıyor, onların içişlerine
karışmak Yüce Türk Milletinin gerçekten
haddi değildir. Bu vesileyle, değerli kardeşlerim,
bir devlet adamının başka bir devlet adamıyla
görüşmesi esnasındaki ortamı bizatihi
o devlet hazırlar.

Bu bakımdan, Sayın Başbakanımızın
ne kadar iyi niyetli olduğunu, samimî olduğunu ve
80 milyar dolarlık dışborca, katrilyona varan
içborca, biraz önce Sayın İnan Beyefendinin
ifade ettiği gibi, okula çocuğunu gönderemeyen
insanların derdine, 11 milyon işsize ve 6 milyon
gizli işsize iş bulabilmenin çözüm
yollarını aradığını çok
iyi biliyorum; dolayısıyla, hangi partiye mensup
olursak olalım, şu Yüce Meclisin çatısı
altında bulunan hepimizin aslî görevi, şu
ülkenin menfaatı için atılan bütün
adımlara destek olmaktır.

İşte biz, Sayın Kâmran İnan'ın
bu araştırma önergesini böyle bir adım
olarak görüyoruz ve Refah Partisi Grubu olarak canı
gönülden destekliyoruz.

Bu duygu ve düşüncelerle Yüce Meclisi saygıyla
selamlıyorum efendim. (RP sıralarından alkışlar)

BAŞKAN - Teşekkür ederim Sayın Abdullah
Gencer.

Doğru Yol Partisi Grubu adına, Sayın Halil Yıldız;
buyurun efendim. (DYP sıralarından alkışlar)

Süreniz 20 dakika Sayın Yıldız.

DYP GRUBU ADINA HALİL YILDIZ (Isparta) - Sayın Başkan,
değerli milletvekilleri; Dışişleri Bakanlığının
dış teşkilat, tayin ve seyahatler konularını
incelemek üzere verilen Meclis araştırması
hakkında Doğru Yol Partisi Grubunun görüşlerini
açıklamak üzere söz almış
bulunuyorum; bu vesileyle hem şahsım hem de Grubum
adına hepinizi saygıyla selamlıyorum.

1990 yılı sonrasında, bölgemizdeki ve
dünyadaki gelişmelerin de etkisiyle, Türk dış
politikasının gündemindeki konular, geçmişle
ölçülemeyecek bir şekilde artmış
ve çeşitlenmiş; tarihî ve kültürel
bağlarımızın olduğu yeni devletler
ortaya çıkmıştır.

Türkiye, istikrarsız ve sıcak çatışmalara
sahne olan bir coğrafya kuşağında yer almaktadır.
Balkanlar, Karadeniz havzası, Kafkasya, Ortadoğu ve
Orta Asya kuşağı, bugün, dünyanın
en hassas coğrafyasını oluşturmaktadır.
Türkiye, bölgesel bir güç olarak, bu duyarlı
coğrafyada önemli bir rol oynamaktadır. Dışişleri
Bakanlığı, bu rolün gereklerini yerine
getirebilmek için, halihazırda, sayılı
personel ve sınırlı malî kaynaklarla
yoğun bir mesai vermektedir. Ayrıca, ülkemizin
yüklenmek zorunda olduğu misyon gereği, başta
tarihî ve kültürel bağlarımızın
olduğu ülkelerin kalkınmalarına yardımcı
olmak maksadıyla, 1992 yılında, Dışişleri
Bakanlığına bağlı, kısa adı
TİKA olan Türk İşbirliği ve Kalkınma
Ajansı kurulmuştur.

Coğrafî konumu dolayısıyla, Türkiye'nin,
uluslararası her konuyu takip etmek ve karşılaştığı
sorunları izah etmek gibi bir mecburiyeti vardır.
Boğazlardan petrol tankerlerinin geçişi bunun
en güzel misalidir; zira, kamuoyu yanıltılabilmektedir.
Bosna-Hersek konusunda ülkemiz tarafından gerekli
müdahaleler zamanında yapılmasaydı,
bu sonucun alınması mümkün olamazdı.
Başka bir deyimle, bölgesel bir güç olarak,
12 komşusu bulunan Türkiye, dünyadaki gelişmeleri
yakından takip edebilmek ve meseleleri ilk ağızdan
anlatabilmek açısından, bir bakıma,
her ülkede büyükelçilik bulundurmak zorundadır.
Bazı ülkelerin, mesela, İsrail'in uygulamakta
olduğu bu yöntemi, bizim de, daha etkili bir şekilde
uygulamamız gerekmektedir. Diğer taraftan, Türkiye'nin,
yabancı ülkelerde 3,5 milyon vatandaşının
yaşadığı da unutulmamalıdır.
Bugün, Moğolistan'da bile bir Türk okulu bulunmaktadır.
İktisadî, ticarî ve kültürel ilişkilerimizi
geliştirebilmemiz için, temsilciliklerimizin daha
da yaygınlaştırılıp güçlendirilmesi
ayrı bir önem arz etmektedir.

Değerli milletvekilleri, halen, 93'ü büyükelçilik,
12'si daimî temsilcilik ve 61'i de başkonsolosluk
olmak üzere toplam 166 dış temsilcilikte görev
yapan meslek memuru, hukuk müşaviri ve uzman müşavirin
toplam sayısı 493'tür. Başka bir deyişle,
temsilcilik başına düşen bu kategorideki
memurların sayısı -misyon şefleri hariç-
sadece 2'dir. Merkezde çalışan meslek memurlarının
sayısı ise, yalnızca 312'dir. Bu sayıya,
idarî memurlar, hukuk müşavirleri ve danışmanlar
eklendiğinde, toplam sayı 515 olmaktadır.

Diğer taraftan, dünyadaki ve bölgemizdeki gelişmelerin
tabiî sonucu olarak, son elli yıl içerisinde
yurtdışındaki misyon sayısı
yüzde 322 oranında artarken, aynı dönemde
personel artışı oranı yüzde 93
seviyesinde kalmıştır. Bunun en önemli
sebebi, iç ve dış görev maaşlarının
azlığı nedeniyle, açılan sınavlara
başvuranların sayısının giderek
azalmasıdır.

Yurtdışında, Dışişleri
Bakanlığı haricinde teşkilatı bulunan
Genelkurmay Başkanlığı, İçişleri,
Maliye, Millî Eğitim, Tarım ve Köyişleri,
Turizm, Kültür, Çalışma ve Sosyal
Güvenlik Bakanlıkları ile Dışticaret
Müsteşarlığı, Diyanet İşleri
Başkanlığı ve Basın-Yayın
ve Enformasyon Genel Müdürlüğünün
toplam kadro adedi 648 olup, bunun, halihazırda 481'i kullanılmaktadır.

Bu memurların büyük bölümünün
yabancı dil bilmedikleri ifade edilmektedir. 1991 yılında
yürürlüğe giren bir yönetmelik uyarınca,
kamu kurum ve kuruluşlarının yurtdışı
teşkilatında görevlendirilecek personelinde,
ÖSYM tarafından yapılan dil sınavlarında
asgarî (C) seviyesinde başarılı olma
şartı aranmaktadır. Bu şartın
karşılanmasında azamî özen gösterilmektedir.
Ancak, söz konusu kamu kurum ve kuruluşlarının
bazı mensuplarının yabancı dil pratiğini
ilgilendiren açığının kapatılması
yönündeki çalışmalar da devam etmektedir.

Diğer taraftan, yurtdışında görevli
personel sayısı 7 500 değil, 1 825'i devlet
memuru, 2 315'i de sözleşmeli olmak üzere, 1 166
öğretmen ve 1 025 din görevlisi de eklendiği
zaman toplam 6 331'dir.

Yurtdışında görevli bütün personele
maaş olarak ödenen meblağ da, aylık yaklaşık
10 milyon dolar civarındadır.

Batılı ülkelerin ve Amerika Birleşik
Devletleri büyükelçisinin Türkiye'deki maaşları
15 ilâ 20 bin dolar civarındadır. Bu ülkelerin
büyükelçilerinin ve diğer büyükleçilik
mensuplarının eğitim masrafları ve giderleri,
hükümetleri tarafından karşılanmaktadır.
Millî geliri bizden çok düşük olan
Bangladeş ve Pakistan'da da durum aynıdır.
Yunanistan, dış görevde bulunan bütün
memurlara, dış maaşlarına ilaveten merkez
maaş tutarını da döviz olarak ödemektedir.
Her yıl memurlara ve ailelerine, yurtdışından
Yunanistan'a gidiş-ödünüş uçak
biletlerini sağlayan Yunanistan, ayrıca, yurtdışındaki
büyükelçilik müsteşarlarına
büyükelçi maaşının yüzde
30'u tutarında kira katkısı da yapmaktadır.
Yunanistan, yurtdışında görevli memurlarının
çocukları için, çocuk başına
-yaşlarına göre- büyükelçi
maaşının yüzde 6'sı ilâ
yüzde 14'ü arasında ek ödeme yapmaktadır.

Yurtdışında görevli memurlarımızın
maaşları tatminkâr olmaktan uzaktır.
Orta Asya'daki Türk cumhuriyetlerinde görevli bir büyükelçinin
maaşı, Meclis araştırma önergesinde
belirtilen rakam olan 8 000 dolar değil, 5 100 dolardır.

Değerli milletvekilleri, diğer ülkelere kıyasla
daha az maaş alanı yurtdışında
görev yapan memurlarımız, çocuklarının
eğitim masraflarının karşılanması
gibi, Türkiye'den çok daha mütevazı ekonomik
şartlar içerisinde bulunan ülkeler dahil, birçok
ülke tarafından dış görevdeki memurlara
sağlanan imkânlardan daha da azdır.

Meclis araştırması açılması
talebinde, 1996 yılı içerisinde, Birleşmiş
Milletler Gıda ve Tarım Teşkilatı (FAO)
ve Dünya Ticarete Örgütü Teşkilatı
nezdinde bir daimî temsilcilik açılması
da eleştiri konusu yapılmaktadır. Güneydoğu
Anadolu Projesinin tamamlanmasını müteakip,
ülkemiz, dünyanın tarım ürünleri
üretimi yapan en önemli ülkelerinden birisi olacaktır.
GAP'ın günümüzde almış olduğu
mesafe bile çarpıcıdır. Türkiye'nin
önemli bir tarım ülkesi olması ile ekonomileri
büyük ölçüde tarıma dayalı
olan Orta Asya Cumhuriyetlerinin FAO ile yakın zaman içerisinde
tesis ettikleri ilişkiler, Kostarika ve Honduras'ın
da aralarında yer aldığı 39 ülkenin
müstakil temsilciliği bulunan bu teşkilatta, Türkiye'nin
de temsilcilik açmasında büyük rol oynamıştır.

Dünyanın yeni bir ticaret düzenine kavuşturulmasını
teminen, 1 Ocak 1993 tarihinden itibaren, GATT sistemi yerine,
Dünya Ticaret Teşkilatı kurulmuştur. Ülkemizin
dünya ticaretindeki payını artırma yönündeki
çabaları ve Avrupa Birliği ile tesis edilen
gümrük birliği, Dünya Ticaret Teşkilatı
nezdinde bir daimî temsilcilik açılmasında
önemli bir rol oynamıştır. Yaklaşık
birbuçuk yıldır faaliyette bulunan bu teşkilat
nezdinde, halen, El Salvador ve Sri Lanka'nın da dahil
olduğu 20 ülkenin temsilciliği vardır. Avrupa
Birliğinin de Dünya Ticaret Teşkilatı nezdinde
bir temsilciliğinin bulunduğu göz önüne
alındığında, toplam 35 ülkenin,
anılan teşkilat nezdinde faaliyette bulunduğu
açıkça görülmektedir. Diğer
yandan, Avrupa Birliği üyesi Fransa ve Almanya, Dünya
Ticaret Teşkilatı nezdinde ayrıca temsil edilmektedirler.

Meclis araştırması talebinde, Dışişleri
Bakanlığınca, 1995 yılı içerisinde,
55 milyon Alman Markına, 140 Mercedes 500 ve Mercedes Jeep
alındığı belirtilmektedir. 1995 yılı
içerisinde, 140 değil, 4'ü makam, 15'i de servis
aracı olmak üzere toplam 19 adet taşıt
satın alınmıştır. Bu alımlar
için, 6 milyon 700 bin Alman Markı tutarında
ödeme yapılmıştır.

Değerli milletvekilleri, yurtdışında Türkiye'yi
büyük bir özveriyle temsil eden memurlarımıza
yönelik, 1973 yılında başlayan ve 1984
yılına kadar devam eden menfur terörist saldırıları
nedeniyle, misyon şefleri ve diğer görevlilerin
can güvenliğini sağlamak amacıyla, zırhlı
makam ve servis araçları satın alınmaya
başlanmıştır.

Bu arada, bu vesileyle, yurtdışında görevleri
esnasında şehit düşen değerli görevlilere
de Cenabı Hak'tan rahmet diliyorum.

Bu şekilde, ilk olarak 1979 yılında alınmaya
başlanan taşıtların sonradan zırhlanmış
olmaları ve 1 tonun üzerinde zırhın
getirdiği ilave ağırlık dolayısıyla
sık sık arıza yaptıkları gözlenmiştir.
Değişik ülkelerdeki misyonlarımıza
dağıtılan taşıtların arızalarının
giderilmesinde de önemli zorluklarla karşılaşılmış
ve sonradan zırhlanmış bu taşıtlardan
beklenen randıman alınamamıştır.
Ekonomik ömrünü tamamlayan taşıtların
yenilenmesi amacıyla son dört yıl içerisinde,
1992 yılında 22, 1993 yılında 39,
1994 yılında 19 ve 1995 yılında 19
zırhlı araç satın alınmıştır.
Görüldüğü gibi, 1995 yılı,
en az zırhlı taşıt satın alınan
yıllar arasındadır. 1995 yılı
içerisinde 140 zırhlı araç satın
alınarak israf yapıldığı yolundaki
beyanları, takdirlerinize bırakıyorum.Son
beş yıl içerisinde zırhlı araç
alımları için ödenen toplam meblağ
39 milyon 621 bin Alman Markıdır.

Son olarak, bir ülkenin dışişleri bakanlığında
israf yapılıp yapılmadığının
en somut göstergesi, o ülke dışişleri
bakanlığı bütçesinin genel bütçe
içerisindeki payıdır. Dışişleri
Bakanlığı 1995 yılı bütçesinin
genel bütçe içerisindeki payı binde
87'dir; 1996'da binde 57'ye düşmüştür.
Genel bütçeden yüzde 1'in bile altında
pay almakta olan Dışişleri Bakanlığı
bütçesinin yüzde 21'i de uluslararası
kuruluşlara katkı payı ödeneklerine ve
din görevlileri ile öğretmenler gibi bakanlık
dışındaki kuruluşların yurtdışındaki
personelinin maaşlarının ödenmesine harcanmaktadır.

10 milyon nüfusa sahip Yunanistan'ın Dışişleri
Bakanlığı bütçesi 288 milyon dolar,
İsrail Dışişleri Bakanlığının
1996 yılı görünen bütçesi
244 milyon dolar olmasına rağmen, yurtdışında
3,5 milyon vatandaşı bulunan 65 milyonluk Türkiye'nin
Dışişleri Bakanlığı bütçesinin
325 milyon dolar olması bütçemizin yetersizliğine
en çarpıcı örnektir.

Pakistan ve Bangladeş gibi ülkeler bile yurtdışında
bulunan memurlarına tam kira katkısı vermekte,
çocuklarının eğitim masraflarını
karşılamaktadır. Belki az gelişmiş
bazı ülkelerin diplomatları hariç tutulursa,
en düşük maaşla ve en az imkânla çalışanların
Türk diplomatları olduğu bile söylenebilir.

Sayın milletvekilleri, Meclis araştırması
açılması için verilen önergeye
imza atan sayın milletvekillerinin ileri sürdüğü
rakamlar oldukça tartışmalıdır.
Sayın önerge sahiplerinin, bu bilgileri hangi kaynaktan
aldıklarını, Yüce Meclis önünde
izah etmeleri gerekmektedir.

Bütün bu açıklamaların ışığında,
Doğru Yol Partisi Grubu olarak, bu Meclis araştırması
isteğine katıldığımızı
ifade ediyorum.

Bu vesileyle, bir kez daha hepinizi saygıyla selamlıyorum.
(DYP ve RP sıralarından alkışlar)

BAŞKAN - Teşekkür ederim Sayın Yıldız.

Sayın milletvekilleri, gruplar adına yapılan
konuşmalar bitmiştir.

BİRGEN KELEŞ (İzmir) - Sayın Başkan...

BAŞKAN - Efendim, bir dakika, sizin dilekçenizi aldım,
gördüm; size de söyledim gördüğümü.

MAHMUT IŞIK (Sıvas) - Tamam Sayın Başkan,
niye kızıyorsun ki?

BİRGEN KELEŞ (İzmir) - Gereğini yapıp
yapmayacağınızı merak ettim efendim.

BAŞKAN - Sayın İnan, zaten gerekli açıklamayı
yaptınız.

Evet, önerge üzerindeki konuşmalar bitmiştir.

Yalnız, Sayın Birgen Keleş, gönderdiği
bir pusulada diyor ki: "Refah Partisi sözcüsü
konuşmamı yanlış yansıttığı
için, İçtüzüğün 69 uncu
maddesi uyarınca söz istiyorum."

Konuşmanızın neresini yanlış
yansıttı, onu açıklar mısınız?

BİRGEN KELEŞ (İzmir) - Efendim "Afrika'da
ne işiniz vardı" dediğimi söyledi.
Ben, öyle söylemedim. Bizim itirazımız,
Afrika'ya seyahat düzenlenmesi değil, Afrika'ya, altyapısının
hazırlanmadan, gerekli sonuçları hazırlanmadan
gidilmesi ve orada hakarete maruz kalınması ve bunu
içine sindirmesiydi.

BAŞKAN - Artık açıkladınız.
Yani, "Afrika'ya" dedik; aslında, "Libya'ya
niye gittiniz" anlamında...

BİRGEN KELEŞ (İzmir) - Efendim, ama sözlerimi
yanlış aksettirdi.

BAŞKAN - Efendim, burada bir sataşma yok. Zaten, siz,
maksadınızı açıkladınız.
Ben, çok açık bir sataşma görmedim.

BİRGEN KELEŞ (İzmir) - Ben "sataşma"
demedim, dikkat ederseniz, "sözlerimi yanlış
aksettirdi" dedim.

BAŞKAN - Yanlış yansıtıldığı
için... Bu, yanlış yansıtılmadı.

BİRGEN KELEŞ (İzmir) - Sataşma değil,
yanlış yansıtma var.

BAŞKAN - Efendim, rica ediyorum; burada bir yanlış
yansıtma yok.

BİRGEN KELEŞ (İzmir) - Ciddî bir yanlış
yansıtma var.

BAŞKAN - Tamam efendim.

Önerge üzerindeki konuşmalar ve müzakereler
bitmiştir.

KÂMRAN İNAN (Bitlis) - Teşekkürlerimle
Sayın Başkan.

BAŞKAN - Meclis araştırması önergesinin
öngörüşmesi tamamlanmıştır.

Önergeyi oylarınıza sunuyorum: Kabul edenler...
Kabul etmeyenler... Meclis araştırması önergesi
kabul edilmiştir.

Meclis araştırması yapacak komisyonun 9 üyeden
kurulmasını oylarınıza sunuyorum:
Kabul edenler... Etmeyenler... Kabul edilmiştir.

Komisyonun çalışma süresinin başkan,
başkanvekili, sözcü ve kâtip üyenin
seçimi tarihinden başlamak üzere üç
ay olmasını oylarınıza sunuyorum:
Kabul edenler... Etmeyenler... Kabul edilmiştir.

Komisyonun, gerektiğinde Ankara dışında
da çalışabilmesi hususunu oylarınıza
sunuyorum: Kabul edenler... Etmeyenler... Kabul edilmiştir.

Sayın milletvekilleri, çalışma süremizin
dolmasına çok az bir zaman kalmıştır.
Bu itibarla, sözlü sorularla kanun tasarı ve
tekliflerini görüşmek için 9 Ekim 1996
Çarşamba günü saat 15.00'te toplanmak üzere,
birleşimi kapatıyorum.

Kapanma saati: 18.38

IV.-SORULAR VE CEVAPLAR (Devam)

B) YAZILI SORULAR VE CEVAPLARI

1. -Kırklareli Milletvekili İrfan Gürpınar'ın,
Trakya illerinde yaşanan kuraklık sonucu zarar gören
çiftçi ve üreticiler için alınması
gereken tedbirlere ilişkin Başbakandan sorusu ve Tarım
ve Köyişleri Bakanı Musa Demirci'nin yazılı
cevabı (7/1051)

Türkiye Büyük Millet Meclisi Başkanlığına

Aşağıdaki sorularımın Başbakan
Sayın Necmettin Erbakan tarafından yazılı
cevaplandırılmasını müsaadelerinize
arz ederim.

Saygılarımla.

İrfan Gürpınar

Kırklareli

Bilindiği gibi Trakya illeri Kırklareli, Edirne ve
Tekirdağ'da bu yıl yoğun bir kuraklık yaşanmış
ve üreticiler büyük sıkıntıya
düşmüştür.

Özellikle buğday tarımında % 50'lere varan
ürün kaybına uğramışlar ve büyük
çapta zarar etmişlerdir.

Aynı şekilde devam eden kuraklık sebebiyle
Ayçiçeği tarımda kötü durumda
olup Ayçiçeğinde de %50'lerin üzerinde
kayıp sözkonusudur.

Pançar ve Çeltikte de tehlike aynı boyuttadır.

Bunun sonucu Trakya köylüsü borçlarını
ödeyemez, tarımsal girdilerini temin edemez, dolayısıyla
tarım yapamaz hale düşmüştür.

Bunun sonucu olarak Hükümet ne gibi tedbirler almayı
düşünüyor mu?

Yani;

1. Çiftçi ve üreticilerin Ziraat Bankasına,
Kooperatiflere ve birliklere olan borçlarının
ertelenmesi ve faizlerinin kaldırılması,

2. Düşük faizli, 1 sene ödemesiz kredi verilmesi
düşünülüyor mu?

3. Tarıma devam edebilmek bakımından önümüzdeki
sezon için üreticiye tohumluk ve diğer gidilerin
temininde ne gibi kolaylıklar düşünülüyor?

Bunların dışında Hükümetinizin
almayı düşündüğü tedbirler
nelerdir?

T. C.

Tarım ve Köyişleri Bakanlığı

Araştırma Planlama ve Koordinasyon

Kurulu Başkanlığı 4.10.1996

Sayı :KDD.BŞV.2.02/2414-66197

Konu :Trakya'da Kuraklığın Yol Açtığı
Sorunlar

Türkiye Büyük Millet Meclisi Başkanlığına

Kırklareli Milletvekili Sayın İrfan Gürpınar'ın
cevaplandırılması isteğiyle sayın
Başbakan Necmeddin Erbakan'a yönelttiği bila tarih
ve 7/1051-2736 sayılı soruyla ilgili bilgiler, aşağıya
çıkarılmıştır.

Soru :Trakya İlleri Kırklareli, Tekirdağ ve
Edirne'de bu yıl yaşanan kuraklık, buğday
tarımında %50'lere varan, ayçiçeği
tarımında % 50'lileri aşan pancar ve çeltikte
de aynı boyutlara ulaşan ürün kayıplarına
yol açmıştır. Bunun sonucu, Trakya
çiftçisi borçlarını ödeyemez,
tarımsal girdilerini temin edemez ve tarım yapamaz
hale gelmiştir. Bu gelişmeler karşısında
hükümet:

Bölge yetiştiricisinin Ziraat Bankası'na, birliklere
ve kooperatiflere olan borçlarını ertelemeyi
ve faizlerini kaldırmayı;

Düşük faizli ve bir sene ödemesiz kredi vermeyi;

Önümüzdeki sezon için tohumluk ve diğer
girdilerin temininde kolaylık sağlamayı; düşünüyor
mu?

Cevap :Ülkemizde tabiî afetlerden zarar gören
yetiştiricilerle tarımsal işletmelerin durumları
il veya ilçe hasar tespit komisyonlarında tespit
edilmektedir. Bu tespitlerde en az %40 oranında ürün
hasarı görülen yetiştirici ve tarımsal
işletmelere, Bakanlığımızca tohumluk
tahsisi yapılarak, Ziraat Bankası'nca dağıtımı
sağlanmaktadır.

Benzer şekilde, komisyon kararlarında borçların
ertelenmesi yönünde bir hüküm yer alıyorsa,
bu durumda da, en az %40 ve daha fazla oranda zarar gören
yetiştirici ve tarımsal işletmelerin borçları,
Ziraat Bankası'nca banka mevzuatına uygun olarak,
bir yıl faizli ertelenmektedir. Aynı durumdaki kooperatif
ve birlik borçları için de, ya ertelemek
ya da taksitlendirmek suretiyle yetiştiriciye ödeme
kolaylığı sağlanmaktadır.

Tabiî afetlerden % 40 ve daha fazla oranda zarar gören
yetiştirici ve işletmeler için borçların
faizsiz ertelenmesi veya düşük faizli ve bir yıl
ödemesiz kredi kullandırılması, Ziraat
Bankası'nın usul ve mevzuat esaslarına göre
mümkün görülmemektedir. Ancak bu durumdaki
yetiştirici ve işletmelere, kooperatif ve birliklerce
yeni kredi imkânları sağlanmak suretiyle mağduriyetleri
bir ölçüde de olsa giderilmeye çalışılmaktadır.

Bilgilerinize arz ederim.

Musa Demirci

Tarım ve Köyişleri Bakanı

2.-İstanbul Milletvekili Bülent Akarcalı'nın,
Başbakan özel korumalarının giriş-çıkış
ve davranışlarına ilişkin sorusu ve
Türkiye Büyük Millet Meclisi Başkanı
Mustafa Kalemli'nin yazılı cevabı(7/1433)

Türkiye Büyük Millet Meclisi Başkanlığına

Aşağıdaki sorumun TBMM Başkanı sayın
Mustafa Kalemli tarafından yazılı olarak
cevaplandırılmasını arz ederim.

Bülent Akarcalı

İstanbul

Başbakanın etrafında bulunup özel koruma
olduklarını iddia eden kişilerin TBMM ana
binasına giriş-çıkışları
ve milletvekillerine karşı kaba tavırları
sorun yaratmaktadır.

1. TBMM ana binasına giriş-çıkışlar
ve kulislerde bulunma belirli kurallara ve bu kurallara uyma mecburiyetine
bağlı olduğuna göre, bu kurallara tamamen
ters olan bu durumla ilgili olarak ne gibi tedbirler alacaksınız?

Türkiye Büyük Millet Meclisi Başkanlığı

Genel Sekreterliği

Kanunlar ve Kararlar Dairesi Başkanlığı
9.10.1996

KAN. KAR. MD:

Sayı :A.01.0.GNS.0.10.00.02-1433-3235/8607

Sayın Bülent Akarcalı İstanbul Milletvekili

İlgi :14.8.1996 tarihli yazılı soru önergeniz.

Başbakan özel Korumalarının giriş-çıkış
ve davranışlarına ilişkin ilgi önergenizde
yeralan soru aşağıda cevaplandırılmıştır.

Bilgilerinizi rica ederim.

Saygılarımla.

Mustafa Kalemli

Türkiye Büyük MilletMeclisi

Başkanı

Cevap 1. Başbakanın özel korumaları,
Başbakanın refakatinde olmak kaydıyla Türkiye
Büyük Millet Meclisi ana binasına girebilmektedirler.
Başbakanın Genel Kurul veya grup toplantısına
katılması halinde, özel korumaları;
görevlilerce kulislerden çıkarılmakta
ve RPgrup odasında beklemeleri sağlanmaktadır.

3. -Ankara Milletvekili Ali Dinçer'in, Yalova Atatürk
Köşkü bahçesindeki ağaçların
kesildiği ididasına ilişkin sorusu ve Türkiye
Büyük Millet Meclisi Başkanı Mustafa Kalemli'nin
yazılı cevabı (7/1413)

Türkiye Büyük Millet Meclisi Başkanlığına

Aşağıdaki sorularımın Türkiye
Büyük Millet Meclisi Başkanı Sayın
Mustafa Kalemli tarafından yazılı olarak
cevaplandırılması hususunda gereğini
saygılarımla arz ederim.

Star logosuyla yayın yapan televizyon kanalında
yayınlanan bir programda, Yalova Atatürk Köşkü
bahçesindeki ağaçlarına kesildiği
haberleri yer almıştır.

Atatürk'ün kurmuş olduğu Cumhuriyet Halk Partisi
milletvekili olmanın dışında, ağaçlandırma
seferberliği öngören, doğa tahribatı
yapan kişilere ağır ceza yaptırımları
getiren kanunları çıkaran bir parlamentonun
üyesi olarak büyük üzüntü duydum.
Bu nedenlerle aşağıdaki soruları yüce
makamınıza yöneltme gereğini hissettim.

Bu haber doğru mudur?

Doğru ise, dinlenme tesisi yapılması kararı
ne zaman verilmiştir? Kim vermiştir?

Bu karara Meclis üyelerimizin oluru alınmış
mıdır?

Millî Saraylar ve Köşkler daha iyi korunacağı
düşüncesiyle, isabetli olarak Meclis yönetimine
bırakılamış, bugüne kadar da bu
görev layıkıyla yerine getirilmişken,
bu uygulamayı haklı bulmak mümkün müdür?

Atatürk yapımı sırasında bir
çınar ağacının dalını
kestirmemek için köşkün yerini değiştirmişken,
O'nun diktirmiş olduğu ağaçların kestirilmesi,
aziz hatırasına ve emanetine saygısızlık
değil midir?

Şayet yanlış bir uygulama sözkonusu ise,
gerekli araştırmayı yaptırarak, sorumlular
hakkında işlem yapmayı düşünüyor
musunuz?

Ali Dinçer

Ankara

Türkiye Büyük Millet Meclisi Başkanlığı

Genel Sekreterliği

Kanunlar ve Kararlar Dairesi Başkanlığı
9.10.1996

KAN. KAR. MD:

Sayı :A.01.0.GNS.0.10.00.02-7/1434-3221/8592

Sayın Ali Dinçer Ankara Milletvekili

İlgi :15.8.1996 tarihli yazılı soru önergesi.

Yalova Atatürk Köşkü bahçesindeki
ağaçların kesildiği iddiasına ilişkin
ilgi önergenizde yer alan sorular aşağıda
cevaplandırılmıştır.

Bilgilerinizi rica ederim.

Saygılarımla.

Mustafa Kalemli

Türkiye Büyük MilletMeclisi

Başkanı

1. Türkiye Büyük Millet Meclisi Başkanlığı
Millî Saraylar Dairesinin yönetimindeki "Yalova
Kaplıcaları Turizm Merkezi" sınırları
içerisinde kalan Atatürk Köşkü kompleksinin
bulunduğu bölgede, Millî Saraylar Dairesi tarafından
ağaç kesildiğine dair haber doğru bulunmamaktadır.

2. Buradaki mevcut orman, ilgili kanun gereği muhafaza ormanı
niteliğinde olup, Türkiye Büyük Millet Meclisine
tahsisli bulunan Atatürk Köşkü, Genel Sekreterlik
Binası, Yaverlik Köşkü ve müştemilatı
binalarının izdüşümleri dışında
kalan sahaların tamanının kullanma ve işletme
hakkı Orman Bakanlığına aittir. Burada
ağaç kesme yetkimiz bulunmadığı gibi,
kesim yapılması kanuna aykırı bir
eylemdir.

3. Türkiye Büyük Millet Meclisi Başkanlık
Divanının 5 Mayıs 1993 gün ve 47 sayılı
kararı uyarınca 1/1000 ölçekli Yalova-Termal
Suşehri Uygulama İmar Plan Değişikliği
onama sınırları içerisinde kalan,
bekçi lojmanı müştemilatı ve bahçesi
üzerine rehabilitasyon ve dinlenme tesisi yapılmaktadır.
Yapılan bina yapılaşma sınırları
içerisinde olup, orman sahasıyla bir ilgisi olmadığı
gibi, yapıldığı yerde ağaç
da bulunmadığından kesim sözkonusu değildir.

4. Rehabilitasyon ve Dinlenme Tesisinin yapımına,
İçtüzüğümüzün 176 ncı
maddesinin son fıkrasında yer alan yetki doğrultusunda
Başkanlık Divanınca Karar verilmiştir.

5. Bölgede ağaç kesimi yapan ve Kurumumuzla ilgisi
olmayan kişinin Yalova Orman İşletme Müdürlüğünce
tespit edilerek hakkında kamu davasının açılmış
olduğu, Yalova Cumhuriyet Başsavcılığının
18.4.1996 gün ve E.1996/608, Karar No: 1996/50 sayılı
kararından anlaşılmıştır.

6. 11 Mart 1996 tarihinde Kanal 6 Televizyonunun "Prizma"
isimli programında, aynı doğrultuda yapılan
bir yayın sırasında söz konusu iddiaların
yanlışlığı ve doğrusu Genel
Sekreterliğimizce yayına telefonla katılmak
suretiyle kamuoyuna açıklanmıştır.

Aziz Atatürk'ün çok sevdiği ve sağlığında
zaman zaman çalışmalarını yürüttüğü
Köşk ve çevresi, halka açık bir
müze olarak en iyi şekilde korunmaktadır.

TUTANAĞIN SONU 
        	
       	    



















ANA SAYFA


SİTE HARİTASI


İLETİŞİM


ENGLISH



          Türkiye Büyük Millet Meclisi Resmi internet Sitesi
            
            © 2009 T.B.M.M.          












