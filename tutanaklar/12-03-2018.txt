



TBMM Tutanak Müdürlüðü





TÜRKİYE BÜYÜK MİLLET MECLİSİ
TUTANAK DERGİSİ
69’uncu Birleşim
12 Mart 2018 Pazartesi

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- YOKLAMA
IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ayşe
Nur Bahçekapılı’nın, 12 Mart İstiklal Marşı’nın kabulünün 97’nci yıl dönümünü
kutladığına ilişkin konuşması
2.- Oturum Başkanı TBMM Başkan Vekili Ayşe
Nur Bahçekapılı’nın, bir komisyon raporunun dağıtımından kırk sekiz saat geçmeden
gündeme alınmasını içeren grup önerisini İç Tüzük’ün 49’uncu maddesine göre
işleme almanın Parlamento teamüllerine uygun olduğuna ilişkin konuşması
3.- Oturum Başkanı TBMM Başkan Vekili Ayşe
Nur Bahçekapılı’nın, uçak kazasında hayatını kaybeden 11 genç kıza Allah’tan
rahmet dilediğine ve bu olayla ilgili yakışıksız ifadelerle sosyal medya
paylaşımlarında bulunanları kınadığına ilişkin konuşması
4.- Oturum Başkanı TBMM Başkan Vekili Ayşe
Nur Bahçekapılı’nın, Başkanlık Divanı olarak Çorum’da meydana gelen kazada
hayatını kaybedenlere Allah’tan rahmet dilediklerine ilişkin konuşması
5.- Oturum Başkanı TBMM Başkan Vekili Ayşe
Nur Bahçekapılı’nın, Başkanlık Divanı olarak Genel Kurulda yaşanan olay nedeniyle
MHP Genel Başkanı Devlet Bahçeli’ye üzüntülerini bildirdiklerine ilişkin
konuşması
V.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Manisa Milletvekili Erkan Akçay’ın, 12
Mart İstiklal Marşı’nın kabulünün 97’nci yıl dönümüne ilişkin gündem dışı
konuşması
2.- Hatay Milletvekili Serkan Topal’ın, 12
Mart İstiklal Marşı’nın kabulünün 97’nci yıl dönümüne ilişkin gündem dışı
konuşması
3.- Erzurum Milletvekili İbrahim
Aydemir’in, 12 Mart İstiklal Marşı’nın kabulünün 97’nci ve Erzurum’un düşman
işgalinden kurtuluşunun 100’üncü yıl dönümlerine ilişkin gündem dışı konuşması

VI.- AÇIKLAMALAR
1.- İstanbul Milletvekili Sibel Özdemir’in,
12 Mart İstiklal Marşı’nın kabulünün 97’nci yıl dönümüne ve seçim ittifakıyla
ilgili kanun teklifine ilişkin açıklaması
2.- Mersin Milletvekili Baki Şimşek’in,
sulama birlikleriyle ilgili yapılacak yasal düzenlemeye ilişkin açıklaması
3.- İzmir Milletvekili Kerem Ali
Sürekli’nin, 12 Mart İstiklal Marşı’nın kabulünün 97’nci yıl dönümüne ve Türk
milletinin, bekasına kasteden ihanet projeleri karşısında net duruşunu her
zaman gösterdiğine ilişkin açıklaması
4.- Kocaeli Milletvekili Fatma Kaplan
Hürriyet’in, emeklilikte yaşa takılan vatandaşların mağduriyetlerinin
giderilmesi için Hükûmetin bir an önce harekete geçmesi ve verilen kanun
teklifleri ile önergeleri dikkate alması gerektiğine ilişkin açıklaması
5.- Kayseri Milletvekili İsmail Emrah
Karayel’in, 12 Mart İstiklal Marşı’nın kabulünün 97’nci yıl dönümüne ilişkin
açıklaması
6.- Balıkesir Milletvekili Mehmet Tüm’ün,
12 Mart askerî darbesinin 47’nci yıl dönümüne ve iktidarın uluslararası şirketlerin
kârını artırmak uğruna halkın sağlığını tehdit eden politikalarına hızla devam
ettiğine ilişkin açıklaması
7.- İstanbul Milletvekili Mahmut Tanal’ın,
12 Mart askerî darbesinin 47’nci yıl dönümüne ve Kars’ta 5 aracın Valiliğe
tahsis edildiği iddiaları hakkında bilgi almak istediğine ilişkin açıklaması
8.- Kayseri Milletvekili Sami Dedeoğlu’nun,
12 Mart İstiklal Marşı’nın kabulünün 97’nci yıl dönümüne ilişkin açıklaması
9.- Osmaniye Milletvekili Mücahit
Durmuşoğlu’nun, 12 Mart İstiklal Marşı’nın kabulünün 97’nci yıl dönümüne
ilişkin açıklaması
10.- Kütahya Milletvekili İshak Gazel’in,
12 Mart İstiklal Marşı’nın kabulünün 97’nci yıl dönümüne ilişkin açıklaması
11.- Balıkesir Milletvekili Ahmet Akın’ın,
12 Mart İstiklal Marşı’nın kabulünün 97’nci yıl dönümüne ve Hükûmetin,
çocukları şiddete yönlendiren, intihara sürükleyen “Mavi Balina” adlı oyunla
ilgili bir an önce tedbir alması gerektiğine ilişkin açıklaması
12.- Kahramanmaraş Milletvekili Mehmet Uğur
Dilipak’ın, 12 Mart İstiklal Marşı’nın kabulünün 97’nci yıl dönümüne ve bazı
siyasetçilerin İstiklal Marşı’na atfen kullandıkları ifadelerine ilişkin
açıklaması
13.- İzmir Milletvekili Mustafa Ali
Balbay’ın, 12 Mart İstiklal Marşı’nın kabulünün 97’nci yıl dönümüne ilişkin
açıklaması
14.- Giresun Milletvekili Bülent Yener
Bektaşoğlu’nun, TMO’nun fındık alış ve satış işlemleri sırasında randıman
değerleriyle oynandığı ve bazı kesimlere haksız kazanç elde ettirildiği
iddialarının araştırılması için Gıda, Tarım ve Hayvancılık Bakanına çağrıda
bulunduğuna ilişkin açıklaması
15.- Mersin Milletvekili Ali Cumhur
Taşkın’ın, 12 Mart İstiklal Marşı’nın kabulünün 97’nci yıl dönümüne ilişkin
açıklaması
16.- Manisa Milletvekili Erkan Akçay’ın,
Zeytin Dalı Harekâtı’nın 52’nci gününde Türk Silahlı Kuvvetlerinin büyük bir başarıyla
ve emin adımlarla Afrin’in merkezine doğru ilerlediğine ve 10 Martı 11 Marta
bağlayan gece Almanya’da Diyanet İşleri Türk İslam Birliğine bağlı camilere
yapılan saldırılara ilişkin açıklaması
17.- Adana Milletvekili Meral Danış
Beştaş’ın, 11 Mart Berkin Elvan’ın ölümünün 4’üncü yıl dönümüne, 12 Mart
Kamışlı katliamının 14’üncü, Gazi katliamının 23’üncü yıl dönümlerine, 12 Mart
muhtırasının 47’nci yıl dönümüne ve Afrin’de şu anda sivillere yönelik büyük
bir tehlike olduğuna ilişkin açıklaması
18.- Manisa Milletvekili Özgür Özel’in, 12
Mart İstiklal Marşı’nın kabulünün 97’nci yıl dönümüne, 12 Mart Gazi olaylarının
23’üncü yıl dönümüne, 11 Mart Berkin Elvan’ın ölümünün 4’üncü yıl dönümüne, 12
Mart muhtırasının 47’nci yıl dönümüne ve CHP Grubu olarak Adana Milletvekili
Meral Danış Beştaş’a görevinde başarılar dilediklerine ilişkin açıklaması
19.- Amasya Milletvekili Mehmet Naci
Bostancı’nın, 12 Mart İstiklal Marşı’nın kabulünün 97’nci yıl dönümüne, 12 Mart
Erzurum’un kurtuluşunun 100’üncü yıl dönümüne, Berlin’de Koca Sinan Camisi’ne
yönelik saldırıyı şiddetle kınadığına, 12 Mart askerî darbesinin 47’nci yıl
dönümüne ve Türk Silahlı Kuvvetlerinin Afrin’de hiçbir sivilin burnu kanamadan
operasyon gerçekleştirdiğine ilişkin açıklaması
20.- Amasya Milletvekili Mehmet Naci
Bostancı’nın, İstanbul Milletvekili Hüda Kaya’nın sataşma nedeniyle yaptığı
konuşmasındaki bazı ifadelerine ilişkin açıklaması
21.- Adana Milletvekili Meral Danış
Beştaş’ın, Amasya Milletvekili Mehmet Naci Bostancı’nın yaptığı açıklamasındaki
bazı ifadelerine ilişkin açıklaması
22.- Aydın Milletvekili Deniz Depboylu’nun,
arıtma tesislerinin Aydın genelinde tam faaliyete geçecek ve tam sorunu çözecek
nitelikte sayıya ulaştırılamadığına ilişkin açıklaması
23.- Aydın Milletvekili Hüseyin Yıldız’ın,
Aydın Milletvekili Abdurrahman Öz’ün CHP grup önerisi üzerinde AK PARTİ Grubu
adına yaptığı konuşmasındaki bazı ifadelerine ilişkin açıklaması
24.- Amasya Milletvekili Mehmet Naci
Bostancı’nın, uçak kazasında hayatını yitiren genç kızlara Allah’tan rahmet
dilediğine ve statülerinin bir tartışma konusu yapılmasının utanç verici
olduğuna ilişkin açıklaması
25.- Manisa Milletvekili Özgür Özel’in,
uçak kazasında hayatını kaybeden 11 genç kadına Allah’tan rahmet dilediğine ve
konuyla ilgili sosyal medyada sorumsuzca ve yakışıksız ifadeler kullananları
kınadıklarına ilişkin açıklaması
26.- Manisa Milletvekili Erkan Akçay’ın,
İran semalarında meydana gelen uçak kazasında hayatını kaybedenlere Allah’tan
rahmet dilediğine ilişkin açıklaması
27.- Adana Milletvekili Meral Danış
Beştaş’ın, uçak kazasında hayatını kaybeden 11 genç kadına Allah’tan rahmet
dilediğine ve sosyal medyada hem bu kazayla hem de başka meselelerle ilgili
ayrıştırma dilini kınadıklarına ilişkin açıklaması
28.- Manisa Milletvekili Özgür Özel’in, Anayasa’ya
aykırı olduğu gerekçesiyle 534 sıra sayılı Kanun Teklifi’nin görüşmelerine geçilmeyerek
Komisyona iade edilmesini talep ettiklerine ilişkin açıklaması
29.- Konya Milletvekili Mustafa
Kalaycı’nın, İstanbul Milletvekili Engin Altay ile İstanbul Milletvekili Filiz
Kerestecioğlu Demir’in sataşma nedeniyle yaptıkları konuşmalarındaki bazı
ifadelerine ilişkin açıklaması
30.- İstanbul Milletvekili Engin Altay’ın,
Konya Milletvekili Mustafa Kalaycı’nın yaptığı açıklamasındaki bazı ifadelerine
ilişkin açıklaması
31.- Ankara Milletvekili Levent Gök’ün,
Manisa Milletvekili Erkan Akçay ile Amasya Milletvekili Mehmet Naci
Bostancı’nın sataşma nedeniyle yaptıkları konuşmalarındaki bazı ifadelerine
ilişkin açıklaması
32.- Manisa Milletvekili Özgür Özel’in,
Anayasa Komisyonu Başkanı Mustafa Şentop’un 534 sıra sayılı Kanun Teklifi’nin
tümü üzerinde Komisyon adına yaptığı konuşmasındaki bazı ifadelerine ilişkin
açıklaması
33.- Adana Milletvekili Meral Danış
Beştaş’ın, Anayasa Komisyonu Başkanı Mustafa Şentop’un 534 sıra sayılı Kanun
Teklifi’nin tümü üzerinde Komisyon adına yaptığı konuşmasındaki bazı
ifadelerine ilişkin açıklaması
34.- Manisa Milletvekili Özgür Özel’in,
Adalet Bakanı Abdulhamit Gül’ün 534 sıra sayılı Kanun Teklifi’nin tümü üzerinde
Hükûmet adına yaptığı konuşmasındaki bazı ifadelerine ilişkin açıklaması
35.- Adalet Bakanı Abdulhamit Gül’ün,
Manisa Milletvekili Özgür Özel’in yaptığı açıklamasındaki bazı ifadelerine
ilişkin açıklaması
36.- Amasya Milletvekili Mehmet Naci
Bostancı’nın, Kocaeli Milletvekili Fatma Kaplan Hürriyet’in 534 sıra sayılı
Kanun Teklifi’nin tümü üzerinde şahsı adına yaptığı konuşmasındaki bazı
ifadelerine ilişkin açıklaması
37.- Manisa Milletvekili Özgür Özel’in,
Parlamentoda kendilerini savunma imkânı olmayan siyasi partiler hakkındaki
sözleri doğru bulmadıklarına ilişkin açıklaması
38.- Manisa Milletvekili Özgür Özel, Adalet
Bakanı Abdulhamit Gül’ün 534 sıra sayılı Kanun Teklifi’nin birinci bölümü
üzerinde yapılan soru-cevap işlemi sırasındaki bazı ifadelerine ilişkin
açıklaması
39.- İstanbul Milletvekili Mehmet Muş’un,
Trabzon Milletvekili Haluk Pekşen’in 534 sıra sayılı Kanun Teklifi’nin 1’inci
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
40.- Anayasa Komisyonu Başkanı Mustafa
Şentop’un, Trabzon Milletvekili Haluk Pekşen’in sataşma nedeniyle yaptığı
konuşmasındaki bazı ifadelerine ilişkin açıklaması
41.- Adana Milletvekili Meral Danış
Beştaş’ın, Anayasa Komisyonu Başkanı Mustafa Şentop’un yaptığı açıklamasındaki
bazı ifadelerine ilişkin açıklaması
42.- Anayasa Komisyonu Başkanı Mustafa
Şentop’un, Adana Milletvekili Meral Danış Beştaş’ın yaptığı açıklamasındaki
bazı ifadelerine ilişkin açıklaması
43.- Amasya Milletvekili Mehmet Naci
Bostancı’nın, İzmir Milletvekili Ertuğrul Kürkcü’nün 534 sıra sayılı Kanun
Teklifi’nin 2’nci maddesiyle ilgili önerge üzerinde yaptığı konuşmasındaki bazı
ifadelerine ilişkin açıklaması
44.- İzmir Milletvekili Ertuğrul
Kürkcü’nün, Amasya Milletvekili Mehmet Naci Bostancı’nın yaptığı açıklamasındaki
bazı ifadelerine ilişkin açıklaması
45.- Manisa Milletvekili Özgür Özel’in, 534
sıra sayılı Kanun Teklifi’nin görüşmelerinin televizyon yayınının olmadığı bir
günde yapılmasına ve gece boyunca çalışılarak bitirilmesi konusuyla ilgili gruplar
arasında bir iletişimin bulunmadığına ilişkin açıklaması
46.- Adana Milletvekili Meral Danış
Beştaş’ın, 534 sıra sayılı Kanun Teklifi’nin sabaha kadar çalışılarak bitirilmesi
kararının kendileriyle hiçbir iletişim kurulmadan alınmasına ilişkin açıklaması
47.- Manisa Milletvekili Özgür Özel’in, 534
sıra sayılı Kanun Teklifi’ni sabaha kadar çalışarak bitirmek kararıyla bu
işlemin kamuoyundan kaçırılmasının amaçlandığına ilişkin açıklaması
48.- İstanbul Milletvekili Filiz
Kerestecioğlu Demir’in, ülkenin geleceğini ilgilendiren ve seçimleri düzenleyen
yasanın görüşmelerinin halkın gözlerinden kaçırılarak yapıldığına ilişkin
açıklaması


49.- Amasya Milletvekili Mehmet Naci
Bostancı’nın, 534 sıra sayılı Kanun Teklifi görüşmelerinin Meclisin çalışma
usullerine uygun olarak ve kabul edilen grup önerisi istikametinde yapıldığına
ilişkin açıklaması
50.- Amasya Milletvekili Mehmet Naci
Bostancı’nın, Ankara Milletvekili Bülent Kuşoğlu’nun 534 sıra sayılı Kanun
Teklifi’nin 11’inci maddesiyle ilgili önerge üzerinde yaptığı konuşmasındaki
bazı ifadelerine ilişkin açıklaması
51.- Manisa Milletvekili Özgür Özel’in,
Amasya Milletvekili Mehmet Naci Bostancı’nın yaptığı açıklamasındaki bazı
ifadelerine ilişkin açıklaması
52.- Manisa Milletvekili Özgür Özel’in, 534
sıra sayılı Kanun Teklifi’nin gece yarısı geçirilmesi operasyonunun Twitter’da
gündemin ilk maddesi olduğuna ilişkin açıklaması
53.- Manisa Milletvekili Özgür Özel’in, 534
sıra sayılı Kanun Teklifi’nin ikinci bölümü üzerinde AKP ve MHP Grupları ile
Hükûmet ve Komisyonun konuşma hakkını kullanmamasına ilişkin açıklaması
54.- İstanbul Milletvekili Mehmet Muş’un,
Manisa Milletvekili Özgür Özel’in yaptığı açıklamasındaki bazı ifadelerine
ilişkin açıklaması
55.- Manisa Milletvekili Erkan Akçay’ın,
Manisa Milletvekili Özgür Özel’in yaptığı açıklamasındaki bazı ifadelerine
ilişkin açıklaması
56.- Adana Milletvekili Meral Danış
Beştaş’ın, Manisa Milletvekili Erkan Akçay’ın yaptığı açıklamasındaki bazı
ifadelerine ilişkin açıklaması
57.- Manisa Milletvekili Özgür Özel’in,
Adalet Bakanı Abdulhamit Gül’ün 534 sıra sayılı Kanun Teklifi’nin ikinci bölümü
üzerinde yapılan soru-cevap işlemi sırasındaki bazı ifadelerine ilişkin
açıklaması
58.- Adalet Bakanı Abdulhamit Gül’ün,
Manisa Milletvekili Özgür Özel’in yaptığı açıklamasındaki bazı ifadelerine
ilişkin açıklaması
59.- Adana Milletvekili Meral Danış
Beştaş’ın, Adalet Bakanı Abdulhamit Gül’ün yaptığı açıklamasındaki bazı
ifadelerine ilişkin açıklaması
60.- İstanbul Milletvekili Filiz
Kerestecioğlu Demir’in, Meclisin salı günkü çalışmasının yapılmayacağıyla ilgili
duyumlar aldıklarına ve bunun nedeninin açıklanmasını beklediklerine ilişkin
açıklaması
61.- Manisa Milletvekili Özgür Özel’in, 534
sıra sayılı Kanun Teklifi’nin televizyon yayını kapalıyken sabaha kadar
çalışılarak geçirilmesine ilişkin açıklaması
62.- Samsun Milletvekili Erhan Usta’nın,
Çorum’un Osmancık ilçesinde meydana gelen bir trafik kazasında hayatını
kaybedenlere Allah’tan rahmet dilediğine ilişkin açıklaması
63.- Manisa Milletvekili Özgür Özel’in,
Çorum’un Osmancık ilçesinde meydana gelen bir trafik kazasında hayatını
kaybedenlere Allah’tan rahmet dilediğine ilişkin açıklaması


64.- Adana Milletvekili Meral Danış
Beştaş’ın, Çorum’un Osmancık ilçesinde meydana gelen bir trafik kazasında
hayatını kaybedenlere Allah’tan rahmet dilediğine ilişkin açıklaması
65.- Amasya Milletvekili Mehmet Naci
Bostancı’nın, Çorum’un Osmancık ilçesinde meydana gelen bir trafik kazasında
hayatını kaybedenlere Allah’tan rahmet dilediğine ilişkin açıklaması
66.- Manisa Milletvekili Özgür Özel’in,
Çankırı Milletvekili Muhammet Emin Akbaşoğlu’nun 534 sıra sayılı Kanun
Teklifi’nde oyunun rengini belli etmek üzere yaptığı konuşmasındaki bazı
ifadelerine ilişkin açıklaması
67.- Manisa Milletvekili Özgür Özel’in, MHP
Genel Başkan Devlet Bahçeli’yle ilgili ifadelerden büyük bir üzüntü
duyduklarına ve kendisinden CHP Grubu adına özür dilediklerine ilişkin
açıklaması
68.- İstanbul Milletvekili Filiz
Kerestecioğlu Demir’in, Mecliste her an şiddete uğrama ihtimali olduğuna ve bu
konuda önlem alınması gerektiğine ilişkin açıklaması

VII.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi
Başkanlığının, Terörizmle Mücadele Küresel Forumu (TMKF) çerçevesinde 21-23
Mart 2018 tarihlerinde Malta Attard’da "Terörle Mücadele Çerçevesinde
Parlamenterler ile Yargı Aktörleri İlişkisi” konulu çalıştaya Türkiye Büyük
Millet Meclisinden bir heyetin katılması hususuna ilişkin tezkeresi (3/1547)

VIII.- ÖNERİLER
A) Siyasi Parti Grubu Önerileri
1.- HDP Grubunun, 12/3/2018 tarihinde Grup
Başkan Vekili Adana Milletvekili Meral Danış Beştaş tarafından, başta Birleşmiş
Milletler olmak üzere uluslararası örgütlerin ve insan hakları kuruluşlarının
Afrin’e yönelik askerî operasyonda artan sivil can kaybı tespitlerinin
belirlenmesi amacıyla verilmiş olan Meclis araştırması önergesinin ön
görüşmelerinin, Genel Kurulun 12 Mart 2018 Pazartesi günkü birleşiminde
yapılmasına ilişkin önerisi
2.- CHP Grubunun, Türkiye Büyük Millet
Meclisi gündeminin “Genel Görüşme ve Meclis Araştırması Yapılmasına Dair
Öngörüşmeler” kısmında yer alan, Aydın ve çevresinde yaşanan hava kirliliğinin
nedenlerinin araştırılarak alınması gereken önlemlerin belirlenmesi amacıyla
verilmiş olan (10/582) esas numaralı Meclis Araştırması Önergesi’nin, ön
görüşmelerinin Genel Kurulun 12 Mart 2018 Pazartesi günkü birleşiminde
yapılmasına ilişkin önerisi
3.- AK PARTİ Grubunun, Genel Kurulun
çalışma saatlerinin düzenlenmesine; bastırılarak dağıtılan 534 sıra sayılı
Kanun Teklifi’nin kırk sekiz saat geçmeden gündemin “Kanun Tasarı ve Teklifleri
ile Komisyonlardan Gelen Diğer İşler” kısmının 1’inci sırasına alınmasına ve
diğer işlerin sırasının buna göre teselsül ettirilmesine; 534 sıra sayılı Kanun
Teklifi’nin İç Tüzük’ün 91’inci maddesine göre temel kanun olarak bölümler
hâlinde görüşülmesine ve 534 sıra sayılı Kanun Teklifi’nin tümü üzerinde
gruplar adına yapılacak konuşmaların birden fazla konuşmacı tarafından
yapılabilmesine ilişkin önerisi 

IX.- SATAŞMALARA İLİŞKİN KONUŞMALAR
1.- Amasya Milletvekili Mehmet Naci
Bostancı’nın, İstanbul Milletvekili Hüda Kaya’nın HDP grup önerisi üzerinde HDP
Grubu adına yaptığı konuşması sırasında Adalet ve Kalkınma Partisine sataşması
nedeniyle konuşması
2.- İstanbul Milletvekili Hüda Kaya’nın,
Amasya Milletvekili Mehmet Naci Bostancı’nın sataşma nedeniyle yaptığı
konuşması sırasında şahsına ve Halkların Demokratik Partisine sataşması
nedeniyle konuşması
3.- İstanbul Milletvekili Engin Altay’ın,
Konya Milletvekili Mustafa Kalaycı’nın 534 sıra sayılı Kanun Teklifi’nin tümü
üzerinde MHP Grubu adına yaptığı konuşması sırasında Cumhuriyet Halk Partisine
sataşması nedeniyle konuşması
4.- İstanbul Milletvekili Filiz
Kerestecioğlu Demir’in, Konya Milletvekili Mustafa Kalaycı’nın 534 sıra sayılı
Kanun Teklifi’nin tümü üzerinde MHP Grubu adına yaptığı konuşması sırasında
Halkların Demokratik Partisine sataşması nedeniyle konuşması
5.- Manisa Milletvekili Erkan Akçay’ın,
Ankara Milletvekili Levent Gök’ün 534 sıra sayılı Kanun Teklifi’nin tümü
üzerinde CHP Grubu adına yaptığı konuşması sırasında Milliyetçi Hareket
Partisine sataşması nedeniyle konuşması
6.- Amasya Milletvekili Mehmet Naci
Bostancı’nın, Ankara Milletvekili Levent Gök’ün 534 sıra sayılı Kanun
Teklifi’nin tümü üzerinde CHP Grubu adına yaptığı konuşması sırasında Adalet ve
Kalkınma Partisine sataşması nedeniyle konuşması
7.- Anayasa Komisyonu Başkanı Mustafa
Şentop’un, Ankara Milletvekili Levent Gök’ün 534 sıra sayılı Kanun Teklifi’nin
tümü üzerinde CHP Grubu adına yaptığı konuşması sırasında şahsına sataşması
nedeniyle konuşması
8.- İstanbul Milletvekili Engin Altay’ın,
Amasya Milletvekili Mehmet Naci Bostancı’nın sataşma nedeniyle yaptığı
konuşması sırasında şahsına sataşması nedeniyle konuşması
9.- Trabzon Milletvekili Haluk Pekşen’in,
İstanbul Milletvekili Mehmet Muş’un yaptığı açıklaması sırasında şahsına
sataşması nedeniyle konuşması
10.- İstanbul Milletvekili Mehmet Muş’un,
Trabzon Milletvekili Haluk Pekşen’in sataşma nedeniyle yaptığı konuşması
sırasında Adalet ve Kalkınma Partisine sataşması nedeniyle konuşması
11.- Manisa Milletvekili Özgür Özel’in,
İstanbul Milletvekili Mehmet Muş’un sataşma nedeniyle yaptığı konuşması
sırasında Cumhuriyet Halk Partisine ve CHP Grup Başkanına sataşması nedeniyle konuşması
12.- İstanbul Milletvekili Mehmet Muş’un,
Manisa Milletvekili Özgür Özel’in sataşma nedeniyle yaptığı konuşması sırasında
AK PARTİ Genel Başkanına sataşması nedeniyle konuşması
13.- Manisa Milletvekili Özgür Özel’in,
İstanbul Milletvekili Mehmet Muş’un sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması

X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Grup Başkanı
İzmir Milletvekili Binali Yıldırım ve Milliyetçi Hareket Partisi Grup Başkanı
Osmaniye Milletvekili Devlet Bahçeli ile 6 Milletvekilinin; 298 Sayılı Seçimlerin
Temel Hükümleri ve Seçmen Kütükleri Hakkında Kanun ile Bazı Kanunlarda
Değişiklik Yapılmasına Dair Kanun Teklifi (2/2137) ve Anayasa Komisyonu Raporu
(S. Sayısı: 534)

XI.- USUL HAKKINDA GÖRÜŞMELER
1.- Anayasa’ya aykırılık iddiaları nedeniyle
534 sıra sayılı Kanun Teklifi’nin görüşmelerine başlanmasının İç Tüzük
hükümlerine uygun olup olmadığı hakkında
XII.- DİSİPLİN CEZASI İŞLEMLERİ
1.- İzmir Milletvekili Musa Çam’a 534 sıra
sayılı Kanun Teklifi’nde oyunun rengini belli etmek üzere yaptığı konuşmasında
sarf ettiği bazı ifadeleri nedeniyle İç Tüzük’ün 163’üncü maddesi uyarınca
Meclisten geçici olarak üç birleşim çıkarma cezası verilmesi hakkında
XIII.- YAZILI SORULAR VE CEVAPLARI
1.- Denizli Milletvekili Melike
Basmacı’nın, milli sporcu öğrencilerin burs durumuna ilişkin sorusu ve Gençlik
ve Spor Bakanı Osman Aşkın Bak’ın cevabı (7/20594)
2.- Niğde Milletvekili Ömer Fethi Gürer’in,
spor ve eğitim tesisleri ile yetişmiş personel sayılarına,
Lisanslı sporcu sayısının nüfusa oranının
artırılması için yapılacak çalışmalara,
İlişkin soruları ve Gençlik ve Spor Bakanı
Osman Aşkın Bak’ın cevabı (7/20812), (7/20815)
3.- Denizli Milletvekili Melike
Basmacı’nın, Denizli’ye yeni bir stadyum yapılmasın yönelik çalışmalara,
Denizli’deki öğrenci barınma imkânlarına,
İlişkin soruları ve Gençlik ve Spor Bakanı
Osman Aşkın Bak’ın cevabı (7/20813), (7/20814)


4.- Niğde Milletvekili Ömer Fethi Gürer’in,
Niğde yeni stat inşaatı için ayrılan bütçeye,
Gelir vergisi indiriminin süresinin
uzatılmasından yararlanan sporculara,
İlişkin soruları ve Gençlik ve Spor Bakanı
Osman Aşkın Bak’ın cevabı (7/20816), (7/20817)
5.- İzmir Milletvekili Mustafa Ali
Balbay’ın, Macaristan’a bir organizasyon için giden halk dansları topluluğu
üyelerinin iltica ettiği iddiasına ilişkin sorusu ve Gençlik ve Spor Bakanı
Osman Aşkın Bak’ın cevabı (7/20818)
6.- Niğde Milletvekili Ömer Fethi Gürer’in,
yurt dışına iltica eden sporculara ilişkin sorusu ve Gençlik ve Spor Bakanı
Osman Aşkın Bak’ın cevabı 7/21104)
7.- Niğde Milletvekili Ömer Fethi Gürer’in,
organize sanayi bölgelerine dair çeşitli verilere ilişkin sorusu ve Bilim,
Sanayi ve Teknoloji Bakanı Faruk Özlü’nün cevabı (7/23358)
8.- Niğde Milletvekili Ömer Fethi Gürer’in,
serbest bölgelerle ilgili çeşitli verilere ilişkin sorusu ve Ekonomi Bakanı
Nihat Zeybekci’nin cevabı (7/23391)
9.- Ankara Milletvekili Nihat Yeşil’in,
İstanbul’daki bir hastanede reşit olmayan gebeler ile ilgili gerekli bildirimlerin
yapılmadığı iddiasına ve açılan soruşturmaya ilişkin sorusu ve Sağlık Bakanı
Ahmet Demircan’ın cevabı (7/23464)
10.- Niğde Milletvekili Ömer Fethi
Gürer’in, Niğde Bor Enerji İhtisas Endüstri Bölgesi’nin ne zaman kurulacağına
ilişkin sorusu ve Bilim, Sanayi ve Teknoloji Bakanı Faruk Özlü’nün cevabı
(7/23539)
11.- Niğde Milletvekili Ömer Fethi
Gürer’in, Niğde’nin üçüncü OSB ihtiyacına ilişkin sorusu ve Bilim, Sanayi ve
Teknoloji Bakanı Faruk Özlü’nün cevabı (7/23540)
12.- Manisa Milletvekili Özgür Özel’in,
TBMM Başkanlığı tarafından dağıtılan 2018 yılı ajandalarına ilişkin sorusu ve
Türkiye Büyük Millet Meclisi Başkan Vekili Ahmet Aydın’ın cevabı (7/23626)
13.- İstanbul Milletvekili Mustafa Sezgin
Tanrıkulu’nun, Kamu Gözetimi, Muhasebe ve Denetim Standartları Kurumu
Başkanlığı ihalelerine ilişkin Başbakandan sorusu ve Maliye Bakanı Naci Ağbal’ın
cevabı (7/23680)
12 Mart 2018 Pazartesi
BİRİNCİ OTURUM
Açılma Saati: 13.59
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Bayram ÖZÇELİK (Burdur), Bülent ÖZ (Çanakkale) 
-----0-----
BAŞKAN – Türkiye
Büyük Millet Meclisinin 69’uncu Birleşimini açıyorum. 
Toplantı yeter
sayısı vardır, görüşmelere başlıyoruz. 
IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ayşe
Nur Bahçekapılı’nın, 12 Mart İstiklal Marşı’nın kabulünün 97’nci yıl dönümünü
kutladığına ilişkin konuşması
BAŞKAN
– Sayın milletvekilleri, ömrünü vatana ve millete hizmete adamış vatan şairi
Mehmet Akif Ersoy’un ölümsüz eseri İstiklal Marşı’nın 12 Mart 1921 tarihinde
Türkiye Büyük Millet Meclisi tarafından millî marş olarak kabul edilmesinin
97’nci yıl dönümünü kutlamanın onurunu ve gururunu yaşıyoruz. 
12
Mart 1921 tarihinde Türkiye Büyük Millet Meclisinde kabul edilen İstiklal
Marşı, aziz milletimizin diriliş destanıdır; istiklale giden zamanlarda maddi
ve manevi zorluklarla mücadele eden milletimizin ortak duygusunun ve inancının
sembolüdür.
Görev
yapmaktan onur duyduğum bu çatı altında defaten okunarak alkışlarla onaylanan,
aynı zamanda bir kanun metni olarak İstiklal Marşı’nda ortaya konan inanç ve
güven, bugün de ihtiyacımız olan atmosferi yansıttığı gibi bir yol gösterici
olmuştur. Dünyada hiçbir milletin millî marşının olmadığı şekilde, istiklal ve
bağımsızlık mücadelesi sonrasında değil öncesinde yazılıp kabul edilmesiyle de
kurucu, yön gösterici, ümit verici bir metin olarak İstiklal Marşı’mız
eşsizdir. 
Milletimizin
millî ve manevi değerlerini yeni nesillere aktaran değerli şahsiyetlerden
birisi olan Mehmet Akif Ersoy İstiklal Savaşı’nın zor zamanlarında tüm millete
ve siperlere ümit aşılamıştır. İstiklal Marşı’mızın şairi Mehmet Akif Ersoy
“Allah bu millete bir daha İstiklal Marşı yazdırmasın.” derken, verilen
mücadelenin büyüklüğünü, milletimizin zor şartlar altında gösterdiği
kahramanlığı ifade etmiştir. 
Sayın
milletvekilleri, İstiklal Marşı’mızın kabulünün 97’nci yıl dönümünü tekrar
kutluyor, başta cumhuriyetimizin kurucusu büyük önder Gazi Mustafa Kemal
Atatürk olmak üzere millî şairimiz Mehmet Akif Ersoy’u ve tüm kahraman
şehitlerimizi, gazilerimizi saygı, rahmet ve şükranla anıyorum. (AK PARTİ, CHP
ve MHP sıralarından alkışlar)
Sayın
milletvekilleri, gündeme geçmeden önce üç sayın milletvekiline gündem dışı söz
vereceğim.
İstiklal
Marşı’nın kabulünün 97’nci yıl dönümü nedeniyle sayın milletvekillerinin gündem
dışı sözlerini bu konuya ayırmış bulunuyorum.
Gündem
dışı ilk söz, İstiklal Marşı’nın kabulünün 97’nci yıl dönümü münasebetiyle söz
isteyen Manisa Milletvekili Erkan Akçay’a aittir.
Buyurun
Sayın Akçay. (MHP sıralarından alkışlar) 
V.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Manisa Milletvekili Erkan Akçay’ın, 12
Mart İstiklal Marşı’nın kabulünün 97’nci yıl dönümüne ilişkin gündem dışı
konuşması
ERKAN
AKÇAY (Manisa) – Sayın Başkan, değerli milletvekilleri; muhterem heyetinizi
saygıyla selamlıyorum.
Bugün
12 Mart 2018, milletimizin bağımsızlık destanı İstiklal Marşı’mızın Türkiye
Büyük Millet Meclisinde defalarca okunarak coşkuyla, gözyaşlarıyla kabul
edildiği tarihin yıl dönümünü idrak ediyoruz. Türk milletinin ruh kökünü dile
getiren İstiklal Marşı’mızı bir asırdır tıpkı o günkü gibi aynı şuurla okuyor
ve dinliyoruz. İstiklal Marşı’mızın yazılış hikâyesini ve yazıldığı dönemi
hatırladığımızda, marşımızdaki mısraların niye bizi böylesine coşkun bir
duyguya sevk ettiğini çok daha iyi anlıyoruz. Bu nedenle, İstiklal Marşı’mızın
yazıldığı atmosferi hatırlamamız gerekir. İstiklal Savaşı’nın en yoğun
yaşandığı günler, vatanımızın büyük bir kısmı emperyalist devletler tarafından
işgal edilmiş, ordusu dağıtılmış, silahları elinden alınmış, ekonomisi
çökertilmiş, uzun savaş yıllarında yorgun, harap ve bitap düşmüş bir ülke hâlindeydik.

Emperyalistlerin
gücünü arkasına alan Yunan kuvvetleri Ankara’ya yürümektedir. Polatlı’dan top
sesleri duyulmaktadır. Meclisin Kayseri’ye nakli dahi düşünülmektedir. Düşman
yüzlerce yıldır hür ve bağımsız yaşayan vatanımızın bağrını hançerlemektedir.
Duyulan ızdırap sonsuz, millet kan ağlamaktadır. Bakışlar nerede bir ay
yıldızlı al bayrak görse ürpermekte, her al renk, Türk milletine bayrağını,
istiklalini hatırlatmaktadır. Her Türk evladının kalbinde, beyninde şu vardır:
Balkanlarda, Kafkaslarda ve dünkü vatanımızın daha nice bölgelerinde olduğu
gibi, Anadolu’da da bu mübarek bayrak bir gün inecek midir? Her Türk evladı
âdeta şu mısraları mırıldanmaktadır: “Ya Rab, bu uğursuz gecenin yok mu
sabahı?/ Mahşerde mi biçarelerin yoksa felahı!” İşte, memleket böylesine bir
ruh hâlindeyken 21 Mart 1921’de Türkiye Büyük Millet Meclisinde Mehmet Akif
Ersoy’un kaleme aldığı ve Hamdullah Suphi Tanrıöver tarafından okunan İstiklal
Marşı’nın mısraları Anadolu semalarında duyuldu. “Korkma! Sönmez bu şafaklarda yüzen
al sancak,/ Sönmeden yurdumun üstünde tüten en son ocak.” diye başlayıp
“Hakkıdır, hür yaşamış bayrağımın hürriyet;/ Hakkıdır, Hakk’a tapan milletimin
istiklal.” diyerek devam eden bu ses cephede amansızca savaşan Türk ordusunu ve
yeise düşen Türk milletini ayağa kaldırır. Kahraman ordumuza ithaf edilen
bağımsızlık destanımız işte bu atmosferde, bu düşüncelerle, milletimizin gönül
dünyası en içten duygularla hissedilerek, Mehmet Akif tarafından gaz lambasının
soluk ışığında Tacettin Dergâhı’nda kaleme alınmıştır. Akif, Tacettin
Dergâhı’ndaki evinin duvarlarını defter yaparak yazdığı bu marşı taşa
kazırcasına bir anıt eser hâlinde gözler önüne dikmiştir. Milletin ruhunu
okuyan vatan şairi millî mücadele aşkını öylesine çarpıcı, öylesine güzel ifade
etmiştir ki İstiklal Marşı onun kaleminden çıkıp milletimize mal olmuştur.
İstiklal Marşı’mız aziz Türk milletinin yokluklar içerisinde gösterdiği büyük
kahramanlığın belgesi, harap ve bitap düşmüş bir ülkenin küllerinden doğuşunun
muştusu olmuştur. Destansı bir mücadelenin umudunu, azmini, kararlılığını,
inancını gönüllere taşıyan İstiklal Marşı’mızı her Türk vatandaşı aynı aşkla
söylemeye devam edecek, bu coşku Türk Bayrağı’yla birlikte semalarda ilelebet
yankılanacaktır. 
Bu
duygu ve düşüncelerle, Türk milletine tercüman olan İstiklal Marşı’mızın kabul
edilişinin 97’nci yıl dönümünü kutluyor, başta vatan şairimiz Mehmet Akif Ersoy
ve İstiklal Savaşı’mızın Başkomutanı Gazi Mustafa Kemal Atatürk olmak üzere
bütün kahramanlarımızı minnetle yâd ediyor ve Akif’in ifadesiyle “Allah bu
millete bir daha İstiklal Marşı yazdırmasın.” diyorum. (MHP ve AK PARTİ
sıralarından alkışlar) 
BAŞKAN
– Teşekkür ederim Sayın Akçay. 
Gündem
dışı ikinci söz, İstiklal Marşı’nın kabulünün 97’nci yılı münasebetiyle söz
isteyen Hatay Milletvekili Serkan Topal’a aittir. 
Buyurun
Sayın Topal. (CHP sıralarından alkışlar)
2.- Hatay Milletvekili Serkan Topal’ın, 12
Mart İstiklal Marşı’nın kabulünün 97’nci yıl dönümüne ilişkin gündem dışı
konuşması
SERKAN
TOPAL (Hatay) – Sayın Başkan, değerli milletvekilleri; hepinizi saygıyla
selamlıyorum. 
"Millî
mücadeleye destek olmak için canı pahasına savaşan Karakol Cemiyetinden
Yenibahçeli Şükrü'ye, Hamza Grubundan Yüzbaşı Seyfettin'e, Mim Mim Grubundan
Topkapılı Mehmet Cambaz'a selam olsun. İmalat-ı Harbiyeden Eyüp Bey'e, Berzenci
Grubundan Ahmet Berzenci'ye, Ferhat Grubundan Mustafa İzzet'e selam olsun.
Kuvacı kahramanlara, Yahya Kaptan'a, Ali Çetinkaya'ya, Şahin Bey'e, Sütçü
İmam'a ve Ahmet Hulusi Efendi'ye selam olsun. Kadınlarımız Ayşe Çavuş'a, Halime
Çavuş'a, Asker Saime'ye, Melek Hanım'a, Tayyar Rahime'ye, Kara Fatma'ya ve
Gördesli Makbule'ye bin selam olsun. Daha önce Çanakkale'de, Conkbayırı'nda,
Kemalyeri'nde ve daha sonra Adana'da, Maraş'ta, Sakarya'da, Urfa'da, Afyon'da,
Antep'te ve İzmir'in dağlarında Mustafa Kemallere selam olsun, selam olsun.”
(CHP sıralarından alkışlar)
İstiklal
Marşı’mızın Türkiye Büyük Millet Meclisi tarafından kabulünün 97’nci yılı kutlu
olsun. Cumhuriyetimizin kurucusu Gazi Mustafa Kemal Atatürk ve silah
arkadaşlarını, aziz şehitlerimizi, kahraman gazilerimizi ve vatan şairi Mehmet
Akif Ersoy’u rahmet ve minnetle anıyorum. 
Şair
Mehmet Akif’in milletimize armağan ettiği İstiklal Marşı’mızın Türkiye Büyük
Millet Meclisinde kabulünün üzerinden doksan yedi yıl geçmiş. Vatan topraklarımızı
emperyalistlerin paylaşmak istediği, milletimizin esaret altına alınmak
istendiği, ülkemizin sözde haritalarla paylaşılmaya çalışıldığı bir dönemde
İstiklal Marşı’mız milletimize ve ordumuza büyük bir güç ve moral olmuştur.
İstiklal
Marşı’nı anlamak için o gün, hangi şartlarda yazıldığını anlamak gerek.
İstiklal Marşı’mız vatan sevgisini hücrelerimize kadar hissettiğimiz, millî
bilinci yükselten muazzam bir eserdir. İstiklal Marşı’mız, nesilden nesile
aktarılan değerli bir mirastır. Bağımsızlığa, zafere olan inancımızın
sembolüdür. İstiklal Marşı’mız, en donanımlı düşman ordularına karşı elinde
süngüsü, yüreğinde imanı, aklında ise vatanı ve milletiyle başkaldıran ordumuza
verilen cesaretin ve umudun adıdır. İstiklal Marşı’mız, ülkemizin her karış
toprağının değerli olduğunu, bayrağımızın, vatanımızın bölünmez bütünlüğünü,
milletimizin birliğini, beraberliğini ve huzurunu ifade eder. İstiklal
Marşı’mız demek, topraklarımız için bir an bile düşünmeden canını veren
şehitlerimiz demektir. Devletimizin ne kadar zor şartlarda kurulduğunun,
milletimizin yedi düvele karşı nasıl meydan okuduğunun, bağımsızlığımızın
simgesidir İstiklal Marşı. 
Mehmet
Akif Ersoy, yüce değer, millî şair, ideal bir öğretmen, branşına hâkim bir
veteriner, cesur bir gazeteci, Türk gencine ufuk çizen fikir ve aksiyon adamı.
Büyük ustayı şu sözleriyle de hatırlatmak istiyorum, Mustafa Kemal Atatürk için
şu sözleri söylemişti: “Mısır’da on bir yıl kaldım fakat on bir saat daha
kalsaydım artık çıldırırdım. Sana halisane bir fikrimi söyleyeyim mi: İnsanlık
da Türkiye’de, Müslümanlık da Türkiye’de, hürriyetçilik de Türkiye’de. Eğer
varsa, Allah benim ömrümden alıp Mustafa Kemal’e versin.” demiştir. 
Ne
güzel de söylüyor mısraları:
“Bastığın
yerleri ‘toprak’ diyerek geçme, tanı,
Düşün
altındaki binlerce kefensiz yatanı.
Sen
şehit oğlusun, incitme, yazıktır atanı,
Verme,
dünyaları alsan da bu cennet vatanı.”
Ne
güzel söylemiş.
Buradan
Hükûmete de şunu söylüyorum: Cumhuriyetin değeri olan şeker fabrikalarını
lütfen satmayın. Size Kıbrıs Adası’nı da hatırlatmak isterim -Sayın Mehmet Akif
Ersoy hatırlatıyor- size de Ege adalarını hatırlatmak isterim.
Konuşmamın
sonunda son sözü yine üstadın dizelerine bırakıyorum:
“Dalgalan
sen de şafaklar gibi ey şanlı hilal!
Olsun
artık dökülen kanlarımın hepsi helal.
Ebediyen
sana yok, ırkıma yok izmihlal.
Hakkıdır,
hür yaşamış bayrağımın hürriyet;
Hakkıdır,
Hakk’a tapan milletimin istiklal.”
Allah
bu millete bir daha istiklal marşları yazdırmasın.
Hepinizi
saygıyla selamlıyorum. (CHP sıralarından alkışlar)
BAŞKAN
– Teşekkür ederim Sayın Topal.
Gündem
dışı üçüncü söz, İstiklal Marşı’nın kabulü ve Erzurum’un düşman işgalinden
kurtuluşunun 100’üncü yıl dönümü münasebetiyle söz isteyen Erzurum Milletvekili
İbrahim Aydemir’e aittir.
Buyurun
Sayın Aydemir. (AK PARTİ sıralarından alkışlar)
3.- Erzurum Milletvekili İbrahim
Aydemir’in, 12 Mart İstiklal Marşı’nın kabulünün 97’nci ve Erzurum’un düşman
işgalinden kurtuluşunun 100’üncü yıl dönümlerine ilişkin gündem dışı konuşması
İBRAHİM
AYDEMİR (Erzurum) – Sayın Başkanım, değerli milletvekilleri; hepinizi saygıyla
selamlıyorum.
Bu
milletin istiklalini ifade eden marşın şu yüksek mabette kabul edilmesinin
97’nci yıl dönümünü yaşıyoruz. Özel bir gün 12 Mart. Özel çünkü Erzurum’un
yeniden millî şahlanışının da 100’üncü yılındayız. Öyleyse gönül diliyle kayıt
düşelim ve “Millî şairimiz Mehmet Akif Ersoy milletimizin sesi, İstiklal Marşı
ise milletimizin ufkudur.” diyelim ve ekleyelim: Akif’in vurguları millî
ruhumuzun ifadesidir. Merhum Akif’e bu yüksek marşı yazdıran ilhamın kaynağını
en net, en berrak onun dizeleriyle anlayabiliriz. Diyor ki: “İmandır o cevher
ki İlahî ne büyüktür / İmansız olan paslı yürek sinede yüktür.” Devam ediyor,
“Şehamet dini, gayret dini, ancak Müslümanlıktır. / Hakiki Müslümanlık en büyük
kahramanlıktır.” İşte bu ruh millîdir, yerlidir. Onun içindir ki İstiklal
Marşı’mızın başındaki “Korkma!” tekdirinin başka çağrışımları vardır. Bunu en
güzel Sayın Cumhurbaşkanımız izah ediyor, hani diyor ya: “Korkma ya Ebubekir,
Allah bizimledir.” Müjde ve cesaretlendirme, marşımıza dercedilen budur. Budur
ki bu aziz yaklaşım geldiğimiz parıltılı noktayı da sağlamıştır. Dünya durdukça
zihinlere nakşolunacak marşımızı yazan Akif’i Mithat Cemal Kuntay’ın
ifadeleriyle yâd edelim. “Toprak, sen kol kanat ol, öyle kucakla / Bilmezsin, o
gökten de, adından da temizdi /Ey yeryüzü, mabet kesilip Allah’a yüksel /
Koynunda yatan gölge bizim Akif’imizdi.” Milyon kere rahmet olsun. 
12
Mart, şahika bir gün dedik, zira Erzurum gibi bir mana kentinin yeniden
şahlandığı gündür. Yeniden diyorum çünkü Anadolu’yu bu büyük millete yurt eden
vasat zamanı da Erzurum’a aittir. Eğer, 1048 Pasinler Savaşı kazanılmasa 1071
nice olurdu? Sual bu, Başkanım. Öyleyse şahlanmak bu kentin genetiğinde var.
Bir dadaş mütefekkir Erzurum’un manasını ne güzel betimliyor: “Varsın bu
topraklardan kar beş altı ay kalkmasın, bu topraklar sıcaktır.” Alaca'dan
Yanıkdere'ye, Mecidiye'den Hamidiye'ye, Aziziye’den Pasinler Ovası’na kadar her
zerresi şüheda damgasıyla kaydedilmiş bir mübarek coğrafyadır Erzurum.
İlayıkelimetullah için nizamı âlem diyenlerin adresidir.” Şahlanışının 100’üncü
yılı kutlu olsun.
Bu
döneme denk gelen bir başka güzellik daha var. Azerbaycan’ımızın da 100’üncü
bağımsızlık yıl dönümü. Erzurum ve Azerbaycan, ruh ikizi iki coğrafya. Büyükelçilik
görevlileri ve Azerbaycanlı milletvekilleriyle birlikte dadaş zemininde bu hâli
geçtiğimiz hafta kutladık ve orada not düşüp dedik ki: “Erzurum belki
fabrikalar şehri değildir ama Erzurum vatan yolunda nefislerini adayan dadaşça
ruhun üreticisidir. Erzurum belki -eskilerin deyimiyle- sevâhil kenti değildir
ama Erzurum devleti ebet müddet ahdiyle kabaran bir iman dalgasının ifadesidir.
Erzurum belki nüfusu çok olan bir şehir değildir ama Erzurum vatan için canını
adayanların nüfuz ve nüfuslarının en yüksek olduğu bir belde tasviridir.
Erzurum belki zenginlik şehri değildir ama Erzurum vatana adanmışlık noktasında
yüreği zenginlerin şehridir. Ve Erzurum rabia şerhinde Alvarlı Efelerin, Yunus
Kayaların tedrisinde seyrüsülûk edenlerin şehridir.
Bu
güzel güne hususi bir kayıt düşerek bitirelim. Ordumuz Afrin’de yine ve yeni
bir zafere yürüyor. Bir ordu ki Çanakkale’den Erzurum’a şüheda ervahı orada;
Nene Hatun’un duası, Alvarlı Efe’nin niyazı onların üstünde. Ak niyetli bir
Başkomutanın izinde yüce milletimiz tarihin zirvesine yürüyor; Allah muini,
Allah yardımcısı. 18 Martın ruhuyla ak bir emel, ak bir yürüyüş; bir mübarek
Kızılelma’ya doğru mazlumların gözyaşını, mağdurların ahını dindirmek
niyetiyle. Niyet mübarek, sefer mübarek. Allah yâr ve yardımcıları olsun ve
kutlu olsun.
Hepinizi
saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederim Sayın Aydemir.
MAHMUT
TANAL (İstanbul) – Sayın Başkan...
BAŞKAN
– Buyurun Sayın Tanal.
MAHMUT
TANAL (İstanbul) – Sayın değerli hatip dedi ki: “Erzurum belki fabrikalar şehri
değil, belki zengin değil.” Geçen hafta yapmış olduğum bir seyahatte, eğer
Erzurum için...
BAŞKAN
– Talebiniz nedir Sayın Tanal?
MAHMUT
TANAL (İstanbul) – Talebim şu: Ankara’dan Kars’a giden Doğu Ekspres’i
Erzurum’da en az bir buçuk iki saat eğer bekletilebilirse turizm açısından,
ekonomik açıdan, hem bir fabrika şehri yani nasıl zengin şehir hâline
getirilebilir...
BAŞKAN
– Sayın Tanal, benden bir talepte bulunuyorsunuz, talebinizin ne olduğunu
söylemeden önce açıklıyorsunuz ne söyleyeceğinizi!
MAHMUT
TANAL (İstanbul) – Bitiriyorum.
Talebim
şu Sayın Başkan: Mümkünse, ekonomik anlamda zayıf olan Erzurum şehrini, fabrika
şehri olmayan Erzurum şehrini biz bacasız bir fabrika şehri hâline
getirebiliriz. Nasıl olabilir? O da şu olur. 
BAŞKAN
– Teşekkür ederim Sayın Tanal. 
MAHMUT
TANAL (İstanbul) - Bitiyor, son cümle Değerli Başkanım. 
BAŞKAN
– Sayın Tanal, böyle bir usul yok, lütfen…
MAHMUT
TANAL (İstanbul) – Doğu Ekspresi’yle Erzurum’da bir buçuk, iki saat eğer orada
mola verilirse turistler Erzurum’da, orada konaklamış olur, gerçekten ekonomiye
de katkısı olur. 
Teşekkür
ederim. 
BAŞKAN
– Teşekkür ederim Sayın Tanal. 
Sayın
milletvekilleri, şimdi, sisteme giren 15 milletvekiline yerlerinden birer
dakika söz vereceğim. 
Söz
vereceğim sayın milletvekillerinin isimlerini okuyorum: Sayın Özdemir, Sayın
Şimşek, Sayın Sürekli, Sayın Hürriyet, Sayın Karayel, Sayın Tüm, Sayın Tanal,
Sayın Dedeoğlu, Sayın Durmuşoğlu, Sayın Gazel, Sayın Akın, Sayın Dilipak, Sayın
Balbay, Sayın Bektaşoğlu ve Sayın Taşkın; Sayın Ünal’ın yerine Sayın Dedeoğlu
konuşacaklar. 
Buyurun
Sayın Özdemir, sizden başlıyoruz. 
VI.- AÇIKLAMALAR
1.- İstanbul Milletvekili Sibel Özdemir’in,
12 Mart İstiklal Marşı’nın kabulünün 97’nci yıl dönümüne ve seçim ittifakıyla
ilgili kanun teklifine ilişkin açıklaması
SİBEL
ÖZDEMİR (İstanbul) – Teşekkür ederim Sayın Başkan. 
Sayın
Başkan, ben de kurtuluşumuzun ve bağımsızlığımızın bir simgesi olan İstiklal
Marşı’mızın kabulünün 97’inci yılını kutluyorum. 
Değerli
milletvekilleri, AKP’nin yüzde 50+1, MHP’nin yüzde 10 seçim barajı endişesi,
korkusu, telaşıyla aceleyle hazırladığı yasa teklifi görüşmelerine Genel
Kurulun normalde çalışma günü dışı olan bugün başlayacağız. Mevcut ittifakı
kayıran 2 siyasi partinin, hatta 2 kişinin bekası için hazırlanan yasal
düzenlemelerle karşı karşıyayız. 16 Nisan referandumunu gayrimeşru kılan, yasa
dışı mühürsüz oylar bu teklifle yasal hâle getiriliyor. Bir parti devletine
dönüştüğümüz gerçeği göz önüne alındığında sandık güvenliği sadece Hükûmetin
belirleyeceği kamu görevlilerine devrediliyor. YSK kriteri belli olmayacak
şekilde sandık birleştirmelerine ve sandık taşımalarına karar verebilecek.
Sadece 2 partinin çıkarlarını gözeten bu teklife rağmen 2019’da kazanan tam
demokrasiye sahip çıkan milletimiz olacak. 
BAŞKAN
– Sayın Şimşek…
2.- Mersin Milletvekili Baki Şimşek’in,
sulama birlikleriyle ilgili yapılacak yasal düzenlemeye ilişkin açıklaması
BAKİ
ŞİMŞEK (Mersin) – Teşekkür ediyorum Sayın Başkan. 
Sayın
Başkan, sulama birlikleriyle ilgili bir yasal düzenlemenin yapılacak olması
Meclis gündemindedir. Bunun bir oldubittiye getirilmemesi, Sayın Tarım Bakanı
Fakıbaba ve Orman ve Su İşleri Bakanı Veysel Eroğlu’nun Adana-Mersin bölgesine
gelerek buradaki sulama birlikleriyle bir toplantı yapıp bir değerlendirme
yapmasını; yoksa yapılacak olan sulama birliklerinin hepsi aynı kapsama
alındığında işlerini yapan sulama birliklerinin mağdur olacağı, bunların da
özel sektöre tekrar devrinin yapılabileceği konuşulmaktadır. Burada yapılacak
olan devirde de bu firmaların fiyatlarını kendilerinin belirleyeceği yani
çiftçinin dönüm başına ödeyeceği parayı bu firmaların belirleyeceği
konuşulmaktadır. Eğer böyle bir düzenleme yapılırsa Çukurova çiftçisi ve
Türkiye'nin birçok bölgesindeki sulama birliklerine bağlı olan çiftçiler mağdur
olacaktır. Bunun tekrar gözden geçirilmesini ve mutlaka Tarım Bakanı ile Orman
ve Su İşleri Bakanının bölgeye gelerek bu yetkili kurumlarla bir toplantı
yapmasını talep ediyor, saygılar sunuyorum. 
BAŞKAN
– Teşekkür ederim.
Sayın
Sürekli…
3.- İzmir Milletvekili Kerem Ali
Sürekli’nin, 12 Mart İstiklal Marşı’nın kabulünün 97’nci yıl dönümüne ve Türk
milletinin, bekasına kasteden ihanet projeleri karşısında net duruşunu her
zaman gösterdiğine ilişkin açıklaması
KEREM
ALİ SÜREKLİ (İzmir) – Teşekkür ediyorum Sayın Başkan. 
“Ben
ezelden beridir hür yaşadım, hür yaşarım,
Hangi
çılgın bana zincir vuracakmış? Şaşarım.
Kükremiş
sel gibiyim, bendimi çiğner, aşarım,
Yırtarım
dağları, enginlere sığmam, taşarım.” Bundan doksan yedi yıl önce 12 Mart
1921’de İstiklal Marşı’mız kabul edildi. Vatan şairimiz Mehmet Akif Ersoy’u ve
tüm şehitlerimizi saygı ve rahmetle anıyorum. 
Yüzlerce
yıldır düşmanlarımız zaman zaman değişmiş fakat amaçları değişmemiştir. Türk
milleti bekasına kasteden ihanet projeleri karşısında net duruşunu
Trablusgarp’ta, Kafkas Cephesi’nde, Sakarya’da, Çanakkale’de, İzmir’de, 15
Temmuzda ve Fırat Kalkanı’nda göstermiştir. Bugün Afrin’de gösteriyor ve yarın
da Menbic’te gösterecektir.
BAŞKAN
– Sayın Hürriyet…
4.- Kocaeli Milletvekili Fatma Kaplan
Hürriyet’in, emeklilikte yaşa takılan vatandaşların mağduriyetlerinin
giderilmesi için Hükûmetin bir an önce harekete geçmesi ve verilen kanun
teklifleri ile önergeleri dikkate alması gerektiğine ilişkin açıklaması
FATMA
KAPLAN HÜRRİYET (Kocaeli) – Teşekkür ediyorum Sayın Başkan.
Yaş
koşulu nedeniyle, emekliliği hak ettiği hâlde emekli olamayan vatandaşlarımız
ciddi anlamda mağduriyet yaşıyor; bu konuda mağduriyet yaşayan vatandaşlarımız
için aslında çok basit bir düzenleme yapılabilir ve bu mağduriyetleri giderilebilir.
Emeklilikte yaşa takılan vatandaşların sigorta, prim gün sayılarını
tamamlamalarına rağmen emekli edilmemesi ülkenin kanayan bir yarası hâline
geldi. Emekliliği hak etmelerine rağmen yaşları bahane edilerek yıllarca
bekletilen insanlarımızın büyük bir haksızlığa uğradığı açık. Bu insanlarımızın
erken emeklilik talebi yok, zaten kazanılmış hakları var ve bunları istiyorlar;
hepsi bu. Bu konuda Hükûmetin bir an önce harekete geçmesi ve tarafımızca
verilen kanun teklifleri ve önergelerimizi dikkate alması büyük bir önem arz
etmektedir, buradan da duyurmak istedim.
Teşekkür
ediyorum.
BAŞKAN
– Teşekkür ederim ben de. 
Sayın
Karayel…
5.- Kayseri Milletvekili İsmail Emrah
Karayel’in, 12 Mart İstiklal Marşı’nın kabulünün 97’nci yıl dönümüne ilişkin
açıklaması
İSMAİL
EMRAH KARAYEL (Kayseri) – Teşekkür ederim Sayın Başkan.
Bugün
12 Mart, İstiklal Marşı’mızın Türkiye Büyük Millet Meclisi tarafından kabul
edilişinin 97’nci yıl dönümü. Kurtuluş Savaşı’nın en zor zamanlarında umudunu
ve inancını asla kaybetmeyen Akif, millî mücadelenin heyecanını İstiklal
Marşı’nın dizelerine aktararak bütün bir millete umut ışığı olmuştur. İstiklal
Marşı’mız, bugünlere hangi bedeller ödeyerek geldiğimizin en veciz ifadesidir.
Geçmişini bilmeyen bir millet, geleceğini inşa edemez. İstiklal Marşı’mız,
Kurtuluş Savaşı’nda yedi düvele karşı verdiğimiz savaşı anlatırken aynı zamanda
Mehmetçik’imizin bugün Afrin'de ülkesinin bekası için verdiği mücadeleye de
ışık tutmaktadır. 
İstiklal
Marşı’mızın kabulünün 97’nci yıl dönümünde merhum Mehmet Akif Ersoy başta olmak
üzere istiklal mücadelemizin kahraman şehitlerini ve bütün şehitlerimizi rahmet
ve minnetle anıyor, Genel Kurulu saygıyla selamlıyorum.
BAŞKAN
- Teşekkür ederim Sayın Karayel.
Sayın
Tüm….
6.- Balıkesir Milletvekili Mehmet Tüm’ün,
12 Mart askerî darbesinin 47’nci yıl dönümüne ve iktidarın uluslararası
şirketlerin kârını artırmak uğruna halkın sağlığını tehdit eden politikalarına
hızla devam ettiğine ilişkin açıklaması
MEHMET
TÜM (Balıkesir) – Teşekkür ederim Sayın Başkan.
Bugün
12 Mart 1971, askerî darbenin yıl dönümü. Deniz Gezmiş, Hüseyin İnan ve Yusuf
Aslan’ın ve devrimcilerin idamına neden olan ve 12 Eylül darbe sürecini
başlatan 12 Mart darbecilerini ve darbe yapanları şiddetle kınıyorum.
İktidarınızın
uluslararası şirketlerin kârını artırmak uğruna halkın sağlığını tehdit eden
politikaları hızla devam etmektedir. Ülkemizde son yıllarda nişasta bazlı
şekerin yükselişinin yanı sıra, yüksek yoğunluklu tatlandırıcının ülkeye giriş
rakamları ve pazar payı da endişe verici bir ortamda artmıştır.
Hükûmete
soruyorum: Yüksek yoğunluklu tatlandırıcının son yıllarda ülkeye giriş
rakamları nedir? Bu artışın gerekçesi nedir? Ülkemizde en fazla satılan yüksek
yoğunluklu tatlandırıcı markaları nelerdir? Bu tatlandırıcıların kalp, yüksek
tansiyon, migren, obezite, kanser gibi birçok hastalığa yol açtığı doğru mudur?
Yüksek yoğunluklu tatlandırıcı ithalatına sınırlama getirilecek midir? Şeker
fabrikalarının kapanması ile bu artış arasında bir ilişki var mıdır? 
(Mikrofon
otomatik cihaz tarafından kapatıldı) 
BAŞKAN
– Sayın Tanal…
7.- İstanbul Milletvekili Mahmut Tanal’ın,
12 Mart askerî darbesinin 47’nci yıl dönümüne ve Kars’ta 5 aracın Valiliğe
tahsis edildiği iddiaları hakkında bilgi almak istediğine ilişkin açıklaması
MAHMUT
TANAL (İstanbul) – Teşekkür ederim Değerli Başkan. 
Değerli
milletvekilleri, bugün 12 Mart 1971, askerî darbenin yıl dönümüdür. Hem askerî
hem sivil darbelerin tamamını kınıyorum. Darbeler, demokrasiyi, insan
haklarını, hukuk devletini tehdit eder. 
Sayın
Bakanlarım, iki bakan olarak buradasınız, Kars'ta 5 tane aracın Valiliğe tahsis
edildiği iddia ediliyor. 5 aracın Kars Valiliğine tahsis edilme iddiası doğru
mudur? Eğer 5 araç Kars Valisine tahsis edilmişse bu araçların markası, modeli
nedir, hangi ihtiyaç ve gerekçeden yapılmıştır? 
Kars'ın
merkez yolları perişan, ilçelerin yolları perişan, köy yolları perişan. Bu
yollar neden yapılmamaktadır ve bir valiye bu kadar araç tahsis edilmesi yerine
bu yollar yapılsa daha makul, daha doğru ve yerinde olmaz mı?
Teşekkür
ederim, saygılarımı sunarım.
BAŞKAN
– Teşekkür ederim.
Sayın
Dedeoğlu…
8.- Kayseri Milletvekili Sami Dedeoğlu’nun,
12 Mart İstiklal Marşı’nın kabulünün 97’nci yıl dönümüne ilişkin açıklaması
SAMİ
DEDEOĞLU (Kayseri) – Teşekkür ediyorum Sayın Başkan. 
Dünyada
hiçbir millet yok ki istiklal için bu kadar büyük bir bedel ödemiş olsun.
Ödediği bedele nazaran istiklal ve hürriyetle birlikte sahip olduğu vatanı
bizim kadar kimse hak etmemiştir. Bugün de dünyada hiçbir millet yaşadığı
coğrafya ve tarihî misyonu sebebiyle istiklal ve hürriyetini devam ettirmek,
vatanın ve milletin bölünmez bütünlüğünü muhafaza etmek için milletimiz kadar
ağır bir bedel ödemek mecburiyetinde değildir. İstiklal ve hürriyeti için
Balkan'dan Çanakkale'ye, Yemen'den Sakarya’ya, Dumlupınar'dan İzmir'e kadar
milletimiz ateşle imtihan edilmiş ve savaşmıştır. Hiç şüphesiz ki bu millî ve
ilahî iradenin Mehmet Akif Ersoy'a söylettiği ebedi ölümsüz hatırası İstiklal
Marşı’mız, Mehmet Akif Ersoy’un kalemiyle değil gönlüyle, kalbiyle yazdığı
İstiklal Marşı’mız milletimize ışık tutmuş, yolumuzu aydınlatmıştır. Sadece bir
şair değil bir mütefekkirdir, münevver bir gönül insanıdır.
(Mikrofon
otomatik cihaz tarafından kapatıldı) 
BAŞKAN
- Sayın Durmuşoğlu…
9.- Osmaniye Milletvekili Mücahit
Durmuşoğlu’nun, 12 Mart İstiklal Marşı’nın kabulünün 97’nci yıl dönümüne
ilişkin açıklaması
MÜCAHİT
DURMUŞOĞLU (Osmaniye) – Teşekkürler Sayın Başkan.
Millî
bilincimizin, vatan ve bayrak sevgisinin en veciz ifadesi olan İstiklal
Marşı’mız bundan tam doksan yedi yıl önce gözyaşları ve alkışlar eşliğinde
defalarca okunarak Büyük Millet Meclisinde kabul edilmiştir. Büyük şair ve dava
adamı merhum Mehmet Akif Ersoy İstiklal Marşını millete armağan ederek
“Safahat”ına almamış “Verme, dünyaları alsan da bu cennet vatanı.” mısrasıyla
âdeta yeni bir dirilişin müjdecisi olmuştur. İstiklal Marşı’mızın ruhuyla
cumhuriyeti kuran atalarımızın torunları olarak 15 Temmuzda olduğu gibi tek
millet, tek bayrak, tek vatan, tek devlet düsturuyla hep birlikte 2023, 2053 ve
2071 hedeflerine ve daha güçlü yarınlara taşımaya devam edecek, bu vatanın
bölünmez bütünlüğüne göz dikenlere karşı tek vücut olmayı sonuna kadar
sürdüreceğiz. İstiklal Marşı’mızın kabulünün 97’nci yıl dönümüyle birlikte
devletine ve milletine gönülden bağlı olan dadaşlar diyarı Erzurum'un düşman
işgalinden kurtuluşunun 100’üncü yıl dönümünü kutluyor, bu özel günde başta
Gazi Mustafa Kemal ve silah arkadaşlarını, vatan şairi Mehmet Akif Ersoy'u, bu
vatan için canını feda eden tüm şehitlerimizi ve kahraman gazilerimizi saygı ve
minnetle anıyorum.
BAŞKAN
- Sayın Gazel…
10.- Kütahya Milletvekili İshak Gazel’in, 12 Mart İstiklal
Marşı’nın kabulünün 97’nci yıl dönümüne ilişkin açıklaması
İSHAK
GAZEL (Kütahya) - Teşekkür ediyorum Sayın Başkanım.
İstiklal
Marşı cephede kahraman ordumuzun azmini ve inancını, aziz milletimizin
bağımsızlık hususundaki kararlılığını, geleceğe dair ideallerini ve bu vatana
olan aşkını ifade eder. İstiklal Marşı’mız, millî ruhun uyanışı ve bağımsızlık
mücadelesine dönüşmesinde öncü olmuş bir kahramanlık ve bağımsızlık destanıdır.
İstiklal Marşı’nın mündemiç olduğu ruh Kurtuluş Savaşı’nda nasıl bir rol
oynadıysa, 15 Temmuzda da aynı ruh yine bir işgal girişimine karşı harekete
geçmiş ve milletimizin bağımsızlık aşkını tekrar ortaya koymuştur. İstiklal
Marşı’mız bizim devleti ebet müddet duamızdır. 
Duamızın
kabulü dileklerimle, Genel Kurulu saygıyla selamlıyorum.
BAŞKAN
– Teşekkür ederim Sayın Gazel. 
Sayın
Akın…
11.- Balıkesir Milletvekili Ahmet Akın’ın,
12 Mart İstiklal Marşı’nın kabulünün 97’nci yıl dönümüne ve Hükûmetin,
çocukları şiddete yönlendiren, intihara sürükleyen “Mavi Balina” adlı oyunla
ilgili bir an önce tedbir alması gerektiğine ilişkin açıklaması
AHMET AKIN (Balıkesir) – Sayın Başkan, emperyalizme
karşı bağımsızlığımızın simgesi ve güvencesi olan İstiklal Marşı’mızın
kabulünün 97’nci yılını kutluyor, Mehmet Akif Ersoy’u saygı, minnet ve rahmetle
anıyorum. Mehmet Akif’in dediği gibi “Allah bu millete bir daha İstiklal Marşı
yazdırmasın.” 
Sayın Başkan, geçen hafta, Balıkesir’in İvrindi
ilçesinde, ilkokul 4’üncü sınıf öğrencisi bir evladımız kendisini tavana iple
asarak canına kıydı. Ailesini ve bizleri yasa boğan bu olayın, dünya genelinde
intihara sürükleyen oyun olarak bilinen “Mavi Balina” isimli oyundan kaynaklı
olduğu anlaşıldı. Çocuklarımızı şiddete yönlendiren, intihara sürükleyen “Mavi
Balina”yla ilgili, Hükûmet, bir an önce tedbir almalıdır. İnternet üzerinden
yapılan televizyon ve radyo yayınlarıyla ilgili kapsamlı bir sansür düzenlemesi
yapan Hükûmet, muhalefeti susturmak yerine, evlatlarımız için bir an önce
güvenli bir teknoloji sunmalıdır. Buradan, Hükûmeti, bilgisayar oyunlarını
denetlemeye ve bu tür çevrim içi oyun sunan sitelere erişime engelleme
getirmeye davet ediyorum. 
Teşekkür ederim. 
BAŞKAN – Teşekkür ederim. 
Sayın Dilipak…
12.- Kahramanmaraş Milletvekili Mehmet Uğur
Dilipak’ın, 12 Mart İstiklal Marşı’nın kabulünün 97’nci yıl dönümüne ve bazı
siyasetçilerin İstiklal Marşı’na atfen kullandıkları ifadelerine ilişkin
açıklaması
MEHMET UĞUR DİLİPAK (Kahramanmaraş) – Bugün, şanlı İstiklal
Marşı’mızın TBMM’de kabulünün 97’nci yıl dönümü. Bu vesileyle, millî şairimiz
Mehmet Akif Ersoy’u minnetle ve şükranla yâd edelim. 
Bazı
siyasi partilerin yöneticileri, İstiklal Marşı’mıza atfen, sosyal medyada ve
yazılı medyada “O ezanlar ki şehadetleri dinin temeli ama benim yurdumun
üstünde ebedî inlemesin artık, ne olur ya! Resmen ağzıma ağzıma okuyor her
sabah.” Bu sözleri, bu cümleleri kuranlar bu millete ait olamazlar. Bunların
kökleri, özleri dışarıdadır. Bunların vatan ve milletten ne anladığını
bilmiyoruz. Yine, o malum şahıs “Hayatta hiçbir laftan tiksinmedim şehitler
ölmez, vatan bölünmezden tiksindiğim kadar.” diyor. İnşallah kusarsın da bu
tiksintin geçer, geçmezse de milyonlar seni tiksindirmeye devam edecektir.
Şehitler ölmez, vatan bölünmez, ezan dinmez.
BAŞKAN
– Sayın Balbay…
13.- İzmir Milletvekili Mustafa Ali
Balbay’ın, 12 Mart İstiklal Marşı’nın kabulünün 97’nci yıl dönümüne ilişkin
açıklaması
MUSTAFA
ALİ BALBAY (İzmir) – Teşekkür ederim Sayın Başkan.
Emperyalizme
karşı verdiğimiz bağımsızlık mücadelesi sonrasında İstiklal Marşı’mızın
Mecliste okunmasının 97’nci yılını kutluyorum.
Sayın
Başkan, sayın milletvekilleri; Bosna-Hersek de bağımsızlığını verdi, 1995
yılında kuruldu. Bugün Bosna-Hersek’in millî marşının sözleri yok çünkü Bosna-Hersek
Parlamentosunda ortak bir söz üzerinde anlaşılamadı ve Bosnalılar yirmi yıldır
istiklal marşlarının sadece müziğini dinliyorlar. Bu gösteriyor ki ülkeyi
kurmanız yetmez, ortak paydaları güçlendirmeniz gerekir. Bugün Atatürk ve silah
arkadaşlarının kurduğu cumhuriyetin sürmesi için de İstiklal Marşı’mızda olduğu
gibi ortak paydaları çoğaltmak gerekiyor. Şeker fabrikalarını satmak İstiklal
Marşı’mızın ruhuna saygısızlıktır. İstiklal Marşı’mız “Verme, dünyaları alsan
da bu cennet vatanı.” diyor. Sizin bu cennet vatanın fabrikalarını yabancılara
peşkeş çekmeniz İstiklal Marşı’mıza saygısızlıktır diyorum, Genel Kurulu
saygıyla selamlıyorum.
BAŞKAN
– Teşekkür ederim.
Sayın
Bektaşoğlu…
14.- Giresun Milletvekili Bülent Yener
Bektaşoğlu’nun, TMO’nun fındık alış ve satış işlemleri sırasında randıman
değerleriyle oynandığı ve bazı kesimlere haksız kazanç elde ettirildiği
iddialarının araştırılması için Gıda, Tarım ve Hayvancılık Bakanına çağrıda
bulunduğuna ilişkin açıklaması
BÜLENT
YENER BEKTAŞOĞLU (Giresun) – Teşekkür ederim Sayın Başkan.
Burada
geçen haftaki konuşmamda TMO’nun fındık alış ve satış işlemleri sırasında
randıman değerleriyle oynandığı ve belirlenen fiyatlar üzerinden bazı kesimlere
haksız kazanç elde ettirildiği iddialarının araştırılmasını istemiş ve Bakan
Sayın Eşref Fakıbaba’ya çağrı yapmıştım. Ancak konuşmam ve önergem ofisten
basına yapılan imzasız açıklamayla yalanlandı. Bu saygısız davranışı kınıyorum.
Böyle bir yöntem yoktur. Bu Parlamentoda milletvekillerinin yasama faaliyetleri
kapsamında yaptığı çalışmaların asıl muhatabı Başkanlık Divanı ve ilgili
bakanlıktır. Açıklama gerçeği yansıtmamaktadır çünkü 40 ve 60 randıman fındık
bugüne kadar üretilmemiştir. Giresun bölgesinde alınan fındıkların randımanı
48-58 arasındadır, bunun altında fındık alınmadı. Şimdi, 48’in altında fındık
satılmışsa bu kurum zarara uğratılmış, birilerine haksız kazanç sağlanmıştır;
söylediğim budur. Sayın Bakanı bu iddiaların araştırılması için acilen cevap
vermeye çağırıyorum. 
İstiklal
Marşı’mız daim olsun, uzun olsun. 
Teşekkür
ederim.
BAŞKAN
– Teşekkürler.
Sayın Taşkın… 
15.- Mersin Milletvekili Ali Cumhur
Taşkın’ın, 12 Mart İstiklal Marşı’nın kabulünün 97’nci yıl dönümüne ilişkin
açıklaması
ALİ CUMHUR TAŞKIN (Mersin) - Teşekkür ederim Sayın
Başkan.
Devletimizin ve milletimizin bağımsızlığının sembolü
olan İstiklal Marşı’mızın 12 Mart 1921’de Türkiye Büyük Millet Meclisi
tarafından kabul edilişinin 97’nci yıl dönümünü kutlamanın onurunu hep birlikte
yaşıyoruz. “Arkadaş! Yurduma alçakları uğratma sakın/ Siper et gövdeni, dursun
bu hayâsızca akın/ Doğacaktır sana vadettiği günler Hakk’ın/ Kim bilir, belki
yarın belki yarından da yakın.” diyerek merhum Mehmet Akif Ersoy İstiklal
Savaşı’nda milletimizin ne için savaştığını, hangi duygularla vatanını
koruduğunu, tarihimizi, millî karakterimizi, millî mücadelenin heyecanını ve
duygularını İstiklal Marşı’mızda ifade ederek milletimizin hissiyatına tercüman
olmuştur. 
İstiklal Marşı’mızın kabulünün 97’nci yıl dönümünde,
merhum Mehmet Akif Ersoy başta olmak üzere istiklal mücadelemizin kahraman
şehitlerini ve tüm şehitlerimizi rahmet ve minnetle anıyor, Genel Kurulu
saygıyla selamlıyorum.
BAŞKAN – Teşekkür ederim sayın milletvekilleri. 
Şimdi, söz talebinde bulunan sayın grup başkan
vekillerine söz vereceğim.
Sayın
Akçay, buyurun.
16.- Manisa Milletvekili Erkan Akçay’ın,
Zeytin Dalı Harekâtı’nın 52’nci gününde Türk Silahlı Kuvvetlerinin büyük bir
başarıyla ve emin adımlarla Afrin’in merkezine doğru ilerlediğine ve 10 Martı
11 Marta bağlayan gece Almanya’da Diyanet İşleri Türk İslam Birliğine bağlı
camilere yapılan saldırılara ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Zeytin
Dalı Harekâtı’nın 52’nci günündeyiz. Türk Silahlı Kuvvetleri büyük bir
başarıyla ve emin adımlarla Afrin merkezine doğru ilerlemektedir ve Afrin kent
merkezi üç koldan sarılmış durumdadır. Terör örgütünden temizlenen yerleşim
birimlerinde askerlerimize gösterilen sevgi, destek ve teveccüh harekâtın
haklılığını bir kez daha vurgulamaktadır. Zeytin Dalı Harekâtı’ndaki başarı Türkiye’nin
terörle mücadele kararlılığını yedi düvele ilan etmektedir. Afrin’den sonra
Menbic, oradan da Fırat’ın doğusu mutlaka terörden temizlenecektir.
Terörizmin
Orta Doğu’yu ne hâle getirdiği aşikârdır. Irak’ın hâli ortada, toparlanma
sancıları yaşıyor; Suriye bölünme kulvarına girmiş, âdeta kevgire dönmüştür. Bu
iki ülkenin geleceği Türkiye’nin terörle mücadeledeki başarısına bağlı hâle
gelmiştir. Terörle mücadelede kaybın ve kazancın ortası yoktur. Türkiye’nin
güvenliği, bölgenin huzuru için terörle ve teröristle mücadelede kesin bir
başarıya mutlaka ulaşılacaktır.
Geçtiğimiz
akşam, 10 Martı 11 Marta bağlayan gece Almanya’da Diyanet İşleri Türk İslam
Birliğine bağlı camilere saldırılar düzenlenmiştir. Saldırıyı terör örgütü PKK
üstlenmiştir. Başta Almanya olmak üzere Avrupa'daki Türk camilerine yönelik
saldırılar devam etmektedir. Elbette yaşanan saldırılar karşısında Avrupa'daki
sivil toplum kuruluşlarımız ve vatandaşlarımız soğukkanlılıklarını
korumaktadırlar. Ancak camilere saldırı üzerinden çakılan kıvılcımın yangına
dönüşmemesi için Alman yönetimine büyük görev düşmektedir. Saldırıları üstlenen
PKK mensuplarının bir an önce yakalanarak yargı önüne çıkarılması
gerekmektedir.
Teşekkür
ederim Sayın Başkan. 
BAŞKAN
– Teşekkür ederim ben de. 
Sayın
Danış Beştaş, buyurun lütfen. 
17.- Adana Milletvekili Meral Danış
Beştaş’ın, 11 Mart Berkin Elvan’ın ölümünün 4’üncü yıl dönümüne, 12 Mart
Kamışlı katliamının 14’üncü, Gazi katliamının 23’üncü yıl dönümlerine, 12 Mart
muhtırasının 47’nci yıl dönümüne ve Afrin’de şu anda sivillere yönelik büyük
bir tehlike olduğuna ilişkin açıklaması
MERAL
DANIŞ BEŞTAŞ (Adana) – Teşekkürler Sayın Başkan. 
Dün
11 Mart, Berkin Elvan'ın ölüm yıl dönümüydü. Gezi direnişi sırasında
Okmeydanı'ndaki evinden ekmek almak için dışarı çıktığı sırada polisin attığı
gaz bombası fişeğinin başına isabet etmesiyle ağır yaralanan ve iki yüz altmış
dokuz gün yoğun bakımda tedavi gören 15 yaşındaki Berkin Elvan 11 Mart 2014’te
maalesef yaşamını yitirmişti. Berkin Elvan'ın yaralandığı tarih olan 16 Haziran
2013'te Okmeydanı Cemal Kamacı Spor Salonu önünde görev yapan 7 polis,
soruşturmayı yürüten Cumhuriyet Savcısı Adnan Çimen'in HSK’nin 16 Ocaktaki
kararnamesiyle Büyükçekmece Savcılığına atanmasının ardından görevlendirilen
Cumhuriyet Savcısı Abdullah Yıldırım'a ifade vermişti ve polislerin tamamı
iddialara ilişkin “Hatırlamıyorum. Gaz kullanmadım, kalkan tuttum.” şeklinde
beyanda bulunmuşlardı. Ve o dönemde dönemin Başbakanı Erdoğan, Gezi direnişi
sırasında polis saldırılarına ilişkin “Şimdi, soruyorlar ‘Polise talimatı kim
verdi?’ diye, talimatı polise ben verdim. İşgal kuvvetlerini mi izleyecektik?”
demiş, “Polisimiz demokrasi testinden başarıyla geçmiştir ve âdeta bir
kahramanlık destanı yazmıştır.” ifadesini kullanmıştı. Sevgiyle Berkin Elvan’ı
anıyorum. Kara kaşlarını, gözlerini asla unutmayacağız. 
Yine,
bugün Kamışlı katliamının yıl dönümü. 12 Mart 2004'te saat 13.00 sıralarında Deyr-El
Zor'dan gelen Araplar ile Kürtler arasında Kamışlı Stadyumu’nda yapılan bir
futbol maçı sırasında bir arbedeyle başlamıştı ve Güney Kürdistan’daki
kazanımlardan öfkelenen Saddam ve Baas yanlısı Deyr-El Zor şehrinin
holiganlıkla nam salan taraftarları Kamışlı şehir merkezinden stadyuma doğru
ellerinde çeşitli silah, kesici madde ve diğer araçlarla yürümüş ve Kürt seyircilere
saldırmıştı. O saldırıda 7 Kürt hayatını kaybetti, onları da saygıyla anıyorum.

(Mikrofon
otomatik cihaz tarafından kapatıldı)
BAŞKAN
– Tamamlayın lütfen; bir dakika ek süre veriyorum size de. 
MERAL
DANIŞ BEŞTAŞ (Adana) – Sağ olun Sayın Başkan. 
Diğer
günlerde yine, Şam ve diğer Suriye kentlerinde büyük gösteriler düzenlendi
Kürtler tarafından. Bu gösterilerde de 36’sı Kürt olmak üzere 50 kişi hayatını
kaybetmişti.
Yine
bugün, Gazi katliamının yıl dönümü. 12 Mart 1995 tarihinde, çoğu polis kurşunuyla
22 kişinin öldürüldüğü olayın üzerinden yirmi üç yıl geçti ve hâlâ katliamın
asıl failleri bulunamadı. 
Aynı
zamanda 12 Mart 1971 muhtırasının da yıl dönümü. 12 Mart 1971’de üç kuvvet
komutanı ve Genelkurmay Başkanının imzasıyla TRT haber bültenlerinden okunan
Hükûmete yönelik muhtırayla, ordu, Süleyman Demirel’in Adalet Partisi
Hükûmetini düşürmüştü. 
Şimdi
hâlâ ülkenin darbelerle yönetildiğine dair yöntemler aslında değişmemiş
durumda. 15 Temmuz darbe girişiminin ardından yaşanan sivil darbe hâlâ devam
ediyor. 
(Mikrofon
otomatik cihaz tarafından kapatıldı)
MERAL
DANIŞ BEŞTAŞ (Adana) – Tamamlayacağım Sayın Başkan.
BAŞKAN
– Son ek sürenizi veriyorum Sayın Danış Beştaş.
MERAL
DANIŞ BEŞTAŞ (Adana) – Hâlihazırda eş genel başkanların içinde olduğu 9 milletvekilinin
rehin olarak tutulduğu, 9’unun milletvekilliğinin düşürüldüğü bir parti mensubu
olarak kırk yedi yılda hiçbir şeyin değişmediğini, demokratik kültürün önüne
konulan engellerin bir biçimde aynı kapıya çıktığını ifade etmek istiyorum.
Ve
Afrin meselesi; Birleşmiş Milletler kararı, ateşkes kararı Afrin için de
geçerlidir. Afrin’de şu anda gerçekten sivillere yönelik büyük bir tehlike var.
Biz başta Birleşmiş Milletler ve uluslararası güçler ve tabii ki Türkiye
Hükûmetine, yönetimine de çağrıda bulunmak istiyoruz; bu ateşkes kararına
uyulmasını istiyoruz. Çocukların, sivillerin ölmediği hiçbir savaş ve saldırı
savaşı yoktur. Afrin’de şu anda gerçekten “kuşatma” diye geçen haberler orada
yaşayan yüz binlerce yurttaşın hayatını tehdit eder niteliktedir. 
(Mikrofon
otomatik cihaz tarafından kapatıldı)
MERAL
DANIŞ BEŞTAŞ (Adana) – Son cümlem.
BAŞKAN
– Tamamlayın lütfen, ek süre vermeyeceğim Sayın Danış Beştaş çünkü dört dakika
oldu.
MERAL
DANIŞ BEŞTAŞ (Adana) – Sayın Başkan, bugün Afrin’de yaşananları izleyen bütün
dünyaya ve Türkiye’ye seslenmek istiyorum: Afrin’de insanlık ölüyor, insanlığın
ölmesine izin vermeyelim diyorum ve teşekkür ediyorum.
BAŞKAN
– Teşekkür ederim.
Sayın
Özel, buyurun.
18.- Manisa Milletvekili Özgür Özel’in, 12
Mart İstiklal Marşı’nın kabulünün 97’nci yıl dönümüne, 12 Mart Gazi olaylarının
23’üncü yıl dönümüne, 11 Mart Berkin Elvan’ın ölümünün 4’üncü yıl dönümüne, 12
Mart muhtırasının 47’nci yıl dönümüne ve CHP Grubu olarak Adana Milletvekili
Meral Danış Beştaş’a görevinde başarılar dilediklerine ilişkin açıklaması
ÖZGÜR
ÖZEL (Manisa) - Teşekkür ederim Sayın Başkan.
Bugün,
Gazi Meclisimizin İstiklal Marşı'nı kabulünün 97’nci yılı. 12 Mart 1921’de
Birinci Meclis tarafından kabul edilen ve Mehmet Akif Ersoy'un Türk milletine
emanet ettiği İstiklal Marşı'nın yıl dönümünde, cumhuriyetimizin kurucusu Gazi
Mustafa Kemal Atatürk’ü, sırtında paltosu yokken ev alacak bir ödülü reddeden
vatan şairi Mehmet Akif Ersoy’u rahmetle ve minnetle bir kez daha anıyoruz. 
O
güne dönecek olursak Millî Eğitim Bakanlığı tarafından İstiklal Marşı için
güfte yarışması açılmış, kazanana 500 lira ödül verilmişti. Gelen güftelerin
hiçbir tanesi uygun görülmedi. İstiklal Savaşı’na da bizzat katılan şair Mehmet
Akif Ersoy'a bu şiirin yazdırılmasına karar verildi. Vatan şairi para almayı
kabul etmeyince “Onun bir çaresini buluruz.” diyerek ikna ettiler. 12 Mart günü
Meclisin yüce çatısı altında Hamdullah Suphi Tanrıöver şiiri okudu. Meclis,
ayakta ve gözyaşları altında dakikalarca süren alkışla kabul etti ve Mehmet Akif
Ersoy 500 lira ödülü Darül Mesai Vakfına bağışladı. 8 Martı da yeni geçtiğimiz
bugünlerde Darül Mesainin kadına ve çocuğa meslek öğretmek için kurulmuş bir
vakıf olduğunun ve cepheye üniforma ve kıyafet diktiğinin de altını çizip
İstiklal Marşı şairinin sırtında paltosu yokken ev alacak parayı bağışladığı
vakfın da bir kadın ve çocuk koruma vakfı ve cephe için çalışan bir vakıf
olduğunun altını çizmek isteriz. 
12
Mart 1995’te yaşanan Gazi olayları, üzerinden geçen yirmi iki yıla, Mecliste
kurulan komisyonlara rağmen -dört gün süren, 22 kişinin ölümü ve 155 kişinin
yaralanmasıyla sonuçlanmıştı- hâlâ karanlık bir sayfa olarak durmaktadır. Bu konunun bir kez daha altını
çizmek isteriz.
BAŞKAN
– Tamamlayın Sayın Özel.
ÖZGÜR
ÖZEL (Manisa) – 11 Martta annesinin kucağına 15 kilo olarak verilen Berkin
Elvan'ı bir kez daha anıyor, o kara kaşlarından Berkin Elvan'ı –yokluğunda-
Cumhuriyet halk Partisi Grubu olarak özlemle öpüyoruz. 
12
Mart muhtırasının 47’nci yılı. 12 Mart muhtırasında bu darbe girişimine karşı
Cumhuriyet Halk Partisinin Genel Sekreteri Bülent Ecevit'in direnişinin, oradan
doğan Karaoğlan efsanesinin ve Cumhuriyet Halk Partisinin bir muhtıraya karşı
direnişiyle Türkiye siyasetine kazandırdıklarının altını çiziyor, o günlerdeki
karanlık, zor olağanüstü hâl, sıkıyönetim uygulamalarının... Bugün 15 Temmuz
darbe girişimini fırsata çevirenlerin 20 Temmuz sivil darbe girişimiyle yirmi
aydır bu ülkeyi OHAL’le yönetiyor olmasının da bu Parlamento açısından büyük
bir talihsizlik ve utanılacak bir durum olduğunun altını çizmek istiyorum.
(Mikrofon
otomatik cihaz tarafından kapatıldı) 
BAŞKAN
– Son uzatma süreniz.
Buyurun,
bir dakika.
ÖZGÜR
ÖZEL (Manisa) – Son olarak da şunu ifade etmek isterim: Burada hep birlikte
görev yapıyoruz. Sayın Meral Danış Beştaş, tahmin ediyorum, ilk kez grup başkan
vekili sıfatıyla oturumda görev alıyor. Ahmet Yıldırım'ın ayrılışından, ayrılış
sürecinden ve orada yaşananlardan duyduğumuz üzüntünün bir kez daha altını
çizerek Sayın Beştaş'a Cumhuriyet Halk Partisi Grubu olarak görevinde başarılar
diliyoruz. (CHP sıralarından alkışlar) 
Teşekkür
ederim.
BAŞKAN
– Teşekkür ederim ben de.
Sayın
Bostancı... 
19.- Amasya Milletvekili Mehmet Naci
Bostancı’nın, 12 Mart İstiklal Marşı’nın kabulünün 97’nci yıl dönümüne, 12 Mart
Erzurum’un kurtuluşunun 100’üncü yıl dönümüne, Berlin’de Koca Sinan Camisi’ne
yönelik saldırıyı şiddetle kınadığına, 12 Mart askerî darbesinin 47’nci yıl
dönümüne ve Türk Silahlı Kuvvetlerinin Afrin’de hiçbir sivilin burnu kanamadan
operasyon gerçekleştirdiğine ilişkin açıklaması
MEHMET
NACİ BOSTANCI (Amasya) – Sayın Başkanım, teşekkürler.
İstiklal
Marşı’nın Türkiye Büyük Millet Meclisi tarafından kabulünün 97’nci yıl
dönümündeyiz. İstiklal Marşı, 1918’de Mondros Mütarekesi, 19 Mayıs 1919’da Gazi
Mustafa Kemal’in Samsun’a çıkışı, Anadolu ve Rumeli Müdafaa-i Hukuk
Cemiyetlerinin ortak bir irade etrafında toplanması, Meclisin açılması, çok zor
şartlarda bu milletin bir varlık-yokluk kavgasına, savaşına girmesinin ardından
oradaki toplumsal ve politik şartları ince
bir duyarlılık, güçlü bir ses, geleceğe de mesaj veren bir anlatımla ortaya
koyan bir marştır. Dönemin ve bütün zamanların büyük şairlerinden Mehmet Akif
Ersoy tarafından kaleme alınmıştır, kendisine sipariş edilmiştir, ancak onun
tarafından yazılabileceği ifade edilmiştir ki bu görüşlerin ne kadar doğru
olduğunu hem dönemindeki durumdan gelen şiirlerden hem de İstiklal Marşı’nın
kendisinden çıkartmak mümkün.
İstiklal
Marşı’nın sözlerini hepimiz biliyoruz. Bu ülkenin “Sönmeden yurdumun üstünde
tüten en son ocak.” diye bu yurdun üstünde tüten ocakların kaderlerini
birbirine bağlayan, 1921’in, o tarihî şartlar içerisinde bu kader ortaklığını
aynı zamanda geleceğe de bir mesaj olarak ileten bir marş, bir İstiklal Marşı
olması bakımından da hem zamanına hem de gelecekteki insanlara, bu ülkenin
çocuklarına konuşan bir marştır. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Bostancı.
Bir
dakika ek sürenizi veriyorum. 
MEHMET
NACİ BOSTANCI (Amasya) – Mehmet Akif Ersoy’un nasıl bir ahlak ve vicdan insanı
olduğunu herkes bildiği için, bunu ayrıca anlatmaya gerek görmüyorum. 
Erzurum’un
kurtuluşunun 100’üncü yıl dönümü. Erzurumlu hemşehrilerimize buradan selam
gönderiyorum.
Almanya’nın
Berlin şehrinde Koca Sinan Camisi’ne yönelik saldırıyı şiddetle kınıyorum.
Batının
iki yüzünden bahsedilir. Bir yüzü bağnazlık ve yobazlıktır, körlüktür,
vahşettir, sömürgeciliktir; diğer yüzü hoşgörüdür, evrenseldir, bütün
kültürlere ve medeniyetlere açıktır. Her ikisine ilişkin de sayısız örnek
olduğunu biliyoruz. Ümit ederiz ki Avrupa kendi içinde gün geçtikçe büyüyen ve
şüphesiz birtakım nedenleri olan bu bağnazlığa, bu hoşgörüsüzlüğe, bu
saldırganlığa karşı yine kendi müktesebatında bulunan değerler çerçevesinde
mukabele eder. 
(Mikrofon
otomatik cihaz tarafından kapatıldı) 
BAŞKAN
– Sayın Bostancı, son ek süreniz, bir dakika. 
Buyurun,
tamamlayın lütfen. 
MEHMET
NACİ BOSTANCI (Amasya) – 12 Mart 1971’deki askerî darbenin yıl dönümündeyiz.
Cemal Madanoğlu tarafından daha önceki günlerde girişilmek istenen bir cunta
darbesine karşı sonradan yapılmıştır. O dönemleri hatırlayalım, askerî
darbelerin sivil ayağı olarak birtakım insanlar millî demokratik devrim
tezlerini ortaya koyuyorlardı; o dönemi yaşayanlar ve literatürü takip edenler
bilirler, askerlerin ve sivillerin ortaklaşa bu memleketi yönetmesi
gerektiğine, Türkiye'nin toplumsal şartlarının ancak buna izin verdiğine
yönelik bir yaklaşımdı, askerî darbeleri meşrulaştıran bir yaklaşımdı. Bu ülke
darbelerden çok çekti. Kerameti kendinden menkul askerî darbeler ile yine bir
askerî darbe olan 15 Temmuza karşı çıkan ve hukuk çerçevesinde, Anayasa
çerçevesinde buna mukabele eden uygulamaları aynı mecrada değerlendirmeyi hiç
uygun bulmadığımızı ifade etmek isterim. 
Afrin’de
Türkiye'nin operasyonu devam ediyor. Hilal, inşallah, dolunay olacak. Orada
terör örgütü kendi karakterine uygun şekilde sivilleri kalkan yapmak istiyor.
Terör örgütüne destek olanlar halkların, insanlığın düşmanıdır. Terör örgütü
kendi karakterine uygun bir şekilde davranıyor ama Türk Silahlı Kuvvetleri hiçbir
sivilin burnu kanamadan bu operasyonu gerçekleştiriyor, gerçekleştirmeye devam
edecek. 
Teşekkür
ediyorum. (AK PARTİ sıralarından alkışlar)
BAŞKAN
– Teşekkür ederim Sayın Bostancı. 
Gündeme
geçiyoruz sayın milletvekilleri. 
Başkanlığın
Genel Kurula sunuşları vardır. 
Türkiye
Büyük Millet Meclisi Başkanlığının bir tezkeresi vardır, okutup oylarınıza
sunacağım. 
VII.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi
Başkanlığının, Terörizmle Mücadele Küresel Forumu (TMKF) çerçevesinde 21-23
Mart 2018 tarihlerinde Malta Attard’da "Terörle Mücadele Çerçevesinde
Parlamenterler ile Yargı Aktörleri İlişkisi” konulu çalıştaya Türkiye Büyük
Millet Meclisinden bir heyetin katılması hususuna ilişkin tezkeresi (3/1547)
12/3/2018
Türkiye Büyük Millet Meclisi Genel Kuruluna
Terörizmle
Mücadele Küresel Forumu (TMKF) çerçevesinde 21-23 Mart 2018 tarihlerinde Malta
Attard'da "Terörle Mücadele Çerçevesinde Parlamenterler ile Yargı
Aktörleri İlişkisi” konulu çalıştaya Türkiye Büyük Millet Meclisinden bir heyet
katılması öngörülmektedir.
Söz konusu çalıştaya katılım sağlanması hususu
28/3/1990 tarihli ve 3620 sayılı Türkiye Büyük Millet Meclisinin Dış
İlişkilerinin Düzenlenmesi Hakkında Kanun'un 9'uncu maddesi uyarınca Genel
Kurulun tasviplerine sunulur.
 İsmail
Kahraman
 Türkiye
Büyük Millet Meclisi 
 Başkanı

BAŞKAN
– Kabul edenler… Kabul etmeyenler… Kabul edilmiştir.
Şimdi
grup önerilerini görüşeceğiz sayın milletvekilleri.
Halkların
Demokratik Partisi Grubunun İç Tüzük'ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
VIII.- ÖNERİLER
A) Siyasi Parti Grubu Önerileri
1.- HDP Grubunun, 12/3/2018 tarihinde Grup
Başkan Vekili Adana Milletvekili Meral Danış Beştaş tarafından, başta Birleşmiş
Milletler olmak üzere uluslararası örgütlerin ve insan hakları kuruluşlarının
Afrin’e yönelik askerî operasyonda artan sivil can kaybı tespitlerinin
belirlenmesi amacıyla verilmiş olan Meclis araştırması önergesinin ön
görüşmelerinin, Genel Kurulun 12 Mart 2018 Pazartesi günkü birleşiminde
yapılmasına ilişkin önerisi
12/3/2018
Türkiye Büyük Millet Meclisi Başkanlığına
Danışma
Kurulu 12/3/2018 Pazartesi günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Meral
Danış Beştaş
 Adana
 HDP
Grubu Başkan Vekili
Öneri:
12
Mart 2018 tarihinde Adana Milletvekili Grup Başkan Vekili Meral Danış Beştaş
tarafından verilen, 7083 grup numaralı, başta Birleşmiş Milletler olmak üzere,
uluslararası örgütlerin ve insan hakları kuruluşlarının Afrin'e yönelik askerî
operasyonda artan sivil can kaybı tespitlerinin belirlenmesi amacıyla Türkiye
Büyük Millet Meclisine verilmiş olan Meclis araştırma önergesinin diğer
önergelerin önüne alınarak görüşmelerinin 12/3/2018 Pazartesi günkü
birleşiminde yapılması önerilmiştir.
BAŞKAN
– Önerinin gerekçesini açıklamak üzere, öneri sahibi Halkların Demokratik
Partisi Grubu adına İstanbul Milletvekili Sayın Hüda Kaya konuşacaklar.
Sayın
Kaya, buyurun. (HDP sıralarından alkışlar) 
Süreniz
beş dakika.
Sayın
milletvekilleri, lütfen, süreniz içinde konuşmanızı tamamlamanızı rica ediyorum
sizden. 
HDP
GRUBU ADINA HÜDA KAYA (İstanbul) – Sayın Başkan, sayın milletvekilleri ve
bizleri izleyen sevgili halkımız; hepinizi saygıyla selamlıyorum. Partimiz
adına verdiğimiz Afrin araştırma önergesi hakkında konuşmak için söz almış
bulunuyorum. 
Değerli
arkadaşlar, konuşmamı partili kimliklerimizin de ötesinde, bulunduğumuz mahalli
ve yeryüzünü barış yurduna çevirmek için elçilerin veya vicdanının mesajını
dikkate alması gereken insanlar olarak dinlemenizi hassaten rica ediyorum. 
Yeryüzünde
veya evrende varoluşun esası, esprisi, yok etmek, şiddet, nefret ve savaş
değildir arkadaşlar. Bilakis yaşamın, varoluşun ruhu ve hikmeti sevgi, adalet,
barış ve güzelliklerin ikamesi içindir. Tüm kutsal kaynaklar ve kitabımız
Kur’an da hep bu noktayı vurgular. Bırakın kan dökmeyi, kanı kutsamayı,
nefreti, şiddeti artırmayı, insanların aralarında küskünlüklerin uzamasını bile
hoş görmez. 
Toplumumuz,
iktidar medyası tarafından bilinçli olarak, gece gündüz aralıksız olarak bir
nefret ve şiddet sarmalında tutuluyor. Kanın, öldürmenin ve ölmenin kutsallığı
anlatılıyor. 
Değerli
halkımıza sesleniyorum: Sizlere söylendiği gibi inancımızda, Kitabımızda kendi
hâlinde yaşayan bir şehir halkına saldırmak cihat değildir, fetih değildir.
Bizlere öğretildiği gibi millîlik yoktur Kitabımızda. Bunların inancımızda
olduğunu iddia etmek başta Allah’a ve onun barış ve adalet mesajını bizlere ileten
Hazreti Peygamber’e büyük bir iftiradır 
Afrin
savaşı, Türkiye güvenlik sorunu yaşadığından dolayı başlamamıştır arkadaşlar.
Afrin savaşını, AKP iktidarı kaybettiği gücünü kan ve nefret politikaları
üzerinden tekrar kazanmak için başlatmıştır.
SALİH
ÇETİNKAYA (Kırşehir) – Ne alakası var?
ŞİRİN
ÜNAL (İstanbul) – Doğruyu söylemiyorsunuz Sayın Vekilim. 
HÜDA
KAYA (Devamla) – Ve ne yazık ki bu kirli politika ve uluslararası kirli
ilişkiler uğruna yoksul ve arkası zayıf olan halkımızın çocukları kurban ediliyor.
Savaşı topluma dayatan -çocuklarını asla ateş altında göremezsiniz ama-
televizyon yayınlarıyla insanlarımızı ve gençlerimizi kendi istikballeri
uğrunda kolay kurbanlar olarak ateşe sürmekten kaçınmayan bu iktidarın,
halkımızı, ülkemizi nasıl bir cehenneme sürüklediği görülmelidir sevgili
halkımız. 
Afrin’de
savaşa karşı çıktığımız için “hain” deniliyor, “terörist” deniliyor. Kim ne
derse desin dün olduğu gibi bugün de haksız bir savaşa karşı çıkmaya,
hakikatleri haykırmaya devam edeceğiz. Suriye savaşı kışkırtılırken, pek çok
ülkeden selefi, dinci, kadın düşmanı sapkınlar desteklenip kutsanırken de biz
bu kirli savaşa karşı çıkmıştık ve susmamıştık. 2013’te bir grup vicdanlı
insanla beraber “Üçüncü bir yol mümkündür.” diye imzalı bir basın açıklaması yapmıştık
ve o günlerde bu iktidarın savaş politikasını kutsayan, tartışılmasına bile
tahammül edemeyen yandaş çevreler, özellikle sosyal medyadaki trolleri ve
troliçeleri şahsıma ve diğer imzacı arkadaşlarımıza ahlak ve vicdana sığmayan
çok çirkin saldırılar yaptılar, günlerce tehdit ve linçle karşılaştık. Sonuç ne
oldu? Aradan geçen yıllar ve bir ülkenin harap olması, binlerce kadının köle
pazarlarında satılmasına sebep olacak büyük bir yıkımdan sonra iktidarın
geldiği Suriye politikası; yıllar önce bizim dediğimiz aynı nokta idi. Bugün de
yakılan, yıkılan bir ülkede, Suriye’de bu korkunç savaş devam ederken IŞİD
gibi, Emevici, köleci, kadın düşmanı, saltanatçı bu dinci yapılar girdikleri
yerlerde yüzyılın büyük acılarını yaşattılar; uluslararası kadın pazarları
kurdular, tarihî yaşamı katlettiler. İşte, bu vahşete maruz kalan bölge
halklarının ölümlerden, tecavüzlerden, kölelikten kaçıp sığındığı ender
bölgelerden biriydi Afrin ve bugün yine bu kadın düşmanı, sapkın, ÖSO’nun
içinde barındırılan, bu vahşeti uygulayan katliamcılarla, bir katliamla Afrin
şehir halkı da sivil halkı da karşı karşıyadır.
(Mikrofon
otomatik cihaz tarafından kapatıldı) 
BAŞKAN
– Teşekkür ederim Sayın Kaya. 
HÜDA
KAYA (Devamla) – Buna onay vermemiz mümkün değildir. Sizin vicdanlarınıza bir
kez daha sunuyorum arkadaşlar. (HDP sıralarından alkışlar) 
MEHMET
NACİ BOSTANCI (Amasya) – Sayın Başkan…
BAŞKAN
– Sayın Bostancı…
MEHMET
NACİ BOSTANCI (Amasya) – Konuşmacı açık bir şekilde AK PARTİ’yi kan ve katliam planları
üzerinden var olmaya çalışan bir siyasi parti olarak tanımlamıştır; sataşmadır.

BAŞKAN
– Buyurun Sayın Bostancı, iki dakika… (AK PARTİ sıralarından alkışlar)
IX.- SATAŞMALARA İLİŞKİN KONUŞMALAR
1.- Amasya Milletvekili Mehmet Naci
Bostancı’nın, İstanbul Milletvekili Hüda Kaya’nın HDP grup önerisi üzerinde HDP
Grubu adına yaptığı konuşması sırasında Adalet ve Kalkınma Partisine sataşması
nedeniyle konuşması
MEHMET
NACİ BOSTANCI (Amasya) – Sayın Başkan, değerli arkadaşlar; halkımız kan ve
vahşet üzerine var olmak isteyen hiçbir politikaya onay vermez. Halkımızı kimse
aptal yerine koymasın; bu, bir.
İkincisi:
Suriye’nin kuzeyinde bir tezgâh düzenleniyor. Silah verilen “YPG” diye bir
terör örgütü var. Emperyal güçler ha bire silah aktarıyorlar parasını almadan
çünkü onlara görev veriyorlar. Ne görevi? Orta Doğu coğrafyasında halkları
birbiri aleyhine düşman edecek bir askerî görev. Bu “YPG” denilen terör örgütü
önce orada Kürtlerin kafasına vurmuş, onun şerrinden kaçan Kürtler Türkiye’ye
ve Kuzey Irak’a sığınmışlar. Arapların kafasına vurmuş -Birleşmiş Milletlerin
insan hakları gözlem raporlarında vardır- Arap köylerini yerle yeksan etmiş;
silah marifetiyle totaliter bir yapı orada egemenlik kurup daha sonra da yine o
emperyal siyasetin bir aparatı olarak vazife görmeye amade orada pozisyon
alıyor. Aynı zamanda Türkiye’ye yönelik de kendine göre heva ve hevesleri var. 
Şimdi,
böyle bir terör üzerinden örgütlenmiş, hizmete amade, Kürtleri de kullanan bir
yapıya destek anlamına gelebilecek sözleri kendisi demokratik zeminler üzerinde
hayat bulan bir iradenin ifade etmesini ben hayretle karşılıyorum. Çünkü bunlar
demokrasinin düşmanı, bunlar Kürtler dâhil, Arapların, Acemlerin, Türkmenlerin,
herkesin düşmanı. Terörün karakteri belli, bugün de orada sivilleri kalkan
olarak kullanmaya çalışıyorlar. 
Bu
tavrı büyük bir aymazlık, demokratik zeminleri terörün emrine sunan kirli bir
yaklaşım olarak değerlendiriyorum.
Saygılarımla.
(AK PARTİ sıralarından alkışlar) 
MERAL
DANIŞ BEŞTAŞ (Adana) - Sayın Başkan…
BAŞKAN
– Sayın Danış Beştaş…
MERAL
DANIŞ BEŞTAŞ (Adana) – Sayın hatip konuşmasında grubumuza ve hatibimize yönelik
açıkça “Kürtleri kullananlara destek verilmesi, aymazlık ithamı ve demokratik
zemin üzerinden yine bu tip meseleleri savunma” diyerek birçok yerden sataşmada
bulunmuştur. Söz istiyoruz.
BAŞKAN
– Sataşmadan dolayı söz istiyorsunuz.
Buyurun.
MERAL
DANIŞ BEŞTAŞ (Adana) - Hüda Hanım konuşacak.
BAŞKAN
– Buyurun Sayın Kaya.
Lütfen
yeni bir sataşmaya neden olmayınız.
2.- İstanbul Milletvekili Hüda Kaya’nın,
Amasya Milletvekili Mehmet Naci Bostancı’nın sataşma nedeniyle yaptığı
konuşması sırasında şahsına ve Halkların Demokratik Partisine sataşması
nedeniyle konuşması
HÜDA
KAYA (İstanbul) – Değerli arkadaşlar, burada partilerin üzerinden polemik
yapmak istemediğimi konuşmamın başında da ifade ettim, vicdanlarınıza
seslendim; varsa, Kur’an’daki o barış, adalet referanslarından bir zerre inanç
kaldıysa yüreğinizde, bu duygularınıza seslendim. 
OKTAY
ÖZTÜRK (Mersin) – Sen mi tayin edeceksin onu?
SALİH
ÇETİNKAYA (Kırşehir) – Yani teröristlere mi bırakalım oraları?
HÜDA
KAYA (Devamla) – Parti kimlikleriyle konuşmadım. 
SALİH
ÇETİNKAYA (Kırşehir) – Hayır, oraları teröristlere mi bırakalım biz?
HÜDA
KAYA (Devamla) – Burada fanatik bir particilik yapmıyoruz biz, sadece ve sadece
insanlığa çağrıda bulunuyoruz. 
SALİH
ÇETİNKAYA (Kırşehir) – Sabahtan beri teröristleri savunuyorsunuz.
MEHMET
ALTAY (Uşak) – Ya, bir de onlara çağrıda bulunun!
HÜDA
KAYA (Devamla) – Demokrasiye karşı diyorsunuz…
MEHMET
ALTAY (Uşak) – Sivil insanları kalkan yapanlara bir çağrıda bulunsana!
HÜDA
KAYA (Devamla) – …bugün Suriye toprağında IŞİD’in yaptığı katliam ve
vahşetlerden kaçan insanlar…
MEHMET
ALTAY (Uşak) – Sivil insanları kendine kalkan yapanlara bir çağrıda bulunsana!
HÜDA
KAYA (Devamla) – Sesini kes, dinle! Sus, sesini kes, dinle!
MEHMET
ALTAY (Uşak) – Sen kes sesini!
BAŞKAN
– Sayın Kaya, sayın milletvekillerine sadece başkan vekili müdahale edebilir,
siz lütfen konuşmanızı yapın.
MEHMET
ALTAY (Uşak) – Sen işine bakacaksın!
HÜDA
KAYA (Devamla) – …Ermeniler, Araplar, Türkmenler, Ezidiler, Kürtler, Orta
Doğu’daki bütün halklar IŞİD’in vahşetinden kaçıp Afrin’e sığındılar. (AK PARTİ
sıralarından gürültüler)
MERAL
DANIŞ BEŞTAŞ (Adana) – Sayın Başkan, lütfen müdahale eder misiniz?
BAŞKAN
– Lütfen, sayın milletvekilleri…
HÜDA
KAYA (Devamla) – Lütfen, sözümü kesiyorlar ama.
BAŞKAN
– Lütfen, siz sözünüze, konuşmanıza devam edin, benim yetkilerime karışmayın,
müdahale etmeyin.
HÜDA
KAYA (Devamla) – Ben konuştuğumu anlamıyorum. Başkan, ben konuştuğumu
anlamıyorum, seslerini kessinler. 
BAŞKAN
– Sayın milletvekilleri, siz de sessizce dinleyin lütfen. 
HÜDA
KAYA (Devamla) – Susun lütfen, dinlemeyi öğrenin. Dinlemeyi öğrenin, dinlemeye
bile tahammülünüz yok. (AK PARTİ sıralarından gürültüler)
BAŞKAN
– Sayın milletvekilleri…
HÜDA
KAYA (Devamla) – Bakın, siz Türkmenlerin, Kürtlerin, Arapların, Ezidilerin,
Ermenilerin, bütün halkların…
SALİH
CORA (Trabzon) – Onların en büyük düşmanı sensin!
HÜDA
KAYA (Devamla) – IŞİD vahşetinden Afrin’e kaçtılar, oraya sığındılar, orada
demokratik bir yönetim oluşturmaya, yaşamlarını orada kurmaya çalışıyorlar. Siz
gidip böyle bir şehir halkını katletmek üzere IŞİD’e, ÖSO’ya… (AK PARTİ
sıralarından gürültüler)
BAŞKAN
– Sayın Kaya… Sayın Kaya…
HÜDA
KAYA (Devamla) – …ÖSO katillerine, IŞİD katillerine teslim etmeye
çalışıyorsunuz. 
SALİH
CORA (Trabzon) – Yazık, yazık! Yazık sana!
BAŞKAN
– Sayın Kaya… Sayın Kaya…
(Mikrofon
Başkan tarafından kapatıldı) 
HÜDA
KAYA (Devamla) – Bu savaş Kürtlerin…
SALİH
CORA (Trabzon) – Teröristleri savunuyorsun.
BAŞKAN
– Sayın Kaya, buyurun yerinize geçin, sözünüz bitti.
MERAL
DANIŞ BEŞTAŞ (Adana) – Sayın Başkan, sözleri bitmedi.
BAŞKAN
– Bugün, yaşadığımız günler içinde Afrin’de bu ülkenin bütünlüğünü, bu ülkenin
bayrağını, bu ülkenin milletini korumak için bir harekâta girişen ve bu uğurda
şehit olan askerlerimizi…
HÜDA
KAYA (İstanbul) – Ben ÖSO’yu söylüyorum. ÖSO, IŞİD’dir; ÖSO, El Kaide’dir.
BAŞKAN
– …ve Türkiye Cumhuriyeti’nden oluşan bir bütünü siz “Orada kirli bir savaş
yapıyorsunuz ve sivil halkı öldürüyorsunuz.” diye nitelendiremezsiniz.
HÜDA
KAYA (İstanbul) – ÖSO, katiller ordusudur.
BAŞKAN
– Hayır “ÖSO” demediniz.
HÜDA
KAYA (İstanbul) – Ben “ÖSO” dedim.
BAŞKAN
– Asla bu kürsüden sizin böyle konuşmanıza izin vermeyeceğim. Asla!
HÜDA
KAYA (İstanbul) – Kesinlikle “ÖSO” diyorum.
BAŞKAN
– Lütfen yerinize oturun. 
HÜDA
KAYA (İstanbul) – Kesinlikle “ÖSO” diyorum.
BAŞKAN
– Lütfen… Lütfen…
Sayın
Bostancı, sizi dinliyorum.
ERTUĞRUL
KÜRKCÜ (İzmir) – Sizden izin isteyen var mı?
HÜDA
KAYA (İstanbul) – Siz neyi kastettiğimi çok iyi biliyorsunuz. (AK PARTİ
sıralarından gürültüler)
BAŞKAN
– Lütfen Sayın Kaya. 
FİLİZ
KERESTECİOĞLU DEMİR (İstanbul) – Sizi protesto ediyorum. Herkes sizin gibi
düşünmek zorunda mı?
HÜDA
KAYA (İstanbul) – Saptırmayın, saptırmayın! Sizin gibi düşünmüyoruz. 
BAŞKAN
– Sayın Kaya, yerinize oturun. 
MERAL
DANIŞ BEŞTAŞ (Adana) – Sayın Başkan, siz müdahale edenlere deyin. 
ERTUĞRUL
KÜRKCÜ (İzmir) – Azarlayacak başka kimse bulamadınız mı ya? 
YILMAZ
TUNÇ (Bartın) – Utanmıyorsunuz ya!
HÜDA
KAYA (İstanbul) – İnsanlığınızı kaybetmişsiniz, utanması gereken sizsiniz. 
BAŞKAN
– Sayın Bostancı, buyurun. 
HÜDA
KAYA (İstanbul) – Vicdanınızı bir dinleyin.
BAŞKAN
– Sayın milletvekilleri, grup başkan vekilini dinliyorum. Lütfen…
MEHMET
NACİ BOSTANCI (Amasya) – Sayın Başkan…
MERAL
DANIŞ BEŞTAŞ (Adana) – Ya, bir dinleyin önce ya!
HÜDA
KAYA (İstanbul) – ÖSO’ya mı sahip çıkıyorsunuz?
BAŞKAN
– Sayın Kaya…
SALİH
CORA (Trabzon) – Evet, ÖSO’ya sahip çıkıyoruz, ÖSO orada özgürlük mücadelesi
yapıyor. 
MERAL
DANIŞ BEŞTAŞ (Adana) – Oraya da söyleseniz Sayın Başkan.
HÜDA
KAYA (İstanbul) – Katillere mi sahip çıkıyorsunuz? (AK PARTİ sıralarından
gürültüler)
BAŞKAN
– Sayın Kaya, lütfen susar mısınız.
FİLİZ
KERESTECİOĞLU DEMİR (İstanbul) – Sayın Başkan, Sayın Kaya’nın dışında hiç
kimsenin ismini bilmiyor musunuz siz ya?
MERAL
DANIŞ BEŞTAŞ (Adana) – Onlara da söyleyin. Onlara niye söylemiyorsunuz?
BAŞKAN
– Sayın milletvekilleri, siz de lütfen…
Grup
başkan vekilleri ayakta. 
DİRAYET
DİLAN TAŞDEMİR (Ağrı) – Herkes sizin söylediklerinizi söylemek zorunda mı?
BAŞKAN
– Sayın milletvekilleri…
HÜDA
KAYA (İstanbul) – Beni konuşturmadılar… 
FİLİZ
KERESTECİOĞLU DEMİR (İstanbul) – “Sayın Kaya… Sayın Kaya…” Ya insanı hakikaten
çileden çıkarıyorsunuz artık!
BAŞKAN
– Buyurun Sayın Bostancı.
VI.- AÇIKLAMALAR (Devam)
20.- Amasya Milletvekili Mehmet Naci
Bostancı’nın, İstanbul Milletvekili Hüda Kaya’nın sataşma nedeniyle yaptığı
konuşmasındaki bazı ifadelerine ilişkin açıklaması
MEHMET
NACİ BOSTANCI (Amasya) – Sayın Başkan, sayın konuşmacı “Ahlak ve vicdana hitap
edeceğim, öyle bir konuşma niyetiyle çıktım.” derken, bu iddiada bulunurken
daha ilk cümlesinde AK PARTİ’yi kanlı katliamlar üzerinden var olmaya çalışan
bir siyasi heyet olarak suçladı.
HÜDA
KAYA (İstanbul) – Eleştirebilirim. 
MEHMET
NACİ BOSTANCI (Amasya) – Daha ne dediğini bilmiyor. 
HÜDA
KAYA (İstanbul) – Ne demek? Çok bilinçli konuşuyorum.
BAŞKAN
– Sayın Kaya…
MEHMET
NACİ BOSTANCI (Amasya) – Ne dediğini bilmiyor.
HÜDA
KAYA (İstanbul) – Hakaret ediyorsunuz.
BAŞKAN
– Sayın Kaya…
HÜDA
KAYA (İstanbul) – Hakaret ediyor. 
MEHMET
NACİ BOSTANCI (Amasya) – İkincisi… 
BAŞKAN
– Bakın, Grup Başkan Vekili konuşuyor. Lütfen…
MEHMET
NACİ BOSTANCI (Amasya) – Ne dediğinizi bilmiyorsunuz.
HÜDA
KAYA (İstanbul) – Allah Allah!
MEHMET
NACİ BOSTANCI (Amasya) – Kendi konuşmanıza bakın. 
DİRAYET
DİLAN TAŞDEMİR (Ağrı) – Bizim hatibimiz konuşurken hiç müdahale etmediniz. 
MEHMET
NACİ BOSTANCI (Amasya) – İkincisi: Bu “YPG” denilen terör örgütü IŞİD’le
ortaktır...
ERTUĞRUL
KÜRKCÜ (İzmir) – Hadi ya!
DİRAYET
DİLAN TAŞDEMİR (Ağrı) – Sizin dışınızda kimse bunu söylemiyor. 
HÜDA
KAYA (İstanbul) – Ya komedisiniz! 
MEHMET
NACİ BOSTANCI (Amasya) – …ve bu coğrafyada ayı emperyal güç tarafından
kullanılmaktadırlar. 
HÜDA
KAYA (İstanbul) – Allah’ım Ya Rabb’im!
MEHMET
NACİ BOSTANCI (Amasya) – Ahlakın, dinin, vicdanın, insanlığın, Kürtlerin,
Arapların, Türkmenlerin yanında olan hiç kimse bu terör örgütüne destek
çıkamaz. (AK PARTİ sıralarından alkışlar)
DİRAYET
DİLAN TAŞDEMİR (Ağrı) – Sizi de güncellemişler. 
MEHMET
NACİ BOSTANCI (Amasya) – Hele ki demokratik zeminlerde var olan bir iradenin
böyle bir konuşma yapması kabul edilemez. 
HÜDA
KAYA (İstanbul) – Allahuekber! Aman Allah’ım!
MEHMET
NACİ BOSTANCI (Amasya) – Evet, Allahuekber.
HÜDA
KAYA (İstanbul) – Evet.
MERAL
DANIŞ BEŞTAŞ (Adana) – Sayın Başkan…
MEHMET
NACİ BOSTANCI (Amasya) – Bu konuşmayı şiddetle kınıyorum.
BAŞKAN
– Teşekkür ederim.
HÜDA
KAYA (İstanbul) – Tamam, biz de sizi kınıyoruz, politikanızı kınıyoruz. 
BAŞKAN
– Sayın Danış Beştaş…
MERAL
DANIŞ BEŞTAŞ (Adana) – Bir kere, bu kürsü hiç kimsenin malı değil, halkın
kürsüsüdür ve o kürsüyü kullanmaya hak kazandık, bu birincisi. (AK PARTİ
sıralarından gürültüler) 
ŞİRİN
ÜNAL (İstanbul) – Teröristlerin değil ama milletin!
BAŞKAN
– Sayın Danış Beştaş… 
MERAL
DANIŞ BEŞTAŞ (Adana) – Sayın Başkan, müsaade ederseniz bitireceğim. 
BAŞKAN
– …bunu defalarca konuştuk, tartıştık. 
MERAL
DANIŞ BEŞTAŞ (Adana) – Ben konuşmamı tamamlayabilir miyim?
BAŞKAN
– Bu Meclisin düzeni, şu anda kürsüde bulanan Meclis Başkan Vekili olarak benim
sorumluluğum. Çalışma düzeninden, temiz bir dil kullanılmasından sorumlu olan
benim. Bana görevimi hatırlatmayın lütfen. 
MERAL
DANIŞ BEŞTAŞ (Adana) – Sayın Başkan, size görevinizi hatırlatmak değil, İç
Tüzük’e hepimizin…
BAŞKAN
– Söyleyeceğinizi söyleyin, onu dinliyorum.
FİLİZ
KERESTECİOĞLU DEMİR (İstanbul) – Bravo! (Alkış!)
BAŞKAN
– Sizin alkışınıza hiç ihtiyacım yok.
FİLİZ
KERESTECİOĞLU DEMİR (İstanbul) – Vardır vardır. 
BAŞKAN
– Çok komik duruma düşüyorsunuz. 
MERAL
DANIŞ BEŞTAŞ (Adana) – Sayın Başkanım, müsaade ederseniz sözlerimi söyleyebilir
miyim. 
BAŞKAN
– Buyurun. 
Sayın
Danış Beştaş’ı dinliyorum.
MERAL
DANIŞ BEŞTAŞ (Adana) – Sayın Başkan, bu kürsüye de bu kürsünün hukukuna da
Meclis Başkan Vekilliğinin hukukuna da hepimiz riayet etmek zorundayız. Burada
siz bizim milletvekilimizi azarlayamazsınız takdir edersiniz ki. O mikrofonu
kapatmak da tıpkı Mahmut Toğrul’a yapıldı, linç girişiminde bulunuldu, burada
da sözü kesiliyor. 
Bir
kere, şunu hatırlatmak istiyorum ben: Hiç kimsenin, bu Mecliste ne kimseyi linç
edecek bir dile ne de azarlamaya hakkı vardır. 
BAŞKAN
– Sizin talebiniz?
MERAL
DANIŞ BEŞTAŞ (Adana) – İkincisi…
BAŞKAN
– Sayın Danış Beştaş, bir dakika…
MERAL
DANIŞ BEŞTAŞ (Adana) – Talebimiz şu: Sayın Bostancı izin verirse burada,
Afrin’de…
BAŞKAN
– Sayın Danış Beştaş, talebiniz nedir?
MERAL
DANIŞ BEŞTAŞ (Adana) – Zabıtlara geçsin diye söylüyorum…
BAŞKAN
– Sataşmadan dolayı mı söz istiyorsunuz, zabıtlara geçsin diye mi?
MERAL
DANIŞ BEŞTAŞ (Adana) – Evet, evet, sataşmadan dolayı söz istiyorum Sayın
Başkan. 
BAŞKAN
– Zabıtlara geçsin diye mi istiyorsunuz, sataşmadan dolayı mı?
MERAL
DANIŞ BEŞTAŞ (Adana) – Sataşma da olabilir, zabıtlar da olur. 
BAŞKAN
– Hangisini tercih ediyorsunuz? 
MERAL
DANIŞ BEŞTAŞ (Adana) – Sataşmadan söz istiyorum Sayın Başkan.
BAŞKAN
– Gerekçenizi söyleyin. 
MERAL
DANIŞ BEŞTAŞ (Adana) – Sayın Bostancı açıkça bizi terörü desteklemekle suçladı.
(AK PARTİ sıralarından gürültüler)
ABDULLAH
BAŞCI (İstanbul) – Aynen öyle, aynen öyle. Mehmetçik’e kimse laf edemez. (HDP
sıralarından gürültüler)
BAŞKAN
– Öyle bir şey olduğunu düşünmüyorum, hayır. 
Siz
söyleyeceklerinizi söyleyin, zapta geçirelim.
MERAL
DANIŞ BEŞTAŞ (Adana) – IŞİD’i…
ABDULLAH
BAŞCI (İstanbul) – Artık kesin sesinizi ya! Ayıp ya!
ERTUĞRUL
KÜRKCÜ (İzmir) – Ne bağırıyorsun ya, ne bağırıyorsun!
BAŞKAN
– Sayın milletvekilleri, ama işlem yapamıyoruz. Lütfen...
ABDULLAH
BAŞCI (İstanbul) – Şu Avrupa parlamentosunun bir tanesinde böyle
konuşamazsınız. 
ERTUĞRUL
KÜRKCÜ (İzmir) – Hepsini her yerde konuşuyoruz, hiç merak etme. 
BAŞKAN
– Sayın milletvekilleri…
ABDULLAH
BAŞCI (İstanbul) – Burada olabildiğine konuşuyorsunuz. Utanmıyorsunuz! Bu
millete, bu ümmete hakaret etmekten bıkmadınız ya! 
ERTUĞRUL
KÜRKCÜ (İzmir) – Gel, oralarda görürsün ne konuşulduğunu. Adamların orada. 
BAŞKAN
– Sayın milletvekilleri…
MERAL
DANIŞ BEŞTAŞ (Adana) – Sayın Başkan…
BAŞKAN
– Sayın milletvekilleri, lütfen… Rica ediyorum. 
ABDULLAH
BAŞCI (İstanbul) – Ayıp ya! 
ERTUĞRUL
KÜRKCÜ (İzmir) – Ne ayıp? Ne ayıp?
ABDULLAH
BAŞCI (İstanbul) – Her gün çıkıyorsunuz, hakaret… Utanmıyorsunuz,
utanmıyorsunuz!
ERTUĞRUL
KÜRKCÜ (İzmir) – Konuşmak ne zamandan beri ayıp?
BAŞKAN
– Sayın…
ERTUĞRUL
KÜRKCÜ (İzmir) – Hakkımız konuşmak. 
ABDULLAH
BAŞCI (İstanbul) – Hakkınız değil. 
ERTUĞRUL
KÜRKCÜ (İzmir) – Hakkımız...
ABDULLAH
BAŞCI (İstanbul) – Millete hakaret etmek hakkınız değil. 
HÜDA
KAYA (İstanbul) – Dinlemek zorundasın. 
BAŞKAN
– Sayın milletvekilleri…
MERAL
DANIŞ BEŞTAŞ (Adana) – Sayın Başkanım…
BAŞKAN
– Sayın Danış Beştaş, siz söyleyeceklerinizi söyleyin, zapta geçsin. 
MERAL
DANIŞ BEŞTAŞ (Adana) – Söyleyeyim ama…
ABDULLAH
BAŞCI (İstanbul) – Utanmıyorsunuz ya! Yeter be!
ERTUĞRUL
KÜRKCÜ (İzmir) – Ne yetti, ne?
ABDULLAH
BAŞCI (İstanbul) – Bağırma!
BAŞKAN
– Sayın milletvekilleri…
ERTUĞRUL
KÜRKCÜ (İzmir) – Almışsın iktidarı, almışsın devleti, iki tane laftan korkuyorsun,
bir eleştiriden korkuyorsun. 
ABDULLAH
BAŞCI (İstanbul) – “Almışsın iktidarı.” diyor. Bağırma!
(AK
PARTİ ve HDP sıralarından karşılıklı laf atmalar)
BAŞKAN
– Sayın milletvekilleri…
MERAL
DANIŞ BEŞTAŞ (Adana) – Sayın Başkan…
BAŞKAN
– Birleşime on dakika ara veriyorum.
Kapanma Saati: 15.10
İKİNCİ OTURUM
Açılma Saati: 15.28
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Bayram ÖZÇELİK (Burdur), Bülent ÖZ (Çanakkale) 
-----0-----
BAŞKAN – Türkiye
Büyük Millet Meclisinin 69’uncu Birleşiminin İkinci Oturumunu açıyorum. 
Sayın Danış
Beştaş, sizi dinleyeceğim.
69/2’ye göre
yerinizden söz verme durumundayım, bir dakika süre veriyorum.
21.- Adana Milletvekili Meral Danış
Beştaş’ın, Amasya Milletvekili Mehmet Naci Bostancı’nın yaptığı açıklamasındaki
bazı ifadelerine ilişkin açıklaması
MERAL
DANIŞ BEŞTAŞ (Adana) – Teşekkürler Sayın Başkan.
Doğrusu,
bir önceki oturumda Meclis İçtüzüğü’ne aykırı bir işlem yapıldı. Burada, Genel
Kurulda dinleyen sayın milletvekilleri de işitmez oldular. Söylediğimiz sözleri
işitmeden, işitmeye tahammül etmeden, bir tepkiyle ve -geçen hafta yaşananlar
ortada- bir lince dönüştürecek kadar söze cevap vermekten âcizler; bunu
belirtmek istiyorum.
Meclis
Başkan Vekili olarak siz de 67 ve 66’ya göre eğer kaba ve yaralayıcı bir dil varsa
bu konuda hatibi temiz bir dille konuşmaya davet edip sonra ancak sözünü kesme
ya da salondan çıkarma gibi yaptırımları uygulayabilirsiniz. Ama bunların
hiçbirine siz fırsat vermediniz ve Meclis başkan vekilleri açıkçası kendi üye
oldukları partiye göre değil, tarafsız bir şekilde Genel Kurulu yönetmek
zorundadırlar. Tarafsızlıkları tartışma götürmez bir realitedir, İç Tüzük’e…
(Mikrofon
otomatik cihaz tarafından kapatıldı)
BAŞKAN
– Teşekkür ederim Sayın Danış Beştaş.
MERAL
DANIŞ BEŞTAŞ (Adana) – Tamamlayacağım Sayın Başkan. Bir talebim var.
BAŞKAN
– İç Tüzük’ün bahsettiğiniz maddelerini okursanız, benim Başkan olarak, Genel
Kurulu yöneten Başkan olarak -bir dakika size söz vermiştim- Meclis Başkan
Vekili olarak hatibin konuşmasını, sözünü kesme yetkim var.
MERAL
DANIŞ BEŞTAŞ (Adana) – Sayın Başkan, o zaman zabıtlara geçsin diye bir usul
tartışması açmak istiyorum, usul tartışması talebim var, usul tartışması açmak
istiyoruz 63’e göre.
BAŞKAN
– Hangi gerekçeyle?
MERAL
DANIŞ BEŞTAŞ (Adana) – Siz, Meclis Başkan Vekili olarak gündeme ve Meclis
çalışma usullerine uymaya davet gibi konularda açıkça 66 ve 67’ye aykırı bir
uygulama yaptınız ve hatibimiz kürsüdeyken, süresi dolmamışken, on bir saniyesi
varken mikrofonu kapattınız ve “Otur yerine.” şeklinde emredici bir dil
kullandınız; bu, yetkinizi aşar. Siz, gündeme ve çalışma usullerine bizim gibi
uymak zorundasınız. Hiçbir hatibimiz başka bir partinin düşüncelerini savunmak
zorunda değildir. Temiz dil AKP’nin diliyse biz bunu reddediyoruz, temiz dil
objektif kriterlere göre belirlenir, kaba ve yaralayıcı olması da aynı yönteme
dâhildir. Bu nedenle 63’e göre usul tartışması açılmasını istiyoruz.
BAŞKAN
– Ben 61’e göre sayın hatibin sözünü kestim, yetkim dâhilinde davrandığımı
düşünüyorum.
MERAL
DANIŞ BEŞTAŞ (Adana) – 61’de böyle bir şey yok.
BAŞKAN
– 66’ya göre… 
Bu
konuda usul tartışması açılması taraftarı değilim. Ayrıca sayın konuşmacınızın
konuşma metnini Tutanak Hizmetlerinden istedim, gelsin, ona göre karar verelim,
tamam mı?
MERAL
DANIŞ BEŞTAŞ (Adana) – Tamam.
Sayın
Başkan, son söz, 63’e göre bizce bunu açmak gereklidir. Diğer yönden de bizim
hatibimiz ÖSO’ya ilişkin orada katliam uyarısı yaptı. ÖSO kimdir; Türk askeri
midir, Türkiye'nin askeri midir?
BAŞKAN
– Sayın Danış Beştaş, bakın, tutanakları istettim, bakacağız, inceleyeceğiz.
Tutanakları istettim, henüz gelmedi, ona göre talebinizle ilgili karar
vereceğim. 
VIII.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, 12/3/2018 tarihinde Grup
Başkan Vekili Adana Milletvekili Meral Danış Beştaş tarafından, başta Birleşmiş
Milletler olmak üzere uluslararası örgütlerin ve insan hakları kuruluşlarının
Afrin’e yönelik askerî operasyonda artan sivil can kaybı tespitlerinin
belirlenmesi amacıyla verilmiş olan Meclis araştırması önergesinin ön
görüşmelerinin, Genel Kurulun 12 Mart 2018 Pazartesi günkü birleşiminde
yapılmasına ilişkin önerisi (Devam)
BAŞKAN
– Halkların Demokratik Partisi grup önerisi üzerinde Milliyetçi Hareket Partisi
Grubu adına Manisa Milletvekili Sayın Erkan Akçay konuşacaklar.
Buyurun
Sayın Akçay. (MHP sıralarından alkışlar)
MHP
GRUBU ADINA ERKAN AKÇAY (Manisa) - Sayın Başkan, değerli milletvekilleri; HDP
grup önerisi üzerine Milliyetçi Hareket Partisi Grubu adına söz aldım. Muhterem
heyetinizi saygıyla selamlıyorum.
Terörle
mücadele kapsamında sürdürülen Zeytin Dalı Harekâtı’nın 52’nci günündeyiz.
Öncelikle şu gerçeği ortaya koymalıyız: YPG, PKK uzantısı bir terör örgütüdür,
terör eylemlerinde sivilleri kalkan olarak kullanmaktadır ve kullanmıştır.
PYD-YPG’nin gerçek yüzü uluslararası kuruluşların raporlarına da yansımıştır.
Uluslararası Af Örgütünün Ekim 2015’te yayınladığı “Gideceğimiz Hiçbir Yer
Yoktu” başlıklı raporunda, PYD-YPG’nin 2012 sonrasında başvurduğu zorla yer
değiştirme, yakıp yıkma ve masum insanların kurşuna dizilmesi çarpıcı
örneklerle anlatılmaktadır. Bir diğer raporsa İnsan Hakları İzleme Örgütünün
Haziran 2014 tarihli raporudur. Bu raporda, PYD-YPG’nin sebep olduğu yaşam
hakkı ihlalleri, 18 yaş altı çocukların silahlandırılması gibi ihlaller ve
terör faaliyetleri anlatılmaktadır. Bütün bu raporlar görmezden gelinemez.
Unutulmasın ki yaşam hakkına en büyük tehdit terör örgütlerinden gelmektedir. 
Harekâtın
hedefi, bölgede önce güvenliğin, ardından barış ve huzurun tesis edilmesidir.
Güvenlik olmadan barış ve huzur olmaz. Türk Silahlı Kuvvetleri, yaşam hakkının
garanti altına alınması, bölgedeki tüm terör tehditlerinin bertaraf edilmesi
için meşru, hukuki ve haklı bir mücadele içerisindedir. Sivillerin zarar
görmemesi için azami dikkat ve titizlik gösterilmekte, siviller şefkatle
kucaklanmaktadır. Terör örgütünden kurtarılan yerleşim birimlerinde Mehmetçik’e
gösterilen sevgi ve teveccüh, açılan kucaklar her şeyi özetlemektedir. Bunları
görmemek vicdansızlıktır.
Terörle
mücadele kapsamında yürüttüğümüz Zeytin Dalı Harekâtı, Türk milletinin topyekûn
millî şuur ve heyecanlı desteğiyle devam etmektedir. Suriye’nin kuzeyine
yuvalanan teröristler, bulundukları her yerden temizlenmektedir ve
temizlenecektir çünkü biz Türkiye olarak terörle mücadele ediyoruz, egemenlik
haklarımızı ve varlığımızı savunuyoruz, güvenliğimizi savunuyoruz. 
Konuşmama
son verirken istiklal ve istikbal mücadelesinde can veren aziz şehitlerimizi
rahmetle anıyor, başta Zeytin Dalı Harekâtı olmak üzere, terörle amansız
mücadele eden kahraman Mehmetçik’imize Cenab-ı Allah’tan hayırlı
muvaffakiyetler diliyor, hepinizi bir kez daha saygıyla selamlıyorum. (MHP ve
AK PARTİ sıralarından alkışlar)
BAŞKAN
– Teşekkür ederim Sayın Akçay.
Sayın
Danış Beştaş, tutanakların bir kısmı geldi fakat gelen kısımda da gördüğümüz
kadarıyla ben Sayın Kaya’nın konuşmasına 2 kez ihtarda bulunmuşum.
FİLİZ
KERESTECİOĞLU DEMİR (İstanbul) – “Kaya...” “Kaya...” dediniz. 
BAŞKAN
– Evet, buyurun.
MERAL
DANIŞ BEŞTAŞ (Adana) – “Sayın Kaya” dediniz sadece.
BAŞKAN
– Tutanaklardan konuşuyorum, bakın tutanaklardan. 
FİLİZ
KERESTECİOĞLU DEMİR (İstanbul) – Evet “Sayın Kaya” dediniz.
MERAL
DANIŞ BEŞTAŞ (Adana) – “Sayın Kaya” dediniz.
BAŞKAN
– Buyurun, siz de bakın. 
MERAL
DANIŞ BEŞTAŞ (Adana) – Biz de bakalım.
BAŞKAN
– 2 kez ihtarda bulunmuşum, daha sonra da sözünü kesmişim. Buyurun...
FİLİZ
KERESTECİOĞLU DEMİR (İstanbul) – “Sayın Kaya” demek bir ihtarda bulunmak mı?
HÜDA
KAYA (İstanbul) – Bana müdahale ediliyor, benim sözümü kesiyorsunuz.
MERAL
DANIŞ BEŞTAŞ (Adana) – Hayır, sadece “Sayın Kaya” dediniz ama lütfen
sözleriniz...
BAŞKAN
– Lütfen tutanaklara bakın, yalan söylemiyorum, buyurun, bakın. Buyurun...
MERAL
DANIŞ BEŞTAŞ (Adana) – Estağfurullah. Biz “yalan” demiyoruz. 
BAŞKAN
– Buyurun... 
MERAL
DANIŞ BEŞTAŞ (Adana) – Biz dinledik. Getirsinler arkadaşlar…
BAŞKAN
– Lütfen buyurun, buyurun...
Halkların
Demokratik Partisi grup önerisi üzerinde Cumhuriyet Halk Partisi Grubu adına
Ardahan Milletvekili Sayın Öztürk Yılmaz konuşacaklar. 
Buyurun
Sayın Yılmaz. (CHP sıralarından alkışlar)
CHP
GRUBU ADINA ÖZTÜRK YILMAZ (Ardahan) – Sayın Başkan, değerli milletvekilleri;
yüce Meclisi saygıyla selamlıyorum.
Halkların
Demokratik Partisinin Afrin’le ilgili araştırma önergesi konusunda söz almış
bulunuyorum.
Öncelikle,
kritik bir aşamaya geliniyor, Afrin kuşatması başlamak üzere, bununla ilgili
olarak uluslararası tablonun nasıl olduğuna da bakmak gerekir çünkü Fırat
Kalkanı alanı ile Zeytin Dalı Harekâtı’nın başladığı alan uluslararası toplumun
bakışı açısından farklı. 
Biliyorsunuz,
Şam’ın doğusundaki Doğu Guta bölgesindeki insan haklarıyla alakalı olarak
Güvenlik Konseyinin bir kararı oldu. O kararın Suriye geneline teşmil edilmesi
konusunda bir iradenin olduğunu görüyoruz. Bunu gündeme getirenlerin, esasen
Afrin’i de bu alana alıp ateşkes kapsamına sokmak istediklerini biliyoruz ve
kuşatma başladığında da kente girilmeden önce bazen uluslararası toplumun
duyarlılığı açısından birkaç şeyi hatırlatmakta fayda görüyorum. Bir kere, her
şeyden önce kentin güvenliği, iki; kentte kentin yerel, gerçek sahipleriyle
doğrudan bir ilintisinin kurulması gerekir. Yani kent meclisi veya kent konseyi
şeklinde bir yapılanmaya acilen gidilmesi lazım çünkü kentin düşmesi hâlinde, o
kentte, uluslararası meşruiyet açısından gelebilecek eleştirilerin hem bertaraf
edilmesi hem ordumuzun güvenliği ve hem de diğer olabilecek yansımalar
açısından bir an önce oranın sakinleri tarafından oluşturulmuş bir meclisin
varlığı ve görüntüsü bazı meşruiyet tartışması açmak isteyenlerin önünü
kesebilecektir. Bu önemlidir, bunu unutmayalım. 
Fırat
Kalkanı alanıyla burayı karıştırmayalım çünkü Fırat Kalkanı alanında IŞİD’e
karşı bir mücadele vardı, burada PKK’ya karşı bir mücadele var ve onun
yandaşlarına karşı bir mücadele var. Dolayısıyla aynı uluslararası toplumdan
Türkiye’ye dönük eleştirilerin kaynağına baktığımız anda ikisi aynı tonda
gelmiyor. Bunu öncelikle belirtmek isteriz. 
Bir
başka konu, en önemli konulardan bir tanesi esasen buraların güvenliğiyle
alakalı: Yerel halkın nasıl tutulacağı, yerel halkla ilişkiler ve burada
oluşabilecek yapı, güvenlik yapısı, kentin yönetimi ve kentin idaresiyle
alakalı unsurlar. Bunlar genelde kentin içerisine girilmeden önce yapılması
gereken husustur. Kent düştükten sonra olabilecek bir kaos ortamı ve ortaya
çıkabilecek çevrelerin eleştirisi bundan sonra meşru olabilecek bir şeyi de
alıp götürebilir. O nedenle, esasen bunun hemen, acilen yapılması lazım. 
(Mikrofon
otomatik cihaz tarafından kapatıldı) 
ÖZTÜRK
YILMAZ (Devamla) – Bunun adına “kent meclisi” denebilir veya “kent konseyi”
denebilir. Bunun meşruiyet açısından ve uluslararası toplumun bakışı açısından
önemli olduğunu düşünüyoruz.
BAŞKAN
– Teşekkür ederim Sayın Yılmaz. 
ÖZTÜRK
YILMAZ (Devamla) – Çünkü “yerel sahipler” dediğimiz anda yerel sahiplerin ne
olduğunun da ortaya çıkması, bu konuda olabilecek duyarlılıkları ve
eleştirileri geçiştirebilir. 
Saygılar
sunuyorum. (CHP sıralarından alkışlar) 
BAŞKAN
– Teşekkür ederim. 
MERAL
DANIŞ BEŞTAŞ (Adana) – Sayın Başkan…
BAŞKAN
– Halkların Demokratik Partisi grup önerisi üzerinde AK PARTİ Grubu adına Hatay
Milletvekili Hacı Bayram Türkoğlu konuşacaklar. 
Buyurun
Sayın Türkoğlu. (AK PARTİ sıralarından alkışlar) 
AK
PARTİ GRUBU ADINA HACI BAYRAM TÜRKOĞLU (Hatay) – Sayın Başkan, değerli
milletvekilleri; Halkların Demokratik Partisinin grup önerisi üzerinde söz
almış bulunuyorum. Hepinizi saygıyla selamlıyorum. 
Öncelikle,
Afrin’de Zeytin Dalı Harekâtı’nın 51’inci gününe girmiş bulunuyoruz. Bu arada,
Zeytin Dalı Harekâtı sebebiyle hayatını kaybeden şehitlerimize Allah’tan rahmet
diliyorum, gazilerimize acil şifalar diliyorum. 
Bu
arada, tabii, tüm şehitlerimizi de anmadan geçemeyeceğim. Gerek Çanakkale
Muharebesi’nde gerek Kurtuluş Savaşı’mızda tüm cephelerde, otuz beş yıldır
maruz kaldığımız PKK’yla mücadelede şehit düşen tüm kardeşlerimize, şehitlerimize
de bir kez daha Allah’tan rahmet diliyorum. 
Şimdi,
grup önerisinde iddia edildiği gibi, Zeytin Dalı Harekâtı’nda, Afrin’de Türk
Silahlı Kuvvetleri ve onunla birlikte hareket eden ÖSO mensupları hiçbir zaman
bir işgalci pozisyonunda bu mücadeleye girmediler, girmemişlerdir de. Tarihin
derinliklerine baktığımız zaman, Türk Silahlı Kuvvetleri, Türk ordusu hiçbir
ülkede yaptığı mücadelede işgalci konumda değildir. Afrin’de de biz
uluslararası hukuktan kaynaklanan meşru müdafaa hakkımızı kullanmak üzere oradayız.

Türkiye
Cumhuriyeti devletinin Suriye’ye yaklaşık 920 kilometre sınırı var. Orada 3’e 5
kutrunda, 4’e 5 kutrunda, 6’ya 5 kutrunda kilometrelerce açılan, önceden
hazırlığı yapılan hendeklere, kazılara baktığımız zaman, gelecekte Türkiye’ye
karşı yapılacak bir mücadelenin hazırlığı önceden yapılmış. 
Türk
Silahlı Kuvvetleri bugün Zeytin Dalı Harekâtı’yla Afrin’deyse öncelikle kendi
ülkemizin güvenliğini koruma maksatlı. Tabii “Hafızayıbeşer nisyan ile
maluldür.” derler, biz Afrin tarafından Amanoslara yıllardır sızan teröristleri
unutmadık. PKK/PYD-YPG unsurları aynı dalın kolları, aynı terörist gruplar.
Hâlâ Amanoslarda 50’nin üzerinde teröristle mücadele edilmekte, Silahlı
Kuvvetlerimiz, güvenlik güçlerimiz onlarla mücadele hâlinde. Orada da amacımız hem
ülkemizin güvenliğini korumak hem de Suriye’nin kuzeyindeki terör koridoruna
mâni olmak. Oradaki insanlarımızın da gelecekle ilgili güvenliği tehdit
altında.
(Mikrofon
otomatik cihaz tarafından kapatıldı)
HACI
BAYRAM TÜRKOĞLU (Devamla) – Türk Silahlı Kuvvetlerinin temizledikleri bölgedeki
müşfik hareketlerine şahit oldukça bununla da iftihar ediyoruz. 
BAŞKAN
– Teşekkür ederim Sayın Türkoğlu.
HACI
BAYRAM TÜRKOĞLU (Devamla) - AFAD’ımız orada, Kızılayımız orada, her türlü
ihtiyaçlarını da karşılamakta, hiçbir sivilin de burnu kanamamaktadır diyorum. 
Ben
şehitlerimize bir kez daha rahmet diliyorum.
BAŞKAN
– Teşekkür ederim.
HACI
BAYRAM TÜRKOĞLU (Devamla) - Türk Silahlı Kuvvetlerimizin başarıyla inşallah bu
operasyonu tamamlayıp yurda dönmesini talep ediyor, hepinizi saygıyla
selamlıyorum. (AK PARTİ sıralarından alkışlar)
BAŞKAN
– Teşekkür ederim.
ÖZGÜR
ÖZEL (Manisa) – Karar yeter sayısı talep ediyoruz.
MERAL
DANIŞ BEŞTAŞ (Adana) – Karar yeter sayısı istiyoruz.
BAŞKAN
- Halkların Demokratik Partisi grup önerisini oylarınıza sunacağım ve karar
yeter sayısı arayacağım.
Kabul
edenler… Kabul etmeyenler…
Elektronik
cihazla oylama yapalım.
Oylama
için üç dakika süre veriyorum ve süreyi başlatıyorum.
(Elektronik
cihazla oylama yapıldı)
BAŞKAN
– Karar yeter sayısı yoktur.
Birleşime
on dakika ara veriyorum.
Kapanma Saati: 15.47
ÜÇÜNCÜ OTURUM
Açılma Saati: 15.57
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Bayram ÖZÇELİK (Burdur), Bülent ÖZ (Çanakkale) 
-----0-----
BAŞKAN
– Türkiye Büyük Millet Meclisinin 69’uncu Birleşiminin Üçüncü Oturumunu
açıyorum.
Halkların
Demokratik Partisi grup önerisinin oylamasında karar yeter sayısı
bulunamamıştı.
Şimdi
öneriyi tekrar oylarınıza sunacağım ve karar yeter sayısı arayacağım. 
Kabul
edenler… Kabul etmeyenler… Karar yeter sayısı vardır, öneri kabul edilmemiştir.

MAHMUT
TANAL (İstanbul) – Sayın Başkan, gerçekten yok, elimizi vicdanımıza koyalım. 
BAŞKAN
– MHP sıralarından da el kaldırıldı. 
MAHMUT
TANAL (İstanbul) – Gelin, sayalım. 
BAŞKAN
– Lütfen… Lütfen… Ben buradan gözlüyorum. 
Teşekkür
ederim. 
Cumhuriyet
Halk Partisi Grubunun İç Tüzük’ün 19’uncu maddesine göre verilmiş bir grup
önerisi vardır; okutup işleme alacağım ve oylarınıza sunacağım. 
2.- CHP Grubunun, Türkiye Büyük Millet
Meclisi gündeminin “Genel Görüşme ve Meclis Araştırması Yapılmasına Dair
Öngörüşmeler” kısmında yer alan, Aydın ve çevresinde yaşanan hava kirliliğinin
nedenlerinin araştırılarak alınması gereken önlemlerin belirlenmesi amacıyla
verilmiş olan (10/582) esas numaralı Meclis Araştırması Önergesi’nin, ön
görüşmelerinin Genel Kurulun 12 Mart 2018 Pazartesi günkü birleşiminde
yapılmasına ilişkin önerisi
12/3/2018
Türkiye Büyük Millet Meclisi Başkanlığına
Danışma
Kurulu 12/3/2018 Pazartesi günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim. 
 Özgür
Özel
 Manisa

 Grup
Başkan Vekili 
Öneri:

Türkiye
Büyük Millet Meclisi gündeminin “Genel Görüşme ve Meclis Araştırması
Yapılmasına Dair Öngörüşmeler” kısmında yer alan Aydın ve çevresinde yaşanan
hava kirliliğinin nedenlerinin araştırılarak alınması gereken önlemlerin
belirlenmesi amacıyla (10/582) esas numaralı Meclis Araştırması Önergesi’nin
görüşmesinin Genel Kurulun 12/3/2018 Pazartesi günlü (bugün) birleşiminde
yapılması önerilmiştir. 
BAŞKAN
– Önerinin gerekçesini açıklamak üzere, öneri sahibi Cumhuriyet Halk Partisi
Grubu adına Aydın Milletvekili Sayın Hüseyin Yıldız konuşacaklar. 
Sayın
Yıldız… 
Beş
dakika ara veriyorum. 
Kapanma Saati: 15.59
DÖRDÜNCÜ OTURUM
Açılma Saati: 16.06
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Bayram ÖZÇELİK (Burdur), Bülent ÖZ (Çanakkale) 
-----0-----
BAŞKAN
– Türkiye Büyük Millet Meclisinin 69’uncu Birleşiminin Dördüncü Oturumunu
açıyorum. 
Cumhuriyet
Halk Partisi grup önerisini görüşeceğiz.
Önerinin
gerekçesini açıklamak üzere, Aydın Milletvekili Sayın Hüseyin Yıldız’ı kürsüye
davet ediyorum.
Buyurun
Sayın Yıldız. (CHP sıralarından alkışlar) 
CHP
GRUBU ADINA HÜSEYİN YILDIZ (Aydın) – Sayın Başkanım, değerli milletvekillerim;
hepinizi saygıyla selamlıyorum.
Devletimizin
ve milletimizin bağımsızlığının simgesi olan İstiklal Marşı’mızın 97’nci yılını
kutluyorum. Allah, milletimize bir daha İstiklal Marşı yazdırmasın.
Değerli
arkadaşlar, yine, Berkin Elvan’ı saygıyla anıyorum. 14 yaşında maalesef bu
dünyadan göç etti.
Yine,
Türk halk müziğinin çok değerli sanatçısı Emre Saltık’ı da anıyorum.
Değerli
arkadaşlar, ben bu kürsüye sık sık gelip Aydın’la ilgili, jeotermallerle ilgili
burada konuşmalar yaptım. Aydın’daki jeotermallerle ilgili araştırma komisyonu
kurulsun diye önerge verdik, değerli AKP milletvekillerinin sayesinde
reddedildi.
Şimdi,
yine, burada Orman ve Su İşleri Bakanına teşekkür ediyorum. Su Yönetimi Genel
Müdürlüğü, 14/8/2017’de Manisa, İzmir ve Aydın valiliklerine birer yazı
gönderiyor, diyor ki: “Eğer yer altı suları miktarı ve kalite özelliklerinin
ortaya konulması ve değerlendirilmesi konusunda uygulamalarda Gediz havzasının
içinde, Aydın havzasının içinde arsenik yüksekse o bölgede madencilik
faaliyetleri ve jeotermal faaliyetleri ruhsatları iptal edilir, ruhsat
verilmeyecek.” Bu yazı gittikten sonra valiliklere 4 tane ihale oldu jeotermal
kuyuların açılması için. AYÇEV diye bizim bir derneğimiz var Aydın’da, bütün
siyasi partiler o derneğin içinde var, AKP’lisi, MHP’lisi, CHP’lisi; bütün
siyasi partiler, o Aydın’ı koruma derneğinin içinde var ama ne hikmetse bu
yasayı valiler uygulamadığı için ve o derneğin İkinci Başkanı -Aydın Devlet
Hastanesinde bir doktor arkadaşımız- Metin Aydın ertesi gün, imza kampanyasını
başlattığı için başka bir ilçeye sürgün gitti değerli arkadaşlar.
Değerli
arkadaşlar, Aydın’ın nüfusu 1 milyon 200 bin; şu an sadece 4 firma kazansın
diye Aydın’ın her tarafında ruhsat verilerek… Alttaki bütün kaynaklarımızdan,
su kaynaklarımızdan ve açık su kaynaklarımızdan şu an zehirli su akıyor.
Eskiden Aydınlılar “Dağlarından yağ, ovalarından bal akar.” diye övünürdü, şu
Aydın dağlarından da ovalarından da zehir akıyor arkadaşlar. Son dört yıl
içerisinde ölüm oranı yüzde 80 arttı, kanser oranı yüzde 48 arttı, çocuk ölüm
oranı yüzde 27 arttı yani 4 tane firma para kazanacak diye maalesef göz
yumuluyor Hükûmet tarafından arkadaşlar. İşte, Orman ve Su İşleri Bakanının
genelgesi ama diğer bakan bu genelgeye uymuyor; hangisine inanalım, hangisine? 
Değerli
arkadaşlar, bir şehri yok ediyorsunuz. Şu an Aydın’ın hastanelerinde kuyrukta
bekliyor insanlar, yatacak yer dahi yok. 
Onun
için, gelin, siz verin bu önergeyi, bir araştırma komisyonu kuralım, Aydın AKP
milletvekilleri olarak, destek verelim, beraber gidelim, araştıralım, hangi
jeotermal elektrik santrali zarar veriyor bu çevreye, onun hesabını yapalım.
Yoksa ortak mısınız?
Değerli
arkadaşlar, şimdi, yasa çıkarmışsınız, jeotermal suyunun yüzde 67’siyle konut
ısıtılır, yüzde 18’i seracılıkta kullanılır, yüzde 6’sı jeotermal enerjisi
olarak kullanılır diyorsunuz ama Aydın’da tam tersini yapıyorsunuz; yüzde 95’i
şu an, yüzde 95’i jeotermal tesislerinde kullanılıyor.
Şimdi,
bir şey daha söyleyeyim, şu an sağlık ocakları bahçesine kuyu açıyorsunuz,
atalarımızın yattığı mezarlıkların kenarlarına jeotermal kuyuları açıyorsunuz.
Gelin, bu sevdadan vazgeçin, biraz çevreci olun. Aydın halkını biraz düşünmek
zorundasınız değerli arkadaşlar. Gözlerinizi dolar bürümüş sizin. Yani bizden
sonra gelen çocuklarımıza, torunlarımıza doğru bir şehir bırakmamız lazım.
Gelin, size destek verelim, siz araştırma komisyonu kurun, biz de destek
verelim. 
Bu
vesileyle hepinizi saygıyla selamlıyorum. (CHP sıralarından alkışlar)
BAŞKAN
– Teşekkür ederim Sayın Yıldız.
Cumhuriyet
Halk Partisi grup önerisinin üzerinde şimdi de Milliyetçi Hareket Partisi Grubu
adına Aydın Milletvekili Sayın Deniz Depboylu konuşacaklar. 
Buyurunuz
Sayın Depboylu. (MHP sıralarından alkışlar)
Geçmiş
olsun, ayağınızdan bir rahatsızlık geçiriyorsunuz herhâlde. 
MHP
GRUBU ADINA DENİZ DEPBOYLU (Aydın) – Sayın Başkan, değerli milletvekilleri;
Aydın’daki hava kirliliğiyle ilgili olarak Cumhuriyet Halk Partisi tarafından
verilmiş olan önerge üzerinde, Milliyetçi Hareket Partisi adına, grubum adına söz
almış bulunmaktayım. Sözlerime başlamadan önce aziz Türk milletini ve Gazi
Meclisi saygıyla selamlıyorum.
Değerli
milletvekilleri, Aydın’da, evet, bir hava kirliliği var, bunu, birçok kez
grubumuz adına ben dile getirdim ve bu hava kirliliğinin yaz kış devam etmesini
de dikkate aldığımızda en önemli ve belki de tek etkeninin jeotermal
santrallerden salınan gazlar olduğu noktasında herhâlde hepimiz hemfikiriz.
Aydınlılarımız maalesef bu buharla birlikte salınan ağır metalleri solumak
durumunda kalıyor ve tabii ki yine, bu ağır metallerin yarattığı kirlilikle de
başa çıkmak zorunda kalıyor. 
2007
yılında çıkarılan jeotermal yasasıyla Aydın topraklarının yüzde 80’i jeotermal
santrallerin kullanımına açıldı. Şu anda Türkiye’de üretimde olan tüm jeotermal
santrallerin yüzde 85’i Aydın’da. Türkiye’de gelecekte yapılması düşünülen tüm
jeotermal santrallerin yine yüzde 70’i Aydın’da planlanıyor. Aydın’da jeotermal
santrallerin yapılması için de birçok zeytin ağacı ve incir ağacı maalesef
kesilmek durumunda kalınıyor. 
Adnan
Menderes Üniversitesi bir araştırma yapmıştı ve burada hava kirliliğinin,
özellikle havada bulunan sülfürün 1.000 ila 2.000 ppm arasında bulunduğunu
bildirmişti ve biz biliyoruz ki bir insanın etkilenmeye başladığı en düşük
düzey 2 ppm yani Aydın gerçekten zehir soluyor. E bu noktada tabii ki bunları
bizim masaya yatırmamız gerekiyor. Ayrıca Aydın’da şu anda 23 jeotermal
tesisinden 13’ünde ÇED raporu alınmadı. Bunlarda ÇED raporu da aranmıyor ama
Aydın tarım bölgesi. Bunların dikkate alınması gerekiyor. 
Ülkemizde
jeotermal kaynakların yüzde 67’si konut ısıtması, yüzde 18’i sera, yüzde 9’u
termal tesis ısıtmasında kullanılırken Aydın’da maalesef bunun yüzde 95’i
elektrik için kullanılıyor ve yerel halk da zaten bunun diğer nimetlerinden
yararlanamıyor. Kaldı ki şimdi bir de jeotermal alanı olarak zengin bulunan
çiftlik bölgesinin de ihaleye açıldığını biliyoruz. Burada da seracılığın
yapılmayacağı ortada çünkü bu da yine elektrik üretimi için ihaleye açılmış
durumda. E bütün bunların da dikkate alınması gerekiyor. Sadece hava değil,
toprak ve su da önemli. 
Yalnız,
burada, Cumhuriyet Halk Partisi de iğneyi biraz kendine batırmak durumunda
çünkü Büyükşehir Belediyesi hâlâ arıtma tesislerini yapmadı. Bu noktada da
dikkat edilmesi lazım.
O
nedenle tüm kirliliğin araştırılması için bir araştırma komisyonu kurulması
noktasında biz destekliyoruz. 
Saygılarımı
sunuyorum. (MHP sıralarından alkışlar)
BAŞKAN
– Teşekkür ederim.
ÖZGÜR
ÖZEL (Manisa) – Önce alkışlıyoruz, bir de tutanağa geçmesi açısından bir cümle
söyleyelim.
HÜSEYİN
YILDIZ (Aydın) – Bir hususa itiraz etti, tutanak açısından…
BAŞKAN
– Buyurun Sayın Yıldız.
HÜSEYİN
YILDIZ (Aydın) – Arıtma yapılmadığını söyledi. Büyükşehirin komple, her ilçede
arıtması var yani bu jeotermalin arıtmayla ilgisi yok; çıkan suların hepsi
zaten Menderes Çayı’na akıyor, arıtmayla ilgisi yok. Belediye olarak normal
evlerin arıtması yapılıyor, çıkan pis sularla beraber. Yani jeotermallerle
büyükşehirin arıtma yapma şansı yok zaten. (CHP sıralarından alkışlar)
BAŞKAN
– Peki, teşekkür ederim Sayın Yıldız.
Cumhuriyet
Halk Partisi Grup…
DENİZ
DEPBOYLU (Aydın) – Sayın Başkanım, 60’a dayanarak söz alabilir miyim?
BAŞKAN
– Peki, buyurun Sayın Depboylu, bir dakika veriyorum.
VI.- AÇIKLAMALAR (Devam)
22.- Aydın Milletvekili Deniz Depboylu’nun,
arıtma tesislerinin Aydın genelinde tam faaliyete geçecek ve tam sorunu çözecek
nitelikte sayıya ulaştırılamadığına ilişkin açıklaması
DENİZ
DEPBOYLU (Aydın) – Teşekkür ediyorum Sayın Başkan.
Şimdi,
evet, Sayın Milletvekilimizin hava, toprak, su kirliliğiyle ilgili jeotermalin
üzerinde durması gayet isabetli ve biz buna zaten katılıyoruz. Ancak,
büyükşehir belediyeciliğinin de yapması gereken arıtma tesislerinin Aydın
genelinde tam faaliyete geçecek ve tam sorunu çözecek nitelikte sayıya ulaştırılamadığını
ve bu arıtma tesislerinin de eksik olduğunu hepimiz biliyoruz. Bence burada
biraz daha öz eleştiri yapıp eksik olan kısımları ne zaman planlayacağınızı
veya gerçekleştireceğinizi dile getirseniz herhâlde daha iyi olur. Bunlar şu
anda sayısal olarak benim elimde yok ama gerekirse de getiririm.
Teşekkür
ediyorum.
ÖMER
FETHİ GÜRER (Niğde) – Hükûmet destek vermiyor CHP’li belediyelere, ondan.
BÜLENT
YENER BEKTAŞOĞLU (Giresun) – Gelin, önergemize destek verin. 
ÖZGÜR
ÖZEL (Manisa) – Sayın Başkan…
BAŞKAN
– Sayın milletvekilleri yani grup önerisiyle ilgili…
ÖZGÜR
ÖZEL (Manisa) – Hayır, bu konunun netliğe kavuşması açısından şöyle ifade
edeyim…
BAŞKAN
– Konumuz Aydın Belediyesinin arıtma tesislerinin azlığı veya çokluğu değil.
ÖZGÜR
ÖZEL (Manisa) – Hayır, hayır, tabii ama Sayın Vekil dile getirdi. Çok kısa şunu
söylemek gerekiyor: Aydın Büyükşehir Belediyesinin bütün büyükşehir
belediyeleri gibi görevi dâhilinde olan işlerle ilgili ciddi gayretleri var,
yatırımları var, tamamlananlar var. Orada hiç yok gibi ifade edilmişti. Sonra
Sayın Vekilimiz eksikler olduğunu söyledi “Olması gerektiği gibi değil.” dedi.
Belediyecilik hizmetleriyle ilgili, bu konuda daha detaylı, dökümlü bir bilgiyi
yarın Aydın Büyükşehir Belediyesinden alıp -arıtmalarla ilgili- Genel Kurula
arz ederiz. Bir eleştiri varsa, çevre konusunda yapılabilecek bir şey varsa
bunları da not ederiz. Ancak ilk ifadede “Aydın Büyükşehir Belediyesi
arıtmalarını yapmadı.” denildi diye itiraz ettik. 
DENİZ
DEPBOYLU (Aydın) – Hayır, öyle demedim; tutanaktan bakabilirsiniz. 
MEVLÜT
KARAKAYA (Adana) – “Yapılmayanlar var.” dedi.
ÖZGÜR
ÖZEL (Manisa) – Şimdi birkaç tane eksik olduğu ifade ediliyor. 
BAŞKAN
– Tamam, teşekkür ederim, kayıtlara geçti. 
HÜSEYİN
YILDIZ (Aydın) – Sayın Başkan, bir kelime, sadece bir kelime…
BAŞKAN
– Sayın Yıldız, Grup Başkan Vekiliniz yeterli açıklamayı yaptı. 
HÜSEYİN
YILDIZ (Aydın) – Aydın, 2014’te büyükşehir oldu.
BAŞKAN
– Tamam, teşekkür ederim Sayın Yıldız. 
HÜSEYİN
YILDIZ (Aydın) – 2014’ten önce Nazilli Belediye Başkanlığı tabii ki arıtma
yapmıştı ama şu an planlaması yapıldı, başlandı. İnşallah kısa sürede
yapılacak. 
BAŞKAN
– Tamam, peki. 
VIII.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, Türkiye Büyük Millet
Meclisi gündeminin “Genel Görüşme ve Meclis Araştırması Yapılmasına Dair
Öngörüşmeler” kısmında yer alan, Aydın ve çevresinde yaşanan hava kirliliğinin
nedenlerinin araştırılarak alınması gereken önlemlerin belirlenmesi amacıyla
verilmiş olan (10/582) esas numaralı Meclis Araştırması Önergesi’nin, ön
görüşmelerinin Genel Kurulun 12 Mart 2018 Pazartesi günkü birleşiminde
yapılmasına ilişkin önerisi (Devam)
BAŞKAN
– Cumhuriyet Halk Partisi grup önerisinin üzerinde şimdi de Halkların
Demokratik Partisi Grubu adına Bitlis Milletvekili Sayın Mahmut Celadet Gaydalı
konuşacaklardır. 
Buyurun
Sayın Gaydalı. (HDP sıralarından alkışlar) 
HDP
GRUBU ADINA MAHMUT CELADET GAYDALI (Bitlis) – Sayın Başkan, değerli
milletvekilleri; Cumhuriyet Halk Partisinin vermiş olduğu araştırma önergesi
üzerine Halkların Demokratik Partisi adına söz almış bulunmaktayım. Sizleri ve
kamuoyunu saygıyla selamlarım. 
Değerli
milletvekilleri, çağımızın hâlâ tedavisi bulunmamış en kötü hastalıklarından
birisi kanserdir. Dünyada her yıl milyonlarca kişi bu hastalık yüzünden
yaşamını yitirmektedir. Aynı zamanda yine Türkiye’de de binlerce kişi bu
hastalığın kurbanı olmaktadır. Her ne kadar kader gibi görünse de uygulanan
çevre ve ekoloji politikalarıyla bu hastalığa âdeta davetiye çıkarılmaktadır.
Yaşam, üzerine siyaset yapılmayacak kadar kıymetli bir şeydir fakat bugün
bakıldığı zaman, özellikle kansere davetiye çıkaran hava kirliliği yanı
başımızda durmaktayken önlemler alınamamaktadır. 
Dünya
Sağlık Örgütü, kansere yol açan başlıca çevresel nedenler arasında hava
kirliliğini işaret etmesine rağmen Türkiye’de 81 ilin sadece 6’sının havası
temiz çıkmıştır. Partikül madde ve kükürtdioksit açısından sadece 6 ilimizin
havası standartlara uygundur. Büyük şehirler neredeyse nefes alınamaz durumda. 
Hava,
su ve toprağın kirlenmesi insanoğlu tarafından gerçekleştirilmektedir. Sanayi
atıkları, atık su kirliliği, kullanılan kimyevi deterjanlar ile ısınma ve
ulaşım için kullanılan yakıtlara ilaveten, bir de bilinçli olarak yakılan,
kesilen ormanlar ve savaşlarda kullanılan çeşitli bombalar, dünyamızı hızla bir
sona doğru sürüklemektedir. Bu da insanoğlu için hayırlı bir son olmayacaktır.
Dünyada ekonomik çıkarlar için yapılan ticaret ve sağlıksız gıda maddesi
üretimi ve GDO’lu tohumlarla insanoğlunun metabolizması ve sağlığı üzerinde
oyunlar oynanmaktadır. Gıda kartellerinin şeker pancarı üzerinde oynadığı oyun
da budur. Nişasta bazlı şeker dayatması, emperyalist güçlerin ve onların siyasi
uzantılarının bir oyunudur. Slogan olarak: “Önce zayıflat, sonra sat, mısır
şurubunu yuttur, toplumu hasta et, sonra da ilaç sat.” 
Son
sözüm şu: Söz konusu önerge her ne kadar Aydın ili ve çevresi için ele alınmış
olsa da kurulacak komisyonun bütün yurt sathında çalışma yapmasını ve eylem
planlarının öncelikli illere verilmesini öneririz. 
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Gaydalı.
Cumhuriyet
Halk Partisinin grup önerisinin üzerinde şimdi Adalet ve Kalkınma Partisi Grubu
adına Aydın Milletvekili Sayın Abdurrahman Öz konuşacaklar.
Buyurun
sayın Öz. (AK PARTİ sıralarından alkışlar)
AK
PARTİ GRUBU ADINA ABDURRAHMAN ÖZ (Aydın) – Sayın Başkan, değerli
milletvekilleri; CHP Grubu tarafından verilmiş olan grup önerisi üzerinde AK
PARTİ Grubu adına söz almış bulunuyorum. Genel Kurulu saygıyla selamlıyorum.
Sözlerimin
başında, İstiklal Marşı’mızın kabulünün 97’nci yılı tüm milletimize kutlu olsun
diyorum. Allah, milletimize bir daha, tekrar İstiklal Marşı yazdırmasın diye
dua ediyorum. 
Yine,
ülkemizin güney sınırında başta Afrin olmak üzere devam eden terörle mücadelede
şehit askerlerimize ve güvenlik güçlerimize Allah’tan rahmet diliyorum.
Nazillili şehit kardeşimiz, uzman çavuş Mehmet Dinek başta olmak üzere tüm
şehitlerimize Allah’tan rahmet, gazilerimize acil şifalar, ailelerine da
sabırlar diliyorum.
Değerli
arkadaşlar, Aydın ilimizin her seferinde Cumhuriyet Halk Partili
milletvekilleri tarafından, maalesef olumsuz şekilde jeotermal üzerinden
gündeme getirilmiş olmasından AK PARTİ Milletvekili olarak, Aydın Milletvekili
olarak rahatsız olduğumu ifade etmek istiyorum. Benzer şekilde verilen her grup
önerisinden sonra burada CHP’li, Cumhuriyet Halk Partili Aydın Büyükşehir
Belediyesinin başarısızlığı gündeme geliyor ve biz burada karşılıklı
milletvekilleri olarak Aydın Büyükşehir Belediyesinin başarısızlığını konuşuyoruz.
Bir kere, Aydın ilinin marka değerini olumsuz etkileyen bu tartışmadan Aydın
Milletvekili olarak rahatsız olduğumu ifade ediyorum. Aydın’ın tarımıyla,
üretimiyle, jeotermal santralleriyle, güneş enerjisi üretimiyle, rüzgâr
enerjisi üretimiyle, toprağının üstünde 42 çeşit meyve ve sebzesiyle,
inciriyle, süt üretiminde, büyükbaş hayvan ve küçükbaş hayvan üretiminde
Türkiye'nin önde gelen illerinden olduğunu ve Aydın’ın marka değerinin olduğunu
buradan ifade ediyorum. 
ÖMER
FETHİ GÜRER (Niğde) – Belediye Başkanı 2 defadır seçiliyor, başarısız olsa
seçilir mi, başarılı bir Belediye Başkanı var.
ABDURRAHMAN
ÖZ (Devamla) – Aydın, uzun yaşamla ön plana çıkmış bir uzun yaşam ilidir ve
hepiniz biliyorsunuz ki 80 milyon insanımızın birçoğu, aileleriyle emekliliklerinde
Aydın’da yaşamak isterler. Bu sebeple bizler Aydınlılar olarak öncelikle
Allah’a ne kadar şükretsek azdır. 
Aydın
nüfusunda emeklilerin de yoğun olması hasebiyle hastalıkların görülmesinde
artış olması normaldir. Ancak bu araştırma önergesinden önce, buraya gelirken
ben verileri aldım. Kanser dâhil olmak üzere bütün hastalıklarda Türkiye
ortalamasının altında olduğunu ben buradan ifade etmek istiyorum. Bunun
gerekçesinin de Aydın’da zeytinyağının, incirin, her türlü sebze ve meyvenin
taze ve bol, beslenme alışkanlığının sebzeye dayalı olması olduğunu buradan
ifade ediyorum. 
Grup
önerisinin amacının jeotermali araştırmaktan çok, siyasi bir kriz çıkarmak veya
siyasi bir söylem oluşturmak amacını taşıdığını görüyorum, Aydın Büyükşehir
Belediyesinin başarısızlığını gizlemeye yönelik olduğunu görüyorum. Bu sebeple
grup önerisine katılmadığımı ifade ediyorum.
Genel
Kurulu saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederim Sayın Öz.
ÖZGÜR
ÖZEL (Manisa) – Sayın Başkan…
BAŞKAN
– Buyurun Sayın Özel.
ÖZGÜR
ÖZEL (Manisa) – Grup önerisinin kriz çıkarmaya yönelik olduğunu söyledi.
ABDURRAHMAN
ÖZ (Aydın) – O kelimeyi düzeltiyorum.
BAŞKAN
– Düzeltti.
ÖZGÜR
ÖZEL (Manisa) – Ayrıca, Aydın Büyükşehir Belediyesinin başarısızlıklarının
gündeme geldiğini söyledi. Bundan dolayı grubumuz adına cevap hakkı kullanmak
istiyoruz İç Tüzük 69’a göre.
BAŞKAN
– Sayın Özel, şimdi bizim konumuz, Aydın Büyükşehir Belediyesinin yaptıkları,
yapmadıkları değil. 
ÖZGÜR
ÖZEL (Manisa) – Ama Cumhuriyet Halk Partili bir belediyeye…
BAŞKAN
– Aydın Büyükşehir Belediyesini eleştirilebilir de insanlar, savunabilir de
yüceltebilir de.
ÖZGÜR
ÖZEL (Manisa) – Grubumuzu da… Hayır canım, eleştirir tabii ama gerçek olmayan
bilgiler verdi Sayın Başkan. 
BAŞKAN
– Kendi açısından öyle bakıyor. 
Ben
Sayın Yıldız’a yerinden bir dakikalık söz vereyim. 
Buyurun
Sayın Yıldız. 
ÖZGÜR
ÖZEL (Manisa) – Peki.
ÖMER
FETHİ GÜRER (Niğde) – Belediye Başkanı çok başarılı. 
ÖZGÜR
ÖZEL (Manisa) – Hayır, hem bir lafı söyleyip söz hakkı doğunca da inerken “Geri
aldım.” demek olmuyor; o, televizyona yansımıyor.
BAŞKAN
– Kastı dışında ağzından çıkmış olabilir. 
ÖZGÜR
ÖZEL (Manisa) – Hayır, televizyona yansımıyor, bir şey olmuyor yani.
BAŞKAN
– Kastını aşmış olabilir. Geri aldı sözünü. 
ABDURRAHMAN
ÖZ (Aydın) – Hayır, sadece “kriz” kelimesi amacını aşan bir kullanım olduğu
için onu geri aldım, sonraki ifademde onu düzelttim. 
BAŞKAN
– Tamam, tamam.
Sayın
Öz, teşekkür ederim.
ÖZGÜR
ÖZEL (Manisa) – Neyse… Neyse… Bu seferlik kabul ediyoruz, bir daha olmasın çünkü
kürsüde vatandaş duyuyor, burada duymuyor. 
BAŞKAN
– Sayın Yıldız, bir dakika…
VI.- AÇIKLAMALAR (Devam)
23.- Aydın Milletvekili Hüseyin Yıldız’ın,
Aydın Milletvekili Abdurrahman Öz’ün CHP grup önerisi üzerinde AK PARTİ Grubu
adına yaptığı konuşmasındaki bazı ifadelerine ilişkin açıklaması
HÜSEYİN
YILDIZ (Aydın) – Teşekkür ediyorum Sayın Başkanım. 
Demin,
sayın vekilim, bu ölüm oranlarına baktığında ben bunu ezbere söylemedim,
Tabipler Odasının verilerine göre söyledim. MHP’nin Milletvekili Sayın Deniz Hanım
da bu verileri net olarak söyledi. 
Değerli
arkadaşlar, bizim derdimiz, burada birbirimizi karalamak değil, Aydın’ın
sorununu Türkiye Büyük Millet Meclisine getirip çözmek. Araştırma komisyonu
için kendileri getirsin öneriyi; biz destek verelim, araştıralım diyorum.
Bundan daha açık ve net bir söz var mı? 
Sayın
vekilim, yani bizim, burada, Aydın’ı suçlamak, değerini düşürmek değil tabii
ki… Şu an, göç alan bir şehir göç verdi; 8 milletvekiliydi 2002’de, 2007’de ama
göç verdiğimiz için 7 milletvekiline düştü. Sayın vekilim bunun farkında değil
herhâlde? Onun için, burada AKP getirsin, araştırma komisyonunu kuralım,
gidelim orada incelettirelim; bizim tek derdimiz bu. 
(Mikrofon
otomatik cihaz tarafından kapatıldı) 
HÜSEYİN
YILDIZ (Aydın) - Bunun kabahati kimde? Jeotermallerde mi, yoksa büyükşehirde
mi? Bugün, Özlem Çerçioğlu, Türkiye markası olmuş, dünya markası olmuş bir
belediye başkanımız, en başarılı belediye başkanımız.
Teşekkür
ederim.
BAŞKAN
– Teşekkür ederim Sayın Yıldız. 
MERAL
DANIŞ BEŞTAŞ (Adana) – Sayın Başkan…
BAŞKAN
– Sayın Danış Beştaş…
MERAL
DANIŞ BEŞTAŞ (Adana) – Sayın Başkan, tutanaklar biraz geç geldi, elimize
ulaştı. Siz ifade etmiştiniz. Usul tartışmasına ilişkin bizim sözlerimizin…
BAŞKAN
– Sayın Danış Beştaş, ben, konuyla ilgili konuşacaksınız zannettim, şu işlemi
bir bitireyim, sonra size söz vereceğim. 
MERAL
DANIŞ BEŞTAŞ (Adana) – Bitirin, sonra söz istiyorum, evet.
VIII.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, Türkiye Büyük Millet
Meclisi gündeminin “Genel Görüşme ve Meclis Araştırması Yapılmasına Dair
Öngörüşmeler” kısmında yer alan, Aydın ve çevresinde yaşanan hava kirliliğinin
nedenlerinin araştırılarak alınması gereken önlemlerin belirlenmesi amacıyla
verilmiş olan (10/582) esas numaralı Meclis Araştırması Önergesi’nin, ön
görüşmelerinin Genel Kurulun 12 Mart 2018 Pazartesi günkü birleşiminde
yapılmasına ilişkin önerisi (Devam)
BAŞKAN
– Cumhuriyet Halk Partisi grup önerisini oylarınıza sunacağım: Kabul edenler…
Kabul etmeyenler… Öneri kabul edilmemiştir. 
Sayın
Danış Beştaş…
MERAL
DANIŞ BEŞTAŞ (Adana) – Sayın Başkan, elimde mevcut tutanaklar var. Meclis
Başkan Vekili olarak siz “Lütfen, sayın milletvekilleri… Siz sözünüze devam
edin…”
BAŞKAN
– Okudum ben Sayın Danış Beştaş, okudum.
MERAL
DANIŞ BEŞTAŞ (Adana) – Hepsini okudunuz mu?
BAŞKAN
– Okudum. 
MERAL
DANIŞ BEŞTAŞ (Adana) – Hiçbir yerde, İç Tüzük’te geçen, özellikle 66’da, 67’de
geçen “kaba ve yaralayıcı söz kullanıldığı” konusunda ne bir uyarınız ne de bu
konuda bir sözünüz söz konusu. Sadece “Sayın Kaya, Sayın Kaya” diye
müdahaleleriniz var. Bu tutanak da açıkça göstermiştir ki İç Tüzük 66 ve 67’ye
göre aykırı, taraflı bir tutumla yönetmişsiniz ve bu her meseleyi ilgilendiren
bir olgu yani sadece bugüne dair değil. 
Milletvekili,
kürsüde istediği gibi konuşur, buradaki sınırlama, İç Tüzük’tür ve İç Tüzük’ten
alır yetkilerini Meclis Başkan Vekili. 
Bizim
milletvekilimiz, hem azarlandı hem sözü kesildi hem de uyarı yapılmadı. Bu
nedenle, 63’e göre usul tartışmasının açılmasını istiyoruz. 
BAŞKAN
– İşlemlerimi bitireyim, değerlendireceğim. 
Adalet
ve Kalkınma Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım. 
3.- AK PARTİ Grubunun, Genel Kurulun
çalışma saatlerinin düzenlenmesine; bastırılarak dağıtılan 534 sıra sayılı
Kanun Teklifi’nin kırk sekiz saat geçmeden gündemin “Kanun Tasarı ve Teklifleri
ile Komisyonlardan Gelen Diğer İşler” kısmının 1’inci sırasına alınmasına ve
diğer işlerin sırasının buna göre teselsül ettirilmesine; 534 sıra sayılı Kanun
Teklifi’nin İç Tüzük’ün 91’inci maddesine göre temel kanun olarak bölümler
hâlinde görüşülmesine ve 534 sıra sayılı Kanun Teklifi’nin tümü üzerinde
gruplar adına yapılacak konuşmaların birden fazla konuşmacı tarafından yapılabilmesine
ilişkin önerisi 
12/3/2018
Türkiye Büyük Millet Meclisi Başkanlığına
Danışma
Kurulu 12/3/2018 Pazartesi günü (bugün) toplanamadığından İç Tüzük’ün 19’uncu
maddesi gereğince grubumuzun aşağıdaki önerisinin Genel Kurulun onayına
sunulmasını arz ederim. 
 Mehmet
Naci Bostancı
 Amasya
 AK
PARTİ Grubu Başkan Vekili
Öneri:

Bastırılarak
dağıtılan 534 sıra sayılı Kanun Teklifi’nin kırk sekiz saat geçmeden gündemin
“Kanun Tasarı ve Teklifleri ile Komisyonlardan Gelen Diğer İşler” kısmının
1’inci sırasına alınması ve diğer işlerin sırasının buna göre teselsül
ettirilmesi;
Genel
Kurulun;
12
Mart 2018 Pazartesi günkü (bugün) birleşiminde 534 sıra sayılı Kanun
Teklifi’nin görüşmelerinin tamamlanmasına kadar;
13
Mart 2018 Salı günkü birleşiminde 517 sıra sayılı Kanun Tasarısı’na kadar olan
işlerin görüşmelerinin tamamlanmasına kadar;
14
Mart 2018 Çarşamba günkü birleşiminde 167 sıra sayılı Kanun Tasarısı’na kadar
olan işlerin görüşmelerinin tamamlanmasına kadar;
15
Mart 2018 Perşembe günkü birleşiminde 463 sıra sayılı Kanun Tasarısı’na kadar
olan işlerin görüşmelerinin tamamlanmasına kadar;
16
Mart 2018 Cuma günkü birleşiminde 361 sıra sayılı Kanun Tasarısı’na kadar olan
işlerin görüşmelerinin tamamlanmasına kadar;
Yukarıda
belirtilen birleşimlerinde gece 24.00’te günlük programların tamamlanmaması
hâlinde günlük programların tamamlanmasına kadar;
Çalışmalarına
devam etmesi;
534
sıra sayılı Kanun Teklifi’nin İç Tüzük’ün 91’inci maddesine göre temel kanun
olarak görüşülmesi ve bölümlerinin ekteki cetvellerdeki şekliyle olması;
534
sıra sayılı Kanun Teklifi’nin tümü üzerinde gruplar adına yapılacak
konuşmaların birden fazla konuşmacı tarafından yapılabilmesi;
Önerilmiştir.




534 sıra sayılı 
298 Sayılı Seçimlerin
  Temel Hükümleri ve Seçmen Kütükleri Hakkında Kanun ile Bazı Kanunlarda
  Değişiklik Yapılmasına Dair
Kanun Teklifi
(2/2137)




Bölümler


Bölüm Maddeleri


Bölümdeki
Madde Sayısı




1.
  Bölüm


1 ila 13’üncü maddeler
  arası


13




2.
  Bölüm


14 ila 26’ncı maddeler arası
(23’üncü maddesinin birinci fıkrası; ikinci
  fıkrasının (a) ve (b) bentleri ile üçüncü fıkrası



16




Toplam Madde Sayısı


29






BAŞKAN
– Adalet ve Kalkınma Partisi grup önerisinin gerekçesini açıklamak üzere Grup
Başkan Vekili Amasya Milletvekili Mehmet Naci Bostancı’yı kürsüye davet
ediyorum.
Buyurun
Sayın Bostancı. (AK PARTİ sıralarından alkışlar)
AK
PARTİ GRUBU ADINA MEHMET NACİ BOSTANCI (Amasya) – Sayın Başkanım, değerli
arkadaşlar; grup önerimiz, pazartesiden cumaya kadar olan süre içerisinde
Meclisin çalışma takvimine ve hangi kanunları müzakere edeceğine ilişkin bir
öneri. Yüce Meclis nasıl takdir ederse, şüphesiz, bu çalışma o şekilde
şekillenecek. 
Birinci
yasamız 534 sıra sayılı Yasa, ittifakla ilgili yasa. Bu, son derece önemli ve
bugün inşallah, grup önerimiz kabul edilir ve bu yasaya geçebilirsek geniş bir
şekilde müzakere edeceğiz. 16 Nisan referandumu sonrasında yeni bir dönem
başladı, bu bağlamda ittifak yasasını görmek gerekir. Türkiye siyasetinin
geçmişinde de ittifaklar yapılmıştır, bunlara yasal bir çerçeve kazandırma
kastı güdülmektedir. 
533
sıra sayılı Yasa ise geçen hafta başladığımız ve 30’uncu maddesinde kaldığımız
yasa. Onu da yine yüce Meclis takdir ederse görüşeceğiz.
Ben
bu vesileyle söz almışken 97’nci yıl dönümünde bulunduğumuz, 12 Mart 1921
tarihinde yüce Meclis tarafından kabul edilen İstiklal Marşı üzerine kısa bir
değerlendirme yapmak istiyorum. Gerçi, Mecliste kıymetli arkadaşlar bazı
mülahazalarda bulundular bu konuya ilişkin. 
Osmanlı
İmparatorluğu son yüz yıl içerisinde 57 irili ufaklı savaşa girmişti, çok
dramatik bir dönemdir. Cumhuriyete doğru bakacak olursak: 1911 Trablusgarp,
İtalyanların işgali ve buna mukabele; 1912-1913 yıllarında Balkanlarda yaşanan
dramatik gelişmeler, savaşlar -ki üzerinde çok durmak gerekir- ve 1914’te
Birinci Dünya Savaşı başladı. Bütün imparatorlukların yıkıldığı bir tarihî
dönemdir; sadece Osmanlı İmparatorluğu değil, Avusturya-Macaristan ve Romanov
Hanedanlığı’nın olduğu Çarlık Rusya'nın da aynı tarihsel süreç içerisinde sona
erdiği, ulus devletlerin yükseldiği bir tarihsel dönemi işaretler. 
Birinci
Dünya Savaşı’nda “Hasta adam yıkılıyor.” denilen Osmanlı İmparatorluğu yedi
cephede birden dünyanın muazzam güçlerine karşı savaş vermiş ve hemen hemen
hiçbir cephede bu savaşı kaybetmemiştir ama 1918 Mondros Mütarekesi,
müttefiklerinin kaybı sebebiyle savaşta mağluplar safında bulunmuş ve neticede
Osmanlı İmparatorluğu parçalanmıştır. Bundan sonraki dönemde Anadolu'da ve
Rumeli'de müdafaa-i hukuk cemiyetleri kurularak “Milletin istiklaline ve
istikbaline yine millet el koyacaktır.” anlayışı çerçevesinde halkın
örgütlendiğini görürüz. Gazi Mustafa Kemal 19 Mayıs 1919'da Samsun'da karaya
çıkıp sonra hepimizin bildiği bir dizi görüşmelerle bu müdafaa-i hukuk
cemiyetlerini birleştirerek milletin ortak iradesi çerçevesinde bu İstiklal
Harbi’ni gerçekleştirmiştir. Gazi Mustafa Kemal’e ve silah arkadaşlarına ve
isimsiz Mehmetçiklere Türkiye Cumhuriyeti’nin kuruluşunda oynadıkları o tarihî
rol bakımından minnet duyuyoruz; bunu ifade etmek gerekir. 
1921
kritik bir dönemdir, daha Büyük Taarruz’a bir yıl var. Böyle bir zamanda
İstiklal Marşı’nın gündeme gelmesi ve bunun yazılması son derece önemlidir.
Büyük şair Mehmet Akif Ersoy -ki başka şiirlerini de biliyoruz, nasıl bir ahlak
ve vicdan insanı olduğunu biliyoruz, İstiklal Harbi’ne yapmış olduğu katkıları
biliyoruz, Sebîlürreşad dergisini biliyoruz- İstiklal Marşı’nın sözlerini
muhteşem bir şekilde kaleme almış ve Meclis tarafından kabul edilmiştir. Bu tür
marşlar aslında, diğer türden şiirlerde olduğu gibi, bir kolektif temsildir,
halkın duyarlılıklarını ifade etmektir. Şairin dediği gibi “Duyup da
anlatamadıklarını söze dökmektir.” Mehmet Akif Ersoy bunu başarıyla yapmıştır. İstiklal
Marşı hem geçmişin o karanlık dönemlerinde o dönemin insanları için bir umut
ışığı olmuş hem de gelecekte büyük işler başarma iradesini pekiştiren bir
anlatımla tarihteki yerini almıştır.
Cumhuriyet
bu süre içerisinde büyük işler yaptı. Osmanlı İmparatorluğu muhteşem bir
imparatorluktu. Bizim iddiamız, Türkiye Cumhuriyeti’nin de Osmanlı
İmparatorluğu’nun inşallah ihtişamını…
(Mikrofon
otomatik cihaz tarafından kapatıldı)
MEHMET
NACİ BOSTANCI (Devamla) - …geçecek tarzda kudretli ve muktedir bir cumhuriyet
olarak yoluna devam etmesidir. Bu, milletin ortak iradesi ve dayanışmasıyla
olacaktır, İstiklal Harbi’nin de söylediği budur.
Teşekkür
ediyorum. (AK PARTİ sıralarından alkışlar) 
BAŞKAN
– Teşekkür ederim Sayın Bostancı.
Adalet
ve Kalkınma Partisi grup önerisi üzerinde şimdi de Halkların Demokratik Partisi
Grubu adına Adıyaman Milletvekili Sayın Behçet Yıldırım konuşacaklar.
Buyurun
Sayın Yıldırım. (HDP sıralarından alkışlar)
HDP
GRUBU ADINA BEHÇET YILDIRIM (Adıyaman) – Teşekkürler Başkanım.
AKP’nin
grup önerisi çalışma saatleri üzerine ama AKP’nin bu konuda sicili hiç de iyi
değil çünkü her zaman görüyoruz, şu sıralarda 3 kişiyle, 5 kişiyle yasama
faaliyetlerini yürütmeye çalışıyorlar. Bugünkü kalabalığın nedeni, büyük
haksızlıklara ve gasplara yol açacak, AKP ve saray için kurtuluş olarak görülen
ittifak yasası; ittifak yasası için bugün burada fazla kalabalık
bulunuyorsunuz, diğer zamanlar 3 kişi, 5 kişi. (AK PARTİ sıralarından
gürültüler) 
Geçenlerde
biz bunun maalesef acı sonuçlarını gördük. Grubumuzdan Mahmut Toğrul’un Afrin
üzerinde konuştuğunda -Birleşmiş Milletlerin, Suriye İnsan Hakları Gözlemevinin
tespitleri- dile getirdiği olaylar sanki başka bir yerden, başka bir yerin
bildirisiymiş gibi sunuldu, arkadaşımız linç edilmeye kalkıldı. Orada
demografik yapının değiştirilmesini bir tek biz değil, bağımsız dünya
kuruluşları da söylüyor, Birleşmiş Milletler de söylüyor. Çocukların, sivillerin
öldürüldüğünü herkes kabul ediyor, bir tek AKP kabul etmiyor.
UĞUR
AYDEMİR (Manisa) – Kim öldürüyor çocukları, kim; öldüren kim? Açıklamalara bak!
BEHÇET
YILDIRIM (Devamla) – Askerlerimiz de ölüyor, sivillerimiz de ölüyor, herkes
ölüyor. (AK PARTİ sıralarından gürültüler)
UĞUR
AYDEMİR (Manisa) – Saçmalama, saçmalama!
BAŞKAN
– Karşılıklı konuşmayalım lütfen.
Sayın
milletvekilleri...
MÜCAHİT
DURMUŞOĞLU (Osmaniye) – Askerlerimiz terörle mücadele yapıyor, terörle.
BAŞKAN
– Sayın milletvekilleri... Sayın milletvekilleri...
MERAL
DANIŞ BEŞTAŞ (Adana) – Bir dinleyin ya!
BEHÇET
YILDIRIM (Devamla) – Mahmut Toğrul’un görüşleri bir tek onun değil, benim de
görüşüm. Tarafsız kurum ve kuruluşlar da bunu söylüyor.
Şimdi,
ara verilince 40-50 kişinin 1 kişiye saldırmasını da millî ve yerli nasıl tarif
ediyorsunuz, onu da anlamak mümkün değil. 
Bu
haksız ve hukuksuz Afrin saldırısı, maalesef, iktidarı sağduyudan ve
gerçeklerden uzaklaştırmış; baskı, şiddet, gözaltı, tutuklama ve hatta işten
atmalarla toplum susturulmaya çalışılmaktadır. Bunun toplumda, bildiğiniz gibi
öyle fazla karşılığı yok. Adıyaman'a her gittiğimizde halkımızla bir araya
gelip konuşuyoruz, bu savaşı destekleyeni henüz hiç görmedim. Savaşı
destekleyenler iktidardan beklentileri, çıkarları olanlardır ve iktidarın
kurmuş olduğu bu korku egemenliğine teslim olan kişilerdir. AKP tabanında da
bizim bu savaşa karşı duruşumuzdan dolayı bizi kutlayan arkadaşlara da
rastlıyorum. (AK PARTİ sıralarından gürültüler)
KEREM
ALİ SÜREKLİ (İzmir) – Ne diyorsun sen ya!
MÜCAHİT
DURMUŞOĞLU (Osmaniye) – Savaş değil, terörle mücadele ediyoruz biz.
BEHÇET
YILDIRIM (Devamla) – Şimdiye kadar Afrin’de çatışmalar ve bombalamalar kısmen
kırsalda ve köylerde oluyordu ama bundan sonra şehirde olacağı için çok daha
vahim sonuçlar doğurur diye düşünüyorum.
UĞUR
AYDEMİR (Manisa) – Hangi gözlükle bakıyorsun sen? Hangi gözlükle bakıyorsun da
görmüyorsun?
BAŞKAN
– Sayın milletvekilleri, lütfen!
BEHÇET
YILDIRIM (Devamla) – Buradan bir kez daha iktidara sesleniyorum: Bu savaşı
durdurun, Kürtleri kazanın, onarılması imkânsız yıkımlara, olaylara fırsat
vermeyin. (AK PARTİ sıralarından gürültüler)
MÜCAHİT
DURMUŞOĞLU (Osmaniye) – Adını koy, adını koy. Terörle mücadele yapıyor devlet.
BAŞKAN
– Sayın milletvekilleri, duymuyorum konuşmacıyı, lütfen!
BEHÇET
YILDIRIM (Devamla) – Çete artıklarından Türkiye'mize bir fayda gelmez, onların
kılavuzluğu ve vicdanıyla hareket etmeyin. 
UĞUR
AYDEMİR (Manisa) – Sen kimin kılavuzusun, sen?
BEHÇET
YILDIRIM (Devamla) - ÖSO'nun Kürt halkıyla bir hesabı olabilir, vicdansızlıklar
yapabilirler ama hepimizin çocukları olan, evlatları olan güvenlik güçlerimizin
de oradaki halkın da büyük felaketler yaşamasına izin vermeyin. Çok istekli
olan havuz medyasının silahşorlarını, yorumcularını, spikerlerini savaşa
gönderin ya da onları susturun.
Savaş
bir insanlık suçudur. Bunun acısını maalesef hep birlikte yaşıyoruz,
yaşayacağız. 
UĞUR
AYDEMİR (Manisa)- Hadi oradan, hadi!
BEHÇET
YILDIRIM (Devamla) - Hepimiz sizin gibi düşünmek zorunda değiliz. Sizler
ülkenin geleceğini savaşta bulabilirsiniz, bizler barışta buluruz. 
(Mikrofon
otomatik cihaz tarafından kapatıldı)
İSMAİL
TAMER (Kayseri) – Savaş değil, terörle mücadele yapıyoruz.
BAŞKAN
– Teşekkür ederim Sayın Yıldırım.
BEHÇET
YILDIRIM (Devamla) - Bunları bu kürsüden ifade etmeyeceğiz de nerede ifade
edeceğiz? Hoşunuza gider veya gitmeyebilir, dinlemek zorundasınız. (HDP
sıralarından alkışlar) 
UĞUR
AYDEMİR (Manisa) – Yazıklar olsun, yazıklar olsun sana! 
BEHÇET
YILDIRIM (Adıyaman) – Helal olsun bana. 
BAŞKAN
– Sayın Yıldırım…
UĞUR
AYDEMİR (Manisa) – Yazıklar olsun sana!
BEHÇET
YILDIRIM (Adıyaman) - Yaşasın Türk ve Kürt halkının kardeşliği! 
DİRAYET
DİLAN TAŞDEMİR (Ağrı) - Başkan, susturur musunuz şunları.
MERAL
DANIŞ BEŞTAŞ (Adana) – Gelin kürsüde konuşun, kürsüde; öyle sataşmakla olmaz. 
UĞUR
AYDEMİR (Manisa) – Sana yazıklar olsun! 
BÜLENT
TURAN (Çanakkale) – Bildiriyi eline vermişler, bildiri okudun! 
BEHÇET
YILDIRIM (Adıyaman) – Bunu yüreğimden yazdım, yüreğimden. 
UĞUR
AYDEMİR (Manisa) – Nasıl yürek olduğu belli. 
HÜSNÜYE
ERDOĞAN (Konya) – Yürek var mı acaba!
BAŞKAN
– Sayın Yıldırım, teşekkür ederim.
Adalet
ve Kalkınma Partisi grup önerisi üzerinde şimdi de Miliyetçi Hareket Partisi
Grubu adına Manisa Milletvekili Sayın Erkan Akçay konuşacaklar. 
Buyurun
Sayın Akçay. (MHP sıralarından alkışlar) 
MHP
GRUBU ADINA ERKAN AKÇAY (Manisa) – Sayın Başkan, değerli milletvekilleri;
Adalet ve Kalkınma Partisinin grup önerisi üzerinde Milliyetçi Hareket Partisi
Grubu adına söz aldım. Muhterem heyetinizi saygıyla selamlıyorum. 
Bu
grup önerisiyle Genel Kurulun çalışma saatleri ve haftanın gündemine ilişkin
bir grup önerisi getirilmekte ve bu arada da adı “ittifak yasa teklifi” olarak
ifade edilen 534 sıra sayılı Kanun Teklifi’nin getirilmesi de önerilmektedir. 
Değerli
milletvekilleri, bu 534 sıra sayılı Kanun Teklifi’yle, sadece önümüzdeki
seçimler için değil, bundan sonra devamlı uygulanabilecek, isteyen her partinin
faydalanabileceği kalıcı düzenlemeler getirilmektedir. Bu teklifle, Türkiye’nin
demokrasi yolunda, yolculuğunda özellikle Siyasi Partiler Kanunu ve Seçim
Kanunu’nda yapılan değişikliklerle, sadece 2019 seçimlerine değil, kişilerden
ve partilerden bağımsız bir şekilde cumhurbaşkanlığı hükûmet sistemine geçişin
önemli bir merhalesi, bir adımı atılmaktadır. 
Teklifle,
siyasi partiler seçim öncesi ittifak yapabileceklerdir. Yeni sistemde,
partilerin, seçim sonrasında koalisyon değil, öncesinde ittifak yapmalarına
imkân tanınmaktadır. Bu teklif, Türk siyasetine, demokrasimize önemli
kazanımlar sağlayacaktır. Anayasa’nın 67’nci maddesinde öngörüldüğü şekilde,
temsilde adalet, yönetimde istikrar doğrultusunda millî irade hem yürütmede hem
de Türkiye Büyük Millet Meclisinde daha güçlü şekilde tecelli edecektir.
Seçmene karşı şeffaf, dürüst ve tutarlı siyasetin önü açılmaktadır. Ülkemiz her
seçim döneminde, öncesi ve sonrasıyla, hile, hülle ve belirsizliklerden
kurtulacaktır. Her şey vatandaşın önünde şeffaf bir şekilde seçimlerden önce
tamamlanacak, böylelikle verilen oylar adresine ulaşabilecektir. 
Ayrıca
bu teklifte, seçim güvenliğini artıracak düzenlemeler de yapılmakta, sandıktaki
oyların boşa gitmesi büyük ölçüde önlenmektedir. Seçimlere katılımın artması
teşvik edilmektedir ve seçmen iradesinin tam olarak yansıtılması esastır. 
Bu
vesileyle, kanun teklifinin Genel Kurula gelme safhalarında görev alan Millî
Mutabakat Komisyonu ile Anayasa Komisyonunun kıymetli üyelerine
teşekkürlerimizi sunuyor ve bu grup önerisini desteklediğimizi belirtiyor,
muhterem heyetinizi saygıyla selamlıyorum. (MHP sıralarından alkışlar) 
BAŞKAN
– Teşekkür ederim Sayın Akçay. 
Adalet
ve Kalkınma Partisi grup önerisi üzerinde şimdi de Cumhuriyet Halk Partisi
Grubu adına İstanbul Milletvekili Sayın Mahmut Tanal konuşacaklar.
Buyurun
Sayın Tanal. (CHP sıralarından alkışlar) 
CHP
GRUBU ADINA MAHMUT TANAL (İstanbul) – Değerli Başkan, değerli milletvekilleri;
hepinizi saygıyla selamlıyorum. 
Tabii,
Türkiye Büyük Millet Meclisi, Anayasa hükümleri ve Türkiye Büyük Millet Meclisi
İçtüzüğü hükümlerine göre yönetilir. Anayasa’mızın 88’inci maddesinin ikinci
fıkrası “Kanun tasarı ve tekliflerinin Türkiye Büyük Millet Meclisinde
görüşülme usul ve esasları İçtüzükle düzenlenir.” der. İç Tüzük’ümüzün 52’nci
maddesi “Genel Kurula sevk edilen bir komisyon raporu veya herhangi bir metin,
aksine karar alınmadığı müddetçe dağıtımı tarihinden itibaren kırksekiz saat
geçmeden görüşülemez.” der. “Bekleme süresini doldurmadan bir işin gündemin
1’inci sırasına alınabilmesi için, hükûmetin veya komisyonun gerekçesini
belirtmesi kayıt ve şartıyla ancak görüşülebilir.” der. Fakat burada, AK PARTİ’nin
grup önerisinde Hükûmetin veya esas komisyonun bu kanun teklifinin öncelikle,
ivedilikle görüşülmesine ilişkin herhangi bir gerekçesi yoktur. Bunun gündemin
1’inci sırasına alınması ayrı bir sorun, bunun kırk sekiz saat beklemesi ayrı
bir sorun. 
Bu,
bugüne kadar Türkiye Büyük Millet Meclisinde tartışılmış mı Sayın Başkanım?
Tartışılmış. 1991/27 esas, 1991/50 no.lu Kararı’yla Anayasa Mahkemesi “Bir işin
öncelikle ve ivedilikle görüşülebilmesi için iki şart olacak. Bir, ya hükûmetin
gerekçeli kararı olacak veya iki, esas komisyonun kararı olacak. Bu kararlar
olmadan, kırk sekiz saati beklemeden sizin bunu çoğunluğun oylarıyla Türkiye
Büyük Millet Meclisine getirmeniz, çoğunluğun azınlığı ezmesidir. Bu,
demokratik hukuk devletine aykırıdır.” der. Bu anlamda Anayasa’mızın
“Başlangıç” bölümüne, 2’nci maddesine, 7, 8, 11, 87, 88, 153’üncü maddelerine
aykırıdır. Anayasa’mızın 153’üncü maddesinin son fıkrası “Anayasa Mahkemesi
kararları herkesi bağlar.” diyor. Peki, bu sadece 91 yılının kararı değil, 1980
yılında da yine aynı, benzer bir karar var. 
Sizden
istirham ediyorum yani bu kadar acele ettiğiniz nedir, kırk sekiz saati
geçirmeden niçin bu kadar acilen getiriyorsunuz, sıkıntı ne? Vatandaşın, burada
atanamayan öğretmenlerin sorunu var, burada asgari ücretlinin sorunu var,
taşeronun sorunu var, iş bulamayan insanların sorunu var, çiftçinin sorunu var;
bunları halletmiyoruz, bu mu esas sorunumuz?
Teşekkür
ediyorum, saygılarımı sunuyorum. (CHP sıralarından alkışlar)
BAŞKAN
- Teşekkür ederim Sayın Tanal. 
ÖZGÜR
ÖZEL (Manisa) – Sayın Başkan…
BAŞKAN
– Buyurun Sayın Özel.
SÜREYYA
SADİ BİLGİÇ (Isparta) - Size sataşmadı Sayın Özel.
ÖZGÜR
ÖZEL (Manisa) – Doğru, sataşmadı ama Sayın Tanal konuşmasının…
BAŞKAN
– Açıklama mı yapmak istiyorsunuz?
ÖZGÜR
ÖZEL (Manisa) – Ben sizden çok kısa bir bilgi talep edeceğim.
Sayın
Tanal konuşmasının içeriğinde de söyledi; 52’ye göre, kırk sekiz saati
beklemeden görüşülmesi için karar alınabilir ama bu karar için Hükûmetin ya da
Komisyonun gerekçeli bir yazısının olması gerekiyor.
BAŞKAN
– Kanuna geçtiğimiz zaman bu tartışmaları yapalım Sayın Özel.
MAHMUT
TANAL (İstanbul) - Var mı bu karar?
ÖZGÜR
ÖZEL (Manisa) – Hayır. Şimdi 1’inci sıraya alıyoruz, bu tartışmayı yaptığımız
takdirde bütün düzenimiz bozulacak. Yani bu karar varsa ona göre olumlu oy
verirler ama yoksa niye versinler?
BAŞKAN
– Şimdi, bakın Sayın Özel, Adalet ve Kalkınma Partisi Grubunun bir grup
önerisini görüşüyoruz. 
ÖZGÜR
ÖZEL (Manisa) – 1’inci sıraya da bu kanunu çekiyor; çekemez.
BAŞKAN
– Buna Genel Kurul karar verecek.
ÖZGÜR
ÖZEL (Manisa) – Ama Sayın Başkanım, şunu anlatmaya çalışıyorum…
MAHMUT
TANAL (İstanbul) – Bir karar olacak, çekeceksiniz.
BAŞKAN
– Bu her zaman yapılan bir şeydir, her zaman da yapılagelinmiştir.
ÖZGÜR
ÖZEL (Manisa) – Hayır, hayır, tamam da…
BAŞKAN
- İlk defa böyle bir örneği yaşamıyoruz Sayın Özel.
ÖZGÜR
ÖZEL (Manisa) – Sayın Başkanım, şunu ifade etmek istiyorum: 52’nci maddeye
göre, bu kanunun 1’inci sıraya çekilmesi için gerekçeli bir yazı lazım. Şimdi
milletvekilleri olarak bunu burada konuşmazsak birazdan “O, orada
konuşulacaktı.” olur. Şunu söylüyorum: Eğer böyle bir yazı varsa İç Tüzük’e
uygun olarak bu talep edilebilir, kırk sekiz saat geçmeden görüşülebilir. Ama
böyle bir gerekçeli yazı yoksa bunun 1’inci sıraya çekilmesi önerilemez.
MAHMUT
TANAL (İstanbul) - İç Tüzük ihlali olur, eylemli İç Tüzük ihlali.
BAŞKAN
– Peki, Danışma Kurulunda grup önerisi olarak getirdikleri zaman ne yapmayı
öneriyorsunuz?
ÖZGÜR
ÖZEL (Manisa) – Zaten grup önerisi bu. Milletvekilleri grup önerisine oy
verirken şunu bilmeli…
BAŞKAN
– Sayın Özel, şimdiye kadar biz burada kanun tekliflerini veya tasarıları
görüşürken onları 1’inci sıraya almak için hangi yöntemi izliyoruz? Danışma
Kurulu, grup öneriş, değil mi?
ÖZGÜR
ÖZEL (Manisa) – Sayın Başkan, şunu anlatmaya çalışıyorum…
MAHMUT
TANAL (İstanbul) – Kötü emsal, emsal olmaz Başkanım.
BAŞKAN
- Kötü emsal değil, Meclisin çalışması bu pratik üzerine kurulmuş.
Buyurun
Sayın Özel.
ÖZGÜR
ÖZEL (Manisa) – Öyle değil Sayın Başkanım, anlatmaya çalıştığım şu: Bu kanun
bugün dağıtıldı, bugün görüşülüyor. Şimdi kırk sekiz saat geçmeden… Bunu
normalde yapamayız, ana kural bu. İstisnası, Hükûmetten ya da Komisyondan
gerekçeli bir yazıyla bu bizden talep edilirse olabilir. Bu aşamada eğer böyle
bir yazı varsa zaten söyleyecek bir şey yok. Ama böyle bir yazının olup
olmadığının sorgulanma aşaması bu aşama. 
BAŞKAN
– Peki, yoksa?
ÖZGÜR
ÖZEL (Manisa) – Yoksa, alamayız 1’inci sıraya, açıkça İç Tüzük ihlali. 
BAŞKAN
– Olur mu? Danışma Kuruluna Meclis karar veriyor, Genel Kurul karar veriyor
Sayın Özel. 
ÖZGÜR
ÖZEL (Manisa) – Hayır, Sayın Başkanım, 52’yi lütfen okuyun. 
BAŞKAN
– Ben onu okudum, okuyarak da çıktım. 
ÖZGÜR
ÖZEL (Manisa) – Sayın Başkan, bakın…
BAŞKAN
– Ama şu anda buna karar verecek olan yetkili organ Genel Kurul. 
ÖZGÜR
ÖZEL (Manisa) – Ama, hayır Sayın Başkan, eğer ki…
BAŞKAN
– Ben bu konuda ısrar ediyorum. 
ÖZGÜR
ÖZEL (Manisa) – Ben de ediyorum ve usul tartışması açıyorum. 
BAŞKAN
– Eğer bu konuda bir şeyiniz varsa, buyurun, geçelim, arkada bir konuşalım, bir
karara bağlayalım. 
Grup
başkan vekillerini toplantıya çağırıyorum. 
Birleşime
on dakika ara veriyorum. 
Kapanma Saati: 16.51
BEŞİNCİ OTURUM
Açılma Saati: 17.21
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Bayram ÖZÇELİK (Burdur), Bülent ÖZ (Çanakkale) 
-----0-----
BAŞKAN
– Türkiye Büyük Millet Meclisinin 69’uncu Birleşiminin Beşinci Oturumunu
açıyorum.
Sayın
milletvekilleri, bir önceki oturumda Sayın Özel ve Sayın Tanal bir konuyla
ilgili Genel kurulumuzda bir bilgi paylaşımında bulunmuştu. Ben, bu konudaki
gerekli açıklamayı yaptıktan sonra grup önerisini oylarınıza sunacağım. 
IV.- OTURUM BAŞKANLARININ KONUŞMALARI
(Devam)
2.- Oturum Başkanı TBMM Başkan Vekili Ayşe
Nur Bahçekapılı’nın, bir komisyon raporunun dağıtımından kırk sekiz saat
geçmeden gündeme alınmasını içeren grup önerisini İç Tüzük’ün 49’uncu maddesine
göre işleme almanın Parlamento teamüllerine uygun olduğuna ilişkin konuşması
BAŞKAN
– Sayın milletvekilleri, Adalet ve Kalkınma Partisi grup önerisinin İç Tüzük’ün
52’nci maddesine aykırı olduğu yönünde bir iddia bulunmaktaydı açıkladığım
gibi. 
Belirtmek
isterim ki bir komisyon raporunun dağıtımından kırk sekiz saat geçmeden gündeme
alınmasını içeren grup önerisini İç Tüzük’ün 49’uncu maddesine göre işleme
almak Parlamento teamüllerine uygundur. Bu uygulama, güçlü bir teamül olarak da
bugüne kadar devam etmiştir. Daha önce 19/4/2010 ve 31/1/2012 tarihlerinde bu
konuda Genel Kurulumuzda bir usul tartışması açılmış ve uygulamaya devam
edilmiştir. 29/5/2012, 12/6/2012, 26/6/2012, 30/10/2012, 16/1/2013, 19/2/2013, 18/6/2013 ve 21/2/2014 -ve benzerleri gibi- tarihli Genel
Kurul bileşimlerinde de aynı içerikli öneriler oylanarak kabul edilmiştir.
Ayrıca, 24’üncü Dönemin başında 1 sıra sayılı Kanun Teklifi ile 26’ncı Dönemin
başında geçici bütçe kanunu tasarısının da kırk sekiz saat geçmeden gündemin
1’inci sırasına alınmasına dair Danışma Kurulu önerisi de kabul edilmiştir.
Dolasıyla da bundan sonraki uygulamamızda bugün itibarıyla aynı şekilde devam
edeceğiz.
ÖZGÜR ÖZEL (Manisa) – Sayın Başkan, sadece…
BAŞKAN – Bir oylamayı yapayım Sayın Özel.
VIII.- ÖNERİLER (Devam)
A) Siyasi Parti Grubu Önerileri (Devam)
3.- AK PARTİ Grubunun, Genel Kurulun
çalışma saatlerinin düzenlenmesine; bastırılarak dağıtılan 534 sıra sayılı
Kanun Teklifi’nin kırk sekiz saat geçmeden gündemin “Kanun Tasarı ve Teklifleri
ile Komisyonlardan Gelen Diğer İşler” kısmının 1’inci sırasına alınmasına ve
diğer işlerin sırasının buna göre teselsül ettirilmesine; 534 sıra sayılı Kanun
Teklifi’nin İç Tüzük’ün 91’inci maddesine göre temel kanun olarak bölümler
hâlinde görüşülmesine ve 534 sıra sayılı Kanun Teklifi’nin tümü üzerinde
gruplar adına yapılacak konuşmaların birden fazla konuşmacı tarafından
yapılabilmesine ilişkin önerisi (Devam)
BAŞKAN - Bu noktada, Adalet ve Kalkınma Partisi Grubu
önerisini oylarınıza sunuyorum: Kabul edenler... Kabul etmeyenler... Öneri
kabul edilmiştir.
Sayın Özel…
ÖZGÜR ÖZEL (Manisa) – Sadece tutanağa geçmesi
açısından, içeride de ifade ettiğim bir husus: İç Tüzük değiştikten sonra
uygulama farklılıkları var; bu madde öyle değil, geçmişten gelen ve...
BAŞKAN – Geçmişten gelen, evet.
ÖZGÜR ÖZEL (Manisa) - …tartışmanın hep yapıldığı bir
madde ama Meclis başkan vekilleri arasında da uygulama farklılıkları olmaması,
yeni yapılmış İç Tüzük’teki bazı ifade ve ibarelerin nasıl yorumlanacağı
konusunda çelişkiler ortaya çıkmış. Bunun giderilmesine yönelik bir çaba olarak
da Meclis Başkanı Başkanlığında 4 sayın Meclis başkan vekilinin ve uygun
görülürse partilerin grup başkan vekillerinden birer kişinin de bulunacağı
-uygulama birliğinin sağlanması için- bir toplantı gündeme gelmişti; yaklaşık
dört aydır gerçekleşmediği için bazı sıkıntılar oluyor. Bu konudaki talebimizi,
sizin tarafınızdan Meclis Başkanlığına iletilmek üzere, Genel Kurulun huzurunda
bir kez daha tekrar ediyoruz.
BAŞKAN – Tamam, peki, teşekkür ederim.
IV.- OTURUM BAŞKANLARININ KONUŞMALARI
(Devam)
3.- Oturum Başkanı TBMM Başkan Vekili Ayşe
Nur Bahçekapılı’nın, uçak kazasında hayatını kaybeden 11 genç kıza Allah’tan
rahmet dilediğine ve bu olayla ilgili yakışıksız ifadelerle sosyal medya
paylaşımlarında bulunanları kınadığına ilişkin konuşması
BAŞKAN - Sayın milletvekilleri, bir bilgiyi ve bir
konuyu da sizlerle paylaşmak isterim: Dün meydana gelen uçak kazasında 11 genç
kızımızı kaybetmiş bulunmaktayız. Bu konuyla ilgili olarak, öğrendiğim
kadarıyla, sosyal medyada “zengin çocukları” “beyaz Türkler” şeklinde bazı
yakışmayan ifadeler yer almaktadır. Ben inanıyorum ki hepimiz, insanlar
arasında dil, din, cins, ırk ve sosyal statü bakımından bir farklılık
gözetmemekteyiz. Bu olaya bu tarzda yaklaşanları kınıyorum. Hayatını bu kazada
kaybeden genç kızlarımıza Allah’tan rahmet diliyorum ve yakınlarına da
başsağlığı dileklerimi sizlerle
paylaşmak istiyorum.
Sayın
Bostancı, buyurun.
VI.- AÇIKLAMALAR (Devam)
24.- Amasya Milletvekili Mehmet Naci
Bostancı’nın, uçak kazasında hayatını yitiren genç kızlara Allah’tan rahmet
dilediğine ve statülerinin bir tartışma konusu yapılmasının utanç verici
olduğuna ilişkin açıklaması
MEHMET
NACİ BOSTANCI (Amasya) – Sayın Başkanım, teşekkürler.
İnsanlar
doğarken çıplak doğarlar, ölürken de aslında çıplak bir şekilde ölürler.
Hayatın içinde, aralarında statü, sınıf, gelir farklılıkları olabilir ama doğum
ve ölüm bütün bu farklılıkların bittiği, insanın çıplak insan olarak kaldığı
zamanlardır. Tarihsel olarak da insanlığın yaklaşımı, doğuma ve ölüme böyle
olmuştur, ölüme de saygı göstermişlerdir. 
Dün
gerçekleşen kazada hayatını yitiren genç kızlarımıza ben de Allah’tan rahmet
diliyorum. Onların sınıflarının, statülerinin böyle bir tartışmanın konusu
yapılması da utanç vericidir. Sonuçta, dramatik bir hadise olmuş ve sivil
havacılık tarihine de geçen acı bir kaza yaşanmıştır. Tüm ailelere ve
sevenlerine başsağlığı diliyorum.
Teşekkürler.
BAŞKAN
– Teşekkür ederim Sayın Bostancı.
Sayın
Özel…
25.- Manisa Milletvekili Özgür Özel’in,
uçak kazasında hayatını kaybeden 11 genç kadına Allah’tan rahmet dilediğine ve
konuyla ilgili sosyal medyada sorumsuzca ve yakışıksız ifadeler kullananları
kınadıklarına ilişkin açıklaması
ÖZGÜR
ÖZEL (Manisa) – Sayın Başkan, duyarlılığınız ve konuya göstermiş olduğunuz
yaklaşım için biz de teşekkür ediyoruz. 
Öncelikle,
dünkü kazada hayatını kaybeden 11 genç kadını rahmetle anıyoruz. Tabii,
aileleri açısından çok büyük bir acı. 8 arkadaş ve 3 mürettebat, hepsi kadın
olmak üzere, böyle bir günde hayatlarını kaybettiler, ailelerinin acılarını
paylaşıyoruz. Konuyla ilgili, sosyal medyada sorumsuzca ve birtakım yakışıksız
benzetmeler yapılarak aileleri de rencide edecek, hepimizin de yüreğini
dağlayacak ifadeler okuduk. Bu ifadeleri Cumhuriyet Halk Partisi olarak
kınıyor, bir kez daha hatıraları önünde saygıyla eğiliyoruz.
BAŞKAN
– Teşekkür ederim Sayın Özel.
Sayın
Akçay…
26.- Manisa Milletvekili Erkan Akçay’ın,
İran semalarında meydana gelen uçak kazasında hayatını kaybedenlere Allah’tan
rahmet dilediğine ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Biz
de Milliyetçi Hareket Partisi Grubu olarak dün İran semalarında meydana gelen
elim uçak kazasında hayatını kaybeden vatandaşlarımıza Allah’tan rahmet diliyoruz;
ailelerine, yakınlarına başsağlığı dileklerimizi, taziyelerimizi sunuyoruz. 
Teşekkür
ederim Sayın Başkanım.
BAŞKAN
– Ben de teşekkür ederim.
Sayın
Danış Beştaş…
27.- Adana Milletvekili Meral Danış
Beştaş’ın, uçak kazasında hayatını kaybeden 11 genç kadına Allah’tan rahmet
dilediğine ve sosyal medyada hem bu kazayla hem de başka meselelerle ilgili
ayrıştırma dilini kınadıklarına ilişkin açıklaması
MERAL
DANIŞ BEŞTAŞ (Adana) – Teşekkür ederim Sayın Başkan.
Ben
de söz konusu kazada 11 genç kadının yaşamını yitirmesini büyük bir üzüntüyle
karşıladığımızı, ailelerine başsağlığı dileklerimizi ifade etmek istiyorum,
Allah’tan rahmet diliyorum. 
Doğrusu,
sosyal medyada hem bu kazaya ilişkin hem de başka meselelerde çok ciddi bir
linç dili, ötekileştirme, ayrıştırma dili var; bu da aslında toplumsal olarak
ölümde bile acıların ayrıştırıldığını, gözyaşlarının bile neredeyse farklı
kabul edildiğini ortaya koymaktadır. Bu dili de reddettiğimizi ve kınadığımızı,
ölümde herkesin eşitlendiğini bir kez daha ifade ediyor ve ailelerin acısını
paylaştığımızı söylemek istiyorum. 
Teşekkür
ediyorum. 
BAŞKAN
– Teşekkür ederim ben de. 
Sayın
milletvekilleri, alınan karar gereğince gündemin Kanun Tasarı ve Teklifleri ile
Komisyonlardan Gelen Diğer İşler kısmına geçiyoruz. 
1’inci
sıraya alınan Adalet ve Kalkınma Partisi Grup Başkanı İzmir Milletvekili Binali
Yıldırım ve Milliyetçi Hareket Partisi Grup Başkanı Osmaniye Milletvekili
Devlet Bahçeli ile 6 Milletvekilinin; 298 Sayılı Seçimlerin Temel Hükümleri ve
Seçmen Kütükleri Hakkında Kanun ile Bazı Kanunlarda Değişiklik Yapılmasına Dair
Kanun Teklifi ve Anayasa Komisyonu Raporu’nun görüşmelerine başlayacağız. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Grup Başkanı
İzmir Milletvekili Binali Yıldırım ve Milliyetçi Hareket Partisi Grup Başkanı
Osmaniye Milletvekili Devlet Bahçeli ile 6 Milletvekilinin; 298 Sayılı
Seçimlerin Temel Hükümleri ve Seçmen Kütükleri Hakkında Kanun ile Bazı
Kanunlarda Değişiklik Yapılmasına Dair Kanun Teklifi (2/2137) ve Anayasa
Komisyonu Raporu (S. Sayısı: 534) (X)
BAŞKAN
– Komisyon? Burada.
Hükûmet?
Burada. 
Komisyon
Raporu 534 sıra sayısıyla bastırılıp dağıtılmıştır. 
Sayın
milletvekilleri, alınan karar gereğince bu teklif İç Tüzük’ün 91’inci maddesi
kapsamında temel kanun olarak görüşülecektir. Bu nedenle teklifin tümü
üzerindeki görüşmeler tamamlanıp maddelerine geçilmesi kabul edildikten sonra
bölümler hâlinde görüşülecek ve bölümlerde yer alan maddeler ayrı ayrı oylanacaktır.

ÖZGÜR
ÖZEL (Manisa) – Sayın Başkan…
BAŞKAN
- Teklifin tümü üzerindeki görüşmelere geçmeden önce, Sayın Özel size söz
veriyorum.
Buyurun.

VI.- AÇIKLAMALAR (Devam)
28.- Manisa Milletvekili Özgür Özel’in,
Anayasa’ya aykırı olduğu gerekçesiyle 534 sıra sayılı Kanun Teklifi’nin
görüşmelerine geçilmeyerek Komisyona iade edilmesini talep ettiklerine ilişkin
açıklaması
ÖZGÜR
ÖZEL (Manisa) – Sayın Başkan, teşekkür ederim.
Biraz
önce bir başka itirazımız olmuştu; şu anda 1’inci sıraya alındı ve görüşmelerine
başlamak üzere olduğunuz anlaşılıyor. Ancak söz konusu kanunla ilgili,
Anayasa’ya aykırılıklar içerdiğine ilişkin grubumuzun çok ciddi iddiaları
vardır. Bu sebepten dolayı, Başkanlığınızdan kanun teklifinin görüşmelerine
geçilmeyip -kanun teklifinin Anayasa’ya uygunluk yönünden denetlemesinin
yapılmadığı da anlaşılıyor; bu, Komisyonun görevidir- Komisyona iade edilmesini
talep ediyoruz efendim.
BAŞKAN
– Şimdi, sizin de benzer bir itirazınız mı olacak Sayın Danış Beştaş?
MERAL
DANIŞ BEŞTAŞ (Adana) – Evet.
BAŞKAN
- Şöyle yapalım, kısa bir açıklama yapmak isterim. Bildiğiniz gibi, tasarı ve
teklifler Meclise geldiği zaman Meclis Başkanlığı bu tasarı ve teklifleri
ilgili komisyonlara gönderiyor. Komisyonlarda incelendikten ve karara
bağlandıktan sonra ilgili teklif veya tasarılar, hepimizin bildiği gibi,
matbaada basılıyor ve sıra sayısı alıyor. Biraz önce yaşadığımız gibi, Danışma
Kurulu veya grup önerisi neticesinde herhangi bir tasarı veya teklif -şimdi söz
konusu olan teklifte olduğu gibi- gündemin ilk sırasına alınıyor. Bu noktaya
geldikten sonra artık Anayasa’ya aykırılık iddialarında her madde görüşülürken
verilen önergelerle Genel Kurul kararıyla sonuca varabiliyoruz. Ama uygulanan
bir yöntem var, onu şimdi de uygulayalım, bir usul tartışması açalım; grup
başkanlıklarına, gruplara üçer dakikalık söz vereyim. 
ÖZGÜR
ÖZEL (Manisa) – Aleyhte Muharrem Erkek… 
MEHMET
DOĞAN KUBAT (İstanbul) – Lehte…
MERAL
DANIŞ BEŞTAŞ (Adana) – Aleyhte…
RAMAZAN
CAN (Kırıkkale) – Lehte…
BAŞKAN
– O söz üzerine bu konuyu da konuştuktan sonra ben tekrar tutumumu açıklarım,
ona göre kaldığımız yerden devam ederiz.
Aleyhte
Sayın Muharrem Erkek ve Meral Danış Beştaş.
MERAL
DANIŞ BEŞTAŞ (Adana) – Ben ayrıca talebimizi ifade etmek için söz istemiştim
ama.
BAŞKAN
- Efendim, ne dediniz Sayın Beştaş?
MERAL
DANIŞ BEŞTAŞ (Adana) – Talebimizi ifade etmek için… 
BAŞKAN
– Aynı talepte olduğunuz için…
MERAL
DANIŞ BEŞTAŞ (Adana) – Neyse tamam.
BAŞKAN
- Lehte Mehmet Doğan Kubat ve Ramazan Can.
Lehte
olmak üzere İstanbul Milletvekili Sayın Mehmet Doğan Kubat’ı dinliyoruz. 
Buyurun
Sayın Kubat. (AK PARTİ sıralarından alkışlar)
XI.- USUL HAKKINDA GÖRÜŞMELER
1.- Anayasa’ya aykırılık iddiaları
nedeniyle 534 sıra sayılı Kanun Teklifi’nin görüşmelerine başlanmasının İç
Tüzük hükümlerine uygun olup olmadığı hakkında
MEHMET
DOĞAN KUBAT (İstanbul) – Sayın Başkanım, çok değerli arkadaşlarım; açılan usul
görüşmesinde 534 sıra sayılı Kanun Teklifi’nin Anayasa’ya aykırılık sebebiyle
Komisyona iadesine ilişkin Cumhuriyet Halk Partisi Grubunun yapmış olduğu itiraza, Başkanlık makamının bu konuda
bir işlem yapılamayacağına ilişkin tutumu lehinde görüşlerimi ifade etmek üzere
söz almış bulunuyorum. Bu vesileyle yüce heyetinizi saygılarımla selamlarım. 
Değerli
arkadaşlar, geçmişte de buna benzer çeşitli tartışmalar yaptık. Bir tasarı veya
teklifin Anayasa’ya aykırılığı elbette iddia edilebilir ancak bunun da usulü
yine İç Tüzük’te düzenlenmiş. Bildiğiniz üzere, Genel Kurula gelmeden önce,
23’üncü maddeye göre Başkanlık makamına tasarı, teklif geldiği zaman Başkanlık
makamı 67’nci maddenin ikinci fıkrasına göre o tasarı ve teklifin Anayasa’ya
uygunluğunu da içeren bir denetim yapar. Bunun sonrasında, komisyona sevkten
itibaren komisyon, 38’inci madde gereğince, gelen tasarı ve teklifin
Anayasa’nın özüne ve sözüne açıkça veya örtülü biçimde aykırı olup olmadığı
yönlerinden bir inceleme yapar; böyle bir aykırılık görürse zaten reddeder,
görüşmelere geçemez. Şimdi, Komisyon bu incelemeleri yapmış ve kararını vermiş,
şu elimde gördüğünüz teklifi 534 sıra sayısıyla Genel Kurula göndermiş.
Genel
Kurulda bu Anayasa’ya aykırılık iddialarının nasıl yapılacağı yine İç Tüzük'te
düzenlenmiş. İç Tüzük’ün 87’nci maddesinin birinci fıkrası dikkatle okunduğu
zaman, kanunlarda veya İç Tüzük’te aksine bir hüküm yoksa bir kanun teklifinin
veya tasarısının tümünün veya bir maddesinin komisyona iadesi hakkında
Hükûmetçe, milletvekillerince veya esas komisyonca önerge verileceği
anlaşılıyor. 88’inci maddeye baktığımız zaman, bir kanun tasarısı veya
teklifinin tümünün komisyona geri verilmesini isteme yetkisinin iki makama
verildiğini görüyoruz: Biri Hükûmet, biri de esas komisyon. Hâl böyle olunca
zaten 81 ve 91’inci maddeler gereğince, tümünün görüşmeleri yapıldıktan sonra,
Genel Kurul bu Anayasa’ya aykırılık iddialarını değerlendirip belki de reddedecektir
maddelere geçilmesini. Anayasa’ya aykırılık önergeleri maddeler üzerinde tek
tek verilip 84’üncü maddeye göre işlem yapılması gerektiğinden, Başkanlık
makamının şu aşamada bu konuda herhangi bir yetkisi
bulunmadığından ve yapılan iş usule, Tüzük’e ve Anayasa’ya da uygun
bulunduğundan dolayı Başkanlık makamının tutumunun lehinde olduğumu ifade
ediyor, yüce heyetinizi saygılarımla selamlıyorum. (AK PARTİ sıralarından
alkışlar) 
BAŞKAN
- Teşekkür ederim Sayın Kubat. 
Şimdi
de aleyhte olmak üzere, Çanakkale Milletvekili Sayın Muharrem Erkek
konuşacaklar. 
Buyurun
Sayın Erkek. (CHP sıralarından alkışlar) 
Üç
dakika süreniz.
MUHARREM
ERKEK (Çanakkale) - Sayın Başkan, çok değerli milletvekilleri; ben de yüce
Meclisi saygıyla selamlıyorum.
Biz
Cumhuriyet Halk Partisi Grubu olarak bu haklı uyarımızı yapmak zorundayız, en
azından tarihe not düşmek zorundayız. Bu teklifin maddelerine geçilmeden önce
bu usul tartışmasını açmak zorundaydık çünkü açıkça, başından sonuna Anayasa’ya
aykırı bir teklifle karşı karşıyayız.
BÜLENT
TURAN (Çanakkale) – 18 yaşı desteklemiyor musunuz? 
MUHARREM
ERKEK (Devamla) – 18 yaşı destekliyoruz, sonuna kadar.
BÜLENT
TURAN (Çanakkale) – E, nasıl aykırıdır Anayasa’ya? 
MUHARREM
ERKEK (Devamla) – Çünkü bu teklif seçim güvenliğini temelinden sarsıyor.
Seçimler demokrasinin oluşması için, egemenliğin oluşması için en temel unsur;
bunu yok ediyor, seçim güvenliğini yok ediyor. Anayasa’nın 67’nci maddesine,
68’inci maddesine açıkça aykırılıklar var.
Temsilde
adaleti yok ediyor çünkü cumhurbaşkanlığı hükûmet sistemine geçilecek ilk
seçimden sonra. Bu hükûmet sisteminde seçilen Cumhurbaşkanı yürütmenin başı
olacak, hükümet dışarıdan oluşacak ama yüzde 10 barajıyla birlikte böyle bir
teklifi getirdiğimiz zaman ve illerde ittifakın aldığı toplam oylar tek parti
gibi kabul edilip dağıtıldığı zaman, işte temsilde adaleti yok ediyorsunuz.
Anayasa’nın 67’nci maddesinin çok açık bir hükmü var, diyor ki: “Seçim
kanunları, temsilde adalet ve yönetimde istikrar ilkelerini bağdaştıracak
biçimde düzenlenir.” İşte bu teklif, maalesef ne temsilde adaletle ne de
yönetimde istikrarla bağdaşmıyor, açıkça Anayasa’ya bir aykırılıkla karşı
karşıyayız.
Anayasa’nın
2’nci maddesindeki demokratik hukuk devleti, Anayasa’nın 6’ncı, 7’nci ve devamı
maddelerindeki egemenlik ve egemenliğin kullanılmasına yönelik milletin yetkili
organlarını belirlemesinde yani tüm bu maddelerde seçim tek unsur. Egemenlik
kayıtsız şartsız milletinse ve egemenlik, milletin iradesi bu Mecliste tecelli
edecekse, irade buradaysa bu Meclisin oluşumunu yakından ilgilendiren çok temel
bir teklifle karşı karşıyayız. Bu teklif yasalaşırsa, illerde milletvekilleri
dağıtılırken yani egemenlik, millî irade oluşurken bu Parlamentoda oturacak
milletin temsilcilerinin dağıtımında uygulanacak hükümler, bu Anayasa’nın en
temel ilkelerine açıkça aykırı. 
Temsilde
adaleti yok ediyorsunuz, yönetimde istikrarı yok ediyorsunuz, siyasi partilere
dahi güvenmiyorsunuz. Anayasa’mızda siyasi partilerin demokrasinin vazgeçilmez
unsuru olduğu yazdığı hâlde siyasi partilerin denetimini, sandık kurulu için
liste sunmasını bile engelleyen bir teklifi burada görüşmeye geçmeden önce, bu
teklifin teklif sahipleri tarafından çekilmesi ya da Komisyona iadesi
Anayasa’ya aykırılık yönünden önem arz etmektedir. 
Takdirlerinize
sunuyorum. (CHP sıralarından alkışlar)
BAŞKAN
– Teşekkür ederim. 
Lehte
ikinci olarak Kırıkkale Milletvekili Sayın Ramazan Can konuşacaklar. 
Buyurun
Sayın Can. (AK PARTİ sıralarından alkışlar)
RAMAZAN
CAN (Kırıkkale) – Sayın Başkanım, değerli milletvekilleri; Genel Kurulu
saygıyla selamlıyorum. 
Öncelikle,
Sayın Başkanımızın tutumunun yerinde olduğunu belirtiyorum, İstanbul
Milletvekilimiz Sayın Doğan Kubat’ın da beyanlarına aynen iştirak ediyorum. 
Bir
defa, Türkiye Büyük Millet Meclisine kanun teklifi geldiğinde, Türkiye Büyük
Millet Meclisi Başkanı 23’üncü maddeye istinaden, yetkisine dayanarak onu
komisyonlara havale ediyor. Komisyonlar, bir defa, bir denetleme fonksiyonu ifa
ediyor ve komisyon Anayasa’ya aykırılıkla ilgili iddiaları tartışıyor, müzakere
ediyor ve bir rapor hâline getiriyor. Komisyonda alınan karar neticesinde de
anılan raporu bir Danışma Kurulu veyahut da grup önerisi şeklinde Genel Kurulun
gündemine alıyoruz. Genel Kuruluda da aynı şekilde, Anayasa’ya aykırılık, esas
yönünden, usul yönünden veyahut da maddi hukuk açısından Genel Kurulun
takdirine sunuluyor ve Genel Kurul değerlendirmesini yapıyor. 
Bunun
ötesinde, buradan geçen, yasalaşan hükme dahi Anayasa’ya aykırılık iddiasında
bulunulabiliyor. Nitekim, Anayasa Mahkemesinin kurulmasındaki gaye de budur.
Anayasa Mahkemesi, kanunların Anayasa’ya uygun olup olmadığını murakabe ediyor,
denetliyor. Buradan çıkan kanun dahi Anayasa’ya aykırı olabilir. Anayasa’ya
aykırı olabileceği cihetinden dolayı Anayasa Mahkemesi kurulmuş. Kaldı ki
Komisyondan geçti, Genel Kurula geldi ve Genel Kurulda milletvekillerinin
takdirine sunulacak. Buradan çıkan, yasalaşacak bir kanunu -ihtimaldir, Genel
Kurulun takdiridir- Genel Kurulun bu takdirine karşı da nitelik, sayı açısından
gerekli şartlar oluştuğunda kanunu beğenmeyen, aleyhinde olan Anayasa
Mahkemesine götürebilecek. Netice itibarıyla Anayasa Mahkemesinin
kurulmasındaki sebep de budur. Dolayısıyla buradan şöyle bir sonuç çıkabilir
mefhumumuhaliften: Bütün tartışmalara rağmen, Türkiye Büyük Millet Meclisi Anayasa'ya
aykırı kanun çıkarma yetkisini de haizdir. Niçin? Çünkü Anayasa Mahkemesinin bu
kanunları şekil ve esas açısından inceleme yetkisi vardır. 
Buradan
hareketle bütün bu tartışmaları Genel Kurulun takdirine sunuyor, Başkanın
kararının usule uygun olduğunu ve Başkanın tutumunun lehinde olduğumuzu beyan
ediyor, Genel Kurulu tekrar saygıyla selamlıyorum. (AK PARTİ sıralarından
alkışlar) 
BAŞKAN
– Teşekkür ederim Sayın Can.
Aleyhte
son olarak Adana Milletvekili Sayın Meral Danış Beştaş konuşacaklar.
Sayın
milletvekilleri, Halkların Demokratik Partisi Grubunun Başkanlığımıza yazılı
bir itirazları da var aynı konuda olmak üzere.
Buyurun
Sayın Beştaş. (HDP sıralarından alkışlar) 
Üç
dakika süre veriyorum size. 
MERAL
DANIŞ BEŞTAŞ (Adana) – Teşekkürler Sayın Başkan.
Sizin
de ifade ettiğiniz gibi, Anayasa'ya aykırılık önergemizi ayrıca sunduk yazılı
olarak. 
Açıkçası
önümüzde duran ittifak yapılmasına dair teklif birçok boyutuyla Anayasa'ya
aykırı. Komisyon aşamasında da Anayasa'ya aykırılık boyutlarıyla ilgili aslında
çok geniş tartışmalar yapıldı fakat maalesef, Meclis Başkanlık Divanı her ne
kadar Komisyonda reddedildiğini söylese de objektif bir Anayasa'ya uygunluk
tartışması yapıldığını söylemekten uzak bir noktadayız. 
Özellikle
bu kanun teklifinde seçme ve seçilme hakları gibi en temel haklar meselesinde
ve özgürlüklerde hakkın özüne ciddi bir şekilde zarar verildiğini ifade etmek
istiyorum. Her şeyden önce, OHAL koşullarında seçim düzenlemeleri yapılıyor.
“OHAL” adı altında yapılan, sürdürülen bu düzen içinde seçimin yapılması bir
yana, bir de seçimin yapılmasını öngören kanunlar da değiştiriliyor. Bu da
hakkın özüne çok ciddi bir müdahaledir. Bu, tüm hakların, aslında hakkın özünün
yok sayılması anlamına geliyor. Seçme ve seçilme hakkı anayasal bir haktır.
Düzenlemenin
1’inci maddesiyle seçmenin seçmen listeleri üzerindeki denetimi de tümüyle
ortadan kaldırılmaktadır. Aynı binada yaşadığı seçmenleri denetleme, izleme ya
da bu konuda uyarıda bulunma, müdahale etme şansı da ortadan kalkıyor. Bunu,
kanunun içeriğini konuştuğumuzda ayrıntılı bir şekilde ifade edeceğiz. 
Yine
67’nci maddeye açıkça bir aykırılık var, Anayasa’ya bir aykırılık var. Teklifin
2’nci maddesindeki valilerin seçimlere dair karar süreçlerinde
yetkilendirilmesi, seçimlerin tarafsızlığını tümüyle ortadan kaldıran bir
düzenleme niteliğindedir ve YSK denetiminde ve kontrolünde yapılacak seçimlerin
artık tarihe kavuşacağı anlamına gelmektedir. 
Yani
bir bütün olarak -önergemizde ayrıntıları var ancak- Meclis İç Tüzük’ünün
87’nci maddesi gereğince biz bu tasarının maddelerine geçilmeden reddedilmesi
gerektiğini düşünüyoruz ve bu nedenle bu önergemizi verdik ve bu sözü almış
durumdayız. Yani seçim hukukunu bu kadar temelden etkileyen, birçok seçmen
iradesinin sandığa yansımasını ortadan kaldıracak böyle bir teklifin Anayasa’ya
aykırılığı konusunda Genel Kurulun ve sayın milletvekillerinin oyunu gerçekten
seçmen lehine, halk lehine vermesi gerektiğine inanıyoruz. Bu nedenle önergemiz
doğrultusunda karar verilmesini ve usul tartışmasında Başkanlık Divanı tutumu
aleyhinde olduğumuzu ifade etmek istiyorum. 
Teşekkür
ediyorum. (HDP sıralarından alkışlar) 
BAŞKAN
– Teşekkür ederim. 
Sayın
milletvekilleri, tutumumda herhangi bir değişiklik olmadığından şimdi kanunu
görüşmeye geçiyoruz.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Grup Başkanı
İzmir Milletvekili Binali Yıldırım ve Milliyetçi Hareket Partisi Grup Başkanı
Osmaniye Milletvekili Devlet Bahçeli ile 6 Milletvekilinin; 298 Sayılı
Seçimlerin Temel Hükümleri ve Seçmen Kütükleri Hakkında Kanun ile Bazı
Kanunlarda Değişiklik Yapılmasına Dair Kanun Teklifi (2/2137) ve Anayasa
Komisyonu Raporu (S. Sayısı: 534) (Devam)
BAŞKAN
– Sayın milletvekilleri, alınan karar gereğince teklifin tümü üzerinde gruplar
adına yapılacak konuşmalar birden fazla konuşmacı tarafından
kullanılabilecektir. 
Teklifin
tümü üzerinde Milliyetçi Hareket Partisi Grubu adına Konya Milletvekili Sayın
Mustafa Kalaycı konuşacaklardır. 
Buyurun
Sayın Kalaycı. (MHP sıralarından alkışlar) 
MHP
GRUBU ADINA MUSTAFA KALAYCI (Konya) – Sayın Başkan, değerli milletvekilleri;
görüşülmekte olan 534 sıra sayılı Kanun Teklifi üzerinde Milliyetçi Hareket
Partisi Grubu adına görüşlerimizi açıklamak üzere huzurlarınızdayım. Bu
vesileyle yüksek heyetinizi hürmetle selamlıyorum. 
Bugün
çok önemli bir tarihin yıl dönümünü idrak ediyoruz. Bağımsızlığımızın
manifestosu, millî varlığımızın manzum ifadesi olan İstiklal Marşı’mız doksan
yedi yıl önce bugün yani 12 Mart 1921 tarihinde Türkiye Büyük Millet Meclisinde
büyük bir coşku ve heyecanla kabul edilmiştir. Her kelimesinde inanç, her
dizesinde iman, her kıtasında cesaret ve kararlılık olan İstiklal Marşı’mız
karanlık ufkun ardından doğacak şafağı müjdelemiş, bu çerçevede bağımsızlık
özlemini ateşlemiştir. Türk milletinin iman dolu varlığının istilacıların
uçaklı, zırhlı ve ezici silahlarından daha üstün, daha kudretli ve daha tesirli
olduğu millî şairimiz Mehmet Akif Ersoy tarafından dile getirilmiştir. Merhum
şairimiz İstiklal Marşı’nı milletimize hediye etmiş ve “Allah bir daha bu
millete İstiklal Marşı yazdırmasın.” diyerek en içten dua ve beklentisini de o
tarihlerde ifade etmiştir. 
Türkiye,
Millî Mücadele yıllarından sonra tarihinin en zorlu döneminden geçmektedir.
Millî güvenliğimiz ve millî çıkarlarımız tehdit altındadır. Ülkemizin güney
sınırları boyunca mazisi bir asrı bulan iğrenç bir kumpas tedavüldedir.
Türkiye, meşru bir savunma bilinciyle varlığına, birliğine, bekasına yönelmiş
düşmanca emellere karşı mücadele vermektedir. Terörle girdiğimiz bu yüksek
mücadele mutlaka başarıyla sonuçlanacaktır çünkü Allah bu milletin
yardımcısıdır. Milletin azim ve kararlılığıyla başlayan Zeytin Dalı Harekâtı
yine milletimizin destek ve dualarıyla sonuna kadar sürecektir. Yürekler toplu
vurmakta, onu sindirecek bir güç ise Allah’a hamdolsun bulunmamaktadır. Zafere
olan inancımız tamdır. Allah kahramanlarımızı korusun, Türk milletini ve
Türkiye’yi sonsuza kadar var kılsın. Bugün hepimize düşen en büyük görev,
İstiklal Marşı’mızda anlamını bulan mücadelenin şuuruna vararak vatanımıza
sahip çıkmak ve cumhuriyetimizi sonsuza kadar yaşatmak olmalıdır.
Bu
düşüncelerle, kükremiş sel gibi bentlerini çiğneyerek aşan ve engellere
sığmayarak taşan kahraman şehitlerimizi ve millî şairimiz Mehmet Akif Ersoy’u
minnet ve şükranla anıyor, hepsine Cenab-ı Allah’tan rahmet diliyorum; ruhları
şad, mekânları cennet olsun.
Değerli
milletvekilleri, 2016 yılının 15 Temmuzunda FETÖ eliyle kanlı bir darbe
girişimi yaşanmıştı, alçakça ve açıkça Türk milletini hedef almışlardı. FETÖ
içeriden başlattığı kalkışmayla Türkiye'yi felce uğratacak, ardından iç savaş
şartları vuku bulacak, sonuç olarak Türkiye işgale açık hâle gelecekti. Bizden
istenen teslim olmamızdı, hayat ve tarihsel haklarımızdan vazgeçmemizdi;
parçalanmamız ve bin yıldır yurt edindiğimiz bu topraklardan çıkarılmamız
planlanmıştı. Aziz milletimiz bu zillete boyun eğmedi, bu hıyanete “Tamam.”
demedi. Türk milleti darbe girişimine karşı canını siper etti, kutsal vatanını
savundu. 15 Temmuz gecesi ülkesini ve milletini savunmak üzere sokaklara çıkan
herkes millî birlik ve beraberliğimizin aşılamaz olduğunu bir kez daha
ispatlamışlardır. 
Ardından
7 Ağustos Yenikapı buluşmasıyla Türkiye yepyeni bir döneme girmiş ve adımını
atmıştır. Milletimizin 15 Temmuzda sergilediği millî birlik ve beraberlik
şuuru, 7 Ağustos Yenikapı toplantısıyla birlikte siyasi zemine kesin olarak
taşınmıştır. Bu tarihten sonra Türkiye'de kimsenin menfi ve menfaate dayalı
siyasi hesaplarla hareket etme lüksü kalmamıştır. Millet vicdanında cevap ve
cevaz bulan uzlaşma, aynı zamanda millî dayanışma iradesinin siyasete de egemen
olması lazımdı; ülkemizin geleceği için bu şarttı, “Önce ülkem ve milletim.”
diyen ilkeli bir duruşun hayata geçirilmesinin zorunluluğu ortaya çıkmıştı.
Milliyetçi
Hareket Partisi, bu ilkeyle hareket ederek Türkiye'de toplumsal ve siyasi
sistemi kısır tartışmalara sokan hükûmet etme sistemiyle ilgili sorumluluk
üstlenmiştir. Uygulamalardan doğan aksaklıkların aşılarak çağın şartlarını,
millî çağrıların gereklerini karşılayabilecek bir sistemin hayata geçirilmesini
samimiyetle dile getirmiştir.
Sonuçta
Adalet ve Kalkınma Partisiyle beraber Türkiye'nin yönetim ve hükûmet etme
sistemini yeni baştan ele aldık, bunun üzerinde çalıştık, gerekli anayasal
değişiklikleri Mecliste gerçekleştirdik. Ardından 16 Nisan 2017 halk
oylamasıyla Türk milleti cumhurbaşkanlığı hükûmet sistemini kabul ve teyit
etmiştir. Bu çerçevede 2019 yılında yapılacak olan seçimlerde artık cumhuriyet
tarihimizde üçüncü bir dönemin başlayacağı kesinleşmiştir. 
1923
yılında kurulan Türkiye Cumhuriyeti, 1946 yılında çok partili siyasi hayata
geçişiyle birlikte kuruluş sürecini tamamlamıştır. 1946 yılından sonraki
dönemdeyse demokrasisini darbelere rağmen olgunlaştırmış, gelişim sürecini
perçinlemiş, gücünü pekiştirmiştir. 2019 yılından itibaren cumhurbaşkanlığı
hükûmet sisteminin kurum ve kurallarıyla yerleşmesi önümüzdeki en mühim
hedeftir.
Bizim
kaygımız ülkemizdir; derdimiz milletin huzuru, refahı, esenliği ve
güvenliğidir; arzumuz milletimizin beklentilerine cevap verebilmektir,
Türkiye'ye bir daha 15 Temmuz ve benzeri hain girişimleri yaşatmayacak siyasi
ve yönetim ortamını tesis ve temin etmektir. 
Çok
partili siyaset hayatımızda bu hâliyle 16 Nisan halk oylaması bir milat, hatta
demokratik bir misak olmuştur. Yeni sistemde kutuplaşma ihtimali en aza
indirilmiştir. Barajın fiilen yüzde 50+1’e çıktığı göz önüne alındığında siyasi
partilerin uzlaşmaktan, ahlaki bir ittifak kurmaktan başka seçeneği de
kalmamıştır. Görüştüğümüz kanun teklifiyle yeni sistemin doğasına uygun şekilde
siyasi partiler arasında ittifak kurabilmenin yasal altyapısı muvaffakiyetle
hazırlanmıştır.
Değerli
milletvekilleri, 21 Şubat 2018 günü Meclise sunduğumuz bu kanun teklifinin
Anayasa Komisyonunda yapılan görüşmelerinde konuşma talebi olan tüm
milletvekilleri süreye bağlı kalmaksızın görüşlerini ve eleştirilerini dile
getirmiştir. Ancak CHP ve HDP milletvekillerince maddelerin tekliften
çıkarılması dışında, katkı vermeye dönük hiçbir önerge verilmemesi dikkat
çekmiştir. Daha da ilginci, katkı vermek üzere görüşme sürecinin uzatılması
talebi kabul edilen CHP, bırakın katkıyı teklifin bir noktasını ya da virgülünü
bile değiştirmeye yönelik bir önerge vermemiştir. 
Bu
kanun teklifiyle, 12 Eylül darbe zihniyetinin ürünü olan, siyasi partilerin
ittifak yapmalarını yasaklayan hükümler kaldırılarak siyaset alanı daha
demokratik hâle getirilmekte, siyasi partilerin özgürlük alanı
genişletilmektedir. Yapılan düzenlemeyle siyasi partiler arasında seçim
ittifaklarının yasal altyapısı oluşturulmaktadır.
Aslında
ülkemizde siyasi partilerin seçim ittifakı yapmaları yeni bir konu değildir,
öteden beri yapılagelmektedir ancak ittifak yapmak kanunen yasak olduğundan
siyasi partiler kanuna karşı hile yoluyla ittifak yapmak durumunda kalmışlardır.
Türk siyasi hayatında bu yolla yapılan seçim ittifaklarının 5 örneği
bulunmaktadır. Bu ittifakların nasıl yapıldığını ve sonucunun ne olduğunu
hatırlarsak bu kanun teklifiyle getirilen düzenlemenin önemi ve anlamı daha iyi
anlaşılacaktır. 
1991
seçimlerinde Refah Partisi, Milliyetçi Çalışma Partisi ve Islahatçı Demokrasi
Partisi Refah Partisi çatısı altında ittifak yapmış ve yüzde 16,88 oy oranıyla
barajı aşarak 62 milletvekili çıkarmıştır. Milliyetçi Çalışma Partili 19 ve
Islahatçı Demokrasi Partili 3 milletvekili seçim sonrası kendi partilerine
dönmüştür. 
Yine
1991 seçimlerinde Sosyal Demokrat Halkçı Parti ile Halkın Emek Partisi SHP
çatısı altında ittifak yaparak 88 milletvekili çıkarmıştır. HEP kökenli 18
milletvekili daha sonra SHP'den istifa ederek DEP'e geçmiştir.
1995
seçimlerinde ANAP ile Büyük Birlik Partisi ANAP çatısı altında ittifak yapmış
ve 132 milletvekili çıkarmıştır. Büyük Birlik Partili 7 milletvekili daha sonra
istifa ederek partilerine dönmüşlerdir.
2007
seçimlerinde Cumhuriyet Halk Partisi ile Demokratik Sol Parti arasında ittifak
yapılmış, 13 DSP’li CHP listelerinden seçime girerek milletvekili seçilmiş,
seçimden sonra kendi partilerine geçmiştir.
Son
olarak 7 Haziran 2015 seçimlerinde Saadet Partisi ile Büyük Birlik Partisi
ittifak yapmış ancak bu ittifak yüzde 2,06 oranında oy almış ve milletvekili
çıkaramamıştır.
Kanuna
karşı hile yoluyla yapılan bu ittifaklarda, siyasi partilerin adaylarının başka
bir siyasi partinin çatısı altında seçime girmesi, o siyasi partilerin genel
başkan ve yöneticileri ile adaylarının partilerinden ayrılması, diğer partiye
üye olmadıklarından aday gösterilmeleri için kanun gereği yazılı muvafakat
vermesi, seçim sonrası siyasi partilerine dönmek için de ya bir hülle partisi
kurup asıl partileriyle birleşme kararı alması ya da partilerine dönüş sonrası
olağanüstü kongrede genel başkan ve yönetici seçilmesi söz konusu olmuştur.
İşte
bu kanun teklifiyle, siyasi partilerin kanuna karşı hile yoluyla değil, bundan
sonra hukuki ve meşru bir zeminde ittifak yapmaları amaçlamaktadır. Yapılan
düzenlemenin özü budur. Ülkemizde yapılmış olan ittifaklar ile başka ülkelerde
yapılan seçim ittifakı uygulamaları dikkate alınarak ittifak müessesesine dair
bir düzenleme getirilmektedir. Seçmen iradesinin ittifaklar yoluyla Meclise
daha fazla yansıması sağlanacağından, bu düzenleme temsilde adalet ilkesine de
uygun nitelik taşımaktadır. Her siyasi partiye aynı şartları öngören ve eşit
imkânlar sunan bu kanun teklifiyle siyasi partilere şeffaf bir ortamda ve
hukuki zeminde seçim ittifakı yapabilme imkânı sağlanmaktadır. Seçmene karşı da
dürüst ve tutarlı siyasetin önü açılmaktadır. 
Milliyetçi
Hareket Partisi olarak Adalet ve Kalkınma Partisiyle kurduğumuz birliktelik
millî hislerin tezahür ve tembihidir, milletimizin talep ve umududur.
Milliyetçi Hareket Partisi huzur ve beka için güç birlikteliğinden yanadır,
bunun da seve seve gereğini yapmaktadır.
Milliyetçi
Hareket Partisini dillerine dolayıp iftiralar atanlar, gitsinler, kendi
partilerine baksınlar, kendi dertlerine yansınlar. Bunlar telaş ve panik
içinde, çılgınca iftira yağdırsalar da biz işimize bakacağız, millet ne diyor
ona kulak vereceğiz. 
Değerli
milletvekilleri, kendi partilerine güvenemeyenler, kurdukları örtülü
ittifaklarla milletin huzuruna çıkmaktan ve seçmene güvenmediğini açıklamaktan
korkanlar, seçim güvenliği bahanesiyle seçim ittifaklarına giden süreci sabote
etmek için ortalığı velveleye vermektedir. Sandık kurulu mührü olmayan zarflar
ve oy pusulaları konusunda kara propaganda yapılmakta, ikircikli tavır sergilenmekte,
milletimize yanlış bilgiler verilerek kargaşa ve kaos ortamı oluşturmaktan
medet umulmaktadır. Geçmişte yapılan tüm seçimlerde, sandık kurulu mührü
olmayan oy pusulalarının geçerli sayılmasına dair tüm siyasi partilerin seçim
kurullarına ve Yüksek Seçim Kuruluna başvuruları vardır. Cumhuriyet Halk
Partisi de HDP de işine gelince sandık kurulu mührü olmayan oy pusulalarının
geçerli sayılması için başvuruda bulunmuş ve bu yönde kararlar alınmasını
sağlamıştır. Mesela, 7 Haziran 2015 seçimlerinde CHP ve HDP’nin yaptıkları
itirazlar üzerine İstanbul İl Seçim Kurulunun 2015/02-47 ve 2015/02-49 sayılı
Kararları bu yöndedir. CHP ve HDP’nin itirazı doğrultusunda, sandık kurulunun
hatasından doğan şekil noksanlıklarının tek başına oyun iptaline neden olmayacağı
yönünde karar verilmiştir. 
Bu
konuda Cumhuriyet Halk Partisi İstanbul İl Başkanlığının 11 Haziran 2015
tarihli ve 35/215 sayılı itiraz dilekçesinde hangi gerekçeler ortaya konmuş
bakalım: “Sandık kurulu başkan ve üyelerinin sehven yaptığı hata nedeniyle
sandığa yansıyan seçmen iradesinin değiştirilmemesi ve yok sayılmaması
gerekmektedir. Birleşik oy pusulası ve zarflarda Yüksek Seçim Kurulunun mühür
ve işaretleri dışında işaret ve mühür bulunmamaktadır. Zarflar ve oy
pusulalarında Yüksek Seçim Kurulunun filigranı ve zarflarda ilçe seçim kurulu
mührü bulunmakta olup bu hâlde sandık kurulunun görevini tam olarak yaptığına
inanan seçmenin bu hususu kontrol etme yükümlülüğü bulunmamaktadır. Yine,
sandık kurulunun ihmalinden doğan ve seçmenin iradesini etkileyecek bir şekil
noksanlığı tek başına oyun iptaline neden olacak bir husus değildir. Seçmen
iradesinin sandığa yansıması esastır.” Bunları kim söylüyor? Hepsini CHP
söylüyor. Şimdi ise bu görüşlerinin tam zıddını, “Bu oylar geçersiz olmalı,
kanunda hüküm var.” diyor. Cumhuriyet Halk Partisi itiraz ederken de kanundaki
hüküm orada duruyordu. Kanunda o hüküm vardı da madem niye itiraz ettiniz? 
Bakınız,
Cumhuriyet Halk Partisi İstanbul İl Başkanlığı, itirazının dayanağı olarak
Anayasa’nın 67’nci maddesi ve Avrupa İnsan Hakları Sözleşmesi 1 no.lu
Protokol’ün 3’üncü maddesinde ifadesini bulan “vatandaşın seçme hakkı” ve
Yüksek Seçim Kurulunun bu yönde aldığı kararları göstermiştir. Yüksek Seçim
Kurulu, tam da CHP’nin ortaya koyduğu gerekçelerle sandık kurulunun ihmalinden
doğan ve seçmenin iradesini etkileyecek bir şekil noksanlığının tek başına oyun
iptaline neden olmayacağı yönünde 1984 yılından beri müstakar hâline gelen
birçok karar vermiş bulunmaktadır, uygulama hep böyledir. İşte, bu uygulama bu
kanun teklifiyle kanuna dercedilmektedir. Böylelikle siyasi partilerin işine
gelince veya gelmeyince itiraz etmesi gibi işlemlerin ve gereksiz tartışmaların
ortadan kaldırılması amaçlanmaktadır. 
Diğer
taraftan, CHP, bu kanun teklifinin ekinde yer alan muhalefet şerhinde, teklifin
6’ncı maddesiyle getirilen, oy pusulaları ve zarflarının filigranlı kâğıt
kullanılarak hazırlanmasının olumlu bir düzenleme olduğunu ama bunun mühürsüz
oy kullanımının zeminini hazırlamak için yapıldığını iddia etmektedir. Hâlbuki
oy pusulaları ve zarflarında “Türkiye Cumhuriyeti Yüksek Seçim Kurulu”
filigranı bulunması hükmü 1979 yılında 2234 sayılı Kanun’la getirilmiş olup
yıllardır filigranlı hazırlanmaktadır. 
Değerli
milletvekilleri, seçimlerin güvenli ve huzurlu bir ortamda gerçekleştirilmesi
devletin görevidir. Bu kapsamda, vatandaşımızın hiçbir baskı ve etki altında
kalmadan, hür iradesiyle seçme hakkını kullanabilmesi için ve ihtiyaç hâlinde
kullanılmak üzere Yüksek Seçim Kuruluna seçim güvenliğini sağlamada güçlük
çekilebilecek yerlerde sandık taşıma ve birleştirme yetkisi veriliyor. Geçmiş
seçimlerde belli yerlerdeki sandık sonuçlarına bakılırsa, örnek veriyorum:
“Sandık seçmen sayısı 300, kullanılan oy sayısı 300, geçerli oy sayısı 300 ve
bir partiye veya bağımsız adaya çıkan oy sayısı 300” şeklinde birçok sandıkta
sonuçlar görülecektir. Soruyorum, bu normal midir? Açık ifade ediyorum, bu
durum, ağırlıklı olarak PKK tehdit ve baskısının olduğu sandıklarda söz konusu
olmuştur. Şimdi, seçmenin hür iradesiyle tercihini yapabilmesine yönelik ve
gerektiğinde kullanılmak üzere tedbir öngörülüyor. Belki de hiç ihtiyaç
duyulmayacak ve bu tedbir hiç uygulanmayacak.
Yine,
seçmene yönelik olası baskı ve etkiyi bertaraf etmek amacıyla aynı binada
oturan seçmenlerin hane bütünlüğünü koruyarak aynı muhtarlık bölgesinde farklı
sandıklara kaydedilebilmesi düzenlenmektedir. “Boş dairelere hatalı seçmen
kaydı ve listeye bakarak komşularını denetleme olanağı ortadan kalkıyor.”
deniliyor. Hâlbuki seçmen listeleri partilere gönderiliyor. Seçmen kayıtlarını
siyasi partilerin ve seçmenin denetleme imkânı mevcut. Yine, sandık listeleri
oluşunca sandık seçmen listelerini denetleme imkânı bulunmakta. Ayrıca, sandık
seçmen listeleri muhtarlıklarda askıya çıkmakta, inceleme ve itirazlara imkân
verilmektedir.
Son
olarak tasarının milletimize, ülkemize ve partilerimize hayırlar getirmesini
diliyorum. 
Hepinizi
tekrar saygılarımla selamlıyorum. (MHP ve AK PARTİ sıralarından alkışlar)
BAŞKAN
– Teşekkür ederim Sayın Kalaycı.
Sayın
Altay...
ENGİN
ALTAY (İstanbul) – Teşekkür ederim Sayın Başkan.
Sayın
hatip konuşmasında, mühürsüz oylarla ilgili Cumhuriyet Halk Partisinin
çelişkili politikalar izlediğini iddia etmek suretiyle bir sataşmada
bulunmuştur efendim.
Ayrıca,
bu teklifin komisyon sürecinde de sadece madde metninden çıkarma önergeleri
vermenin dışında...
MUSTAFA
ELİTAŞ (Kayseri) – Eleştiridir.
ENGİN
ALTAY (İstanbul) – ...komisyon çalışmalarına bir katkı sunmadığını belirtmek
suretiyle de partimizi yaralamıştır.
MUSTAFA
ELİTAŞ (Kayseri) – Sadece eleştirdi Sayın Başkan.
Eleştiriye
bile dayanamıyorsun.
ENGİN
ALTAY (İstanbul) – Dayansanız eleştiriye biz katlanacağız.
BAŞKAN
– Buyurun Sayın Altay. (CHP sıralarından alkışlar)
IX.- SATAŞMALARA İLİŞKİN KONUŞMALAR (Devam)
3.- İstanbul Milletvekili Engin Altay’ın,
Konya Milletvekili Mustafa Kalaycı’nın 534 sıra sayılı Kanun Teklifi’nin tümü
üzerinde MHP Grubu adına yaptığı konuşması sırasında Cumhuriyet Halk Partisine
sataşması nedeniyle konuşması
ENGİN
ALTAY (İstanbul) – Teşekkür ederim Sayın Başkan.
Sayın
milletvekilleri, sayın hatip konuşmasında, mühürsüz oy pusulalarıyla ilgili
Cumhuriyet Halk Partisinin İstanbul’da yapılan -benim hafızamda kalan kısmıyla-
bir yerel seçimle ilgili bir itirazından yola çıkarak mühürsüz oyları
meşrulaştırma gayretine Cumhuriyet Halk Partisini dâhil etmek istedi, bu doğru
değildir. 
Değerli
arkadaşlar, yanlış yanlıştır; nerede yapılırsa, kim yaparsa yapsın yanlış
yanlıştır. Türkiye'de uygulama şudur: Muhtar seçimlerinde, muhtarlıkla ilgili
oy pusulalarında mühür olmaz. Niye olmaz? Muhtarlık seçimlerinde adaylık
müessesesi yoktur, muhtarlık seçimlerinde “muhtar adaylığı” diye bir kavram da
resmen yoktur. Zarftan, sandıktan kim çıkarsa o muhtardır ama bunun dışında
-biraz önce değerli bir milletvekili arkadaşım beni uyardı- bir kâğıt parçasının
oy pusulasına dönüşmesi için onun mühürlenmesi lazım. Bu kanuna siz “Sehven
mühür basılmamış pusulalar geçerli sayılacak.” diye şimdiden yazarsanız peşinen
sandık kurulu başkanlarını, ilçe seçim kurulu yöneticilerini, başkanlarını
kanun dışılığa itersiniz. Türkiye Büyük Millet Meclisinin en temel görevi kanun
yapmaktır. Ben çok yadırgadım, sayın milletvekilimi çok sever, sayarım, çok
başarılı ve çalışkan bulurum ama AK PARTİ’yle birlikte bu kanun dışılığı
savunması belki kendisi için zor olmuştur -ne kadar zor olduğunu da tahmin
ediyorum- ama bu doğru değil değerli arkadaşlar. 
Öte
yandan “Cumhuriyet Halk Partisi Komisyona katkı sunmadı.” ifadesi doğru
değildir. Biz, demokrasinin katledilmesine yönelik olarak büyük bir refleks
sunduk. Biz, adil ve özgür seçimlerin… 
(Mikrofon
otomatik cihaz tarafından kapatıldı)
ENGİN
ALTAY (Devamla) – Var mı bir şansımız Başkanım, bırakayım mı? 
BAŞKAN
– Maalesef, bu aşamada yok. 
ENGİN
ALTAY (Devamla) – Kesin, son kararınız mı Başkanım?
BAŞKAN
– Evet, siz de biliyorsunuz. 
Teşekkür
ederim. 
ENGİN
ALTAY (Devamla) – İnşallah, başkasına böyle bir ayrıcalık yapmazsınız. 
BAŞKAN
– Yok. Bu konuda çok eşit davranıyorum, siz de biliyorsunuz Sayın Altay. 
ENGİN
ALTAY (Devamla) – Peki. (CHP sıralarından alkışlar) 
BAŞKAN
– Teşekkürler. 
MUSTAFA
ELİTAŞ (Kayseri) – Çok kibarsınız Sayın Altay. 
ENGİN
ALTAY (İstanbul) – Biz kural ve kaide partisiyiz Sayın Elitaş, sizin gibi
değiliz. 
FİLİZ
KERESTECİOĞLU DEMİR (İstanbul) – Sayın Başkan…
BAŞKAN
– Sayın Kerestecioğlu, şimdi sizi dinleyelim. 
FİLİZ
KERESTECİOĞLU DEMİR (İstanbul) – Az önceki Milliyetçi Hareket Partili sayın
hatip konuşmasında, aynı şekilde “İşlerine geldiği zaman itiraz ediyor,
işlerine geldiği zaman kabul ediyorlar.” diyerek sanki mühürsüz oy kullanımının
aslında bizce kabul edilir bir şey olduğu şeklinde bir algı yaratarak sataşmada
bulunmuştur. Aynı nedenle söz istiyorum. 
BAŞKAN
– Peki, buyurun.
Size
de iki dakika süre veriyorum. 
4.- İstanbul Milletvekili Filiz
Kerestecioğlu Demir’in, Konya Milletvekili Mustafa Kalaycı’nın 534 sıra sayılı
Kanun Teklifi’nin tümü üzerinde MHP Grubu adına yaptığı konuşması sırasında
Halkların Demokratik Partisine sataşması nedeniyle konuşması
FİLİZ
KERESTECİOĞLU DEMİR (İstanbul) – Değerli milletvekilleri, bizim işimize gelirse
veya işimize gelmezse bazı şeyleri kabul etmemiz söz konusu değil. Bu,
özellikle son referandumda mühürsüz oyların geçerli olmaması, oyların mühürlü
olması gerektiği konusunda toplumda, kamuoyunda çok net bir algı, çok net bir
bilinç oluşmuşken şimdi bu uygulamanın getirilmesi gerçekten aslında AKP-MHP
koalisyonunun “Hep bana, hep bana, oylar hep bana yasası”nın tezahüründen
ibarettir. O zaman hiç mühür koymamanız gerekir. Hiçbir şeye mühür koymayın,
tamamen mühürsüz olsun, zaten mühürsüz oylar geçerli olacaksa mühür konmasının
bir âlemi var mıdır? 
Bizim
itirazımızı örnek veriyor sayın hatip. İtirazımız üzerine, sandık kurulu hatası
nedeniyle 1 oyun geçerli olduğu tespit edilmiş. Şimdi, sandık kurulu hatasının
olması ve bu nedenle 1 oyun geçerli olduğunun tespit edilmesi başka bir şeydir,
oyların tamamının mühürsüz olarak kabul edilmesi, buna cevaz verilmesi başka
bir şeydir. 
Bizim
işimize gelen nedir, biliyor musunuz? Bizim işimize gelen demokratik, şeffaf
seçimdir ama asıl işte işinize gelmeyen budur maalesef. Eğer demokratik, şeffaf
bir seçimden korkmuyorsanız o zaman… Bir tehlikeli söz daha vardı konuşmanın
içerisinde, yurttaşların denetimine verilen seçmen listeleri, yurttaşların
kendi komşularının, kimlerin olduğunun, oylarını kullanabileceğinin
denetlenebilirliğini şimdi diyor ki hatip “Partilere bırakıyoruz.” Neden
yurttaşlar denetimi partilere bıraksınlar? “Yurttaş denetimi” diye bir şey
olmayacak mı bu ülkede? İşte, demokrasi anlayışı budur, bizim işimize gelmeyen
de budur. 
Teşekkürler.
(HDP sıralarından alkışlar)
BAŞKAN
– Teşekkür ederim. 
Sayın
Kalaycı, açıklama mı yapacaksınız yerinizden? 
MUSTAFA
KALAYCI (Konya) – Evet. 
BAŞKAN
– Buyurun, bir dakika. 
VI.- AÇIKLAMALAR (Devam)
29.- Konya Milletvekili Mustafa
Kalaycı’nın, İstanbul Milletvekili Engin Altay ile İstanbul Milletvekili Filiz
Kerestecioğlu Demir’in sataşma nedeniyle yaptıkları konuşmalarındaki bazı
ifadelerine ilişkin açıklaması
MUSTAFA
KALAYCI (Konya) – Sayın Başkanım, ben hiçbir siyasi partiye sataşmadım. Gerek
CHP’nin gerekse HDP’nin 7 Haziran seçimlerinde yaptıkları itiraz başvurusunun
içeriğini okudum, ilave bir şey söylemedim, artı veya eksi bir şey demedim, ben
kendilerine de bunu verebilirim. 
Yine
“işine gelince” lafını ben her siyasi parti için kullandım yani her siyasi
parti sandık kurulu mührü yoksa…
ERTUĞRUL
KÜRKCÜ (İzmir) – O sizin işinize geliyor. 
MUSTAFA
KALAYCI (Konya) - …kendi işine geliyorsa itiraz ediyor, uygulama böyle ve 1984
yılından bu tarafa da bu oyların geçerli sayılmasına yönelik Yüksek Seçim
Kurulunun aldığı kararlar var, artık istikrar hâline gelmiş, müstakar hâle
gelmiş kararlar var; ben bunları ifade ettim, bir suçlamada bulunmadım. 
Teşekkür
ediyorum. 
BAŞKAN
– Teşekkür ederim ben de Sayın Kalaycı.
ENGİN
ALTAY (İstanbul) – Sayın Başkan, 60’a göre söz talep ediyorum. 
BAŞKAN
– Açıklama mı yapacaksınız yerinizden?
ENGİN
ALTAY (İstanbul) – Evet.
BAŞKAN
– Buyurun, bir dakika…
30.- İstanbul Milletvekili Engin Altay’ın,
Konya Milletvekili Mustafa Kalaycı’nın yaptığı açıklamasındaki bazı ifadelerine
ilişkin açıklaması
ENGİN
ALTAY (İstanbul) – Sayın Başkanım, Sayın Kalaycı yıllardır tanıdığım bir
ağabeyimizdir, kişiliğini de biliriz ve burada hiç kimseyi bilerek kıracak,
incitecek bir laf etmez. Lakin Sayın Kalaycı’nın söylediklerinden Cumhuriyet
Halk Partisinin farklı tutum aldığı algısı çıktığı için ben İç Tüzük’e göre
sataşmadan söz aldım.
BAŞKAN
– Açıklamıştınız onu zaten.
ENGİN
ALTAY (İstanbul) – Yoksa kendisinin şahsen bize sataşması mizacına aykırıdır.
Teşekkür
ederim.
BAŞKAN
– Teşekkür ederim ben de.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Grup Başkanı
İzmir Milletvekili Binali Yıldırım ve Milliyetçi Hareket Partisi Grup Başkanı
Osmaniye Milletvekili Devlet Bahçeli ile 6 Milletvekilinin; 298 Sayılı
Seçimlerin Temel Hükümleri ve Seçmen Kütükleri Hakkında Kanun ile Bazı
Kanunlarda Değişiklik Yapılmasına Dair Kanun Teklifi (2/2137) ve Anayasa
Komisyonu Raporu (S. Sayısı: 534) (Devam)
BAŞKAN
- Halkların Demokratik Partisi Grubu adına ilk olarak Adana Milletvekili Sayın
Meral Danış Beştaş konuşacaklardır.
Buyurun
Sayın Beştaş. (HDP sıralarından alkışlar)
Süreniz
on dakika. 
HDP
GRUBU ADINA MERAL DANIŞ BEŞTAŞ (Adana) – Teşekkürler Sayın Başkan.
Değerli
milletvekilleri, aslında ittifak yasası üzerine Anayasa Komisyonunda
görüşlerimizi uzun uzun ifade ettik. Aslında buna “ittifak yasası” demek de
doğru değil bize göre çünkü sanki buna karşı çıkanlar ittifaklara, iş
birliğine, farklı partilerin bir arada seçime girmesine karşıymış gibi bir algı
yaratılıyor; bu, doğru değil. Biz Halkların Demokratik Partisi olarak
demokratik ittifaklara zaten inanan ve bunu yaşama geçiren bir partiyiz. Biz şu
anda birçok bileşeniyle, farklı kesimlerin temsiliyetiyle, bütün farklılıklarla
bir arada parti olarak demokratik bir ittifakla yolumuza devam ediyoruz. 
Ancak
burada garip olan şu ki önümüzdeki öneride sanki demokratik kriterler varmış
gibi Meclis Genel Kurulunda bir yasanın ne kadar tehlikeli olduğunu izah etmeye
çalışacağım, bu da garip bir durum ve ben ne dersem diyeyim, ne anlatırsak
anlatalım, parmak çoğunluğuyla bu yasa önerisi diğerleri gibi Genel Kuruldan
geçecek. Aslında sözlerimiz doğru, tutanaklara geçiyor, tarihe geçiyor ama bu,
antidemokratik bir yöntemle bunun dayatıldığı ve parmak hesabıyla geçtiği
realitesini asla değiştirmiyor. 
Komisyondan
her zaman olduğu gibi yangından mal kaçırırmış gibi geçirildi alelacele. Bugün
de önümüze kırk sekiz saat geçmeden geldi. Bir acele var, bu aceleyi önümüzdeki
günlerde göreceğiz. Her ne kadar iktidar partisi yetkilileri “Seçim yok,
2019’da yapılacak.” gibi beyanlarda bulunsalar da bu açıklamanın kendisi bile
içinde bir seçim niyetinin olduğunu, bir baskın seçimin her an olabileceğini ve
hazırlıkların yapıldığını gösteriyor. 
Tabii
ki biz HDP olarak seçimlere her zaman hazırız. On binlerce yöneticimizin
cezaevinde olmasına rağmen, her gün hukuksuz operasyonlar, müdahaleler olmasına
rağmen seçimden bir kaygımız yok. Burada açıkçası iktidar partisi ve MHP
ortaklığıyla bu hazırlandı ve hazırlanma sürecinde demokratik teamüller
işletilmedi, diğer partilere danışılmadı, kamuoyunun bilgisi olmadı; tümüyle
iki partinin kendi arasındaki hukuk, ortaklık, koalisyon bir resmiyete
dökülmeye çalışılıyor. Bu yapılırken ne hukuk tanındı ne ilke ne siyaset etiği.
OHAL koşullarında üstelik bu düzenlemeler yapılıyor. Yani Sayın Başbakanın daha
önce “OHAL koşullarında seçim yaptılar dedirtmeyiz.” lafının üzerinden daha
aylar geçmişken OHAL koşullarında seçim yapılması bir yana, Seçim Kanunu
değiştiriliyor, bunu bir kez daha ifade etmek istiyorum. 
Evet,
demokrasi nedir gerçekten? Demokrasi halk iktidarıdır en genel anlamıyla ve
halk iktidarı olarak her yerde tanımlanır. Hatta Abraham Lincoln bu konuda
demokrasiyi şöyle tanımlar, güzel bir tanımdır: “Halkın halk eliyle, halk için
hükûmeti” şeklinde tanımlamıştır ama bu öneride halk var mı, halk neresinde
var, halk iradesi nasıl tanınıyor; bunu bulabilirseniz bulun, biz bulamadık
çünkü halk iradesinin nasıl budanacağı konusunda fazla bir mesai yapılmış ve
gerçekten çok ince ayrıntılara kadar burada halk devre dışı bırakılmıştır. 
Halk
tabii ki belirli bir zümreyi, sınıfı ya da partiliyi tanımlamıyor, bir inanç
grubunu tanımlamıyor. Ülke sınırları içinde yaşayan herkes dili, kimliği,
ideolojisi, inancı ne olursa olsun bu halk kavramının içindedir ama burada
“halk” derken, “millî irade” derken AKP-MHP koalisyonunun sadece ittifakı
destekleyenleri kastettiğini, ülkeyi adım adım kutuplaştırma ve düşmanlaştırma
sarmalına sürüklediğini her geçen gün acı bir şekilde deneyimlemeye devam
ediyoruz. Bu, aynı zamanda bir kutuplaştırma yasasıdır çünkü Cumhurbaşkanı,
AKP’nin Genel Başkanı birçok konuşmasında bu yasaya “millî” demeye başladı,
“millî ittifak”. Niye millî ittifak? Bu toplumun yüzde 50’si o millînin içinde
değil mi? 80 milyonun 40 milyonu millî değil, diğerleri mi millî? Bunun
neresinden tutarsanız iler tutar bir tarafı gerçekten yok. Bu, millî ittifak
falan da değil. 
Peki,
ne oluyor? Şu anda zaten parlamenter sistem askıda. Şu anda bu Meclisin
objektif olarak çalıştığını, yasama işlevini gördüğünü kim iddia edebilir? Biz
etmiyoruz, böyle bir iddiamız asla yok. Daha üç gün önce, Antep Milletvekilimiz
Afrin konusunda burada konuşma yaptı diye hem de arada, beş dakikalık arada şu
Meclis Genel Kurulu salonunda linç tehlikesiyle karşı karşıya kaldı ve
arkadaşımız şu anda kırk beş günlük raporla… Kürek kemiği kırılmış ve araya
girenler olmasa Allah korusun başka bir şey de yaşanabilirdi. Burada sözün gücü
değil, gücün üstünlüğü var, kaba kuvvet var, şiddet var. Bu salonda şiddet
uygulayan parlamenterlerin olduğu bir dönemde biz parlamenter sistemin ya da
sözün gücünün olduğunu söyleyebilir miyiz? Bu Parlamentonun şu anda 10 üyesi
hapishanede, içinde 2 eş genel başkanımız var. Milletvekilleri içerdeyken Seçim
Yasası değiştiriliyor tıpkı Anayasa değiştirildiği gibi. İşte, burada, en temel
hedeflerden biri tabii ki partimiz. Halkların Demokratik Partisinin baraj
altına indirilmesi, oy almaması, zaten Meclisteki sandalyelerimiz,
milletvekillerimiz gasbedilirken olası seçimlerde de HDP'nin milletvekili
kazanamaması, milletvekilliğine oy veren halkın da yönetim dışında ve
Parlamento dışında bırakılmasıdır. Kayyumlar zaten bunun en belirgin örneğidir.
93 belediyeye kayyum atandığı tarih dünyada yoktur. Halk iradesi şu anda
kayyumlara teslim edilmiştir. 
Şimdi,
tabii ki, “Bu seçim yasaları hiç değişmemeli.” de demiyoruz; aman, böyle bir
iddiamız yok. Bu ülkede Anayasa başta olmak üzere seçim yasaları, Siyasi
Partiler Yasası, birçok mevzuat gözden geçirilmeye ve değiştirilmeye muhtaçtır.
Ama bu demokratikleşme yönünde, bu ilerleme yönünde, Avrupa Birliğine uyum
yönünde… Biz bunu söylerken tersine bir değişiklik var, diktatör yönetimlere
doğru, faşizme doğru, geriye doğru bir yasallaşma süreci yaşıyoruz. Yüzde 10
barajı duruyor. Hani derler ya, el insaf! Yüzde 10 barajını Kenan Evren
getirdi, sonrasındakiler hep buna sahip çıktı. Yüzde 10 barajı dururken bu
yasanın gerçekten halk lehine, halk iradesinin sandığa yansıması ya da temsilde
adalet olacağını iddia etmek mümkün mü? Tabii ki, değil. Burada temsilde adalet
değil, temsilde adaletsizlik yasallaştırılıyor.
Bir
de diğer yandan, tabii ki, şöyle bir mesele var: Burada bir suç listesi var
önümüzde arkadaşlar. Bir yazar yazmıştı, köşe yazarı, hatırlamıyorum gerçekten,
kendisinden özür diliyorum adını hatırlamadığım için. Niye suç listesi? 
Şimdi,
mühürsüz oy geçerli, seçmen mahalledekini denetleyemeyecek; efendim, sandık
kurulu başkanı iktidar partisinin memuru olacak, bir de gerçekten memuru
olacak, bunu artık partiler önermeyecek, bunun gibi -hepsini değerlendireceğiz-
bir dolu hüküm var. Bunların hepsi normalde suç, bunlar hile, bunlar
dolandırıcılık ama buraya konularak yasallaştırılıyor ve bu yasayla seçime
gidilecek.
Şimdi,
ilginç bir bölüm var. Mesela bu mühürsüz oy meselesi çok konuşulduğu için ona
bir örnek vereyim halk diliyle: Farz edelim ki, Fitnat teyze Erzurum’da ya da
Diyarbakır’da -önemli değil- sandığa gidiyor, giriyor perde arkasına ve oy
vermeyi, mühür basmayı unutuyor, olur ya, istediği partiye oy veremiyor;
çıkıyor dışarı, sandık kurulu başkanına “Aman, billah, kurban olayım, ben oy
vermeyi unuttum. Benim oy vereceğim parti buydu ama unuttum, siz benim yerime
ona oy basar mısınız ya da iradem bu, geçerli kabul eder misiniz?” diyor.
Şimdi, bunu anlatınca Nasrettin Hoca fıkrası gibi gerçekten; niye? Demez mi
“Bre adam, ben unuttum, sen niye benim oyumu, irademi kabul etmiyorsun?” Ama
edilmeyecek. Şimdi, burada bir eşitsizlik yok mu? Sandık kurulu başkanı mühür
basmayı unutacak, geçerli olacak ama okuma yazma bilmeyen ya da ilkokul mezunu
olan bir vatandaş -Fitnat teyze ya da Şemsettin amca ya da Ahmet, önemli değil-
oy vermeyi unutunca geçersiz olacak. Bu kadar büyük bir garabetle karşı
karşıyayız. Gerçekten, Türkiye’nin bu yasaya, bu değişikliğe ihtiyacı yok;
temsilde adaletsizliği derinleştirecek bir kanuna ihtiyacımız yok, temsilde
adalete ihtiyaç var. Dün koalisyona ve ittifaka karşı çıkanlar bugün koalisyonu
kutsamaya, ittifakı kutsamaya başladılar. Bu, sadece kendilerini kurtarma
yasasıdır, bir suç listesini yasallaştırma yasasıdır diyorum.
Teşekkür
ediyorum. (HDP sıralarından alkışlar) 
BAŞKAN
– Teşekkür ederim Sayın Danış Beştaş.
Halkların
Demokratik Partisi Grubu adına son olarak, Iğdır Milletvekili Sayın Mehmet Emin
Adıyaman konuşacaklar.
Buyurun
Sayın Adıyaman. (HDP sıralarından alkışlar) 
Sizin
de süreniz on dakika.
HDP
GRUBU ADINA MEHMET EMİN ADIYAMAN (Iğdır) – Sayın Başkan, değerli
milletvekilleri; Halkların Demokratik Partisi Grubu adına söz almış
bulunmaktayım. Hepinizi saygıyla selamlıyorum. 
Değerli
milletvekilleri, Noam Chomsky demokrasiyi tarif ederken “Demokrasi, içindeki
insanların izleyici değil, oyuncu olduğu sistemdir.” der. Yine, Robert Dahl
“Demokratik kurumların gelişiminde üç büyük kilometre taşı bulunmaktadır: Bir,
oylama yoluyla kamusal kararlara katılma hakkı; iki, temsil etme hakkı; üç,
muhalefet yapma hakkı.” der. Mahatma Gandhi de demokrasiyi tarif eder, Mahatma
Gandhi şöyle der: “Demokrasinin ruhu, birtakım şeyleri ortadan kaldırarak elde
edilebilecek bir şey değildir. Demokrasi, kalbin değişmesidir.”
Değerli
milletvekilleri, şimdi, bu yasa teklifi, tam da demokrasiyi doğrudan
ilgilendiren, halkın iradesinin Parlamentoya ve kamusal yönetime nasıl
yansıyacağının aslında bir tarifi. Çağdaş demokrasilerin olmazsa olmazı
demokratik, özgür, şeffaf ve adil seçimlerdir. Dolayısıyla, bu düzenleme, tüm
bu temel prensipleri yok eden bir düzenlemedir. Halkın iradesinin sadece
sandığa yansıması yetmiyor ama aynı zamanda seçimin usul ve esaslarına,
yöntemine ilişkin ilkeler de şeffaf ve demokratik bir seçimin olup olmadığının
ölçütüdür. Şimdi, olağanüstü hâl koşullarında yapılan değişiklikler ve
Halkların Demokratik Partisinin milletvekillerinin yokluğu, seçmen iradesinin
itibarsızlaştırılmasının bir göstergesidir bu düzenlemeler. 
Şunun
altını açıkça çizmek gerekiyor: Çok önemli yasal düzenlemeler yapıldı bu
Mecliste ve bu düzenlemeler olağanüstü hâl koşullarında yapıldı. Genel
başkanlarımız, eş başkanlarımız dâhil olmak üzere 9 milletvekilimizin tutuklu
olması, 63 belediye eş başkanının yine yargı eliyle âdeta rehin tutulması
koşullarında, adil, özgür ve güvenilir bir seçimden bahsetmenin mümkün
olmadığı, bu düzenlemelerin meşruluğunun tartışılır olduğu tartışmasızdır.
Daha
önemlisi, biz, seçim güvenliğini ve buna ilişkin yasal düzenlemeleri, kaygıları
tartışırken, aslında en önemli problemlerin başında da seçilmişlerin güvenliği,
seçilmişlerin güvencesi problemiyle karşı karşıyayız. Bırakın, yargı eliyle biz
seçilmişler üzerindeki baskı, tehdit ve tutuklama uygulamalarını, Parlamentonun
bu kürsüsünde dahi bizim söz söyleme, düşüncelerimizi ifade etme noktasında bir
güvencemiz yok, linç girişimleriyle âdeta karşı karşıya kalmış durumdayız.
Gelinen aşamada biz seçilmişlerin güvenliği başlı başına bir problemdir. Bu
yasa teklifi aslında çoğunluğun değil, çokluğun iradesini yansıtan bu anlayışla
hazırlanmış olup farklı kesimleri, farklı düşünceleri, farklı partileri ve
toplumun farklı kesimlerini bu müzakere sürecine dâhil etmeyen trajikomik bir
düzenlemedir. 
Kanun
hükmünde kararnamelerle âdeta bu olağanüstü hâl koşullarında Parlamento devre
dışı bırakılmıştır. Seçime dair kanuni düzenlemelerin özgür bir ortamda
yapılması gerekir. Milletvekilleri üzerindeki gözaltı, tutuklama tehdidi;
gazetecilerin, akademisyenlerin, sivil toplum kuruluşlarının, basın ve tüm
toplum kesimlerinin susturulduğu, âdeta baskılandığı ve kimseye söz söyleme
hakkının tanınmadığı bu süreçte bu yasayı bu Parlamentoya getirmek, bu
antidemokratik yasayı bu Parlamentodan geçirmek aslında tam bir provokasyondur.
Dolayısıyla çağdaş demokrasilerin temel ölçütlerinden biri yurttaş iradesinin
ve temsiliyetinin ülke yönetimine tam olarak yansımasıdır. 1980 askerî
darbesinin bir ürünü olan yüzde 10’luk barajı, “yönetimde istikrar” kavramının
Anayasa değişikliğinden sonra yani yüzde 50+1’le sağlanacağının mümkün olduğu koşullarda
hâlâ muhafaza etmek, bu düzenlemede buna yer vermemek aslında 80 darbesinin
cunta anlayışına sığınmanın bir ifadesidir. Bu yüzde 10’luk baraj toplumsal
kesimlerin, hatta toplumun marjinal fikirlerinin, yeni düşüncelerin, yeni
önermelerin Parlamentoya yansımasının önüne konulmuş en büyük engeldir. Bu da
sonuç itibarıyla tek adam rejiminin yukarıdan aşağıya doğru inşasının başka bir
şekilde ifadesidir.
Yine,
eş başkanlık ve parti içi demokrasi sorunu temel sorunlardan bir tanesidir.
Seçim mevzuatımızda eş genel başkanlık düzeyinde düzenleme yapılmış olmasına
rağmen, Komisyon aşamasında bizim Halkların Demokratik Partisinin eş başkanlık
kurumunun ya da sisteminin il ve ilçe düzeyinde de uygulanması yönünde vermiş
olduğumuz teklif AKP ve MHP oy çokluğuyla maalesef reddedildi. Oysa eşit ve
katılımcı bir demokraside, özellikle kadın-erkek fırsat eşitliği noktasında,
siyasette kadınların etkin, aktif ve temsiliyetinin bir ifadesi olarak eş
başkanlık sisteminin il ve ilçeler düzeyinde uygulanması demokratik bir
gerekliliktir, hatta bir zorunluluktur. 
Bu
yasa teklifi, esas itibarıyla, iki siyasi partinin çıkarları doğrultusunda
hazırlanmış, iktidarda kalma ve barajı aşma kaygısı üzerinden oluşturulmuş,
kapalı kapılar ardında düzenlenmiş; toplumun farklı kesimlerinin, hatta Yüksek
Seçim Kurulunun, seçime katılma yeterliliği bulunan Parlamento dışındaki 10’a
yakın siyasi partinin görüşlerinin alınması gerekirken bunlar dahi hesaba
katılmadan, salt iki partinin çıkarı üzerinden antidemokratik bir siyaset
mühendisliğiyle düzenlenmiş bir tekliftir ve bu anlamıyla bu teklif genel ve
eşitlikçi, özgürlükçü bir düzenleme değil, iktidarın sürekliliğini sağlayan,
ülkeyi merkezîleştiren, yetkileri tek elde toplayan bir düzenleme. 
Yine,
7 Haziran ve 1 Kasım seçimleri sonrasında Halkların Demokratik Partisine
yönelen siyasi operasyonlar, kriminalize etme, dokunulmazlıklar, tutuklanmalar,
vekilliklerin düşürülmesi ve tasfiye süreci maalesef hâlâ devam etmektedir.
Pratikteki uygulamalarla bu devam ederken bu yeni düzenlemeler de demokratik
siyaset zeminini kapatmaya, demokratik siyaset zeminini yok etmeye yönelik
düzenlemelerdir. 
AK
PARTİ Genel Başkanı 7 Haziran seçimleri öncesinde birtakım cümleler sarf
etmişti. Mesela yüzde 10 barajıyla ilgili “Biz getirmedik ki biz kaldıralım.”
deyip yüzde 10 barajına sığınmıştı. Yine “Tek başına iktidar olmazsak eğer ülke
kaosa sürüklenir.” ya da “Baraj olmazsa Türkiye koalisyonlarla yönetilir.” gibi
cümlelerle aslında yüzde 10’luk baraja yani cunta rejiminin getirdiği bir
ilkeye sığınmıştı. 
Değerli
milletvekilleri, eş genel başkanlarımız ve milletvekillerimizin tutuklu olduğu
bu süreç boyunca yani iki yıla yakın bir süreç boyunca temel yasalara ilişkin
-seçim ve Anayasa değişiklikleri dâhil- bu Parlamentoda yapılan tüm
düzenlemeler esas itibarıyla eksiktir, hatta meşruluğu tartışmalıdır. Çünkü 6
milyon insanın iradesini temsil eden milletvekillerinin iradesinin yasaların
tartışılma sürecinde Parlamentoya yansımaması geçen her yasayı meşruluk
anlamında tartışmalı hâle getirir. Bu düzenleme de keza aynı niteliktedir. Şu
anda Parlamentoda halk iradesi tam anlamıyla tecelli etmediğinden bu düzenleme
bu yönüyle de eksik ve meşruluğu tartışılacak bir yasal düzenlemedir. 
(Mikrofon
otomatik cihaz tarafından kapatıldı) 
MEHMET
EMİN ADIYAMAN (Devamla) – Bu itibarla, biz bu yasal düzenlemeyi Anayasa’ya ve
eşitlik, adalet ilkelerine aykırı bulduğumuzdan karşı çıkıyoruz ve ret oyu
veriyoruz. (HDP sıralarından alkışlar) 
BAŞKAN
– Teşekkür ederim Sayın Adıyaman. 
Cumhuriyet
Halk Partisi Grubu adına ilk olarak Ankara Milletvekili Sayın Levent Gök
konuşacak. 
Buyurun
Sayın Gök. (CHP sıralarından alkışlar) 
Süreniz
on dakika. 
CHP
GRUBU ADINA LEVENT GÖK (Ankara) – Sayın Başkan, değerli milletvekilleri;
görüşülmekte olan 534 sıra sayılı Kanun Teklifi üzerinde Cumhuriyet Halk
Partisi Grubu adına söz aldım. Hepinizi sevgiyle, saygıyla selamlıyorum.
Konuşmama
başlamadan önce, İstiklal Marşı’mızın kabulünün yıl dönümünde Mehmet Akif
Ersoy’u, İstiklal Marşı’mıza ilham veren bağımsızlık savaşımızın önderi Mustafa
Kemal Atatürk’ü ve tüm şehitlerimizi saygıyla ve minnetle bir kez daha
anıyorum. 
Sayın
Başkan, değerli milletvekilleri; görüştüğümüz bu kanun teklifi, kamuoyunda
“ittifak yasası” adıyla bilinen kanun teklifi, 16 Nisan referandumuna hâkim
olan iktidar partisinin ve onu destekleyen diğer partinin tüm söylemlerinin ana
fikirlerinin çöktüğü bir tekliftir. Bu teklif, 16 Nisandan önce iktidar partisi
ne söylediyse elinin tersiyle bir kenara konulduğu, 16 Nisandan önce
Cumhurbaşkanının, Başbakanın, Milliyetçi Hareket Partisinin, tüm iktidar
kadrolarının yüksek sesle dile getirdiği bir ana fikrin yerle bir olduğu bir
kanun teklifidir.
Sayın
Başkan, değerli milletvekilleri; 16 Nisandan önce bu halka, oy verecek herkese
iktidar partisi, Cumhurbaşkanı ne söylüyordu: “Başkanlık gelecek, koalisyonlar
bitecek.” Öyle denmedi mi? Sayın Anayasa Komisyonu Başkanı burada.
Referandumdan tam bir ay önce, 13 Şubat 2016’da konuşuyor Sayın Şentop, diyor
ki: “MHP’nin, CHP’nin, HDP’nin başkanlık sisteminde bir araya gelme, hükûmet
olma şansları yok ki. Artık bu sistemde başkan kim seçilirse hükûmet odur.
Artık istiyorlarsa… Onlar ne yaparlarsa yapsınlar.” “Başkanlık sisteminde artık
koalisyonlar kalkıyor.” diyor Sayın Şentop. Bunu söyleyen Anayasa Komisyonu
Başkanı. E, Anayasa Komisyonu Başkanı böyle söylüyor da ülkenin Başbakanı neler
söylüyor? Ülkenin Başbakanı o tarihlerden önce, referandumdan önce çıkıyor,
diyor ki: “Başkanlıkta koalisyon yok. Biz neler gördük. Anayasa değişikliğiyle
artık Cumhurbaşkanlığı sistemi gelecek, Türkiye’de koalisyonlar dönemi sona
erecektir.” E, Anayasa Komisyonu Başkanı öyle söylüyor, Başbakan böyle
söylüyor. E, Cumhurbaşkanı durur mu değerli arkadaşlarım? Cumhurbaşkanının
durması mümkün mü? Başbakanın, Anayasa Komisyonu Başkanının bunları söylediği
yerde Cumhurbaşkanı “Arkadaş, biz bu ülkede neler gördük, neler. Bu ülkeyi
1970’lerin, 1990’ların koalisyon günlerine layık görenler tabii ki başkanlık
sistemine karşı çıkarlar. Biz Türkiye bir daha o dönemleri yaşamasın diye bu
sistemi getiriyoruz.” diyor. Öyle mi? Sayın Grup Başkan Vekili başını sallıyor.
E, halktan bir özür dilemeye ihtiyaç duymuyor musunuz? Söyledikleriniz doğru
mu? Söylediklerinizin neresi doğru? (CHP sıralarından alkışlar)
MEHMET
NACİ BOSTANCI (Amasya) – Anlayalım da ondan sonra.
LEVENT
GÖK (Devamla) – Cumhurbaşkanı devam ediyor, hızını alamıyor “Biz Güneş
otelleri, örneklerini gördük, daha başka neler gördük, biz o yüzden
koalisyonları kaldırıyoruz, başkanlık sistemini getiriyoruz.” diyor. Peki,
şimdi, o Güneş otelleri gören Sayın Cumhurbaşkanı, acaba siz bu ittifak
yasasında aranızda neler gördünüz, onları niye anlatmıyorsunuz halka? O
zamanlar öyleydi de şimdi böyle mi? (CHP sıralarından alkışlar) 
ERKAN
AKÇAY (Manisa) - Hiç bir şey yok, anlatacak hiçbir şey yok, her şey açıkta ve
yasal.
LEVENT
GÖK (Devamla) – Bu, bir kirli ittifaktır. Bu, halka yalan söyleyen iktidar
partisi sözcülerinin, ona destek veren bütün partilerin sözcülerinin
yalanlandığı bir tekliftir değerli arkadaşlarım. Halka yalan söylenilmiştir, oy
alınmıştır ve hemen, dakika bir gol bir, halktan alınan oyların karşısına bir
başka fikirle çıkılmıştır. Deniyor ki: “Biz koalisyonumuzu kurduk.” Adını bile
koyuyorlar, daha seçim ortada yok, seçim yasası daha geçmemiş, Anayasa
Mahkemesinin denetiminden geçmemiş, Cumhurbaşkanı ile Sayın Devlet Bahçeli el
sıkışıyor, cumhur koalisyonunu açıklıyorlar. Diyorlar ki: “Siz de kurun.”
Kurmazsam… Size ne? “Kurun kardeşim. Biz millîyi kurduk.” Siz nasıl millî
oluyorsunuz? Nereden çıkıyor sizin millîliğiniz? Türkiye’de yaşayan
vatandaşları bölmeye ne hakkınız var sizin? Türkiye’de yaşayan binlerce
vatandaşımız, Saadet Partili olsun, Cumhuriyet Halk Partili olsun, diğer
partilerden olsun, bunlar Türkiye'nin vatandaşı değil mi? Daha baştan
Türkiye’yi bölen bir anlayışla koalisyon dönemlerini başlatan bu yasanın ana
fikri koalisyonlara açık bir yasadır. Bu, 16 Nisan referandumunun ana fikrinin
çöktüğü bir yasadır.
Sayın
Başkan, değerli milletvekilleri; bu yasayla devletin sopasıyla devletin hile
yapmasının önü açılıyor, devletin sandıklara çöreklenmesi amaçlanıyor. Her
maddesinde ayrı ayrı yapılan değişikliklerle bütün sandıklarda -yapılan
değişiklik teklifine bakın, bütün maddeler birbiriyle irtibatlıdır- devletin
sopası gösterilerek hile yapmanın önü açılıyor. Buna ne hakkınız var sizin?
Aynı binada oturan kişileri farklı sandıklara niçin götürüyorsunuz? Ha, şunu
diyor gerekçede, o maddenin gerekçesinde: Seçimlerin serbestliği ve gizli oy
ilkesi açısından, aynı binada oturanlar başka mahallere gidebilirmiş. Hayır, o,
ondan çıkmıyor. Geçenlerde Sayın Şentop bunu ifade etti. “Biz kimi örgüt
üyelerinin sandıklara müdahalesini engellemek için bunu yapıyoruz.” dediğiniz
anda karşınıza şu çıkıyor: Şimdi, Afrin’de harekât götürüyoruz, sınırlarımızın
ötesinde teröre karşı bir mücadele veriyoruz. Siz diyorsunuz ki: “Ben kendi
ülkemde güvenliği sağlayamıyorum.” Bunun Türkçesi bu. Yoksa, haneleri niçin
boşaltıyorsunuz? Haneleri niçin başka yerlere götürüyorsunuz? Seçimin
güvenliği, seçimin serbestliği, gizli oy aynı apartmanda oturan kişilerin başka
yerlere taşınmasıyla nasıl sağlanabilir? Siz kendi ülkenizde güvenliği
sağlayamadığınızı itiraf ediyorsunuz.
Sayın
Başkan, seçimlerin ilanından itibaren artık her türlü hukuk seçim hukukuna
aittir; ilçe seçim kurulları, il seçim kurulları, Yüksek Seçim Kurulu yetkilidir.
Peki, siz diyorsunuz ki: “Valiler devreye girecek.” Valiler diyecek ki oy verme
gününden bir ay kadar önce: “Ben şurada sandık güvenliğini uygun görmüyorum,
sandıkları naklet.” Seçim kurulunun, seçim hâkimlerinin devreye girdiği bir
yerde devletin valisini nasıl sokarsın işin içerisine? Devletin valisi AKP’li.
Bir başka maddeyle… Şimdiye kadar siyasi partiler başkanlar verebiliyorlardı
sandık kurullarına; onları kaldırıyorsunuz, kamudan gelen kişileri hem başkan
hem de başkan yardımcısı olarak getiriyorsunuz. Nerede kaldı sizin halka
güvenmeniz? Nerede kaldı siyasi partilerin demokratik hayatın vazgeçilmez
unsurları olduğu? Niye kaldırıyorsunuz siyasi partilerin verdikleri başkan
adaylarını? Çünkü her şey, sandıklara devletin çöreklenmesi üzerine kurulmuş. 
Şimdi,
bakın, değerli milletvekilleri, 1 başkan ve 6 asil üye olacak her sandıkta.
Başkan kamudan, başkan yardımcısı kamudan, AKP var, MHP var -etti 4- 7’nin
4’ünü ittifakla iktidar partisi elinde tutuyor. Oynanan oyuna bakın değerli
arkadaşlarım.
Bir
başka maddeyle, mühürsüz oyları geçerli sayma maddesi getiriyorsunuz. Kim
sayacak o sandıktaki o oyları? 4 kişi; 2 kamu görevlisinin, AKP temsilcisinin,
MHP temsilcisinin verdiği 4 oyla iktidar partisi lehine verilen mühürsüz oyları
geçerli saymak için yapıyorsunuz bunları. Bütün bunların her biri birer hukuk
ayıbıdır. Devletin hukukunu yok ediyorsunuz, insanların hukuki güvenilirliğini
yok ediyorsunuz; adaleti yok ediyorsunuz, temsilde adaleti mahvediyorsunuz. 
Baraj…
Kendine güvenmiyorsan gel ittifaka, yüzde 1 oy al; kendine güveniyorsan gir
seçime tek başına, yüzde 9,99 oy al ama barajı geçeme. Bunun neresi adalet?
Korkaklıktır bu, korkaklıktır. (CHP sıralarından alkışlar) 
Barajın
altında kalacağı belli olan bir partiye destek vererek siz işin içinden sıyrılamazsınız.
O partinin de bunu kabul etmemesi gerekir. “Benim baraj sorunum yok. Ben
alnımın akıyla, kendim, tek başıma girer oyumu alırım.” demesi gerekir. Böyle
bir tabloyu niçin yaşatıyorsunuz? 
Türkiye,
iktidar partisinin olanakları ile Cumhurbaşkanının olanakları, Başbakanın
olanakları, bakanların olanakları, Hükûmetin olanakları, diğer muhalefet
partisinin olanakları, valilerin, kaymakamların, emniyet müdürlerinin,
polislerin, herkesin işin içine girdiği, sandık güvenliğinin yok edildiği bir
seçime doğru hızla gidiyor. Türkiye, demokrasiden uzaklaşıyor. Türkiye’de
demokrasi bir kez daha askıya alınıyor. Biz o nedenle bu teklifi şiddetle
reddediyoruz ve sizi halkımıza şikâyet ediyoruz. (CHP sıralarından alkışlar) 
ERKAN
AKÇAY (Manisa) – Sayın Başkan…
BAŞKAN
– Sayın Akçay…
ERKAN
AKÇAY (Manisa) – Sayın Levent Gök konuşması esnasında hakarete varan
sataşmalarda bulundu, “kirli ittifak” olarak niteledi bu ittifak çalışmasını.
Cevap vermek istiyorum. 
ENGİN
ALTAY (İstanbul) – Duyamıyoruz efendim. 
BAŞKAN
– Sayın Akçay, Sayın Gök’ün konuşmasında “kirli ittifak” sözcüklerinin
kullanılmasından dolayı grubuna bir sataşma olduğunu iddia etti ve sataşmadan
dolayı söz talebinde bulundu. 
ENGİN
ALTAY (İstanbul) – Biz Sayın Akçay’ı duyamadık.
BAŞKAN
– Ben de “Duyamadık.” dediğiniz için size söyledim. 
ENGİN
ALTAY (İstanbul) – Benim bir önerim var: Grup başkan vekillerinin mikrofonları
meram anlatma noktasında açılsa da Genel Kurul da… Sadece Sayın Akçay’a göre
demiyorum, Sayın Elitaş’ın da hakkını hukukunu savunuyorum. 
BAŞKAN
– Ben bunu söylüyorum, zaten ihtar ediyorum, “Mikrofonlarınızı açın.” diyorum
ama…
Buyurun
Sayın Akçay. (MHP sıralarından alkışlar)
IX.- SATAŞMALARA İLİŞKİN KONUŞMALAR (Devam)
5.- Manisa Milletvekili Erkan Akçay’ın,
Ankara Milletvekili Levent Gök’ün 534 sıra sayılı Kanun Teklifi’nin tümü
üzerinde CHP Grubu adına yaptığı konuşması sırasında Milliyetçi Hareket
Partisine sataşması nedeniyle konuşması
ERKAN
AKÇAY (Manisa) – Sayın Başkan, değerli milletvekilleri; doğrusu, Sayın Levent
Gök niye bu kadar, böyle esip gürledi şaşırdım. Aslında, içinde o kadar hararet
ve öfke olmadığını da ben tahmin ediyorum. 
Şimdi,
“kirli ittifak” diyor. Sayın Levent Gök, siz gizli ve örtülü bir ittifak
peşindesiniz, siz hile ve hülle peşindesiniz; rahatsızlığınız bundan. Şimdi,
kirli ittifak veya kirli koalisyon görmek isteyenler Güneş Motel rezaletine
bakacaklar. (MHP ve AK PARTİ sıralarından alkışlar)
EMİN
HALUK AYHAN (Denizli) – Kim yaptı onu?
ERKAN
AKÇAY (Devamla) – Ayrıca, 1991 seçimlerinde Sosyal Demokrat Halkçı Parti ile
Halkın Emek Partisi örtülü bir ittifakla seçime girdi. Ayrıca, 2007
seçimlerinde CHP ile DSP bir ittifakla seçim yapmadı mı? Peki, illa, bu
yaptığınız ittifak çalışmasına “kirli ittifak” mı diyelim? Kirli ittifak
demiyorum ama hile ve hülle diyorum. 
Saygılar
sunuyorum. (MHP sıralarından alkışlar)
MEHMET
NACİ BOSTANCI (Amasya) – Sayın Başkan…
BAŞKAN
– Sayın Bostancı…
MEHMET
NACİ BOSTANCI (Amasya) – Sayın Başkanım, esasen, konuşma bölündüğü için, Sayın
Muharrem Erkek’ten sonra mı söz alayım yoksa arada mı alayım… Herhâlde Muharrem
Bey’e de söyleyeceklerimiz vardır ama siz yine, Erkan Bey’e söz verdiniz, o
çerçevede, usul esasında tekrar söz verirseniz…
ENGİN
ALTAY (İstanbul) – Ne çerçevesinde?
BAŞKAN
– Sataşmadan dolayı mı?
ENGİN
ALTAY (İstanbul) – Ne dedi de sataştı?
MEHMET
NACİ BOSTANCI (Amasya) – Evet, “kirli ittifak” efendim…
ENGİN
ALTAY (İstanbul) – Ya, siyasette bunlar subjektif kavramdır; kimine göre temiz
olan, kimine göre kirlidir, ne var bunda ya! Siyasi kirden bahsettik biz,
ahlaki ya da başka kirden bahsetmedik, siyasi kir diyoruz. 
ANAYASA
KOMİSYONU BAŞKANI MUSTAFA ŞENTOP (İstanbul) – Sayın Başkanım, bana da sataştı.
BAŞKAN
– Tamam, size de söz vereyim sonra. 
Buyurun
Sayın Bostancı. (AK PARTİ sıralarından alkışlar)
6.- Amasya Milletvekili Mehmet Naci
Bostancı’nın, Ankara Milletvekili Levent Gök’ün 534 sıra sayılı Kanun
Teklifi’nin tümü üzerinde CHP Grubu adına yaptığı konuşması sırasında Adalet ve
Kalkınma Partisine sataşması nedeniyle konuşması
MEHMET
NACİ BOSTANCI (Amasya) - Sayın Başkanım, değerli arkadaşlar; “kir” dediğinizde
ahlaki, siyasi ya da vicdani, sonuçta kirli bir durumdan, normal, kabul
edilebilir, meşru olmayan, karanlık, entrikacı ve millet vicdanıyla çelişen bir
durumdan bahsediyorsunuz demektir, o açıdan, bir hakarettir. (AK PARTİ
sıralarından alkışlar) Bakın, Sayın Levent Gök…
ENGİN
ALTAY (İstanbul) – Evet, şu an olduğu gibi, bu teklifte olduğu gibi.
MUHARREM
ERKEK (Çanakkale) – Demokrasi kirlendi Hocam.
BAŞKAN
– Sayın Altay, rica ediyorum, lütfen… Duyamıyorum çünkü.
MEHMET
NACİ BOSTANCI (Devamla) – Kavramların tanımından bahsediyorum. Yani bunlardan
bile fayda umarak gürültü yapmayı planlıyorsanız içinde bulunduğunuz duruma
ilişkin bu da bir anlam taşır diye düşünüyorum. (AK PARTİ sıralarından
alkışlar)
MUSTAFA
ELİTAŞ (Kayseri) – Önemli bir tespit, bravo Hocam.
MEHMET
NACİ BOSTANCI (Devamla) - Sayın Başkan, Güneş Motel olayını herkes biliyor. Onu
kirli ittifak hâline getiren Güneş Motelde görüşen insanların bakanlık
karşılığı hükûmete verdikleri destektir, açıktır. Orada, bakanlık yapanlar da
sonradan yargılandılar, hatırlarsınız. Kirli ittifak budur. Şu anda yapılan… 16
Nisan referandumu sonrası zaten cumhurbaşkanlığı hükûmet sistemi Türkiye
siyasetinde çeşitli kesimleri bir araya gelmeye zorluyor, sevk ediyor. 
MAHMUT
TANAL (İstanbul) – Bunun adı Çek Cumhuriyeti sistemidir, Çek Cumhuriyeti. Çek
Cumhuriyeti’nden kopya aldınız.
MEHMET
NACİ BOSTANCI (Devamla) - Tıpkı referandumda “evet” “hayır” denildiği gibi,
2019 Cumhurbaşkanlığı seçimlerinde de bir oylama olacak, bir Cumhurbaşkanı
seçilecek, bir de ikinci sırada birisi olacak. Şimdi, sizin iddianız var ise…
Siz de yüzde 50'nin üzerinde oy almak istiyorsunuz, nasıl yapacaksınız? Ne tür
bir ittifak düşünüyorsunuz? Nasıl tanımlıyorsanız bu ittifakı?
ENGİN
ALTAY (İstanbul) – Biz milletle ittifak yapacağız, milletle.
MEHMET
NACİ BOSTANCI (Devamla) – “Millet…” Partiler ne oluyor, partiler? Partiler
milletin temsilcisi değil mi? Bakın, partilere hakaret ediyorsunuz. Partiler
milletin temsilcisidir. Burada yapılan, partilerin bir araya gelmesidir, takdir
edecek olan da millettir. Burada, ittifaka ilişkin, ittifak kuracak partilere…
(Mikrofon
otomatik cihaz tarafından kapatıldı)
MEHMET
NACİ BOSTANCI (Devamla) - …ilişkin halkımızın farklı bir takdiri olursa onu
görürüz.
Saygılarımla.
(AK PARTİ sıralarından alkışlar)
BAŞKAN
– Teşekkür ederim Sayın Bostancı.
ENGİN
ALTAY (İstanbul) – Sayın Başkan…
BAŞKAN
- Sayın Altay, Anayasa Komisyonu Başkanı Sayın Şentop sizden önce söz istedi,
onu da dinleyelim.
Açıklama
mı yapacaksınız Sayın Şentop?
ANAYASA
KOMİSYONU BAŞKANI MUSTAFA ŞENTOP (İstanbul) – Hayır, ismimi zikrederek Sayın
Hatip, Sayın Gök…
BAŞKAN
– Sataşmadan dolayı mı?
ANAYASA
KOMİSYONU BAŞKANI MUSTAFA ŞENTOP (İstanbul) – Birkaç kere sataşma vardı,
sataşmadan dolayı…
BAŞKAN
– O zaman kürsüye lütfen…
ENGİN
ALTAY (İstanbul) – Sataşmadık, söylediklerinizi tekrar ettik. Daha önce
söylediklerinizi hatırlattı millete, sataşma mı bu?
ANAYASA
KOMİSYONU BAŞKANI MUSTAFA ŞENTOP (İstanbul) – Ama anlaşılmamış söylediklerim.
Onun için ben bir daha anlatayım, belki anlaşılabilir.
MUSTAFA
ELİTAŞ (Kayseri) – Çarpıttı efendim, çarpıttı. Sayın Şentop’un söylemediği
şeyleri varmış gibi söyledi.
BAŞKAN
– Sayın Şentop, kürsüye lütfen, iki dakika. (AK PARTİ sıralarından alkışlar)
7.- Anayasa Komisyonu Başkanı Mustafa Şentop’un,
Ankara Milletvekili Levent Gök’ün 534 sıra sayılı Kanun Teklifi’nin tümü
üzerinde CHP Grubu adına yaptığı konuşması sırasında şahsına sataşması
nedeniyle konuşması
MUSTAFA
ŞENTOP (İstanbul) – Sayın Başkanım, değerli arkadaşlar; hepinizi saygıyla
selamlıyorum. 
Sayın
hatip az önce benim ismimi de zikrederek birkaç hususta söylediklerime atıf
yaptı ama…
MUHARREM
ERKEK (Çanakkale) – Ne güzel Hocam, sizin isminizi anmış.
MUSTAFA
ŞENTOP (Devamla) - …söylediklerimin anlaşılmadığını anladım, bir kere daha
anlatıyorum, sonra tekrar anlatacağım bunları detaylı olarak.
Öncelikle
ittifak, koalisyon meselesi. Onunla ilgili olarak daha önce de konuştuk,
Komisyonda da çok konuştuk, tutanaklarda da var. Aynı şey değil, çok temel bir
fark var. Koalisyon, seçimden sonra oluyor. Seçime girerken herkes kendi
vaatleriyle, beyannameleriyle seçime giriyor…
MAHMUT
TANAL (İstanbul) – Çek Cumhuriyeti öncesinde ne olmuş? İşte aynısı.
MUSTAFA
ŞENTOP (Devamla) - …fakat daha sonra, tabii, kimse iktidara gelemiyor, millete
verdikleri vaatleri, beyannamelerini çöpe atıyorlar, bambaşka bir hükûmet
programı kurarak koalisyon yapıyorlar. İttifakta ise seçim öncesinde millete
bir beyanda bulunuyorsunuz, millet bunu onaylar, size yönetme yetkisi verirse
veya milletvekili çoğunluğu verirse o zaman milletin onayıyla bunu
gerçekleştirmiş oluyorsunuz. Birçok fark var ama temel fark, koalisyon seçim
sonrası…
MUHARREM
ERKEK (Çanakkale) – Seçim öncesi koalisyon.
MUSTAFA
ŞENTOP (Devamla) - …milletin görmediği, onaylamadığı bir tablo…
ÜNAL
DEMİRTAŞ (Zonguldak) – Güneş Motel’i niye örnek veriyorsunuz o zaman?
MUSTAFA
ŞENTOP (Devamla) - …ittifak ise milletin daha önce, seçim öncesi gördüğü,
propagandalarda, beyannamelerde gördüğü ve onay verdiği -veriyorsa- bir tablo.
İkisi arasında çok temel böyle bir fark var.
Seçim
güvenliğiyle ilgili de daha sonra uzunca bahsedeceğim fırsat olursa.
MURAT
EMİR (Ankara) – Barajı da söyler misiniz Sayın Şentop, barajla ilgili sözünüzü
de?
MUSTAFA
ŞENTOP (Devamla) – Seçim güvenliğiyle ilgili Komisyonda anlattığım husus seçim
günündeki sandık güvenliği değil. Tehdit, seçim gününde sandıklarla ilgili
değil, bunu sağlıyorsunuz ama deniyor ki: “Bu sandıktan başka bir partiye oy
çıkarsa işte malınıza canınıza zarar vereceğiz.” diye tehdit ediliyor. Bunu da
evet, bu güvenliği de sağlayabilir hükûmet ama milleti korkutuyor, böylece hür
iradesiyle karar verme imkânını elinden alıyor. Bu konuyu uzunca anlatacağım,
inşallah bu son anlatışım olur, herkes anlar.
Teşekkür
ediyorum. (AK PARTİ sıralarından alkışlar) 
BAŞKAN
– Teşekkür ederim Sayın Şentop.
Sayın
Altay… 
ENGİN
ALTAY (İstanbul) – Sayın Başkan, Sayın Bostancı “Siz kimle ittifak
yapacaksınız?” dedi oradan. Ben de dedim ki: “Biz milletle yapacağız.”
BAŞKAN
– Evet. 
ENGİN
ALTAY (İstanbul) – O da dedi ki: “Partiler ne oluyor? Partilere hakaret
ediyorsunuz?” Söylemediğim bir sözü söylemişim gibi çarpıtarak bana atfetti.
Ben hiçbir partiye hakaret etmedim ama Sayın Bostancı, o kürsüden, milletin
kürsüsünden -beni millete- bu şekilde, söylediklerimi çarpıtmak suretiyle
yanlış anlaşılmaya sebep verecek bir hâl oluşturdu. Söz talep ediyorum. 
BAŞKAN
– Ama o size cevap olarak vermedi Sayın Altay. 
ENGİN
ALTAY (İstanbul) – Efendim, “Partilere hakaret.” dedi. Bundan daha büyük siyasi
sataşma ve hakaret olur mu? Hakaret ettiyse o etmiştir. Ben hakaret etmem. 
BAŞKAN
– Sayın Altay, sinirlenmeyin, sesinizi de yükseltmeyin. Ben duyuyorum sizi,
mikrofon açık.
ENGİN
ALTAY (İstanbul) – Hayır, duymuyorsunuz beni. 
BAŞKAN
– Size yönelik olarak, sizin partinize ve sizin şahsınızda bu cümleyi sarf
etmedi. 
ENGİN
ALTAY (İstanbul) – Nasıl sarf etmedi?
BAŞKAN
– Evet, genel olarak böyle bir şeyi söyledi. 
Buyurun
Sayın Bostancı.
ENGİN
ALTAY (İstanbul) – “Partilere hakaret ediyorsun.” dedi, bana söyledi. 
MEHMET
NACİ BOSTANCI (Amasya) – Sayın Başkan… Sayın Başkan…
BAŞKAN
– Bir dakika. Sayın Bostancı’yı dinleyelim. Ben veririm size söz. İki dakika,
ne olacak. 
ENGİN
ALTAY (İstanbul) – İyi ama niye o zaman? Bunu şimdiye kadar bitirmiştim ben. 
BAŞKAN
– Çözelim işi, ondan sonra. 
Buyurun.

MEHMET
NACİ BOSTANCI (Amasya) – Evet, ben kürsüdeyken Engin Bey yerinden “Biz milletle
ittifak edeceğiz.” dedi “Siz kiminle ittifak edeceksiniz?” dediğimde. 
ENGİN
ALTAY (İstanbul) – Evet.
BAŞKAN
– Evet. 
MEHMET
NACİ BOSTANCI (Amasya) – Yani Cumhuriyet Halk Partisi almış olduğu oyun
ötesinde başka partilere oy vermiş olan insanları da kendi çatısı altında
toparlayarak Cumhurbaşkanlığı seçiminden başarılı çıkacağı iddiasında bulundu.
Şimdi, bunu neyin yerine söyledi? Partilerin ittifakına ilişkin bir tartışma
yaşıyoruz ve burada bir tanımlama getirildi partilerin ittifakının kirli
olduğuna dair. Çünkü biz böyle bir öneri getiriyoruz. 
ENGİN
ALTAY (İstanbul) – O sizinkiyle ilgili. O cevabını verecek, o açıklayacak.
BAŞKAN
– Sayın Altay, lütfen…
MEHMET
NACİ BOSTANCI (Amasya) – Sayın Levent Gök “Kirli ittifak.” dedi
BAŞKAN
– Evet, dedi. 
MEHMET
NACİ BOSTANCI (Amasya) – Bakın, biz bunun üzerine cevap için söz istedik, oraya
çıktık. 
ENGİN
ALTAY (İstanbul) – Evet. 
MEHMET
NACİ BOSTANCI (Amasya) – Diyor ki yani partilerin ittifakı kirli ittifaktır.
“Peki, siz ne yapacaksınız?” dediğimde “Milletle yapacağız.” dedi. Millet kime
oy veriyor? 
ENGİN
ALTAY (İstanbul) – Vermeyebilir ya.
MEHMET
NACİ BOSTANCI (Amasya) – Kime oy veriyor? Partilere oy veriyor. 
ENGİN
ALTAY (İstanbul) – Millet partilere oy da vermeyebilir. 
MEHMET
NACİ BOSTANCI (Amasya) – Şunu diyebilirsiniz… Şunu diyebilirsiniz…
ENGİN
ALTAY (İstanbul) – Bağımsızlara da oy verir millet. Ne alakası var?
BAŞKAN
– Şimdi bir dakika… Sayın milletvekili, dinliyorum. 
MEHMET
NACİ BOSTANCI (Amasya) – Bir dakika… Şunu diyebilirsiniz: Partilerle yapmak da
rızaya dayalı olduğu sürece, millet tarafından meşru karşılandığı sürece kim ne
söyleyebilir?
ENGİN
ALTAY (İstanbul) – Görürse görür, görmezse görmez.
MURAT
BAKAN (İzmir) – Sataşılana vermiyorsunuz söz, sataşana veriyorsunuz Sayın
Başkan. 
MEHMET
NACİ BOSTANCI (Amasya) – Hukukça bir düzenleme yapılıyor. 
BAŞKAN
– Şunu anlıyorum Sayın Bostancı…
MEHMET
NACİ BOSTANCI (Amasya) – Dolayısıyla ben anladığımı söyledim. Anladığım…
BAŞKAN
– Siz partilerin yaptığı ittifaka “kirli ittifak” demek suretiyle partilere
hakaret edildiğini söylemiş oldunuz. 
MEHMET
NACİ BOSTANCI (Amasya) – Dolaylı olarak burada partilere yönelik bir eleştiri
olduğunu ifade ettim. 
ENGİN
ALTAY (İstanbul) – Sayın Başkan, bu “kirli ittifak” meselesi Levent Gök’ün
cevap vereceği bir meseledir. 
BAŞKAN
– Evet. 
ENGİN
ALTAY (İstanbul) – Ben de konuşurum, ayrı, kekeme değiliz ama nitekim ben de
iddia ediyorum kirli bir ittifaktır bu ittifak. “Partileri kirli.” demiyorum
“İttifakın ruhu kirli.” diyorum. 
MEHMET
NACİ BOSTANCI (Amasya) – Ruh nasıl oluyor? Ruh hangi varlıkta vücut buluyor? 
ENGİN
ALTAY (İstanbul) – Gerekçesi, yöntemi kirli diyorum. Neyse, benim derdim şu:
Adam bana “Partilere hakaret ettin.” dedi etmediğim hâlde. Bu bir sataşmadır,
söz talep ediyorum. 
BAŞKAN
– “Adam” dediğiniz Sayın Bostancı mı oluyor?
ENGİN
ALTAY (İstanbul) – Sayın Bostancı, benim arkadaşım. 
BAŞKAN
– E, biraz daha nazik konuşursanız daha iyi olur. 
ENGİN
ALTAY (İstanbul) – Siyasette bunlar var Sayın Başkan. Söz veriyor musunuz?
BAŞKAN
– Lütfen. 
Buyurun
iki dakika ama biraz daha nazik. Birbirinizle arkadaş olsanız da nazik
davranmanızı… 
ENGİN
ALTAY (İstanbul) – Siz onunla arama giremezseniz Sayın Başkan. 
BAŞKAN
– Burası kamusal bir alan. Aranızda ne şekilde hitap ederseniz edin
birbirinize. 
ENGİN
ALTAY (İstanbul) – Ya, bu Parlamentoda ne sözler havada uçuştu Sayın Başkan. 
BAŞKAN
– Buyurun iki dakika. (CHP sıralarından alkışlar) 
8.- İstanbul Milletvekili Engin Altay’ın,
Amasya Milletvekili Mehmet Naci Bostancı’nın sataşma nedeniyle yaptığı
konuşması sırasında şahsına sataşması nedeniyle konuşması
ENGİN
ALTAY (İstanbul) – Teşekkür ederim. 
Bir,
AK PARTİ ile MHP’nin ittifak yapmasında bana göre bir sakınca yok. İttifakı
nerede yapıyorsun? İki türlü; hem 600 üyeli Parlamento seçimleri için
yapıyorsun hem Cumhurbaşkanlığı seçimleri için yapıyorsun. Bu memlekette sizden
başka partiler de var, sizin gibi düşünmeyen çok da insan var. Başka partiler
de 600 üyeli Parlamento için başka bir partiyle ittifak yapmak yerine milletin
tümünün gönlüne girmek anlamında milletle bir ittifak yapma noktasında
olabilir. Bu, başka partilere hakaret değil. Bu nasıl bir mantık? Bağımsızlar
var, bağımsız olarak Parlamentoya girecek insanlar olabilir. 
Cumhurbaşkanlığı
ittifakına gelince… Evet, orada da milletle yapacağız. Benim öngörüm, AK PARTİ
ile MHP’nin ortak Cumhurbaşkanı adayı dışında da başka Cumhurbaşkanı adayları
siyasi partiler tarafından gösterilecek. Neticede, bizim gösterdiğimiz aday
birinci turda seçilemez ise ikinci turda başka partilerin ve başka grupların
-imzayla da olabilir- desteğini alarak ikinci turda da seçimi alacağız. İşte,
“Milletle ittifak yapacağız.” demekten muradım budur, bundan niye rahatsız
oluyorsunuz? Yani “AK PARTİ artı MHP eşittir Türkiye.” değil, bu paranoyadan
kurtulun. 
Saygıyla
selamlıyorum. (CHP sıralarından alkışlar)
MEHMET
NACİ BOSTANCI (Amasya) – Hiç öyle bir iddiamız yok. 
ENGİN
ALTAY (İstanbul) – Öyle mi? Ben öyle anladım.
MUSTAFA
ELİTAŞ (Kayseri) – Hep yanlış anlıyorsun. 
ENGİN
ALTAY (İstanbul) – Tabii canım…
MUSTAFA
ELİTAŞ (Kayseri) – Hep yanlış anlıyorsun.
ENGİN
ALTAY (İstanbul) – Anlat. Doğru konuşun, doğru anlayalım.
ERTUĞRUL
KÜRKCÜ (İzmir) – En çok aldatılan parti olarak böyle konuşmayın.
LEVENT
GÖK (Ankara) – Sayın Başkan…
BAŞKAN
– Buyurun Sayın Gök.
LEVENT
GÖK (Ankara) – Efendim, konuşmama cevap veren, gerek MHP Grup Başkan Vekili
Sayın Akçay gerekse AKP Grup Başkan Vekili Sayın Bostancı’nın yaptıkları
değerlendirmelerde, Sayın Akçay özellikle şahsımı hedef alan bir konuşma yaparak
ve Sayın Bostancı da gürültü çıkardığımı ifade ederek bir değerlendirmede
bulunmuştur. İkisine de ayrı ayrı sataşmadan dolayı söz istiyorum.
ENGİN
ALTAY (İstanbul) – Birinde uzlaşın.
MEHMET
NACİ BOSTANCI (Amasya) - Sayın Levent Gök’e hiçbir şekilde sataşmadım,
söylediği sözler üzerinden eleştiri getirdim.
ENGİN
ALTAY (İstanbul) – “Gürültü yaptı.” dedin. Yaptığı konuşmayı “gürültü” olarak
değerlendirdin. Ne ayıp şey ya!
BAŞKAN
– Sayın Gök, bakın, Sayın Bostancı gerçekten sizin şahsınızla ilgili bir sataşmada
bulunmadı. Keza Sayın Akçay da sizin şahsınızla ilgili bir sataşmada bulunmadı.

MURAT
BAKAN (İzmir) – Milletvekiline “Gürültü yapıyor.” demek sataşmadır.
BAŞKAN
- Her iki konuşmacı da sizin kullanmış olduğunuz “kirli ittifak” -tırnak içinde
kirli ittifak- cümlesine, tabirine ve tanımlamasına itirazda bulundu ve onları
cevapladı. 
LEVENT
GÖK (Ankara) – Sayın Başkanım, kullandıkları cümleler içerisinde benim yapmış
olduğum konuşmanın birçok yönlerine atıfta bulundu Sayın Akçay. 
BAŞKAN
– E, ama yani şahsi düşüncesini söyleyebilir. Hakaret etmek başka, sizin ileri
sürdüğünüz fikrin karşısında kendi fikrini söylemek başka.
LEVENT
GÖK (Ankara) – Şimdi, bakın, ama yani hakaretin ötesinde…
BAŞKAN
– Sayın Levent Bey, size yerinizde söz vereyim. Burada bir sataşma yok,
gerçekten söz konusu değil.
LEVENT
GÖK (Ankara) – Sayın Başkanım, her iki grup başkan vekili de ayrı ayrı sataştı.
Yani bakın, ben sizi yormam. Sayın Başkanım…
BAŞKAN
– Şu ahengimizi bozmamak için size yerinizden bir dakika söz veriyorum. Ben her
iki konuşmacının da konuşmasını dinledim. Şahsınızı hedef alan, gerçekten
doğrudan şahsınızı ilgilendiren hiçbir sataşma olmadı.
Buyurun.
LEVENT
GÖK (Ankara) – Sayın Başkanım, şöyle yapalım izin verirseniz: Ben sizi de
yormak istemem ama en azından iki dakikayla ben her ikisine de bir cevap verme
hakkımı kullanayım.
BAŞKAN
– Buyurunuz, yerinizden vereceğim size söz. 
LEVENT
GÖK (Ankara) – Kürsüden konuşayım Sayın Başkan.
BAŞKAN
- Lütfen, usulümüzü biliyorsunuz, sataşma olursa kürsüden veriyoruz, açıklama
yaparsanız yerinizden söz veriyoruz. Yerinize geçin… 
LEVENT
GÖK (Ankara) – Uzatmam. Sayın Başkan…
BAŞKAN
- Sayın Gök, lütfen… 
LEVENT
GÖK (Ankara) – Peki, yerimden mi veriyorsunuz efendim?
BAŞKAN
- Yerinizden buyurun.
LEVENT
GÖK (Ankara) – İki dakika mı veriyorsunuz?
BAŞKAN
- Bir dakika… Bir başlayın bakalım konuşmaya.
HALUK
PEKŞEN (Trabzon) – Başkan, hiç mi hatırımız yok?
BAŞKAN
- Ama bir de “usul” denilen bir şey var. Hatır her zaman düşüncemizdedir,
kalbimizdedir ama “usul” denilen bir şey var, onu uygulamaya çalışıyoruz.
Buyurun.
VI.- AÇIKLAMALAR (Devam)
31.- Ankara Milletvekili Levent Gök’ün,
Manisa Milletvekili Erkan Akçay ile Amasya Milletvekili Mehmet Naci
Bostancı’nın sataşma nedeniyle yaptıkları konuşmalarındaki bazı ifadelerine
ilişkin açıklaması
LEVENT
GÖK (Ankara) – Sayın Başkan, elbette bizim gerçekleri söyleme hakkımız var.
Örneğin, Türkiye Büyük Millet Meclisi bir araştırma yaptırıyor ve şöyle bir
raporu koyuyor ortaya: “Macaristan’da normal baraj yüzde 5’tir ama partiler
ittifaka girerse yüzde 10’dur” diyen bir Meclis raporu var ortada, üçlü olursa
daha fazladır. Romanya’da “Normal baraj yüzde 5’tir, eğer ittifaka girerseniz
yüzde 8 yaparım.” diye maddeler var. Şimdi, siz Meclisin yaptığı bütün bu
araştırmayı da bir kenara bırakacaksınız, her iki parti de kendisini kollayan,
koruyan, hele oy pusulasında nereye oy basarsan bas, hatta neredeyse “Boş oy
verseniz de ittifaka yazılır.” gibi bir anlayışı getiren bir anlayış gerçekçi
değildir, şık değildir; bunu en başta ittifaka giren partilerin kendilerinin
reddetmesi gerekir. Benim anlatmaya çalıştığım bunlardır. Bu ittifak yasası,
adını tekrar koyuyorum, bir kirli ittifak yasasıdır Sayın Başkanım. 
Teşekkür
ederim. (CHP sıralarından alkışlar) 
BAŞKAN
– Teşekkür ederim ben de.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Grup Başkanı
İzmir Milletvekili Binali Yıldırım ve Milliyetçi Hareket Partisi Grup Başkanı
Osmaniye Milletvekili Devlet Bahçeli ile 6 Milletvekilinin; 298 Sayılı
Seçimlerin Temel Hükümleri ve Seçmen Kütükleri Hakkında Kanun ile Bazı
Kanunlarda Değişiklik Yapılmasına Dair Kanun Teklifi (2/2137) ve Anayasa
Komisyonu Raporu (S. Sayısı: 534) (Devam)
BAŞKAN
– Cumhuriyet Halk Partisi Grubu adına şimdi de Çanakkale Milletvekili Sayın
Muharrem Erkek konuşacak. (CHP sıralarından alkışlar) 
Sayın
Erkek, sizin de süreniz on dakika. 
CHP
GRUBU ADINA MUHARREM ERKEK (Çanakkale) – Sayın Başkan, değerli milletvekilleri;
yüce Meclisi saygıyla selamlıyorum. 
Konuşmama
başlamadan önce, İstiklal Marşı’mızın 1921’de Türkiye Büyük Millet Meclisinde
kabulü vesilesiyle büyük şairimiz Mehmet Akif Ersoy’u bir kez daha minnetle,
saygıyla anıyorum. 
Bugün
aynı zamanda 12 Mart 1971 darbesinin yıl dönümü. Tüm darbelere ve tüm darbe
girişimlerine karşı her zaman çok net bir duruş gösterdik (CHP sıralarından
alkışlar) ve hep şunu söyledik Cumhuriyet Halk Partisi olarak sizin iktidarınız
süresince: Gelin, bütün mevzuatımızı 12 Eylül darbe hukukundan arındıralım. Ama
hiçbir zaman bunu yapmaya cesaret göstermediniz, girişimde de bulunmadınız, bu
konudaki bütün tekliflerimizi de reddettiniz. İşte bugün, 12 Eylül darbe
hukukunun tipik uygulamaları olan OHAL gibi, yüzde 10 barajı gibi demokrasiye
ağır darbe vuran bu uygulamalarla birlikte siz de yürüyorsunuz, darbe hukukuna
sarılarak yürümeyi tercih ediyorsunuz.
Konuşmama
başka bir açıdan başlayacaktım ama Sayın Naci Bostancı, grup başkan vekilimize…
MUSTAFA
ILICALI (Erzurum) – Vekilim, Erzurum’un da 100’üncü kurtuluş yıl dönümü, onu da
söylerseniz seviniriz. 
MUHARREM
ERKEK (Devamla) – Peki, o da kutlu olsun. Erzurum, çok önemli efendim, peki,
onu da söyleyelim.
Sayın
Naci Bostancı, grup başkan vekilimize cevaben “Siyasi partilere hakarettir bu.”
dedi. Bakın, bu teklifin içeriğinde öyle hükümler var ki asıl bu teklifle
siyasi partilere hakaret ediliyor. Siyasi partiler, demokratik siyasi
hayatımızın, demokrasinin vazgeçilmez unsurları, bunu hepimiz biliyoruz,
Anayasa’mızda da yazıyor ama siz bu teklifle sandık kurullarının oluşumunda,
sandık kurulu başkanlarının seçiminde siyasi partilerin liste sunma hakkını
dahi elinden alıyorsunuz. İki siyasi parti bir araya geldi, bu teklifi
hazırladı; iki siyasi parti şimdi Türkiye'deki siyasi partilere güvenmediğini
açıkça ifade ediyor. Siyasi partilerin katılımına çok ciddi bir darbe
vuruyorsunuz, siyasi partilerin liste sunma hakkını elinden alıyorsunuz bu
teklifle.
Değerli
milletvekilleri, bu teklifin temelinde 16 Nisan 2017 referandumunda gerçekleşen
Anayasa değişiklikleri var. AK PARTİ iktidarı maalesef son yıllarda, belki de
son on yılında Türkiye'yi demokratikleştirmek yerine otoriterleştirmeyi tercih
etti ve hızla demokrasiden uzaklaştı. 2010 referandumunda, o referandumdaki
Anayasa değişikliği paketini eğer bir soğana benzetirsek, soğanın cücüğü
Anayasa Mahkemesi ve HSYK’ydi, o zaman HSYK’ydi. Amaç yargıyı ele geçirmekti ve
2010 referandumunda çıkan “evet” sonucunda yargı ele geçirildi ama maalesef
başka unsurların eline geçti ve yaşadıklarımız, bugün yaşadığımız ağır
sorunların altında 2010 referandumunda çıkan “evet”in de büyük etkileri var.
2017
referandumundan sonra, 16 Nisan 2017 referandumundan sonra iki hususu hemen
devreye soktunuz: HSK’yi yeniden seçtiniz. Bu sefer yargıyı siz tek başınıza
ele geçirmeyi tercih ettiniz. O zaman birlikte olduğunuz yapıyla birlikte,
şimdi tek başınıza. Bir şeyi daha yaptınız, Cumhurbaşkanı AK PARTİ’nin Genel
Başkanı oldu yani 316 milletvekiliyle Parlamentoda çoğunluğu bulunan partisinin
Genel Başkanı oldu ve yasama organının da bir şekilde başına geçmiş oldu.
Kuvvetleri tek elde topladınız, kuvvetler ayrılığını yıktınız. Hâlbuki
savunduğunuz ve “başkanlık sistemi” diye nitelediğiniz bir sistemde kuvvetler
ayrılığının çok sert olması gerekirdi. 
Ve
millete hep şunları söylediniz o referandum sürecinde: “Baraj kalkacak.”
dediniz çünkü artık hükûmet dışarıdan kurulacak. Evet, cumhurbaşkanlığı hükûmet
sisteminde gerçekten hükûmet artık Meclisin içinden çıkmayacak, bakanlar
dışarıdan atanacak, Meclisin onayı gerekmeyecek, güvenoyu olmayacak. O zaman
yüzde 10 barajı neden? Biri çıkıp -lütfen- yüzde 10 barajının hâlen neden devam
ettiğini haklı gerekçelerle izah etmeli ama edemezsiniz çünkü bu sistemde baraj
hiç olmamalı. 
Avrupa’dan
örnekler veriliyor seçim ittifaklarıyla ilgili. Evet, Avrupa’da bazı ülkelerde
seçim ittifakları yapılıyor. İttifaklar yapılabilir ama ittifaklar ilkeli olmak
zorundadır, mertçe olmak zorundadır, dürüst olmak zorundadır. Ben “kirli”
ifadesini kullanmayayım, rahatsız oldunuz. Avrupa’daki ittifak yapılan
ülkelerin tamamında hükûmetler parlamentonun, meclisin içinden çıkıyor ve
oralarda doğal olarak, hükûmet meclisin içinden çıktığı için, barajlar var, 2,
3, 5… Ve ittifaka katılmayan partiler için yani tek başına seçime giren
partiler için orada barajlar yarı oranda düşürülüyor, ittifak yapan partiler
için yükseltiliyor. Bazı sistemlerde ittifak tek listeyle seçimlere giriyor. 
“Adalet”
diyoruz ya, işte, istikrarın da hepsinin temelinde adalet olmalı, yoksa ülkeyi
kaosa sürüklersiniz. Şimdi size bir örnek vereceğim: Bugün seçim olsa, 2 milletvekili
çıkartan bir seçim çevresi; A partisi 30 bin aldı, B partisi 25 bin aldı, C
partisi 14 bin aldı, D partisi 12 bin aldı. Bugün seçim olsa, 1 milletvekili 30
bin çıkartan, 1 milletvekili de 25 bin çıkartan parti alıyor yani ilk 2 parti.
Sizin bu getirdiğiniz teklif yasalaştığı zaman C partisi ile D partisi ittifak
yaparsa 1 milletvekili 14 bin alan partiye gidiyor. Şimdi bu adalet mi, bu
temsilde adalet mi? Eğer bu sistemle seçimler yapılacaksa, ittifak yapacaksanız
tek listeyle seçime gitmek zorundasınız. O zaman ahlaklı olur, o zaman ilkeli
olur, o zaman mertçe olur. İttifakın aldığı toplam oyları, illerde
milletvekillerini dağıtırken ittifakı tek parti gibi düşünüp dağıtacaksanız o
zaman tek listeyle gitmeniz gerekir. Birkaç milletvekili fazla alabilmek uğruna
temsilde adalete ve demokrasiye bu kadar yara vermeniz gerçekten üzüntü verici.

Yarın
öbür gün siyaset bilimcileri, hukukçular, araştırma yapan öğrenciler,
akademisyenler bu Meclis tutanaklarını okuyacaklar. Kim ne söylemiş, tez
konuları olacak belki. Demokrasiye ağır darbe vuranlar da hepimiz tarihe
geçeceğiz. Bu doğru bir şey değil. Doğrusu ne? İttifakın aldığı ortak oylar da
milletvekillerine dağıtıldıktan sonra, partilere dağıtıldıktan sonra yani tüm
partilerin aldığı oylar ortaya çıktıktan sonra milletvekillerini dağıtmak. Bu
şekilde dağıtacaksanız o zaman seçime tek listeyle gidin. 
Neden
bu ittifak temiz değil, neden bu ittifakta sorun var? Çünkü temelinde
pazarlıklar var. Bir partinin barajı aşarak Meclise taşınması sağlanıyor, öbür
taraftan da bir kişinin yüzde 50+1’i alması sağlanıp cumhurbaşkanı seçilmesi.
“Cumhurbaşkanlığı hükûmet sistemi” diye getirdiğiniz sistemde ve referandum
sürecinde savunduğunuz gerekçelere baktığımızda böyle bir ittifak teklifi
tasarısına hiç gerek yoktu. Neden ittifaka gerek var, neden koalisyonlara gerek
var? Seçilecek olan cumhurbaşkanı yürütmenin başı olacak, istediği kişiyi
atayacak, hükûmeti istediği gibi oluşturacak, hükûmet o olacak tek başına. 
Niye
böyle, demokrasiye ağır bir darbe vuran, seçim güvenliğini zedeleyen ve dürüst
olmayan, adaletli olmayan ittifaklara ihtiyaç diyorsunuz? İşte hepsi yüzde 50+1
için maalesef. Onun için birçok akademisyen “Bu ittifak teklifi değil, seçim
hileleri teklifi.” diyor. 
Ayrıca,
bu ittifakta bir şey daha var. 16 Nisan 2017 günlü referandumda, oyun devam
ederken, oyun bitmemişken Yüksek Seçim Kurulu kararının da -bizim söylediğimiz
gibi- bu teklifle siz de açıkça yasaya aykırı olduğunu söylüyorsunuz. Eğer o
karar yasaya uygunsa, hukuka uygunsa niçin bugün bu değişikliği getiriyorsunuz?
İleri sürülen konular, tezler doğru değil; geçmişte de bazı mühürsüz oylar
kabul edildi ama sandık bazında itirazlar sonucunda verilen kararlardır o, siz
bugün Türkiye’de bütün sandık kurulu mührü olmayan oyları geçerli kabul ediyorsunuz.
Bu, seçim güvenliğine vurulan çok ağır bir darbedir. Bunları yapmaya hakkımız
yok; demokrasiye, temsilde adalete bunları yapmaya hakkımız yok, açıkça da
Anayasa’ya aykırı bir teklifi maalesef bugün görüşmek zorundayız. Eğer
gerçekten dürüst, adil, eşit bir seçim yapmak istiyorsanız yapmanız gereken
şuydu: Önce OHAL’i kaldıracaktınız, OHAL’i kaldırmanız gerekirdi. Çünkü OHAL
süreçlerinde, OHAL rejiminde demokrasi ve hukuk askıdayken yapacağınız her
seçim tartışmalı olacak, meşruiyeti hep tartışılacak. Bir, OHAL’i kaldırmanız
gerekirdi; iki, barajı kaldırmanız gerekirdi. Bunları yapmadınız, bunları yapıp
bu ittifak teklifini getirseydiniz çok daha ilkeli bir siyaset yapmış olurduk
diye düşünüyorum.
(Mikrofon
otomatik cihaz tarafından kapatıldı)
BAŞKAN
– Bir dakika ek süre vereyim size.
Buyurun
Sayın Erkek.
MUHARREM
ERKEK (Devamla) – Bugün bu ittifakı yapıyorsunuz, yarın bu ittifak başarılı
olursa, yarın sizin desteklediğiniz kişi Cumhurbaşkanı olursa bakanlıklar bazı
partilere dağıtılacak doğal olarak, ittifakın içindeki partilere veya ittifakın
dışından bu ittifakı destekleyen partilere bakanlıkları dağıtacaksınız; bunun
adı “koalisyon”dur. Bakın, Güney Amerika’daki başkanlık sistemlerinde, hepsinde
koalisyonlar vardır. Çok partili sistemlerde siz böyle bir cumhurbaşkanlığı
hükûmet sistemini getirirseniz koalisyonlar olmak zorundadır. Bunu hep söyledik
ama siz aksini söylediniz; biz haklı çıktık. Niye bu ittifakı, niye bu
koalisyonu 7 Haziran 2015’ten önce yapmadınız? AKP, MHP isteseydi… 7 Haziranda
millet “Koalisyon kurun.” dedi. Niye yapmadınız? Ülke kaosa sürüklendi. Yazık
değil mi? Keşke o zaman yapsaydınız, bugünleri yaşamasaydık. Bizim mücadelemiz
demokrasi mücadelesi ama maalesef, bu ittifakı getirenlerin, bu teklif
sahiplerinin mücadelesi saray rejimini tahkim etme mücadelesi. 
Teşekkür
ediyorum, takdirlerinize arz ediyorum. (CHP sıralarından alkışlar)
BAŞKAN
– Teşekkür ederim ben de.
Adalet
ve Kalkınma Partisi Grubu adına Konya Milletvekili Sayın Ahmet Sorgun
konuşacaklar. (AK PARTİ sıralarından alkışlar)
Buyurun
Sayın Sorgun. 
AK
PARTİ GRUBU ADINA AHMET SORGUN (Konya) – Sayın Başkan, çok değerli
milletvekilleri; ben de sözlerimin başında Gazi Mecliste coşkuyla, ayakta
alkışlarla kabul edilen İstiklal Marşı’mızın kabulünün 97’nci seneidevriyesinde
Akif merhuma ve kadimden beri hiç ayırt etmeksizin bütün şehitlerimize rahmet
diliyorum. Akif merhumun “Allah bu millete bir daha İstiklal Marşı
yazdırmasın.” duasına yine Gazi Meclisten “Amin.” diye cevap veriyorum ve ilave
ediyorum: Allah bir daha bu millete ne İstiklal Marşı yazdırsın ne de 15
Temmuzlar göstersin.
Evet,
Sayın Başkan, çok değerli milletvekilleri; görüşmekte olduğumuz 298 Sayılı
Seçimlerin Temel Hükümleri ve Seçmen Kütükleri Hakkında Kanun ile Bazı
Kanunlarda Değişiklik Yapılmasına Dair Kanun Teklifi hakkında AK PARTİ Grubu
adına söz aldım. Bu vesileyle bütün Genel Kurulu saygıyla selamlıyorum.
Değerli
milletvekilleri, bu süre içerisinde elbette 26 maddelik teklifin her bir
maddesini ayrı ayrı, tek tek irdeleyecek değilim. Bunlar görüşülürken madde
madde irdelenecek, değerlendirilecek. Ama bu teklifin tümünü, geneli üzerinde
değerlendirerek dört kısma ayırabiliriz. Bir: Seçim güvenliğine ilişkin
düzenlemeler var. İki: Siyasi partilerin seçim ittifakına ilişkin düzenlemeler
var. Üç: 16 Nisan 2017 halk oylamasına ilişkin, ona uyum çerçevesinde yapılan
düzenlemeler var ve nihayet, bunların dışında, seçimlere dair faydalı -gerekli-
düzenlemeler var.
Her
şeyden önce şunu açıklıkla ifade edelim ki bu teklifle getirilen düzenleme,
değişiklik ve yeniliklerin tamamı ama tamamı 298 sayılı Kanun’un 2’nci
maddesinde sayılan seçimlerin serbest, eşit, genel, gizli oy ve açık sayım
döküm esasına dayanarak seçmen iradesinin daha fazla sandığa yansımasını
sağlamayı hedeflemektedir; “Daha fazla seçmen oyu nasıl geçersiz olur?” değil,
“Daha fazla seçmen oyu nasıl geçerli olur?” müspet yaklaşımını ortaya
koymaktadır.
Değerli
milletvekilleri, kanunlar ne kadar çok şekilci düzenlemeler içerirse ömrü de o
kadar kısa olur. Tali mevzuatla, yönetmelik ve genelgelerle düzenlenebilecek
hususlar kanunla düzenlenmeye kalkılırsa zamanın ruhunu, gereklerini, gelişme
ve değişimleri takip edemez ve eskir, değişmek zorunda kalır. Nitekim, bu kanun
da böyle olmuş ve çıktığı 1961 yılından bu yana yani elli yedi yılda 38 defa
değişikliğe uğramıştır. Tam da işte bu sebeple, görüşmekte olduğumuz teklifle,
oy kullanma kabinlerinin, oy sandıklarının, zarf ve pusulaların ebadı, şekli,
rengi, cinsi gibi seçmen iradesiyle hiç ilgisi olmayan ama hiç ilgisi olmayan,
tamamen şeklî seçim materyalleri konusunda yetki Yüksek Seçim Kuruluna
veriliyor. Böylece daha kullanışlı, daha ekonomik, daha güzel ve yenilikçi
seçim malzeme ve materyallerinin kullanılmasının da önü açılıyor. Kanuni
düzenlemeler işin esasını, ruhunu, özünü korumaya dönük olmalı, yoksa şeklini
korumaya dönük değil. Yani elbisenin içindekini korumalı, insanın üstündeki
elbiseyi değil, elbisenin içindeki canı, insanı korumalı. Elbise eskiyince
değişir, mevsime göre değişir, coğrafyaya, şartlara göre, yaza, kışa göre
değişebilir ama her yerde her zaman, daima insan vardır ve insan merkezdedir. 
Değerli
milletvekilleri, teklifin 2’nci maddesinde getirilen, yatağa bağımlı seçmenler
için seyyar sandık kurulu uygulaması, gerçekten çok insani, çok medeni,
alkışlanması gereken bir düzenlemedir. Böylece yatağa bağımlı seçmen sandığın
ayağına gitmiyor, artık sandık seçmenin ayağına gidiyor; bu, yeni bir
anlayıştır işte. Artık içimizi burkan, vicdanımızı sızlatan, sedyelerle seçmen
taşıma görüntüleri de inşallah bundan sonra tarih olacak. 
Seçim
güvenliğine ilişkin, seçim güvenliğinin sağlanmasında güçlük çekilen bir kısım
yerlerde, seçimlerin temel ilkeleri korunmak şartıyla, sınırlı istisnai
düzenlemelerle seçmen iradesinin hiçbir baskıya maruz kalmadan, özgürce sandığa
yansımasını sağlayıcı düzenlemeler getiriliyor. 
Sandık
bölgesi, sandık alanı, sandık çevresi; bunlar sadece sandıkla ilgili kavramlar.
Bu kavramlar her zaman tartışmalara, kavram kargaşalarına sebep olmuş ve
sıkıntılar meydana getirmiştir. Burada da işte bir sadeleştirme ve net bir
tanımlama yapılmaktadır. 
Çok
önemli bir değişiklik de sandık kurulu başkanlarının ilçede görev yapan bütün
kamu görevlileri açısından hiçbir ayrım gözetmeden ama hiçbir ayrım gözetmeden
kurayla belirlenecek olması. Böylece “Sandık başkanları senin listenden oldu,
benim listemden oldu.” tartışmasına son verilecek, ayrıca kamu görevlilerinin
eğitim seviyelerinin ortalaması, bütün Türkiye eğitim seviyesinin ortalamasıyla
karşılaştırıldığında herhâlde sandık başı iş ve işlemleri daha düzenli
yapılabilecektir diye söylersek acele etmiş olmayız. 
Yine,
teklifin 8’inci maddesi, sandık çevresinde cebir, şiddet veya tehdit hâllerinde
seçmenin de kolluk güçlerine bizzat ihbarda bulunmasını düzenliyor. Buna
muhalefetten birçok arkadaşımızın itiraz ettiğini biliyorum ama bunun, herhâlde
çağrı ile ihbarın farkını yeterince kavramamaktan kaynaklandığını düşünüyorum. 
Biliyorsunuz
sandık başkanının ve sandık kurulunun çağrı yetkisi var ama seçmene üstelik
“bizzat” şartı getirilerek ihbar yetkisi, daha doğrusu imkânı tanınıyor. Biraz
önceki konuşmalarda dinlediğimde komşuların denetiminden söz eden
arkadaşlarımızın bu ihbarın gelmesinden niçin rahatsız olduğunu doğrusu
kavramakta güçlük çekiyorum. İhbar, haber vermedir. Bu metinde böyle bir şey
olmasa bile sandık başında bir cebir, bir şiddet, bir tehdit olduğunda seçmenin
vatandaşlık görevi olarak… 
HALUK
PEKŞEN (Trabzon) – Balyoz davası da tıpkı böyle bir ihbarla başlamıştı,
otoparktan ihbar gelmişti. 
AHMET
SORGUN (Devamla) - …insani vatandaşlık görevi olarak bizzat kolluk güçlerine
gidip bunu haber vermesinde ne mahzur var, doğrusu bunu kavramakta güçlük
çekiyorum. 
Bir
başka husus, geçtiğimiz yıl 16 Nisanda Anayasa değişikliğini yaptık. Buna uyum
çerçevesinde milletvekili seçilme yaşı 25’ten 18’e indirildi. Buna paralel
olarak belediye başkanları, il genel meclisi üyeleri, belediye meclis üyeleri
ve muhtarlar için de seçilme yaşı 25’ten 18’e indiriliyor, şimdiden
gençlerimize hayırlı uğurlu olsun diyebiliriz. 
Bu
teklifin kamuoyunda mutlaka en çok tartışılan, tartışmada karşılık bulan
düzenlemesi hiç şüphesiz -biraz önce de konuşulduğu gibi- ittifaka ilişkin
olanlar. Peki, bugüne kadar hiç ittifak yapılmadı mı? Eğer yapılmadı diyorsanız
1991 seçimlerinde yapılan neydi?
ÖMER
FETHİ GÜRER (Niğde) – Siz karşıydınız bunlara ya. Hani bunlara karşıydınız?
AHMET
SORGUN (Devamla) - 2010-2017 referandumlarında, 2014 Cumhurbaşkanlığı
seçimlerinde yapılan neydi o zaman?
ÖMER
FETHİ GÜRER (Niğde) - Hani koalisyonlar bitiyordu?
HALUK
PEKŞEN (Trabzon) – Hani sıkıyönetim bitecekti?
MUSTAFA
ELİTAŞ (Kayseri) – Sayın Başkan, gürültü oluyor.
BAŞKAN
– Sayın milletvekilleri…
AHMET
SORGUN (Devamla) – Elbette onlar da bal gibi bir ittifaktı ama o ittifaklar
kaçak göçek, gizli saklı, deyim yerindeyse merdiven altı ittifaklardı.
ÖMER
FETHİ GÜRER (Niğde) – Hastanın evine sandık da şimdi hiç duyulmamış bir olay.
AHMET
SORGUN (Devamla) – Şimdi, bunun yerine açık, dürüst, şeffaf ittifakların
önündeki engeller kaldırılıyor, engeller; mecburiyet getirilmiyor. Yapılacak
ittifaklara bir isim koyma veya koymama, yapılmış bir ittifaktan süresinde
vazgeçme gibi esneklikler ve özgürlükler de düzenlemenin içinde.
Ayrıca,
bu düzenlemeyle -hep tersinden bakılıyor- bir kısım küçük siyasi partilerin
birleşerek baraj problemini aşmasının önündeki engeller de… 
HALUK
PEKŞEN (Trabzon) – “Küçük siyasi parti” diye kime dediniz?
AHMET
SORGUN (Devamla) - Bu sadece bir parti için değil, başka siyasi partiler için
de… Niçin bugün neredeyse barajı savunur hâle geldiğini gördüm muhalefet
partilerinin. 
ERTUĞRUL
KÜRKCÜ (İzmir) – Tabii, yüzde 50 barajı yerine yüzde 10’u makul bulabilir
insanlar.
AHMET
SORGUN (Devamla) - Üzerinde en çok tartışma yapılan konu, fazlasıyla da haksız
tartışma yapılan konu, hiç şüphesiz, oyların geçerliliği veya geçersizliği. 
HALUK
PEKŞEN (Trabzon) – Küçük siyasi parti kim?
AHMET
SORGUN (Devamla) - Bildiğiniz gibi, bu iki husustan meydana geliyor: Bir, bir
oy pusulasının kendi zarfından başka bir zarfa konulması. İki, zarfın veya
pusulanın sandık kurulunun ihmali, hatası sebebiyle mühürlenmemiş olmasından
veya daha doğru bir deyimle eksik mühürlenmiş olmasından, bu deyimin daha doğru
olduğunu düşünüyorum. Birlikte yapılan seçimlerde oy pusulalarının tek zarfa
konulması, dolayısıyla da tek sandığa atılması düzenlemesi, bundan kaynaklanan
gereksiz oy iptallerinin önüne geçecek.
Değerli
milletvekilleri, gelelim eksik mühre, üzerinde en çok spekülasyon yapılan konu
bu. Gerek zarfın gerek oy pusulasının, sandık kurulunun unutması, hatası,
kusuru sebebiyle mühürlenmemiş olması… 
NİHAT
YEŞİL (Ankara) – Görevi ihmaldir, görevi ihmal.
AHMET
SORGUN (Devamla) - …durumunda oyun geçerli olup olmayacağı sürekli, ta başından
bu tarafa, doğrudur, tartışma konusu olmuştur; sürekli il, ilçe seçim
kurullarını, Yüksek Seçim Kurulunu hep meşgul etmiştir. Türkiye Büyük Millet
Meclisinde grubu bulunan bütün siyasi partiler ve diğer siyasi partiler olmak
üzere, bağımsızlar olmak üzere hep bu konuya itiraz etmişler. Burada yapılan
itirazlar ve Yüksek Seçim Kurulunun verdiği kararlar elimizde. Bu konuda
ısrarla denmiştir ki bütün siyasi partilerce: “Neden seçmenin hatası olmayan
bir hususta, sandık kurulunun hatasından dolayı ceremeyi seçmen çeksin?” İtiraz
edilmiştir ve Yüksek Seçim Kurulu da buna dayanarak 1984 yılından bu tarafa
aidiyeti sabit olan, filigranıyla, seçim kurulunun mührüyle, amblemiyle
sahteliği asla iddia edilmeyen oyların geçerli olduğuna hükmetmiş ve bu konuda
da içtihatları müstakar hâle gelmiştir. 
MAHMUT
TANAL (İstanbul) – Fazla basılan pusulayı ne yapacaksınız? Bu ülkede sorular
çalındı ya. 
BAŞKAN
– Sayın milletvekilleri, Sayın Tanal, dinliyoruz. Dinliyoruz Sayın Tanal,
lütfen. 
MAHMUT
TANAL (İstanbul) – Sayın Başkanım, “filigranlı” diyor. Bakın Değerli Başkanım,
Yüksek Seçim Kurulu fazla basıyor. 
AHMET
SORGUN (Devamla) – Değerli milletvekilleri, bakın, sahteliği asla iddia
edilmeyen, resmiyeti her şeyiyle sabit olan… 
MAHMUT
TANAL (İstanbul) – Bu ülkede sorular çalındı, bu ülkede liyakat yok ki. 
BAŞKAN
– Sayın Tanal, söz hakkı sizde değil, Sayın Sorgun’da. 
MAHMUT
TANAL (İstanbul) – E, bana sordunuz, ben de açıklama getiriyorum Sayın
Başkanım. 
BAŞKAN
– Lütfen, ben size sormadım “Lütfen konuşmayın.” dedim. 
MAHMUT
TANAL (İstanbul) – Anladım da ben açıklama getiriyorum. 
BAŞKAN
– Buyurun Sayın Sorgun. 
AHMET
SORGUN (Devamla) – Süreme ilave eder misiniz Sayın Başkan. 
Evet,
sahteliği asla iddia edilmeyen, resmiyeti her şeyiyle sabit olan bu materyaller
üzerinden fırtına koparmak her şeyden önce ülkemize ve seçmen iradesine açıkça
bir haksızlıktır diye düşünüyorum.
Nihayet,
teklifin tamamına bir bütün olarak baktığımızda, daha çok oyun kullanılmasını
kolaylaştıran, daha çok kolay sayım dökümü sağlayan, daha az şekilci, daha çok
oyun geçerli olmasını, daha az oyun iptal edilmesini hedefleyerek seçmen
iradesinin sandığa azami şekilde yansımasını sağlayan bir düzenleme olduğu çok
açık görülmektedir. 
ERTUĞRUL
KÜRKCÜ (İzmir) – Bizim oylarımızı da siz atın, tamam olsun. 
AHMET
SORGUN (Devamla) – Değerli milletvekilleri, teklif, siyasi partiler ve seçmen
açısından var olan hiçbir hak ve özgürlüğe sınırlama ve yasak getirmiyor, asla.
Metindeki 26 maddenin hiçbirinde, var olan hiçbir hak ve özgürlük ne
eksiltiliyor ne geri gidiyor ne sınırlandırılıyor. Bilakis, aksine, var olan
bir kısım yasak ve engeller kaldırılıyor, bu çok net. 
MAHMUT
TANAL (İstanbul) – Olağanüstü hâli kaldıracak mısınız?
AHMET
SORGUN (Devamla) – Var olan bütün yasak ve engeller kaldırılıyor.
MAHMUT
TANAL (İstanbul) – Olağanüstü hâli kaldıracak mısınız?
KAZIM
ARSLAN (Denizli) – Kaldırılan yasaklar hangisi?
AHMET
SORGUN (Devamla) – Bu görüştüğümüz konu ne? Olağanüstü hâlle ne alakası var? 
MEHMET
UĞUR DİLİPAK (Kahramanmaraş) – Tanal, sus, dinle, öğren.
BARIŞ
YARKADAŞ (İstanbul) – Nasıl ne alakası var?
BAŞKAN
– Sayın Sorgun, siz Genel Kurula hitap edin lütfen, cevap vermeyin. 
BARIŞ
YARKADAŞ (İstanbul) – Olağanüstü hâle bağımlı yaşıyorsunuz Sayın Başkan.
MURAT
EMİR (Ankara) – Genel Kurula hitap edin, alay etmeyin Genel Kurulla. 
AHMET
SORGUN (Devamla) – Değerli milletvekilleri, bakın, elbette bütün düzenlemelerde
olduğu gibi bu düzenlemede de birtakım eksiklikler olabilir. 
BARIŞ
YARKADAŞ (İstanbul) – OHAL bağımlısı oldunuz.
AHMET
SORGUN (Devamla) – Muhalefete göre ideal düzenlemeler, en mükemmel düzenlemeler
olmayabilir, bu mümkündür de. Aslolan, ideali, mükemmeli yakalamaya
çalışmaktır.
MAHMUT
TANAL (İstanbul) – Doğru, buna katılıyorum. 
KAZIM
ARSLAN (Denizli) – Hayır, hangi yasakları kaldırdınız?
AHMET
SORGUN (Devamla) - Eskilerin deyimiyle kul kusursuz olmaz, kul kusurdan ari
değildir. 
HALUK
PEKŞEN (Trabzon) – Yok canım, partinde ne var, kusursuz yahu. 
AHMET
SORGUN (Devamla) - Konuşmamı bu konuda Hazreti Mevlâna’nın hepimize ders olacak
bir uyarısıyla tamamlıyorum.
HALUK
PEKŞEN (Trabzon) – Keşke o derse bir çalışsanız yahu, o dersten biraz alsanız
payınızı. 
AHMET
SORGUN (Devamla) - Hazreti Mevlâna buyurur ki: “Yüzde inat etme, doksan da
olur/ İnsan dediğin noksan da olur/ Sakın ben ben deme, elde neler var, sen
yoksan da olur/ Kusursuz dost arayan, dosttan da olur” diyor, teklifin ülkemiz,
milletimiz, demokrasimiz açısından hayırlar getirmesini diliyor, hepinizi
tekrar tekrar saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederim Sayın Sorgun.
Şimdi
Komisyon adına Anayasa Komisyonu Başkanı Sayın Mustafa Şentop konuşacaklardır.
Buyurun
Sayın Şentop. (AK PARTİ sıralarından alkışlar)
Yirmi
dakika süreniz. 
ANAYASA
KOMİSYONU BAŞKANI MUSTAFA ŞENTOP (İstanbul) – Değerli Başkanım, değerli
arkadaşlar; hepinizi hürmetle selamlıyorum. 
Sözlerimin
başında, istiklalimizin en parlak ifadelerinden biri olan İstiklal Marşı’mızın
kabulünün 97’inci yılı malumunuz. İstiklal Marşı’mız İstiklal Harbi’nin sonunda
yazılmamıştır, başında yazılmıştır; istiklalimizin bu bakımdan sadece sembol
bir ifadesi değil, aynı zamanda şahididir de; on kıtası, birlikte, milletimizin
ortak değerlerini de en güzel ifade etmektedir. İstiklal Marşı’nı milletimize
hediye eden yüce ruhlu şair, mütefekkir Mehmet Akif Ersoy’u, başta Gazi Mustafa
Kemal olmak üzere Kuvayımilliye’mizin büyük kahramanlarını tazim ve minnetle
anıyorum. 
Değerli
arkadaşlar, bir de bugün 12 Mart; malum, 1971’de bir askerî muhtıra ve onunla
beraber başlayan bir darbe sürecinin de yıl dönümü. 15 Temmuzdan sonra artık
tarihimizin kederli sayfalarında uzak bir hatıra olarak hatırlanacak olan bu
yıl dönümünü bir şuur vesilesi olarak da huzurunuzda anmak istiyorum.
Değerli
arkadaşlar, huzurunuzda görüşmeye başladığımız bu kanun teklifi, bir tasnif
yapacak olursak üç ana bölümden oluşuyor. Bunlardan birincisi yerel seçimlerle
ilgili düzenlemeler. Tabii, her tasnif eksiktir ama anlamayı kolaylaştırdığı
için müracaat ediyoruz. Yaklaşık üç madde; birisi, kelime ve ibare
değişikliklerini içeren 24’üncü madde olmak üzere üç madde gibi. Bunlar
arasında, Anayasa referandumunda kabul edilen değişikliklere paralel olarak
seçilme yaşının 18’e indirilmesi gerek belediye başkanlığında gerek belediye
meclis üyeliğinde ve muhtarlıkta, ihtiyar heyetinde. Yine, 2014 seçimlerinde
ciddi sıkıntı yaşadığımız oy pusulalarının hepsinin birlikte tek bir zarfa
konulması suretiyle seçmen iradesinin geçersiz sayılmasına yönelik ihtimalleri ortadan
kaldıran, düzelten hükümler içeriyor. 
İkinci
başlık seçim güvenliğiyle ilgili. Burada yaklaşık 12 maddemiz var. Karma seçmen
listesinden sandık ve seçim bölgelerinin birleştirilmesi dâhil olmak üzere
sandık kurulu başkanlıklarıyla ilgili düzenlemeler, bunlar da bu ikinci seçim
güvenliği başlığımızda.
Üçüncüsü
de seçim ittifakıyla alakalı düzenlemeler. Bu da yaklaşık 9 madde civarında
hüküm içeriyor.
Değerli
arkadaşlar, burada bazı hususlara da değinildi, onlara cevap da içermek üzere
bir çerçeve üzerinde konuşmak istiyorum öncelikle ittifakı sona bırakarak seçim
güvenliği ve yerel seçimlerle ilgili. 
Tabii,
burada, yerel seçimlerle ilgili 18 yaş, 18 yaşın etkin kullanılmasını, bir
anlam ifade etmesini sağlayacak olan husus, kanunumuzda bulunan askerlik yapmış
olma şartının, askerlikle ilişiğinin olmamasına dönüştürülmesi şeklinde bir
düzenleme. Malum, 18 yaşındakiler askerlik çağına girmemiş olduğu için, eğer
askerlik yapma şartını muhafaza etseydik 18 yaşın bir kıymeti kalmayacaktı,
dolayısıyla bunlar Anayasa değişikliğinin getirmiş olduğu düzenlemeler.
Diğer
husus, muhtar oy pusulalarının, belediye başkanlığı ve belediye meclis
üyelikleriyle ilgili birleşik oy pusulalarının aynı zarfa konulması suretiyle
birçok oy 2014 yerel seçimlerinde geçersiz olmuştu, bunu giderecek bir
düzenleme bu. Bu bakımdan, daha çok seçmen iradesinin, sandığa yansıyan seçmen
iradesinin geçerli kılınması yönünde, mümkün olduğu kadar geçerli kılınması
yönünde yapılan düzenlemeler. 
Seçim
güvenliğiyle ilgili hususlar burada konuşuldu. 
Değerli
arkadaşlar, seçim günü seçim güvenliğiyle ilgili esasen bir problem yok. Bizim
burada karma seçmen listesi yani aynı binada bulunan kişilerin farklı
sandıklarda oy kullanmasını sağlayacak düzenlemeler ile sandık bölgelerinin,
seçim bölgelerinin birleştirilmesine yönelik düzenlemeler, seçim sonrasına
yönelik tehditleri izale edebilecek bir imkân sağlayan düzenlemeler. 
Öncelikle
şunu açık olarak belirtelim: Bunlar bir seçenek olarak ortaya konuluyor yani
Yüksek Seçim Kurulu burada zorunlu olarak bir birleştirmeye gitmeyecek. Bir
yerde bu tür sıkıntıların olma ihtimali varsa… Umarız önümüzdeki seçimlerde
belki hiç uygulanma kabiliyeti bulmayacaktır bu hükümler ama zaman zaman bu
yönde bazı şikâyetlere rastlamıştık. Dolayısıyla Yüksek Seçim Kurulundan
taleplerimiz de oldu ama Yüksek Seçim Kurulu kanuni bir temeli olmadığı için bu
yapacağı, alacağı kararı, bu birleştirmeyi, bunu yapamayacağını ifade etmişti.
Bunun üzerine Yüksek Seçim Kuruluna gerekli görüldüğü takdirde bu tür
birleştirmeleri yapma imkânı sağlıyoruz burada. Ama ihtiyaç olursa kullanılacak
hükümler bunlar. Nasıl bir şey? Tabii, bu konu Komisyonda da çok tartışıldı
arkadaşlarımızla, bunların cevapları da orada verildi; raporumuzda da mevcut,
özet olarak. 
Şunu
ifade edeyim: Tabii, değerli arkadaşlar, seçmenlerin kontrolü, seçmen
listelerindeki kontrol için çok güçlü bir sistemimiz var. Zaten siyasi partiler
seçimlerden önce de birçok aşamada seçmen listelerini Yüksek Seçim Kurulundan
alabiliyorlar talepleri üzerine. Seçim süreci başladıktan sonra da güncelleme
için listeler askıya çıktığı zaman bu listelerde henüz sandık ataması
yapılmadığı için herkes yine haneleriyle ve bulundukları binayla bağlantılı bir
çerçevede listede yer alıyor. Dolayısıyla bazı arkadaşlarımızın ifade ettiği,
işte, “Komşular birbirine listede var mı, yok mu bakamayacaklar.” iddiası doğru
bir iddia değil. Seçmenlerin listesini güncellemek için askıya çıktığı ilk
zamanda bu usulle yapıldığı için listeler, bunu kontrol etme imkânı var.
Ayrıca, tabii ki sadece askıda listeden kontrol yapılmıyor, siyasi partilere
dijital ortamda verilen seçmen listeleri de siyasi partilerin elindeki önceki
verilerle, ne kadar seçmen arttı, ne kadar değişiklik oldu, bunu tespit etme
imkânı verecek şekilde yapılabiliyor. 
Daha
sonra -güncellemeden sonra- tekrar güncellenmiş listeler veriliyor ki itiraz
imkânı sağlanıyor, böylece siyasi partiler gerek genel merkezleri itibarıyla
kontrol edebilirler gerekse il, ilçe teşkilatları itibarıyla kontrol
edebilirler. Bütün bu işlemler gerçekleştikten sonra, seçmen listesi
kesinleştikten sonra sandık ataması yapılıyor. Bu da yine siyasi partilerimizin
de kontrol edebileceği açık bir şekilde yapılıyor. Buradaki mesele, mesela
-rastladığımız, bilgi verilen olaylar bakımından bunu söylüyorum- bir köyde
tehdit, “Burada bir oy başka partiye çıkarsa malınıza, canınıza zarar veririz.”
diye bir tehdit... Seçim günü yok böyle bir şey ama seçimden sonra sayıldığı
zaman oylar, tabii, oyun şahsen kime ait olduğu belli değil ama bir toplu
cezalandırma usulüyle karşılaşıldığına dair bilgiler az da olsa elimizde var.
Dolayısıyla burada eğer böyle bir tehlike, böyle bir ihtimal görülürse Yüksek
Seçim Kurulunun kararıyla bu tür karma listeler ve sandık birleştirmeleri
yapılacak. Burada “valinin veya il seçim kurulunun talebi” diyoruz metinde.
Dolayısıyla valiler bu işi yapmayacak. Onlar sadece ellerindeki bilgilere
dayanarak, bilgilere istinaden bunu Yüksek Seçim Kuruluna arz edecekler. Yüksek
Seçim Kurulu bunları yeterli görüyorsa bu uygulama için, o zaman birleştirme
yönünde karar verebilecek. Yoksa burada idarenin seçimle ilgili bir tasarrufu
söz konusu değil.
Bir
başka konuşulan, tartışılan husus, arkadaşlar, sandık başkanlıklarıyla ilgili.
Sandık başkanlıklarıyla ilgili bugünkü sistemde -bazı arkadaşlarımız söylediler-
önce ilçe seçim kurulu başkanı bir liste hazırlıyor. Bunun hazırladığı liste
kamu görevlilerinden oluşan bir liste. İlçe seçim kurulunda üyesi bulunan
siyasi partiler de birer tane liste verme imkânına sahip sandık başkanlıkları
için. Bunlar arasından, bilahare, kurayla sandık başkanları belirleniyor. Bu,
tabii, teorik husus. Kanun metninde yazan husus yeni yeni anlaşılmaya ve siyasi
partiler tarafından ilçe seçim kurulları tahrik edilerek uygulanmaya
başladı.
Ama
bakın, en son halk oylamasıyla ilgili verileri arz edeyim size: Sandık kurulu
başkanları arasında toplam 122.173’ü kamu görevlisi. Şu anlamda kamu görevlisi
bu: İlçe seçim kurulu başkanının hazırladığı listeden çıkanlar bunlar. Geri
kalan 18.281 AK PARTİ’nin ilçelerde vermiş olduğu listelerden çıkmış kurayla,
11.739 Cumhuriyet Halk Partisinin verdiği listelerden çıkmış, 7.513 Milliyetçi
Hareket Partisinin verdiği listelerden, 5.488 HDP’nin verdiği listelerden,
1.477 de diğer…
ÖMER
FETHİ GÜRER (Niğde) – O kuraları çeken eli takdir etmek lazım.
ANAYASA
KOMİSYONU BAŞKANI MUSTAFA ŞENTOP (Devamla) – Kurayla… Yok, öyle değil sayın
vekilim, öyle değil, hayır. Liste veriyorsanız kuraya giriyorsunuz. Liste
vermemişseniz ilçede, ilçe seçim kurulu size ayrıca bir liste yapıp koymuyor
kuraya. Onun için çoğu yerde, ilçelerimizde zaten liste vermediği için siyasi
partiler -liste vermediği, bu işi bilmediği için olabilir- kuradaki çıkma
sayısı az. 
Burada
bir hususa daha dikkat çekmek isterim. 122.173 kamu görevlisi, sadece kamu
görevlisi değil, az önce de ifade ettim, ilçe seçim kurulu başkanının
hazırlamış olduğu listeden çıkanlar… Siyasi partilerin vermiş olduğu
listelerdekilerin de önemli bir kısmı kamu görevlisi. Siyasi partiler de
başkanlık için verdikleri listelerde büyük ölçüde kamu görevlilerinin isimlerini
vermiş. Bu şekilde bakacak olursak en son referandumda sandık başkanları aşağı
yukarı yüzde 90’ın üzerinde zaten kamu görevlisi kökenli. Daha geriye gidersek
bu uygulamanın 2014’ten itibaren canlanmaya başladığını -kanunda bulunmakla
beraber- ifade edeyim. Daha önce yüzde 100 civarında zaten kamu görevlilerinden
oluşuyordu. Buradaki mesele, kanunda yer alan “iyi hâlle tanınma” ifadesi gibi
muğlak bir ifadenin uygulamada çıkardığı sıkıntılar. Ayrıca, sandık başkanları
arasında çok çok nadir de olsa okuma yazma bilmede sıkıntısı olan, sandık
tutanağını imzalamakta sıkıntı yaşayan, parmak basma gibi bir talepte bulunan
sandık kurulu başkanları var. Dolayısıyla burada kamu görevlileri… 
Kamu
görevlileriyle ilgili düzenlemenin dikkatle okunması gerektiğini düşünüyorum.
Şöyle: Burada, arkadaşlar -okunmuyor, onun için söylüyorum- ilçede ikamet eden
bütün kamu görevlilerinin listesi ilçe seçim kurulu başkanlığına gönderilecek.
Yani kaymakam, mülki amir, mülki idare amiri orada bir eleme yapmayacak, ilçede
ikamet eden bütün kamu görevlilerinin listesini, o ilçedeki listeyi gönderecek
ve bunlar arasından kurayla, sandık sayısının 2 katı kadar kamu görevlisi
sandık başkanı adayı olarak belirlenecek. Bunlar arasında tabii ki yargı
mensupları gibi, güvenlik güçleri mensupları gibi olanların veya sağlık
sebebiyle raporlu olanların çıkması durumunda sandıkların hepsine birer başkan
bulunabilmesi için 2 katı kura belirlendi. 
Dolayısıyla
kamu görevlileri, bir kere, resmen siyasi partili değil ama elbette hepsinin
siyasi görüşü olabilir. Yer yer bunlar değişebilir, çoğunluğu bir partiden, bir
başka ilçede başka partiden olabilir ama biz bütün kamu görevlilerinin bu
kuraya dâhil olmasını sağlamak suretiyle burada objektif bir usul, bir yöntem
belirlemiş oluyoruz.
MUSA
ÇAM (İzmir) – Parti temsilcileri olsa ne olurdu Hocam? Parti temsilcileri
vardı, ne oldu?
ANAYASA
KOMİSYONU BAŞKANI MUSTAFA ŞENTOP (Devamla) – Sorulara daha sonra cevap
vereceğim, hepsini önce bitireyim de.
Şimdi,
kolluk kuvvetlerinin sandık çevresindeki olaylara müdahalesi konusunda…
Malumunuz, sandık çevresinde bir olay varsa kolluk görevlilerini çağırma
yetkisi sandık kurulu başkanının ve sandık kurulu üyelerinin. Fakat -bazı
yerlerde yaşanan husustur bu- sandık kurulunun oluşum şekliyle ilgili
sorunlardan… Nedir? Tabii kanunun bütününe bakarsanız, biz Komisyonda bunu
gördük… Arkadaşlarımızın bir kısmı eleştirilerini yöneltirken… Tabii bu
eleştiriler metnin ve seçim sürecinin işleyişiyle ilgili doğru bilgiler
içermiyor. Mesela “seçim bölgesi” diyoruz, seçim bölgesini sözlükteki anlamıyla
bölge olarak düşünüyor. Hâlbuki açık tanımı var kanunda, “Her muhtarlık bir
seçim bölgesidir.” diyor. Şimdi, burada eğer sandık kurulu üyelerinin
oluşumunda, sandık kurulunun oluşumunda bir eksiklik varsa, bir sıkıntı varsa o
çevredeki kişiler arasından sandık kurulu başkanı üyeleri ikmal ediyor,
tamamlıyor. Bakıyorsunuz, sandık çevresindeki bir olayda, sandık kurulu başkanı
o olayı önleyecek şekilde kolluk güçlerine haber vermiyor, onları davet
etmiyor, sandık kurulu üyeleri de davet etmiyor. İşte böyle bir durumda
seçmene, bu konuda kolluk güçlerine haber verme imkânını tanıyoruz. Fakat bunun
da suistimal edilmesini önlemek için, SMS gibi, telefon gibi bir yolla,
yöntemle değil şahsen, bizzat başvurması suretiyle, kendi kimliğini ortaya
koyarak ihbarda bulunması suretiyle sağlamış oluyoruz. Detayında düzenlemeler
var zaten; olayla sınırlı olarak oraya gelecekler ve yine bölgedeki ve sandık
çevresi alanındaki yönetim sandık kurulu başkanının ve sandık kurulunun
yetkisinde. Bu bakımdan, ihbar edilen olay doğru çıkmazsa veya çözüldükten
sonra derhâl oradan ayrılması öngörülüyor.
Değerli
arkadaşlar, seçim ittifakıyla ilgili hususlara da hızlıca değineceğim. Tabii,
bu düzenlemenin en çok tartışılan yönü, konuşulan yönü seçim ittifakları.
Malumunuz -burada arkadaşlarımız, Sayın Kalaycı çok detaylı bir şekilde
anlattılar- 1991’den itibaren Türkiye’de aşağı yukarı her seçimde, milletvekili
seçiminde seçim ittifakları fiilen oldu ama bunun hukuki bir temeli, kanuni bir
temeli yoktu. Biz bu düzenlemeyle önce seçimlerde siyasi partilerin ittifakını
engelleyen hükümleri, mesela “Bir siyasi parti başka bir siyasi partiyi
destekleyemez.” şeklindeki Siyasi Partiler Kanunu’ndaki bir hükmü, bunun gibi
hükümleri, engelleri kaldırdık ve seçim ittifakıyla ilgili bir kılavuz
mahiyetinde temel bir düzenleme yaptık. Burada, düzenlemede çok fazla detaylara
girmedik, belli başlı unsurları belirledik. Seçim takviminin başlangıcından
itibaren yedi gün içerisinde seçim ittifakıyla ilgili bir beyannameyle partiler
Yüksek Seçim Kuruluna başvuruyor. Oy pusulasında yer alırken yine kura sistemi
devam ediyor, kurayla yerleri belirlenecek, kendi içlerindeki sıralama da aynı
şekilde kurayla belirlenecek. Sonra, oy pusulasındaki oyun kullanımıyla ilgili
hususlar, tartışılan konuların başında onlar geliyor.
Değerli
arkadaşlar, bugün de değerli bir arkadaşımız bir oy pusulası örneği gösterdi.
Oy pusulasının nasıl hazırlanacağına dair özel bir hüküm var -Milletvekili
Seçimi Kanunu’nda 26’ncı madde- oy pusulasında partilerin sütunları ve bu
sütunlar arasındaki mesafeler dâhil olmak üzere bunların ölçüleri de verilmek
suretiyle. Fakat bugün benim görmüş olduğum oy pusulasında ittifak içerisinde
yer alan partilere ait sütunlar, ittifak içinde yer almayan siyasi partilere ait
sütunların 1,5 katı kadar büyük gösterilmişti. Böyle bir şey mümkün değil. Ben
bunun doğru anlaşılmadığını düşündüğüm için bununla ilgili bir örnek
gösteriyorum. Siyasi partilere ayrılan sütunların hepsi eşit, ittifak
içindekiler de ittifak dışındakiler de. İttifakla ilgili farklılık, sadece
ittifak yapan siyasi partilerin üstünde ittifaka dair -ittifakın ismiyle
beraber- bir bölümün bulunmasıdır. Yani ittifak içindeki siyasi partilerin
sütunlarının diğerlerinden daha geniş olduğuna dair bir yaklaşım yanlıştır,
bunun hiçbir temeli yok, kanuna da aykırı bu zaten. Bunun bilinmesi için bunu
gösteriyorum.
MURAT
EMİR (Ankara) - Hileyi sayımda yapıyorsunuz, sayımda
ANAYASA
KOMİSYONU BAŞKANI MUSTAFA ŞENTOP (Devamla) - Değerli arkadaşlar, şimdi,
bakınız, burada, oy pusulasında bir siyasi partiye ayrılan bir alan içerisinde
istediğiniz yere mührü basabilirsiniz, bu geçerlidir. O mühür için ayrılan bir
yer var ya, sade oraya değil, istediğiniz yere basabilirsiniz, istediğiniz
sayıda basabilirsiniz, oy geçerlidir yani bir siyasi partiye ait bir sütun
içerisinde olmak kaydıyla 40 defa mühür bassanız o alana, bu geçerlidir. Ne
zaman geçersiz? Ancak bir başka partiye ayrılan sütuna taştığı zaman geçersiz.
Hatta iki siyasi parti arasında 0,75 santimetrelik bu alanda, bu alana taşsa
bile geçerlidir, diğer siyasi partinin alanına girdiği zaman geçersiz oluyor.
Biz aynı mantığı ittifakla ilgili de sürdürüyoruz. İşte, ittifakla ilgili bir
alan var, bu alanın içinde olmak kaydıyla kaç defa olursa olsun, neresine
basılırsa basılsın aynı mantık, bugün geçerli olan mantık neyse aynı mantık
burada da geçerli, bunu geçerli sayıyoruz. Onun için ittifakın ortak oylarıyla
ilgili tartışmaya mahal yok. İttifak alanı içerisinde basılan bir oy olduğu
için bunun nereye verildiği yani ittifaka verildiği belli. Sonra, bunun
dağılımıyla ilgili adilane bir formül geliştirdik. Partilerin, siyasi
partilerin, ittifak içerisindeki siyasi partilerin aldıkları oy oranında bu
dağıtılmış olacak. Bunun siyasi partilerin aldığı hazine yardımına hiçbir etkisi
yok. Oy oranında dağıtıldığı için, hazineden alınan yardım oy sayısına göre
değil, oy oranına göre verildiğinden oranı değiştirmeyeceği için hazine
yardımını da etkilemeyecektir. Bilhassa o maddeye biz dokunmadık. 
MUSA
ÇAM (İzmir) – Barajı niye düşürmüyorsunuz Hocam?
ANAYASA
KOMİSYONU BAŞKANI MUSTAFA ŞENTOP (Devamla) – Değerli arkadaşlarım, bu bakımdan
oyların dağılımıyla ilgili de yapılan spekülasyonlar komik spekülasyonlardır,
bunların hiçbir anlamı yok. 
Vaktim
çok daraldı. Arkadaşlarımız temas ettiler…
MUSA
ÇAM (İzmir) – Barajdan bahset Hocam.
ANAYASA
KOMİSYONU BAŞKANI MUSTAFA ŞENTOP (Devamla) – Oy pusulalarıyla ve zarflarla
ilgili olarak bunların sandık kurulu tarafından mühürlenmemiş olmasına dair
hüküm çok açık, net. Zarflar da oy pusulaları da filigranlı olarak imal
ediliyor. Filigran bir basım tekniği falan değil; filigran, kâğıdın imalatı
esnasında kâğıda eklenen özel bir doku. Dolayısıyla bunun üretiminde,
taklidinde çok ciddi, yüzde 100’e varan bir imkânsızlık olduğunu ifade edeyim. 
MURAT
EMİR (Ankara) – Taklide gerek yok.
NİHAT
YEŞİL (Ankara) – 1 tane unutabilirsin, 10 tane unutabilirsin ama tümünü unutmak
diye bir şey var mı?
ANAYASA
KOMİSYONU BAŞKANI MUSTAFA ŞENTOP (Devamla) – Ayrıca, bunun dışında, sandık
kurulu mührü dışında ilçe seçim kurulu mührü de mevcut, arıyoruz. Birçok
arkadaşımız ifade etti, 84’ten bugüne kadar bütün siyasi partilerimizin
bunların geçerli sayılması yönünde talepleri var, Yüksek Seçim Kurulunun da
istikrarlı kararları var, o kararları buraya dercetmiş oluyoruz. 
Yüce
heyetinizi saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederim Sayın Şentop.
ÖZGÜR
ÖZEL (Manisa) – Sayın Başkan, yerimden söz talep ediyorum. 
BAŞKAN
– Sayın Özel, yerinizden bir dakika, lütfen. 
Buyurun.

VI.- AÇIKLAMALAR (Devam)
32.- Manisa Milletvekili Özgür Özel’in,
Anayasa Komisyonu Başkanı Mustafa Şentop’un 534 sıra sayılı Kanun Teklifi’nin
tümü üzerinde Komisyon adına yaptığı konuşmasındaki bazı ifadelerine ilişkin
açıklaması
ÖZGÜR
ÖZEL (Manisa) – Sayın Başkan, Sayın Komisyon Başkanı bir bilgiyi paylaşıyor,
diyor ki: “Biz iki parti yan yana olacağız, üstümüzde ‘ittifak’ yazacak.” Sayın
Komisyon Başkanının bahsettiği sistem ile dünyadaki bütün örnekleri bugün
gösterdik; Macaristan, Polonya, Hırvatistan -ittifakın olduğu yerler- her
birinde katılan bütün partilerin -bakın, beş partinin- logosu var, bir tek alan
ayrılmış, bir tek alan. Diyorsunuz ki: “Ben tek başıma yapmıyorum bu işi, biz
ikimiz ittifak yapacağız.” Ve nasıl biriniz geçince öbürünüz de geçiyor ya
barajı; size bir tane yer ayırıyorlar, sizin gibi birleşip parsel bazında
kendinize özel bir düzenleme yapmıyorlar şeyin üzerinde. Eğer tek başına girme
gücün varsa… Birileri diyor ya: “Er meydanı burası.” Er meydanında var mı
“Güreşeceğiz ama ben 40 kiloyum, 90 kiloluk ağabeyimle güreşeceksin; o
kazanınca ben de seni yenmiş olacağım.”
O
zaman tek liste yapıyorlar, logolar yer alıyor ama sizin gibi yan yana durup
“İkimize bir, oraya da bas buraya da bas, ikisine bas, basmasan da olur.” böyle
bir yaklaşım yok. Getirin, gösterin bana dünya üzerinden. 
Teşekkür
ederim. 
BAŞKAN
– Teşekkür ederim Sayın Özel. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Grup Başkanı
İzmir Milletvekili Binali Yıldırım ve Milliyetçi Hareket Partisi Grup Başkanı
Osmaniye Milletvekili Devlet Bahçeli ile 6 Milletvekilinin; 298 Sayılı
Seçimlerin Temel Hükümleri ve Seçmen Kütükleri Hakkında Kanun ile Bazı
Kanunlarda Değişiklik Yapılmasına Dair Kanun Teklifi (2/2137) ve Anayasa
Komisyonu Raporu (S. Sayısı: 534) (Devam)
BAŞKAN
– Sayın milletvekilleri, şimdi Hükûmet adına Adalet Bakanı Sayın Abdulhamit Gül
konuşacaklar. 
Buyurun
Sayın Bakan. (AK PARTİ sıralarından alkışlar)
ADALET
BAKANI ABDULHAMİT GÜL (Gaziantep) – Sayın Başkan, değerli milletvekilleri;
Seçimlerin Temel Hükümleri ve Seçmen Kütükleri Hakkında Kanun ile Bazı
Kanunlarda Değişiklik Yapılmasına Dair Kanun Teklifi üzerine Hükûmetimiz adına
söz almış bulunmaktayım. Bu vesileyle, Gazi Meclisi saygıyla selamlıyorum. 
Sayın
Başkan, değerli milletvekilleri; milletler zor dönemlerden geçerken kendilerine
umut olacak bir ses ararlar. O sesle umutsuzluk yok olur, gelecek güzel günlere
olan inanç artar. 
Birinci
Dünya Savaşı sonrası ülkemizin dört bir tarafı işgal edilmiş, millet yoksul ve
savaş yorgunu idi. İşte bu ahvalde “Milletin kaderini yine milletin kendisi
değiştirecektir.” diyen bir lider, Kuvayımilliye’yi amil, iradeyimilliyeyi
hâkim kılmak isteyen bir Meclis, milletine “Korkma!” diye haykıran bir şair
umut olmuştur. Yakılan meşaleyle kara bulutlar dağılmaya, Anadolu yeniden
aydınlanmaya başlamıştır. Gazi Meclis, Anadolu mücadelesi devam ederken bunun
ruhunu söyletmek, halkın heyecanını ifade etmek için bir marş yarışmasına
çıkılması kararı almıştır. “Çanakkale Şehitlerine” şiiriyle gönüllerde
silinmeyen iz bırakan Mehmet Akif düzenlenen yarışmaya katılmadı. Gelen şiirler
bekleneni karşılamayınca Akif’in yarışmaya katılması talep edildi ve bu yarışma
için ikna edildi. Büyük şair “Allah bir kez daha bu millete İstiklal Marşı
yazdırmasın.” diyerek muhteşem bir İstiklal Marşı yazdı. Bugün, İstiklal
Marşı’nın Gazi Meclis tarafından kabul edilişinin 97’nci yıl dönümü. İstiklal
Marşı’nın yazarı, büyük dava adamı, vatan şairi Mehmet Akif’i bu vesileyle rahmet
ve minnetle anıyorum.
Sayın
Başkan, değerli milletvekilleri; Mehmet Akif, kalemini milletin istiklaline
inandıklarını söyleyerek adayan, milletin istikbali için her zorluğa göğüs
geren bir fikir ve dava adamıdır. Akif’in altmış üç yıllık ömrü bir destandır.
Ömrü boyunca aklı ve bilimi merkeze almış, her zaman cehalete karşı mücadele
etmiş bir münevverdir. Bu büyük vatan şairi, Mehmetçik cephede canı pahasına
mücadele ederken kendisi de cephe gerisinde bu mücadeleye fikirleriyle,
konuşmalarıyla hep destek olmuştur. Bu milletin bağımsızlık iradesinin en güzel
şekliyle ifadesi İstiklal Marşı’dır. “Ben ezelden beridir hür yaşadım, hür
yaşarım,/ Hangi çılgın bana zincir vuracakmış? Şaşarım.” İstiklal Marşı’mız,
Anadolu topraklarının her bir köşesinde işgale karşı şanlı mücadelenin
verildiği dönemde yazıldı ve Millî Mücadele’yi zafere ulaştıran da milletimizin
işte bu birlik, beraberlik ve bir arada yaşama iradesi olmuştur. Bu duygularla
İstiklal Marşı’nın Türkiye Büyük Millet Meclisi tarafından kabul edilişinin
97’nci yıl dönümünü kutluyor, İstiklal Marşı’mızı bize armağan eden ilk Türkiye
Büyük Millet Meclisinin Başkanı Gazi Mustafa Kemal Atatürk, Burdur Milletvekili
Mehmet Akif ve Türkiye Büyük Millet Meclisinin bütün üyelerini rahmet ve
şükranla, şehitlerimizi de rahmetle, minnetle yâd ediyorum. (AK PARTİ
sıralarından alkışlar)
Sayın
Başkan, değerli milletvekilleri; bugün Genel Kurulun huzurunda değerlendirilen
kanun teklifimiz, genel hatlarıyla mahallî idareler seçimine ilişkin,
ittifaklara ilişkin ve seçim güvenliğine ilişkin düzenlemeleri ihtiva
etmektedir. Seçim güvenliği, demokrasinin güven içinde olması demektir.
Dürüstlük, millet iradesine saygının bir gereğidir. Demokrasilerde söz ve karar
milletindir, millî egemenliğin asli sahibine aittir. Millet iradesinin
üstünlüğü de işte bu saygıyı gerektirmektedir. Millet iradesinin en temel
tezahürü olan seçimlerin de güven içinde, gizlilik ve dürüstlük içerisinde
yapılması bu bakımdan oldukça önemlidir. İşte bu teklifle, Türkiye'de
seçimlerin gizlilik ve dürüstlük ilkesine uygun bir şekilde, daha demokratik,
daha şeffaf bir şekilde yapılmasına yönelik şartlar tahkim edilmektedir,
seçimlerin güvenli ve tarafsız bir şekilde yürütülmesini sağlayacak ilave
tedbirler getirilmektedir ve bu şekliyle, vatandaşlarımızın seçme hakkının ve
seçilme hakkının tam anlamıyla güvence altına alınması amaçlanmaktadır. 
Sayın
Başkan, değerli milletvekilleri; teklifteki bu maddelerde, 15 Temmuz hain FETÖ
darbe girişimine karşı Cumhurbaşkanımızın “Milletin iradesinden başka hiçbir
güç tanımadım.” diyerek bu milletle, aziz milletimizle beraber millî iradenin
savunmasını yapan, bir destan yazan milletimizin 7 Ağustosta Yenikapı ruhuyla
bir araya gelmesinin ruhunu taşıyan bir mana vardır. 16 Nisanda milletimiz işte
bu ruha oy vererek, destek vererek bu referandumu, Anayasa değişikliğini kabul
etmiştir ve bu Anayasa değişikliğinin bir sonucu olarak bugün karşımıza bu
değişiklik teklifi gelmektedir. Bu değişiklikle artık bu seçim sisteminin, bu
hükûmet sisteminin adı cumhurbaşkanlığı hükûmet sistemi olmuştur.
cumhurbaşkanlığı hükûmet sisteminde krizler, koalisyonlar asla görülmemektedir
ve bu sistemin garantörü bürokrasi aygıtı değil bizzat milletin kendisi olan
bir cumhurbaşkanlığı hükûmet sistemine geçilmiştir. 
Çok
değerli arkadaşlar, koalisyon ile ittifakın birbiri arasındaki farkı gerçekten
eğer bilmeden söylüyorsak çok büyük bir eksiklik olduğunu düşünüyorum. Yok,
bilerek söylüyorsak da bunun milletin zekâsı ile aziz Türk milletinin…
ÖMER
FETHİ GÜRER (Niğde) – Doğru, doğru! 
ADALET
BAKANI ABDULHAMİT GÜL (Devamla) - … yine yaklaşımına gerçekten büyük bir
haksızlık olduğunu düşünüyorum. Buradaki koalisyon ile ittifak arasındaki
farkı, koalisyonun seçimlerden sonra sandıktan bir istikrarın çıkmaması üzerine
farklı partilerin bir araya gelerek hükûmet etme anlamında bir zorunluluk
olduğunu, oysa ittifakın cumhurun ittifakı olarak…
ÖMER
FETHİ GÜRER (Niğde) – 2 parti bir araya gelmiyor mu ititfakta?
ADALET
BAKANI ABDULHAMİT GÜL (Devamla) - …milletin kendi iradesiyle arzu edenlerin bir
araya gelmesine yönelik bir tercih olduğunu elbette kabul etmek lazım. Esasen
16 Nisan seçimlerinde de cumhurbaşkanlığı hükûmet sisteminin Türkiye’deki
siyasetin daha da kuşatıcı bir iklime ulaşacağını hep söylemiştik. Bugün yüzde
50 + 1’le hükûmet etme anlamındaki bir zorunluluğun gereği işte bu sistem, daha
kuşatıcı, daha kucaklayıcı, toplumu ve milletin iradesini merkeze alan bir
sistem olarak demokrasi tarihimizde çok saygın yerini almaktadır. Daha şimdiden
farklı kesimlerin bile bir araya gelme iradesini ortaya koyduğu bir siyasetin
daha demokratikleşmesi, daha katılımcı bir hâle gelmesine gerçekten çok büyük
katkı sağlayacak bir düzenlemedir. 
ÖMER
FETHİ GÜRER (Niğde) – İşiniz zor, inanmadığınızı anlatıyorsunuz. İşiniz zor. 
ADALET
BAKANI ABDULHAMİT GÜL (Devamla) – Değerli arkadaşlar, ittifak ve koalisyon
birbirinden tamamıyla farklı iklimlerin bir kavramıdır. İttifakta milletin
tercihine, kabulüne, rızasına sunulan bir araya geliş vardır. İttifakta siyaset
mühendislerine, kaos ve kriz tüccarlarına asla yer yoktur. Seçimden önce
ittifak modeliyle bir arada olma iradesini ortaya koyan partilerin bir araya
gelmesi ve milletin önüne bir proje, milletin önüne bir gelecek vizyonu
çıkarması anlamında çok önemli bir birlikteliktir ve işte ittifakın patronu
milletin bizatihi kendisidir, inşa edicisi, yalnızca ve yalnızca millet
olacaktır. Sandıktan milletin mutabakatı, iradesi çıkacaktır. Hükûmeti de
Meclisi de işte bu irade ortaya koyacaktır. Hiç kuşkusuz siyasi ittifaklar,
halkın temayülünü sandığa, oradan da Meclise yansıtan, demokratik meşruiyeti
daha derin bir yasama tablosuna hizmet edecektir. 
Sayın
Başkan, değerli milletvekillerim; burada “cumhur koalisyonu” diye
isimlendirilen birtakım değerlendirmeler oldu ama koalisyon, seçimden sonra bir
hükûmet krizi olursa nasıl bir araya geliriz şeklinde bir tartışmadır, bir
değerlendirmedir. Ama bizim ittifakımızın adı “Cumhur İttifakı”dır. “Cumhur”un
ne anlamına geldiğini bilmeyenler için de gerek varsa söyleyelim: Cumhur, halk
demektir. Bu ittifakın merkezinde halk vardır, millet iradesi vardır, milletin
rızası vardır. (AK PARTİ sıralarından alkışlar) 
Bugün
“Siz millîsiniz de niçin böyle bir sınırlandırma yapıyorsunuz, kategorize
ediyorsunuz?” diye soranlara söylüyorum…
ÖMER
FETHİ GÜRER (Niğde) – İttifakın adı tek parti iktidarı. 
ADALET
BAKANI ABDULHAMİT GÜL (Devamla) – Millîden anladığımız, millî dediğimiz
Türk’üyle, Kürt’üyle, Alevi’siyle, Sünni’siyle -80 milyon İstiklal Marşı’na, 80
milyon ay yıldızlı bayrağa- 80 milyona bu vatana, istiklaline ve istikbaline
âşık olan herkese yapılan bir çağrıdır. (AK PARTİ ve MHP sıralarından alkışlar)
“Millî” ifadesinden neden rahatsız oluyorsunuz? 
ÖMER
FETHİ GÜRER (Niğde) – Kimse rahatsız olmuyor, rahatsız olan yok. 
HALUK
PEKŞEN (Trabzon) – Rahatsız olan sizsiniz.
FATMA
KAPLAN HÜRRİYET (Kocaeli) – Kimse rahatsız olmuyor Sayın Bakan. 
ADALET
BAKANI ABDULHAMİT GÜL (Devamla) - Millî Mücadele gibi millî duruş, millî
mutabakat milletin bizatihi kendisidir. Bir ırk, bir etnik, bir bölgesel ayrım,
tefrika ya da birtakım ayrıştırıcı dil değil, bütün millete yapılan bir
çağrıdır. Elbette bundan rahatsız olmayın. Biz “Cumhur İttifakı” deriz, siz
başka ittifak dersiniz; son tahlilde kararı verecek olan yüce milletimizdir,
milletimizin tercihidir. Milletimizin tercihinden hiçbir zaman korkmadık, hiçbir
zaman kaçmadık; egemenlik kayıtsız şartsız milletindir. İşte, bu sistem de
bürokratik vesayetlerin, sandıkta vesayete açık, millete kapalı olan sistemin
tarihin çöp tenekesine gitmesi, milletin bihakkın hâkim olduğu, egemenliğin
kayıtsız şartsız millete ait olduğu bir ittifakın imkânını sağlayan bir
düzenlemedir. 
Çok
Değerli Başkanım, çok değerli milletvekillerim; şimdi sanki iki parti oturmuş,
AK PARTİ ve MHP ittifakını belirlemişler. Kanunda da “AK PARTİ-MHP ittifakı
böyle olacak, şöyle olacak.” diye bir düzenleme yapmışız gibi konuşuluyor. 
FATMA
KAPLAN HÜRRİYET (Kocaeli) – Aynen öyle, aynen öyle yapmışsınız. 
ÖMER
FETHİ GÜRER (Niğde) – Aynen öyle, aynen. 
ADALET
BAKANI ABDULHAMİT GÜL (Devamla) - Değerli arkadaşlar, aynen öyle, yanlış
anlıyorsunuz, milletimiz çok şükür ki gerçekleri görüyor.
FATMA
KAPLAN HÜRRİYET (Kocaeli) – Ne güzel, bizim yerimize açıkladınız, sağ olun. 
ADALET
BAKANI ABDULHAMİT GÜL (Devamla) - Burada kanun konjonktürel bir şekilde
oturulup çalışılmamıştır. Kanun, asla AK PARTİ ve MHP’nin geleceği ya da
kendileri için daha iyi olsun diye değil, Türk demokrasisinin geleceği daha
zengin olsun… 
FATMA
KAPLAN HÜRRİYET (Kocaeli) – Böyle mi zengin olacak?
ADALET
BAKANI ABDULHAMİT GÜL (Devamla) - Demokratik katılımı, demokrasiye sahip çıkmayı,
sandığın gücünü daha da güçlendirelim diye ittifak yapmak isteyen partilerin
hüllelerle ki bunu eleştirenlerin de zamanında yaptığı, yapmak zorunda olduğu…
Elbette siyasetin bir doğal tezahürüdür, bunu asla eleştirmiyoruz. Türkiye’de
-az önce de burada ifade edildi- bütün seçimlerde ittifaklar yapılmıştır.
İttifaklar yapıldı ama nasıl oluyor? Bir parti amiral parti oluyor, diğer
partiler o partinin içerisinde seçime gidiyor. (CHP sıralarından gürültüler)
MAHMUT
TANAL (İstanbul) – Yani siz amiral parti misiniz? 
BAŞKAN
– Sayın milletvekilleri, dinliyoruz. 
ADALET
BAKANI ABDULHAMİT GÜL (Devamla) – Ama diğer partilerin bir tüzel kişiliği,
amblemiyle seçime girilemiyor. Bu, demokrasinin; bu, sandığın daha güçlü
olmasını elbette zorluyordu. 
Bakın
değerli arkadaşlar, biz 16 Nisan referandumunda bu kampanyayı anlatırken
birileri “Partiler kapanacak, siyasi partiler kapatılacak, iki parti kalacak,
şu olacak, bu olacak.” diye bir propaganda yaptı. Bakın, şimdi, görüldüğü üzere
biz milletimize asla yanlış söylemedik. Biz koalisyonlar dönemi kapanacak dedik
ama milletin merkez olduğu, milletin patron olduğu ittifaklar her zaman olacak
dedik, bugün de onu yapıyoruz, başka bir şey söylemiyoruz. (AK PARTİ
sıralarından alkışlar) Milletin paydasında, milletin geleceği için, milletin
hakem olduğu, patron olduğu ittifaklar her zaman yapılacak. İşte, buna imkân
tanıyan bir düzenlemeyi bugün Genel Kurulun huzuruna getiriyoruz.
Çok
değerli arkadaşlar, bakın, siyasi partiler birtakım sebeplerle ittifak yapınca
kendi amblemiyle… Yıllarca partisine oy vermiş bir seçmen geliyor, oy
pusulasında kendi partisini göremiyor ama demokrasi anlamında da sandığa gidip
partisine oy vermek istiyor. İşte, bu getirdiğimiz düzenleme, teklif herkesin
kendi tüzel kişiliğiyle genel başkanının ismini gördüğü, amblemini gördüğü,
logosunu gördüğü, alıştığı kendi partisine oy vermeye imkân getiriyor. Ama
eskiden ne oluyordu bu düzenlemeden önce? İşte, seçimler geldiğinde partiler
ittifak yapıyor ama bir partiye mecbursun, mahkûmsun ve hazine yardımı alamıyorsun,
parti amblemini alamıyorsun ve demokratik katılımla sandığa gidişi de gerçekten
olumsuz etkiliyordu. 
Bakın,
biz önümüzdeki seçimde, seçimlere katılım hususunda verileri alalım. Allah
nasip ederse burada olanlar en azından bunu konuşacaklardır. Sandığa gitme
oranı, demokrasiye sahip çıkma oranı, seçimlere katılma oranı bu teklifle daha
da fazla artacaktır.
ÖMER
FETHİ GÜRER (Niğde) – Sahte oylar fazlalaşmasın da…
ADALET
BAKANI ABDULHAMİT GÜL (Devamla) - Çünkü partiler ittifak yaparak kendi varlıklarını,
mevcudiyetini bu ittifak modeliyle sağlayabileceklerdir. 
FATMA
KAPLAN HÜRRİYET (Kocaeli) – Bu da aldatmaca.
ADALET
BAKANI ABDULHAMİT GÜL (Devamla) - Değerli arkadaşlar, biz demiyoruz ki sadece
AK PARTİ, MHP oturur, iki parti ittifak yapar. Bu ilkelerle kim ittifak
protokolü yapıyorsa 12/A maddesinde nasıl olacağı belli. Genel başkanlar
oturur, bir araya gelir; biz “millî mutabakat” diyoruz, biz “Yenikapı ruhu”
diyoruz, “bütün Türkiye” diyoruz, “Egemenlik kayıtsız şartsız milletindir.”
diyoruz ve bu milleti, sokakta bulmadığımız bu vatanı sonuna kadar savunacağız
diyoruz. İlkelerimizi ortaya koyarak protokolümüzü milletin önüne getireceğiz. 
FATMA
KAPLAN HÜRRİYET (Kocaeli) – İlke mi, çıkar mı? İlke değil çıkarlarınız söz
konusu.
ADALET
BAKANI ABDULHAMİT GÜL (Devamla) - Birileri de başka bir şey söyler, protokolünü
milletin önüne getirir, ittifak yapar. Millet hangisine isterse oy verir. 
FATMA
KAPLAN HÜRRİYET (Kocaeli) – 15 Temmuzu istismar etmeyin artık. 
ADALET
BAKANI ABDULHAMİT GÜL (Devamla) - Gelin, sizler de bu imkândan yararlanın. Biz
“Sadece iki parti bu ittifakı yapar, başkalarına kapalıdır.” demiyoruz ki.
DİRAYET
DİLAN TAŞDEMİR (Ağrı) – Barajı kaldırın, yüzde 10 barajını kaldırın, herkes
girsin. 
ADALET
BAKANI ABDULHAMİT GÜL (Devamla) – Bütün partilere bu ittifak imkânını elbette
gündeme getiriyoruz ve buna imkân sağlayan bir düzenlemeyi yapıyoruz.
FATMA
KAPLAN HÜRRİYET (Kocaeli) – Sayın Bakan, barajı kaldırın, hukukçusunuz. 
ADALET
BAKANI ABDULHAMİT GÜL (Devamla) – Değerli arkadaşlar, yine bir diğer yenilik,
seçimlere ve demokrasiye katılımı çok fazla artıracak olan bir diğer düzenleme,
Yüksek Seçim Kurulu tarafından, hasta, yatağa bağımlı olan seçmenlerimizin,
vatandaşlarımızın oy kullanmasına imkân tanıyan bir düzenlemedir. 
FATMA
KAPLAN HÜRRİYET (Kocaeli) – Özgür bırakın. Hani özgürlük, hani eşit temsil?
ADALET
BAKANI ABDULHAMİT GÜL (Devamla) – Değerli arkadaşlar, hepimiz seçimlerde
adaydık, çalıştık. Okullarda oy kullanırken sedyelerle, o tekerlekli
sandalyelerle, çocuklarının omzunda oy kullanmaya gelen büyüklerimizi görünce
hepimizin içi sızlıyor, öyle değil mi? Ama şimdi bu seyyar sandıkları Yüksek
Seçim Kurulu kurarak bu şekilde demokrasiye katılımı da yine artıracak. 
HÜSEYİN
YILDIZ (Aydın) – Mezarlığa da koyacak mısınız, mezarlığa?
ADALET
BAKANI ABDULHAMİT GÜL (Devamla) – Bir diğer katılım, Anayasa değişikliğiyle
milletvekillerinin 18 yaşa kadar seçilmesini düzenleyen bir maddeyi getirdik ve
aziz milletimizin oylarıyla kabul edildi. Şimdi, nasıl Hükûmette ve yasamada bu
anlamda bir değişiklik olduysa yerel yönetimde de mahallî idarelerde yine 18
yaşında -gençliğimize güveniyoruz- Türk genci gerçekten bu yaşta Türkiye’nin
sorumluluğunu alacak, kendi mahallî ihtiyaçlarını karşılayacak. Yerel
seçimlerde de başarılı olacak gençlerimizdir, onlara güveniyoruz ve bu şekilde
bir düzenleme de elbette yine gündemdedir.
Değerli
arkadaşlar, “Valiler sandıkları birleştirecek, seçim bölgelerini
birleştirecek.” diye bir hezeyanla bu milletimize yanlış, yalan bilgiler
söylemeyin. 
ERTUĞRUL
KÜRKCÜ (İzmir) – E, yazmışsınız kanuna. 
ADALET
BAKANI ABDULHAMİT GÜL (Devamla) – Valiler seçim güvenliğini haleldar eden bir
olay olması hâlinde bu konuyu belgeleyecek, talepte bulunacak ya da il seçim
kurulu talepte bulunacak.
DİRAYET
DİLAN TAŞDEMİR (Ağrı) – Vallahi, kürsüde vekili linç ediyorsanız artık sandık
başında millete ne yaparsınız belli olmaz.
ÖMER
FETHİ GÜRER (Niğde) – Hangi vali? Hangi vali?
ADALET
BAKANI ABDULHAMİT GÜL (Devamla) – Kim karar verecek? Yüksek Seçim Kurulu karar
verecek. Yüksek Seçim Kurulu Anayasa’da nasıl teşekkül ettirildiği belli olan
bir kuruldur. Ve burada, televizyonlarda da görüyoruz, vatandaşlarımızın
gözünün içine bakarak “Valiler sandık birleştirecek.” diye bir yalan, yanlış
bilgi veriyorsunuz. 
ERTUĞRUL
KÜRKCÜ (İzmir) – Referandumda yapmadınız mı?
ADALET
BAKANI ABDULHAMİT GÜL (Devamla) – Asla öyle bir şey yok. Buradaki amaç…
DİRAYET
DİLAN TAŞDEMİR (Ağrı) – Yaptınız, yaptınız. 
ADALET
BAKANI ABDULHAMİT GÜL (Devamla) – Hâlâ “Yaptınız.” diyenler var, böyle bir şey
yok.
DİRAYET
DİLAN TAŞDEMİR (Ağrı) – Referandumda yaptınız.
ADALET
BAKANI ABDULHAMİT GÜL (Devamla) – Valiler talep edecek ve Yüksek Seçim Kurulu
ancak uygun görürse, makul, zorunlu görürse yapacak. 
ERTUĞRUL
KÜRKCÜ (İzmir) – Referandumda ne hile olmuşsa siz onu kanun hâline getiriyorsunuz.

ADALET
BAKANI ABDULHAMİT GÜL (Devamla) – Değerli arkadaşlar, bir yerde seçim
güvenliğiyle ilgili eğer ihtimal varsa, bu belgelenirse o mahaldeki seçmenler
oy kullanamasın mı yoksa bir başka mahallede ya da bir uygun yerde anayasal
hakkı olan seçme hakkını kullansın mı? İşte bu hakkı biz bu teklifle yine
milletimize vermeyi teklif ediyoruz ve bu şekilde bir düzenleme yapıyoruz.
Nihai karar yetkisi Yüksek Seçim Kurulunundur. 
Bir
diğer yenilik değerli arkadaşlar, sandık kurulu başkanlarının kamu görevlileri
arasından kurayla belirlenmesidir. Değerli arkadaşlar, mevcut uygulamada,
burada kanunda “tanınmış, okur-yazar kimselerden” diyor yani ilkokul mezunu
bile olmasa, okuma yazma biliyorsa bu kişi sandık kurulu başkanı olabiliyor.
1979’da, o zamanki koşullara göre düzenlenmiş bir madde. Şimdi biz ne
getiriyoruz? Bu uygulamayla, bu teklifle, yine sandık kurulu başkanını
belirlemek için orada oturan tüm kamu görevlilerinin listesi geliyor ve bunlar
arasından bir kuraya tabi tutuluyor. Sandık kurulu başkanını belirlemeyi mevcut
uygulamada –ki bir iki seçimdir uygulanmaya başlandı- kanunda olmasına rağmen
YSK resen -bunu uygulayıcılar, hakkı teslim edenler, herkes bilir- bu şekilde
yapıyordu ama şimdiki düzenlemeyle, burada, diyelim ki filan partinin… Az önce
de burada söylendi “şu kadar AK PARTİ’nin, bu kadar CHP’nin, bu kadar şu
partinin” diye hep sayıldı. 
(Mikrofon
otomatik cihaz tarafından kapatıldı) 
ADALET
BAKANI ABDULHAMİT GÜL (Devamla) – Hemen toparlamama izin verir misiniz?
BAŞKAN
– Buyurun, bir dakika ek süre veriyorum Sayın Bakan.
ADALET
BAKANI ABDULHAMİT GÜL (Devamla) – Şimdi, burada sandığa gittiniz, şöyle bir
soru olsa: “Ya, bu sandık başkanı hangi partinin verdiği listeden kurada
çıktı?” “Filan partinin.” dendiğinde, isterse AK PARTİ olsun, o partinin
seçmeni olmayanda o sandığa güven konusunda bir şüphe uyandırır mı? Uyandırır. 
ÖZGÜR
ÖZEL (Manisa) – Geçen seçim oldu.
ADALET
BAKANI ABDULHAMİT GÜL (Devamla) – Değerli arkadaşlar, şimdi ne oluyor? Şimdi
herkes bilecek, 80 milyon Türk milleti, aziz milletimiz sandığa gittiğinde “Bu
sandık kurulu başkanı, bütün memurların arasından, hiçbir şekilde ayrıma tabi
tutulmaksızın, üniversite mezunu ve okumayı yazmayı, seçim mevzuatını bilen
eğitimli kişilerdendir, hiçbir şekilde politik değildir, hiçbir şekilde bir
parti vermemiştir, kuradan çıkmıştır.” diyecek, oyunu daha güvenle verecek. 
MAHMUT
TANAL (İstanbul) – AKP’li olmayanı memur olarak alıyor musunuz? Partili
olmayanı devlete almıyorsunuz ki. 
ADALET
BAKANI ABDULHAMİT GÜL (Devamla) – Bakın, değerli arkadaşlar, son olarak bu 7
Haziran seçiminde -mahallî seçim değil- Maltepe Seçim Kurulunun kararı üzerine
Cumhuriyet Halk Partisi müracaat ediyor ve diyor ki: “Sandık kurulunun
ihmalinden dolayı vatandaşın ne günahı var? Vatandaş oyunu atmış, evine gitmiş,
akşam seçim sonucuna bakıyor ama ‘Senin oyun geçersiz.’ diyor.” Oradaki partili
ya da diğer sandık kurullarının ihmalinden dolayı. İşte bu ihmali ortadan
kaldıran bir düzenleme yapıyoruz. 
(Mikrofon
otomatik cihaz tarafından kapatıldı) 
MAHMUT
TANAL (İstanbul) – İhmali şikâyet edeceksiniz. Kamu görevlilerini şikâyet
edeceksiniz, onun yolu o. 
FATMA
KAPLAN HÜRRİYET (Kocaeli) – Hani güvenecektik kamu görevlilerine, hani
güvenecektik, hani işlerini iyi yapıyordu kamu görevlileri?
ADALET
BAKANI ABDULHAMİT GÜL (Devamla) – Seçimde oy kullanan seçmenin oyunu koruyan
bir düzenlemedir. 
Ayrıca,
son cümle olarak…
MUSTAFA
ELİTAŞ (Kayseri) – Sayın Bakan son cümlelerini bağlıyor Sayın Başkan. 
ADALET
BAKANI ABDULHAMİT GÜL (Devamla) – Bir cümleyle bağlayabilirim Sayın Başkan. 
BAŞKAN
– Son bir dakika süre vereyim. 
Tamamlayın
lütfen Sayın Bakan. 
ADALET
BAKANI ABDULHAMİT GÜL (Devamla) – Tecavüz etmeden verdiğiniz süreye de şu
cümleyle bağlamak isterim: Sayın Başkan, değerli milletvekilleri, değerli
arkadaşlar; sanki sandık kurullarında hiçbir siyasi partinin temsilcisi yok.
Orada oturuyor, birileri sandıkları açıyor, mühürlüyor, zarflıyor, sayıyor,
döküm tutanağı tutuyor, sayım tutanağı tutuyor. Değerli arkadaşlar, ya, koca
siyasi partiler olarak biz her seçime girdik, her siyasi partinin orada sandık
kurulu üyesi vardır ve yine, ayrıca sandık müşahidi de orada vardır. Oy
pusulasına bakar, varsa itirazını yapar, tutanağa geçirir, dilekçesini yazar
önce sandık kuruluna, ilçe seçime, il seçime, Yüksek Seçime. İlk defa seçime
girmiyoruz ki. “Ya dayak yememişsin ya sayı saymayı bilmiyorsun.” diye bir laf
var. İlk defa seçime girmiyoruz. Bütün seçim kurulları Türkiye'de
kurumsallaşmıştır. 
Demokrasi
için hayırlı olsun diyorum, Türk siyaseti için hayırlı olsun diyorum. 
FATMA
KAPLAN HÜRRİYET (Kocaeli) – Adalet Bakanına yakışıyor mu?
ADALET
BAKANI ABDULHAMİT GÜL (Devamla) – Hepinizi saygıyla selamlıyorum. (AK PARTİ
sıralarından alkışlar)
BAŞKAN
– Teşekkür ederim. 
MERAL
DANIŞ BEŞTAŞ (Adana) – Sayın Başkan…
BAŞKAN
– Sayın Danış Beştaş, buyurun… 
MAHMUT
TANAL (İstanbul) – Sayın Başkan, bir Adalet Bakanı diyor ki: “Ya dayak
yememişsin…” Bu, bir Adalet Bakanının sarf edeceği cümle mi ya?
BAŞKAN
– Sayın Tanal, ne yapıyorsunuz? 
MAHMUT
TANAL (İstanbul) – Ne yapıyoruz? Sayın Adalet Bakanının sarf ettiği cümleyi
görüyor musunuz siz? “Ya dayak yememişsiniz ya…”
BAŞKAN
– Ben Sayın Danış Beştaş’a söz verdim. Her ayağa kalktığınızda sizi dinlemek
zorunda mıyım ben? (AK PARTİ sıralarından alkışlar)
Buyurun
Sayın Danış Beştaş. 
Süreniz
bir dakika. 
VI.- AÇIKLAMALAR (Devam)
33.- Adana Milletvekili Meral Danış
Beştaş’ın, Anayasa Komisyonu Başkanı Mustafa Şentop’un 534 sıra sayılı Kanun
Teklifi’nin tümü üzerinde Komisyon adına yaptığı konuşmasındaki bazı
ifadelerine ilişkin açıklaması
MERAL
DANIŞ BEŞTAŞ (Adana) – Teşekkür ederim Sayın Başkan.
Biraz
önce Sayın Anayasa Komisyonu Başkanının beyanında sandık kurulu başkanlarının
memur üyeler arasından seçilmesi noktasında, mevcut yasanın siyasi partiler
tarafından yeni yeni anlaşılmaya başlandığını, fark edilmeye başlandığını ve
eleştirilerin buradan getirildiğini söyledi. Buna ilişkin şu açıklamayı yapma
ihtiyacı doğdu: Siyasi partiler bu uygulamanın farkındaydı ama geçmişte kamu
görevlilerine karşı gerçekten, güvenden kaynaklı bir teamül oluşmuştu. Yani
hani sandık kurulu başkanları. üye listeleri verilmese de bu teamül geçerliydi.
Ancak özellikle Fetullahçı yapılanmanın kamu kurumlarına sızması ve sonrasında
özellikle mülki idare amirlerinin, il valiliklerinin iktidar partisi il başkanı
gibi çalışmaları ve özellikle yandaş sendikaların il sandık kurulu başkanlarını
tespit etmesinden sonra OHAL…
(Mikrofon
otomatik cihaz tarafından kapatıldı)
MERAL
DANIŞ BEŞTAŞ (Adana) – Zabıtlara geçsin bari.
BAŞKAN
– Tamamlayın lütfen.
MERAL
DANIŞ BEŞTAŞ (Adana) – Listelerinin yandaş sendikalar tarafından hazırlanması,
OHAL rejimi, ihraçlar ve kadrolaşma gibi kamusal alanda yaratılan ciddi bir
tahribat var. Bu da güveni sarsmıştır ve son iki seçimdir siyasi partiler bu
teamülün aksine, sandık kurullarına üye vermeye başlamışlardır. Yani bu konuda
bir açıklama yapma ihtiyacı duyduk.
Teşekkür
ediyorum.
BAŞKAN
– Teşekkür ederim.
Birleşime…
ÖZGÜR
ÖZEL (Manisa) – Sayın Başkan, söz talebim var, lütfen.
BAŞKAN
– Şimdi girdiniz ama sisteme.
ÖZGÜR
ÖZEL (Manisa) – Yani ben aslında…
BAŞKAN
– Şimdi ışığınız yandı.
ÖZGÜR
ÖZEL (Manisa) – Sayın Başkan, şöyle ifade edeyim…
BAŞKAN
– Peki, bir dakika yerinizden buyurun. 
ÖZGÜR
ÖZEL (Manisa) – Ağır bir sataşma var ama ikinci dakikayı uzattığınızı görünce
kürsüden söz talebi yerine yerimden yaptım yoksa sıkıntı yok.
BAŞKAN
– Buyurun bir dakika, tamam, buyurun, peki.
34.- Manisa Milletvekili Özgür Özel’in,
Adalet Bakanı Abdulhamit Gül’ün 534 sıra sayılı Kanun Teklifi’nin tümü üzerinde
Hükûmet adına yaptığı konuşmasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, öncelikle, Sayın Bakanı, o, son yaptığı ve
yakışıksız benzetme ve göndermeden dolayı kınadığımızı ve bir düzeltme
beklediğimizi ifade etmeliyim. (CHP sıralarından alkışlar) 
Adalet
Bakanları “Dayak yememişsin, sayı saymayı bilmiyorsun.” falan demezler, Adalet
Bakanları adaleti ve adil bir seçim hukukunu savunurlar. 
Valilerin
önermesi işine gelince… Seçim hukukunda, seçim kararı alındıktan sonra hâkimler
artık konuşur, idareciler, siyasetçiler susar. İdarecileri harekete geçmeye
davet eden yetki, sorulurken… Her şey seçim hukukunu zedeler. 
“Yalan
yanlış bilgi.” diyor ama “Koalisyon ile ittifak ayrı şeyler.” diyor. Sayın
Bakandan iyi bir siyaset bilimciye danışmasını ve bir daha dosta düşmana karşı
böyle laflar etmemesini öneririm. Siyaset biliminde “birleşme” “birlik”
“yenilenme” “bir araya gelme” “beraberlik” “koalisyon” “ittifak” hepsi aynı
anlama karşılık gelir. 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Özel.
Buyurun.
ÖZGÜR
ÖZEL (Manisa) – İngiltere’de parlamento hukukunda kullanılan terim de tek ve
ortak bir terimdir. Bir siyasi parti yüzde 1 oy alıp, ittifak yapıp Meclise
milletvekili yollayabilirken ittifak yapmayan, yapamayan, belki kimsenin onunla
ittifak yapmadığı parti yüzde 9,99 oyla yani bugünkü hesapla 5,5 milyon oy
alacak, dışarıda kalabilecek bir parti, 500 bin oy alan girecek. Makbul
muhalefet ağabeyin yanında girecek, iyi muhalefet yapan iktidar tarafından veya
başkası tarafından cezalandırılacak. Sayın Bakan, değerli milletvekilleri; bu
yapılan işlerin hepsi bir tek şeye benziyor; her darbeden sonra yapılan
seçimler tartışmalıdır, yine aynı dönemdeyiz. “Türkü yine o türkü, sazlarda tel
değişti/ Yumruk yine o yumruk, bir varsa el değişti!” diyorum.
Teşekkür
ediyorum. (CHP sıralarından alkışlar)
BAŞKAN
– Buyurun Sayın Bakan.
35.- Adalet Bakanı Abdulhamit Gül’ün,
Manisa Milletvekili Özgür Özel’in yaptığı açıklamasındaki bazı ifadelerine
ilişkin açıklaması
ADALET
BAKANI ABDULHAMİT GÜL (Gaziantep) – Sayın Başkan, değerli milletvekilleri; 15
Temmuz bir darbe değildir, bir darbe girişimiydi…
ÖZGÜR
ÖZEL (Manisa) – 20 Temmuzu kastettim Sayın Bakan, 15 Temmuzu hep beraber
bastırdık, 20 Temmuzda siz darbe yaptınız.
BAŞKAN
– Sayın Özel, lütfen…
ADALET
BAKANI ABDULHAMİT GÜL (Gaziantep) – …ve Türkiye’de diğer darbelerden farklı
olarak darbecilere bu aziz millet darbe vurmuştur ve bugün yargı önünde hesap
sormaktadır, bunu ifade etmek istedim. (AK PARTİ sıralarından alkışlar)
BAŞKAN
– Tamamlayın lütfen.
Bir
dakika ek süre veriyorum. 
ADALET
BAKANI ABDULHAMİT GÜL (Gaziantep) – Az önceki deyim bir Türk atasözü olarak bir
misaldir, dolayısıyla -ifade etmek adına- onun haricinde herhangi bir şey yok,
Türkçenin çok güzel deyimlerindendir. Dolayısıyla bunu ifade etmek istedim,
onun haricinde başka bir bağlamda herhangi bir şey yoktur.
Teşekkür
ediyorum.
BAŞKAN
– Teşekkür ederim.
Birleşime
kırk beş dakika ara veriyorum.
Kapanma Saati: 20.19
ALTINCI OTURUM
Açılma Saati: 21.04
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Bayram ÖZÇELİK (Burdur), Bülent ÖZ (Çanakkale) 
-----0-----
BAŞKAN
– Türkiye Büyük Millet Meclisinin 69’uncu Birleşiminin Altıncı Oturumunu
açıyorum.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Grup Başkanı
İzmir Milletvekili Binali Yıldırım ve Milliyetçi Hareket Partisi Grup Başkanı
Osmaniye Milletvekili Devlet Bahçeli ile 6 Milletvekilinin; 298 Sayılı
Seçimlerin Temel Hükümleri ve Seçmen Kütükleri Hakkında Kanun ile Bazı
Kanunlarda Değişiklik Yapılmasına Dair Kanun Teklifi (2/2137) ve Anayasa
Komisyonu Raporu (S. Sayısı: 534) (Devam)
BAŞKAN
– 534 sıra sayılı Kanun Teklifi’nin görüşmelerine devam ediyoruz.
Komisyon?
Yerinde.
Hükûmet?
Yerinde.
Şimdi,
şahsı adına yapılacak olan konuşmaları dinleyeceğiz.
İlk
olarak Adıyaman Milletvekili Sayın İbrahim Halil Fırat konuşacaklar. 
Buyurun
Sayın Fırat. (AK PARTİ sıralarından alkışlar)
İBRAHİM
HALİL FIRAT (Adıyaman) – Sayın Başkan, saygıdeğer milletvekilleri; 298 sayılı
Seçimlerin Temel Hükümleri ve Seçmen Kütükleri Hakkında Kanun ile Bazı
Kanunlarda Değişiklik Yapılmasına Dair Kanun Teklifi’nin tümü üzerinde şahsım
adına söz almış bulunuyorum. Bu vesileyle yüce heyetinizi, Genel Kurulu ve aziz
milletimizi saygıyla selamlıyorum.
Sayın
Başkan, değerli milletvekilleri; konuşmama başlamadan önce İstiklal Marşı’mızın
kabulünün 97’nci yıl dönümünü kutluyor, İstiklal Marşı’mız ve Çanakkale
Destanı’mızı yazan, içinde yaşadığı devrin hakikatlerini idrak etmiş millî
şairimiz Mehmet Akif Ersoy’u rahmetle anıyorum. Bu ülkeye hizmet etmiş olan
aziz şehitlerimize rahmet niyaz ediyor, kahraman gazilerimizi de şükran ve
minnetle anıyorum. Rabbim bu millete tekrar istiklal marşları yazdırmasın
inşallah.
Ayrıca,
biliyorsunuz, 12 Mart 1971 muhtırasının yıl dönümü. 15 Temmuz darbe girişimiyle
Allah’ın izniyle bundan sonra darbe devri -darbe dönemi- Türkiye'de
kapanmıştır. 
Diğer
bir husus, biliyorsunuz, bizim güney sınırımızı, özellikle insanlarımızın,
vatandaşlarımızın can ve mal güvenliğini teminat altına almak adına, Zeytin
Dalı Operasyonu’yla bütün terör örgütlerine karşı -FETÖ’sü olsun, DEAŞ’ı olsun,
PKK’sı, PYD’si, YPG’si- milletimizin güvenliğini teminat altına alacak olan bu
Zeytin Dalı Harekâtı’nda mücadele eden kahraman Mehmetçik’lerimize başarılar
diliyorum. Allah yâr ve yardımcıları olsun inşallah.
Sayın
Başkan, değerli milletvekilleri; özgürlükçü ve çoğulcu demokratik rejimler,
özgür, eşit, serbest ve dürüst şekilde yapılan seçimlere dayanmaktadır.
Seçimler, demokratik düzenin başlıca meşruiyet kaynağı ve yönetimlerin halk
tarafından benimsendiğinin göstergesidir. Demokratik yönetimin temeli olan
serbest seçim hakkı, her türlü etkiden uzak, hür iradeyle kullanılan oylarla
bir anlam ve değer taşır.
Anayasa'nın
67’nci maddesinde yer alan seçimlerin serbestliği ve gizli oy ilkeleri,
seçimlerin güvenli, huzurlu bir ortamda gerçekleştirilmesi ve seçmenin hiçbir
etki ve baskıya maruz kalmadan hür iradesini sandığa yansıtabilmesidir. Bu
konuda gösterilecek özen, demokratik rejimin geliştirilmesi için büyük önem
taşımaktadır.
Seçimlerin
dürüstlük kurallarına uygun bir biçimde yapılmasını sağlamak devletin en önemli
görevleri arasındadır. Bu görevin bir gereği olarak seçimin güvenli ve tarafsız
olmasını sağlayacak ilave tedbirlerin alınmasına ihtiyaç bulunmaktadır. Bu
kapsamda, teklifimizle birlikte, 298 sayılı Seçimlerin Temel Hükümleri ve
Seçmen Kütükleri Hakkında Kanun’da ve diğer seçim kanunlarında bazı
değişikliklerin yapılması öngörülmektedir. 
Teklifimizle,
seçim güvenliğinin sağlanmasında güçlük yaşanabilecek yerlerde, seçimlerin
serbestliği ve gizli oy ilkeleri gereğince seçmenlerin hiçbir etki ve baskı
altında kalmadan seçme haklarını kullanabilmeleri amacıyla, sandıkların seçim
güvenliğinin tam olarak sağlanabileceği en yakın seçim bölgelerine taşınmasına,
sandık bölgelerinin ve muhtarlık seçimleri hariç olmak üzere seçim bölgelerinin
birleştirilmesine, birleştirilen seçim bölgeleri veya sandık bölgelerinde
seçmen listelerinin karma şekilde düzenlenmesine Yüksek Seçim Kurulunca karar
verilecektir. 
6771
sayılı Kanun’la Anayasa’nın 76’ncı maddesinde yapılan değişiklikle milletvekili
seçilme yaşı 25’ten 18’e indirilmiştir. Anayasal bir zorunluluk bulunmamakla
birlikte, teklifle mahallî idare organlarına seçilme yaşı da 18’e
indirilmektedir. Bununla birlikte, muhtarların, il genel meclisi üyelerinin,
belediye meclisi üyelerinin ve belediye başkanlarının yaşının da 18’e
indirilmesi sağlanmış olacaktır. Böylece genç nüfusun yerel yönetimlerde karar
alma organları ile idaresinde daha fazla temsil edilmesinin önü açılmaktadır. 
Sandık
kurulu başkanının iyi ün yapmış kişiler arasından belirlenmesi ve sandık
kurulunun siyasi partiler tarafından bildirilenler dışındaki üyesinin ihtiyar
meclisi ve ihtiyar heyeti üyeleri arasından belirlenmesi yerine, bu kişilerin
ilçede ikamet eden tüm kamu görevlileri arasından belirlenmesine yönelik
değişiklik yapılmaktadır. Buna göre, ilçe seçim kurulu başkanı, mülki amirler
tarafından yerleşim yeri esasına göre bildirilen kamu görevlileri arasından
önce ad seçmek suretiyle ihtiyaç duyulan sandık kurulu başkanının 2 katı sayıda
kamu görevlisini tespit edecek, sonra bu kamu görevlileri arasından mâni hâli
bulunmayanları sandık kurulu başkanı olarak belirleyecektir. Asıl ve yedek
üyelerin seçimi de bu şekilde olacaktır. 
Değerli
milletvekilleri, hâlen mahallî idare organları seçimlerinde il genel meclisi
üyeliği ve muhtarlık seçimleri ile belediye seçimlerinde oy pusulaları farklı
zarflara konulmaktadır. Bu durum, seçmenlerce başka seçim türüne ait oy
pusulalarının sehven farklı zarflara konulması veya zarfın atılacağı
sandıkların karıştırılması gibi nedenlerle oyların geçersiz sayılmasına sebep
olmaktadır. Bunun en önemli örneğini de 2014 seçimlerinde, zarfların içerisinde
muhtarlık oy pusulalarının görüldüğü ve bu şekilde de bu oyların geçersiz
kılındığı şekilde görüyoruz. 
Bu
itibarla, uygulamada ortaya çıkan sorunların önüne geçilmesi amacıyla, mahallî
idare organları seçimlerinde oy pusulalarının tamamının aynı zarfa konulmasına
yönelik düzenleme yapılmaktadır. 6771 sayılı Kanun’la yapılan değişiklikle,
Cumhurbaşkanı ve milletvekili seçimlerinin aynı gün yapılması hükme
bağlandığından mahallî idare organlarının seçimlerinde yaşanan benzeri
sorunların önüne geçilmesi amacıyla birlikte yapılan Cumhurbaşkanı ve
milletvekili seçimlerinde de oy pusulalarının aynı zarfa konulması
öngörülmektedir. 
Mevcut
düzenlemeye göre, kolluk güçleri, sandık çevresine sadece sandık kurulu başkanı
veya üyelerden birinin çağrısı üzerine gelebilmektedir. Teklifle seçmenlerin
şahsen yapacakları ihbar üzerine de kolluk güçlerinin sandık çevresine
gelebilmeleri öngörülmektedir. Kolluk güçleri, sandık kurulunun talimatına
uymak zorunda oldukları gibi, çağrı veya ihbar sebebi ortadan kalkınca sandık
çevresinden ayrılacaklardır. Teklifle Siyasi Partiler Kanunu ve seçim
kanunlarında yer alan yasaklar kaldırılarak siyasi partilere milletvekili
seçiminde ittifak yaparak seçimlere birlikte girme imkânını veren düzenleme de
yapılmaktadır, siyasi partilerin seçimlerde ortak hareket etmelerine dair usul
ve esaslara yer verilmektedir. Böylece ülkemizde uzun zamandır yapılmakta olan
fiilî ittifakların kanuni temelde yapılmasına imkân sağlanmaktadır. 
Yüksek
Seçim Kurulu, seçim güvenliğinin sağlanması amacıyla, vali veya il seçim kurulu
başkanının talebi üzerine sandıkların taşınmasına, seçim veya sandık
bölgelerinin birleştirilmesine karar verebilecektir. Buna göre, seçim
güvenliğinin sağlanmasında güçlük yaşanabilecek yerlerde seçimlerin serbestliği
ve gizli oy ilkeleri gereğince seçmenlerin hiçbir etki ve baskı altında
kalmadan seçme haklarını kullanabilmeleri amacıyla o yerdeki sandıkların seçim
güvenliğinin sağlanacağı en yakın seçim bölgelerine taşınmasına, sandık
bölgelerinin -muhtarlık seçimleri hariç olmak üzere- seçim bölgelerinin
birleştirilmesine karar verilecektir.
Değerli
dostlar, değerli arkadaşlar; ayrıca, biliyorsunuz, bizim seçimlerde -ben seçim
kurullarında da çok görevde bulundum ama- engellilerin rahatsızlıkları
sebebiyle oy kullanmasında engeli bulunanların önünün açılması adına anayasal
bir hak olan seçme hakkını kullanabilmeleri amacıyla Yüksek Seçim Kuruluna
yetki verilmektedir. Bu kapsamda Yüksek Seçim Kurulu, seyyar sandık kurulu
oluşturma, oyların kullanılması, sayımı ve dökümü ile birleştirilme işlemlerine
ilişkin usul ve esasları belirleyecektir.
Değerli
milletvekilleri, diğer bir husus, Yüksek Seçim Kurulunun da müstakar kararları
olduğu ve 1984’ten bu yana da hep o şekilde karar verdiği, sandık kurulu mührü
olmaması sebebiyle o seçim pusulalarının iptaline ilişkin iptal edilmemesi
gerektiği yönünde kararları olmuştur. Bunun için de bu değişiklikle sandık
kurulu mührü bulunmamasına rağmen filigran, amblem ve il seçim kurulu mührü
bulunan zarfların geçerli sayılacağı hükme bağlanmaktadır. Buna göre üzerinde
Türkiye Cumhuriyeti Yüksek Seçim Kurulu filigranı ve Yüksek Seçim Kurulu
amblemi ile ilçe seçim kurulunun mührü bulunması sebebiyle yetkili seçim
kurulları tarafından gönderildiği hususunda şüphe bulunmayan zarfların sadece
sandık kurulunun ihmaliyle mühürlenmemesi bu zarfları geçersiz kılmayacaktır. 
Yani
kısaca, bu teklifle özgür, eşit, serbest ve dürüst şekilde seçim yapılmasını
öngörmekteyiz. Teklifimizin ülkemize, milletimize, siyasi partilerimize ve
demokrasimize hayırlar getirmesini diliyorum. 
Hepinizi
saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederim Sayın Fırat.
Şahsı
adına son olarak Kocaeli Milletvekili Sayın Fatma Kaplan Hürriyet konuşacaklar.
Buyurun
Sayın Kaplan Hürriyet. (CHP sıralarından alkışlar)
FATMA
KAPLAN HÜRRİYET (Kocaeli) – Teşekkür ediyorum Sayın Başkan.
Öncelikle,
bugün İstiklal Marşı’mızın kabulünün yıl dönümü, başta Gazi Mustafa Kemal
Atatürk olmak üzere bütün şehitlerimizi rahmet ve minnetle anmak istiyorum.
534
sıra sayılı Teklif hakkında söz aldım. Genel Kurulu saygıyla selamlıyorum. 
Sayın
Başkan, değerli milletvekilleri; bu akşam burada sadece Türkiye’nin gelecek
yıllardaki siyasetini değil, bir bütün olarak toplumumuzu da şekillendirecek
bir kanun teklifini görüşüyoruz. En son söyleyeceğimi en önce söylemek
istiyorum. Hak gasbetmenin, seçimlere hile karıştırmanın, kul hakkı yemenin
nasıl yasal hâle geleceğini bu teklifle birlikte göreceğiz değerli arkadaşlar. 
“İttifak”
diye önümüze getirdiğiniz bu teklifin asıl nedeni korkudur. Bir taraf “Meclise
giremem.” diye, diğer taraf “Tek başıma yüzde 51’i alamam.” diye korkuyor ve bu
korkuyla birlikte, kendi lehinize tedbir almaya çalışıyorsunuz ama hata üstüne
hatalarla dolu bu teklif.
Kanun
teklifinin gerekçesini bile kendinizin dahi inanmadığı beylik laflarla
doldurmuşsunuz. Mesela, ne demişsiniz bu teklifin gerekçesinde? “Özgürlükçü ve
çoğulcu demokratik rejimler, özgür, eşit, serbest ve dürüst şekilde yapılan
seçimlere dayanmaktadır. Demokratik yönetimin temeli olan serbest seçim hakkı,
her türlü etkiden uzak, hür iradeyle kullanılan oylarla bir anlam ve değer
taşır.” demişsiniz. Gerçekten bu değerlere inanıyorsanız nasıl böyle bir teklif
getiriyorsunuz, milletin önüne böyle bir teklifi nasıl koyuyorsunuz, gerçekten
inanması bizim için güç. Hem serbest seçim hakkından, hür irade ve çoğulcu
demokratik rejimden bahsediyorsunuz hem de “Fazladan nasıl sandalye kazanırım,
oy almadan nasıl milletvekili çıkarırım, nasıl milletin hakkını yerim?” onu
düşünüyorsunuz bu teklifle birlikte. 
Bu
teklife bütünüyle baktığımızda, iki ayrı alanda kaygılarımızı artıran
düzenlemeler var. Birisi sandalye hırsızlığının önünü açacak olan seçim
ittifakı; diğeri de seçim güvenliğinden çok, ittifak yapan partilerin
güvenliğini sağlayan ama seçimleri şaibeli hâle getirecek olan düzenlemeler
var. Her ikisinde de ne yazık ki demokrasiye, çoğulculuğa, adalete, hukuka,
şeffaflığa, adil temsiliyete ve seçim güvenliğine ciddi yaralar açacak ve
telafisi mümkün olmayan düzenlemeler yer alıyor.
Bu
teklif “ittifaklar” adı altında, aslında bal gibi ihale şartnamesine benzeyen
bir yapı ya da asıl adı “koalisyon” olan sistemle siyaseti kilitleyecek,
demokrasi ve çoğulculuğu yok edecek, seçime ilişkin hükümlerle de seçim
sonuçlarını güvensiz hâle getirecek. Bu teklifle birlikte Türkiye’nin geleceği
kurgulanmakta, mühürsüz referandumla kurulan tek adam rejimini tahkim etme ve
milleti tek tipleştirme hedeflenmektedir bu teklifi getirenler tarafından. Çok
uzak değil, bundan üç yıl öncesinde birbirlerine siyaset alanından söven,
edepsizce yakıştırmalarda bulunan iki parti şimdi çıkarları doğrultusunda
birbirleriyle çok da güzel uyuştu ve şimdiden koalisyonunu kurdu bile. 
ERKAN
AKÇAY (Manisa) – Ayıp, ayıp, hiç yakışıyor mu bu laflar?
FATMA
KAPLAN HÜRRİYET (Devamla) – Anayasa Komisyonu Başkanı Mustafa Şentop bir
televizyon programında daha yasalaşmayan bir ittifak bu görünümlü bu koalisyon
hakkında beş yıl süreli olacağını söyledi ama şunu da unutmamak lazım:
Siyasette neyin ne zaman ne olacağı hiç belli olmaz. Üç yıl önce birbirlerine
küfürler yağdırırken tutup da şimdi çıkarlar doğrultusunda “Bu ittifak beş yıl
sürecek.” demek bize göre abesle iştigaldir değerli arkadaşlar.
Bu
teklifle diğer partilerin siyaset yapma hakkı barajla kapatılıyor, kendileri
için siyaset yapma hakkıysa ittifakla birlikte açılmış oluyor ve bunu yapanlar
ne yazık ki barajın üzerine kocaman bir merdiven dayayarak barajı uzun
atlamayla atlamış oluyor. “Gelin, biz barajı kaldıralım, vatandaşların gönül
verdiği tüm partiler Mecliste olsun.” dediğimizdeyse “Olur mu öyle şey?”
deniyor ne yazık ki.
“Milletin
bekası” diye diye sadece iki partinin bekası güvenceye alınıyor bu teklifle
birlikte. Yüzde 2, yüzde 3, yüzde 5 alan parti oy oranı kendisinden nispeten
daha fazla olan partiyle ittifak kurduğunda yani başka partinin kuyruğuna
takıldığında Mecliste temsil edilecek, almadığı oyu almış sayılacak ama yüzde
9,9 alan bir parti, sırf tek başına girdiği için ve bunu deme cesaretini
gösterdiği için “Hodri meydan, ben tek başıma bu seçime giriyorum.” deme
cesaretini gösterdiği için ama ittifak yapmadığı için Meclise giremeyecek,
kendisine oy veren milyonlarca vatandaşın temsiliyetini Mecliste sağlayamamış
olacak. Peki, nerede temsilde adalet? Nerede hak? Nerede hukuk? Nerede vicdan?
Nerede kul hakkı? Hani hep Müslümanlıktan bahsediyoruz ya. İşte, buyurun size
kul hakkı. Yeterli oy alınmadığı hâlde alınmış gibi gösterilerek milletvekili
çıkarılacak bu sistemle birlikte ne yazık ki. Peygamberimizin söylediği gibi,
hak edilerek kazanılan bir şey, haksız olarak kazanılan çok şeyden üstündür;
bunu da unutmamak lazım değerli arkadaşlar. (CHP sıralarından alkışlar) 
Mühürsüz
oyların geçerli olması, sandıkların taşınması, seçmenlerin rastgele birbirinden
ayrıştırılması, seyyar seçim sandığı oluşturulması, baraj şantajı gibi
birbirini aratmayan garabet düzenlemeler bulunuyor bu teklifte. Her seçim
döneminde illa bir yerlerde hep trafoya kedi girerdi, elektrikler kesilir, bir
anda seçim sonuçları değişir, şaibeli açıklamalar yapılırdı. 16 Nisan
referandumunda bu sefer trafoya kedi değil, YSK girmişti ne yazık ki; bunu da
hep bas bas söylemiştik. Kanun maddesi çok açık olmasına rağmen, mühürsüz
oyları geçerli saymıştı 16 Nisan referandumunda YSK. Şimdi, bu teklifle
birlikte bu hukuksuzluk kanuna bağlanıyor yani bundan sonra artık trafoya
kimsenin girmesine gerek kalmayacak, bu teklif zaten sizin işinizi görmüş
olacak. 
Ülkemizde
yumurtalara bile mühür vuruluyor değerli arkadaşlar. Bugün, mühürsüz bir
yumurta ne yazık ki ceza sebebi zabıtalar tarafından ama milletin iradesini
temsil eden zarfları, oyları, pusulaları mühürsüz olsa da ne yazık ki kabul
edeceğiz bu teklifle birlikte yani “Milletin iradesinin, milletin verdiği oyun
bir yumurta kadar değeri yok.” diyeceğiz herhâlde bu teklifle birlikte; bu, onu
gösteriyor. 
Algı
yönetimi bile düşünülmüş. Pusulaların hazırlanmasına baktığımızda ittifak
partisinin bulunduğu bölüm büyük büyük, algıyı yönetecek, seçmen iradesini
sakatlayacak ve oy verme iradesini değiştirecek şekilde düzenlenmiş. Peki, ya
geçersiz olması gereken oylar ittifak partileri lehine geçerli sayıldığında
seçilen milletvekili kimi temsil edecek? Almadığı oyu nasıl temsil edecek? Bu
da yine bir başka soru olarak karşımıza çıkıyor bu teklifte. 
Aynı
binada oturan vatandaşlara farklı yerlerde oy kullandırılması, partili
Cumhurbaşkanının memuru olan valilerin seçimlere doğrudan karışması,
sandıkların yerinden oynatılmaması seçimin sigortası olduğu hâlde, engelli ve
hasta seçmenlerin durumlarını istismar edecek şekilde seyyar hâle getirilmesi,
kolluk kuvvetlerinin her an sandık alanına müdahale edebilecek duruma gelmesi;
hukuksuzlukların yasal zırha büründürülmesi aslında bize göre. 
Biz
aslında şunu söylüyoruz: Seyyar seçim değil, temiz seçime ihtiyacımız var
bizim, şaibesiz seçime ihtiyacımız var, vicdanlara uygun bir seçime ihtiyacımız
var ama bu teklif bundan çok uzak. Hilenin önünü açmak, sandalye hırsızlığını
yasalaştırmak, siyasi yankesicilik yapmak, sandık güvenliğini hiçe saymak,
halkın ve siyasi partilerin denetimini ortadan kaldırmak, bunu da devletin
gücünü alet ederek yapmak ne yazık ki namussuzlukların da yolunu açacak değerli
arkadaşlar. Adaletin gözleri, adil olsun diye bağlıdır, namussuzlara göz yumsun
diye değildir değerli arkadaşlar. (CHP sıralarından alkışlar) Birçok
hukuksuzluğu da beraberinde getirecek olan bu teklifle adaleti çıkarınız için
kullanırsanız, bumerang gibidir ve gün gelir onu kullananı vurur ve bu teklif
de emin olun, eninde sonunda sizleri vuracak; bunu da buradan ifade etmek
istiyorum. 
Aslında
bu teklif bir anlamda da sandıkla gelen AKP’nin sandıkla gitmek istemeyişi yani
saltanatını sürdürmek isteyişinin de bir başka ifadesi; ben buna mafya
saltanatı diyorum, bunu ne yazık ki devam ettirmek istiyorsunuz ve bunu
yaparken de her konuşmacı aynı şeyi söylüyor: “15 Temmuz” “15 Temmuz” “15
Temmuz” Bu teklifi açıklarken sürekli 15 Temmuzu kullanıyorsunuz ama aslında
siz 15 Temmuzu bu teklifle birlikte istismar ediyorsunuz. Bunu da buradan
açıkça ifade etmek istiyorum. 
Bu
teklifte her türlü kazan-kazan sistemini kurmak, her türlü avantajlı duruma
geçmek adına bütün planlamaları yapmışsınız, en ince ayrıntısına kadar ne yazık
ki planlamışsınız. Aslında tek istediğiniz, tek kale maç oynamak; başka hiçbir
müdahale kabul etmiyorsunuz. 
Daha
da önemlisi “12 Eylül darbe yasalarıyla mücadele edeceğiz.” diye diye geldiniz,
propaganda yaptınız, oy aldınız; şimdi, bu darbe yasalarına kocaman bir kucak
açıyorsunuz ve bunlara sahip çıkıyorsunuz. Bu yaptığınız, yine -aslında
şaşırtıcı demeyeceğim- artık bizi çok da şaşırtmıyor.
(Mikrofon
otomatik cihaz tarafından kapatıldı) 
FATMA
KAPLAN HÜRRİYET (Devamla) – Toparlamak için son bir dakika rica ediyorum. 
BAŞKAN
– Toparlayın, bir dakika ek süre veriyorum size. 
FATMA
KAPLAN HÜRRİYET (Devamla) – Son olarak şunları ifade etmek istiyorum: Bu
ittifak, halkın gerçek sorunlarına dair de hiçbir çözüm üretmiyor. Aslında,
Türkiye Büyük Millet Meclisi temenni yeri değildir, çözüm yeridir. Burada
bunların konuşulması lazım, halkın gerçek ihtiyaçlarının konuşulması lazım ama
bu teklife baktığımızda, halkın gerçek ihtiyaçları değil, iki partinin
çıkarlarını konuşmak durumunda kalıyoruz değerli arkadaşlar.
Bu
teklifle birlikte bütün inandığımız değerlerin, demokrasinin, hukukun
üstünlüğünün altına dinamit koyuyorsunuz, ülkeye çok büyük kötülük
yapıyorsunuz, üzerinde yaşadığımız bu toprakların geleceği için çok büyük
haksızlık yapıyorsunuz.
Son
olarak şunu söyleyeceğim, sevdiğim bir söz vardır: “Tilkinin bağladığı çakalın
kurtardığı aslandan kral olmazmış.” Sizin de bu yaptığınız tekliften ne yazık
ki bu ülkeye hayır gelmeyecek değerli arkadaşlar. (CHP sıralarından alkışlar)
Yanlışın, yalanın, haksızlığın, hilenin, oy hırsızlığının etrafında asla ve
asla ittifak olmaz. Yarın öbür gün büyük krizler yaşamamak için bu teklife
“hayır” demek lazım diyorum.
Genel
Kurulu saygıyla selamlıyorum. (CHP sıralarından alkışlar)
BAŞKAN
– Teşekkür ederim Sayın Kaplan Hürriyet.
Buyurun
Sayın Bostancı.
VI.- AÇIKLAMALAR (Devam)
36.- Amasya Milletvekili Mehmet Naci
Bostancı’nın, Kocaeli Milletvekili Fatma Kaplan Hürriyet’in 534 sıra sayılı
Kanun Teklifi’nin tümü üzerinde şahsı adına yaptığı konuşmasındaki bazı ifadelerine
ilişkin açıklaması
MEHMET
NACİ BOSTANCI (Amasya) – Sayın Başkan, kayıtlara geçsin diye söz aldım. 
Sayın
Kaplan, hukukun üstünlüğünden, özgürlükten, demokrasiden, herkes için önemli
olan değerlerden bahsetti ancak bu değerlerden bahsederken “oy hırsızlığı”
“yasal hâle getirilen hile” “kuyruğa takılmak” “siyasi yankesicilik” vesaire
gibi kavramları kullanması…
ÖZGÜR
ÖZEL (Manisa) – “Millî irade hırsızlığı” da var Hocam, tutanağa geçsin.
MEHMET
NACİ BOSTANCI (Amasya) – …yücelttiği kavramları da ne kadar yücelttiği, onları
anlatırken nasıl bir dil kurduğunun da önemli şahitleridir. Bu yanlış bir
dildir, Meclise yakışmaz, hukukçu birisine de yakışmaz, reddediyoruz. Kendisini
dinlemeyi de zorlaştıran bir dildir.
FATMA
KAPLAN HÜRRİYET (Kocaeli) – Dinlemeyin canım, zaten dinlemiyorsunuz!
ERKAN
AKÇAY (Manisa) – Zırvalıyor!
BAŞKAN
– Teşekkür ederim.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Grup Başkanı
İzmir Milletvekili Binali Yıldırım ve Milliyetçi Hareket Partisi Grup Başkanı
Osmaniye Milletvekili Devlet Bahçeli ile 6 Milletvekilinin; 298 Sayılı
Seçimlerin Temel Hükümleri ve Seçmen Kütükleri Hakkında Kanun ile Bazı
Kanunlarda Değişiklik Yapılmasına Dair Kanun Teklifi (2/2137) ve Anayasa
Komisyonu Raporu (S. Sayısı: 534) (Devam)
BAŞKAN
– Sayın milletvekilleri, şimdi soru-cevap işlemini yapacağız.
Süremiz
yirmi dakika; bu sürenin on dakikası sorulara, diğer on dakikası ise cevaplara
ayrılmıştır.
Sayın
Gürer.
ÖMER
FETHİ GÜRER (Niğde) – Cumhurbaşkanlığı hükûmet sistemi diye sunduğunuz
Başkanlık sistemiyle koalisyonlar döneminin sona erdiğini söylüyordunuz,
koalisyonları kötülüyordunuz, yüzde 10 ülke barajını da düşüreceğinizden söz
ediyordunuz. Dün söylediklerinizin bugün tam tersini söylüyorsunuz. Hani
koalisyonlar kalkıyordu? Adını “ittifak” koyup seçim öncesi koalisyon
kuruyorsunuz. Tek parti iktidarı ruhuna bu düzenlemeyle “El Fatiha” diyorsunuz.
Yaptığınız düzenleme, aynı zamanda seçmen iradesini haksız biçimde bir başka
partiye aktarma değil mi? Kanun tasarısında Yüksek Seçim Kurulunun 16 Nisan
referandumunda haksız yere aldığı mühürsüz oy kararını savunmuştunuz. Karar
kanuna uygunsa neden yasayla mühürsüz oy düzenlemesi yapıyorsunuz? 16 Nisanda
yapılan kanunsuzluğu da bu şekilde onaylıyor musunuz? Hasta ve engelliler için
evlere sandık götürecek sandık görevlilerini sosyal yardım görevlilerinden mi
seçmeyi düşünüyorsunuz ki tam tarafsızlık hâli oluşsun? 
Teşekkür
ediyorum. 
BAŞKAN
– Teşekkür ederim ben de.
Sayın
Arslan…
KAZIM
ARSLAN (Denizli) – Adalet Bakanına soruyorum: 16 Nisanda yapılan referandumda
kanuna açıkça aykırı olmasına rağmen mühürsüz oy ve zarfların geçerli
sayılmasına YSK karar vermiştir. Böylece aksi yönde verdiği önceki kararlarını
inkâr etmiştir. Şimdi de yıllardan beri kanuni olarak uygulanan mühürsüz oy ve
zarfların geçersizliği, hukuka aykırı olmasına rağmen bu kanun tasarısıyla
meşrulaştırılmak isteniyor. Yapılacak bu değişiklikle oy hırsızlığının ve seçim
yolsuzluğunun önünü açıyorsunuz. Hangi sandıkta verildiği belli olmayan, sandık
kurulu mührü basılmamış oyların sandığa ve torbaya girmesine fırsat vermiş
olmuyor musunuz? Bu uygulama, seçim güvenliğini ortadan kaldırmayacak mı? Böyle
bir seçim, demokratik bir seçim sayılabilir mi? Yapılacak bu seçimler, adil bir
seçim olarak kabul edilebilir mi? Bu yanlışlığı kanuna bağlamış olsanız bile
Anayasa’mıza ve hukuka aykırı olmayacak mıdır? 
Teşekkür
ederim.
BAŞKAN
– Teşekkür ederim ben de.
Sayın
Demirtaş…
ÜNAL
DEMİRTAŞ (Zonguldak) – Sayın Bakan, sarayın hedefindeki Türk Tabipleri Birliği
ve Türkiye Barolar Birliği gibi kamu kurumu niteliğindeki meslek örgütleriyle
ilgili Hükûmetin çalışma başlattığı kamuoyuna açıklandı. Kanun değişikliğiyle
adlarından “Türk” ve “Türkiye” ibaresinin çıkarılması, mesleği yapanların üye
olma zorunluluğunun kaldırılması, meslek örgütlerinin bölünmesi
amaçlanmaktadır. Hem “Yerliyiz.” hem “Millîyiz.” diyeceksiniz hem “Türk” ve
“Türkiye” ifadelerinden rahatsız olacaksınız hem de meslek örgütlerini bölmeye
çalışacaksınız. 2009 yılında bu projeyi Türkiye’nin gündemine getirenler
FETÖ’cü oldukları için üniversiteden ihraç edilmişlerdi. 
Sayın
Bakan, sizin de üyesi olduğunuz Barolar Birliğindeki “Türkiye” ifadesinden,
meslek örgütlerindeki “Türk” ifadesinden neden rahatsızsınız? Bir FETÖ projesi
olan bu çalışma hâlâ devam etmekte midir? Hükûmetiniz bu FETÖ projesinden
vazgeçmeyi düşünmekte midir? Baroların bölünmesi, yürütmeye tamamen bağımlı
kılınmasıyla meslek dayanışmasının zayıflatılması avukatlık yapmış bir bakan
olarak sizi rahatsız etmiyor mu?
BAŞKAN
– Sayın Tanal…
MAHMUT
TANAL (İstanbul) – Teşekkür ederim Sayın Başkan.
Sayın
Bakanım, seçime OHAL döneminde mi gidilecek, yoksa OHAL kaldırıldıktan sonra mı
seçime gidilecek?
Soru
iki: Siz kürsüde “Avrupa’da bulunan ülkelerin çoğunda bu şekilde ittifak
örnekleri var.” dediniz. Avrupa’daki örneklerin çoğunda, o seçim barajı olan
ülkelerde deniliyor ki: “İttifak yapan siyasi partilerin o barajı aşması
lazım.” Yüzde 5’se yüzde 5’i aşacak. Yani o barajı aşmadan barajı aşmış gibi
bir işlem yapılmıyor. Böyle bir örnek var mı? Yani benim görebildiğim
kadarıyla, siz bu örneği Çek Cumhuriyeti’nden almışsınız. Çek Cumhuriyeti’nde
yok, Finlandiya’da yok, Hırvatistan’da yok, İspanya’da yok, Letonya’da yok,
Macaristan’da yok, Polonya’da yok, Yunanistan’da yok, Slovakya’da yok. Hangi
ülkede var? Yani bir parti seçim barajını aşamıyor… Kendi ifadenizle dediniz
ki: “Amiral gemisinin arkasına takılan bir kuyruk var.” Bu, bu mudur?
Teşekkür
ederim, sağ olun.
BAŞKAN
– Sayın Topal… Yok galiba.
Sayın
Çakırözer…
UTKU
ÇAKIRÖZER (Eskişehir) – Teşekkür ederim Sayın Başkan.
Sayın
Bakan, Anayasa Mahkemesinin kararlarına birinci derece mahkemelerinin uymaması
konusunda ne düşünüyorsunuz? Şahin Alpay altı yüz gündür, Mehmet Altan beş yüz
elli gündür tutuklu. Avrupa İnsan Hakları Mahkemesinden de hak ihlali yönünde
karar çıkarsa nasıl davranacaksınız? Şahin Alpay’ın bu uzun tutukluluğunun yanı
sıra insan haklarına sığmayan koşullarda anjiyo olması konusunda gerekli
incelemeyi yaptırdınız mı?
OHAL
Komisyonuna bugüne kadar kaç kişi başvurdu, kaçına hak iadesi kararı çıktı? Bu
kadar düşük oranda hak iadesini nasıl değerlendiriyorsunuz? Kalanların hepsi,
mutlak surette, sizin gözünüzde suçlular mı?
Aynı
şekilde, ülkemizde cezaevlerindeki tutuklu gazeteciler konusunda son rakamlar
nelerdir?
Teşekkür
ederim. 
BAŞKAN
– Teşekkür ederim ben de. 
Sayın
Yeşil… Yok. 
Sayın
Özdemir… 
SİBEL
ÖZDEMİR (İstanbul) – Teşekkür ederim Sayın Başkan. 
Sayın
Bakan, düzenlemenin 2’nci maddesinde seçmenlerin baskı altında olabileceği kaygısıyla
sandıkların birleştirilmesi, taşınması düzenlemesi yapılıyor. Sandıkların
nerede, nasıl birleştirileceğine kim, hangi gerekçeyle karar verecek? 
Baktığımız
süreçte, parti devletine dönüştüğümüz ve ülkeyi yöneten iktidar partisi yani
Hükûmet ile devlet arasındaki bağın koparıldığı gerçekliği ortadayken vali ve
il seçim kurulu başkanları seçmenlerin nerede baskı altında olmayacağına nasıl
karar verecekler? 
Yine
düzenlemenin 8’inci maddesinde ihbar üzerine kolluk kuvvetlerinin sandık
çevrelerine gelmeleri… Burada da ihbarın kim tarafından ne şekilde
yapılacağını, ihbarın gerçekleşip gerçekleşmediğini denetleme imkânı yoktur. Bu
durum, yetkinin kötüye kullanılması sonucunu doğurmayacak mı? Kolluk
kuvvetlerinin kolaylıkla seçim çevrelerine dâhil edilmeleri özgür, eşit,
serbest seçim ilkesini zedelemeyecek midir? 
Teşekkür
ederim. 
BAŞKAN
– Teşekkür ederim ben de. 
Sayın
Pekşen… 
HALUK
PEKŞEN (Trabzon) – Teşekkürler Sayın Başkan. 
Sayın
Bakan, Devlet Demiryolları, Devlet Hava Meydanları İşletmesi, Çukurova Hava
Meydanı, TÜBİTAK Marmara Teknoloji Merkezi, TRT, TKİ gibi birçok kurumda
Sayıştay tarafından düzenlenmiş olan raporlarla çok ciddi zimmet, yolsuzluk,
irtikap, rüşvet vesaire gibi rapora bağlanmış, belgeli suçlamalar var. Ne
enteresandır ki bu suçlamalarla ilgili Ankara Cumhuriyet Başsavcılığında,
İstanbul Cumhuriyet Başsavcılığında hiçbir hukuksal süreç başlamamakta. Çok
enteresan, Twitter üzerinden, şuradan buradan bir küçük mail atmış olan
insanlarla ilgili birkaç dakika sonra müthiş bir yargılama hızı görülüyor ama
milyarlarca dolarlık yolsuzluklarla ilgili Hükûmetinizin bu savcılarla talimat
yönünde bir ilişkisi var mı, doğrusu ben merak ediyorum. 
BAŞKAN
– Sayın Bektaşoğlu… 
BÜLENT
YENER BEKTAŞOĞLU (Giresun) – Teşekkür ederim Sayın Başkan. 
Son
zamanlarda çocuk tecavüzleri ve kadın cinayetlerinde büyük bir artış var.
Bununla ilgili, Sayın Bakan aracılığıyla Aile Bakanlığına sormak istiyorum:
Bakanlığınızın sorumluluğunda kaç kadın sığınmaevi vardır? 2018 yılı içinde
yenilerinin yapımı gündeme gelecek midir? 
İkinci
sorum: Bakanlığınızın dışında belediyelerin de kadın sığınmaevi kurmalarını
destekleyici, özendirici çalışmalar yapmakta mısınız, yapmak ister misiniz?
Üçüncü
sorum: Türkiye’deki kadın sığınmaevlerini sadece kısa süreli barınma özelliğinden
çıkararak, eksiksiz personel, uzmanlar ve sağlık personelinin görev yaptığı,
anne ve çocuklara özellikle şiddete karşı tedavi ve rehabilitasyon
hizmetlerinin de verildiği, sosyal alanları da olan güvenlikli tek bir model
hâline getirmeyi düşünmekte misiniz?
İlim
Giresun’daki kadın sığınmaevinin kapasitesini artırarak modernize etmek ister
misiniz, edecek misiniz?
Teşekkür
ederim.
BAŞKAN
– Ben de teşekkür ederim.
Sayın
Hakverdi…
ALİ
HAYDAR HAKVERDİ (Ankara) – Teşekkür ederim Sayın Başkan.
Sayın
Bakan, 2010 yılındaki referandumda ölülere “evet” oyu verme çağrısı yapıyordu o
dönem beraber yol yürüdüğünüz Fetullah Gülen, şimdiki FETÖ. Bu dönem, oy
kullanmayanlara, oy kullanamayanlara, oy kullanmaya gidemeyenlere sandığı
götürmek istiyorsunuz. Bu durumda mezarlıklara sandık götürecek misiniz, yoksa
ölüleri sandığa taşımayı düşünüyor musunuz? (CHP sıralarından alkışlar)
BAŞKAN
– Sayın Yıldırım…
BEHÇET
YILDIRIM (Adıyaman) – Teşekkürler Başkanım. 
AKP
iktidarının en iddialı olduğu işkence konusunda son zamanlarda hoş olmayan
haberler ve iddialar gündeme gelmektedir. Gerek aileler gerek avukatlar gerek
basın sık sık bunları dile getirdi. Hemen hemen her gün yurdun dört bir
yanından bu haberleri almaktayız. En son, Rize Kalkandere L Tipi Kapalı
Cezaevinde Demokratik Bölgeler Partisi Eş Genel Başkanı Sayın Mehmet Arslan’ın
çıplak aramaya karşı çıktığı için onlarca gardiyan tarafından bayıltılıncaya
kadar darbedildiği haberi basına düştü. Sanırım bu olay size kadar ulaşmıştır.
Bu kabul edilemez işkence iddiaları için Bakanlık olarak bir yaptırımınız oldu
mu?
BAŞKAN
– Son olarak Sayın Çam…
MUSA
ÇAM (İzmir) – Sayın Başkan, teşekkür ediyorum.
Sayın
Bakanım, HAS Parti Ankara İl Başkanı iken yüzde 10 seçim barajının
antidemokratik olduğu ve iktidarınız döneminde bunu değiştireceğinizle ilgili
açıklamalarınız var. Bugün neden bunu değiştirmiyorsunuz?
Sayın
Şentop Hocam, siz de Habertürk gazetesinden Kübra Par’a vermiş olduğunuz 30
Ekim 2016 tarihli röportajda diyorsunuz ki: “Seçim barajı sıfırlanacağı ya da
çok sembolik bir orana çekileceği için daha güçlü milletvekilleri gelecek.”
Neden bunları yapmıyorsunuz?
Teşekkür
ederim.
BAŞKAN
– Sayın Bakan, buyurun.
Süreniz
on dakika.
ADALET
BAKANI ABDULHAMİT GÜL (Gaziantep) – Teşekkür ediyorum.
Sayın
Başkan, değerli milletvekilleri; Sayın Gürer’in “Koalisyonu bitireceğiz.”
diyordunuz şeklindeki sorusu… Elbette, koalisyonu az önce de ifade etmeye
çalıştık. Türkiye’de cumhurbaşkanlığı hükûmet sistemiyle koalisyon dönemi sona
ermiştir. Seçim günü hükûmetin kurulacağı bir sisteme evrilmiştir 16 Nisan
referandumu sonrasında. Bu nedenle, bugün Genel Kurulun huzurunda olan ve
tartıştığımız mesele koalisyon değil siyasi partilerin ittifak yaparak
seçimlere gitmesi ve bunun önündeki, yasak vardı, bu yasağın kaldırılmasına
yönelik bir iradedir. Elbette, siyasi partiler bu konuda kendileri seçim öncesi
bir siyasi mutabakatı hazırlayarak milletin önüne çıkacaklar ve milletin
iradesi de hangi yönde tecelli ederse, sandıktan çıkarsa yine ona göre bir
seçim sonucu ortaya çıkacaktır. Zaten bu, cumhurbaşkanlığı hükûmet sisteminin
de doğal bir sonucu olarak yine bir mutabakatı, bir araya gelmeyi, ortaklaşmayı
öngören bir modeldir, bu modelin doğal bir sonucudur. Dolayısıyla bu hususta,
koalisyon dönemleri bitmiştir ama bir ittifak anlamında, bir arada olma,
birlikte ya da ortak müştereklerde buluşabilme anlamında bir imkânı getiren bir
düzenleme bugün Genel Kurula sunulmuştur.
Yine
mühürle ilgili hususta da değerli arkadaşlar, burada siyasi partilerin
seçimlerde farklı hususlarda hep seçim günü itirazları olmuştu. En son -az önce
de ifade etmeye çalıştım- 7 Haziran seçiminde… Sandık kurulu üyelerinin
ihmalinden dolayı, sandık kurulu mührünün basılmamasından dolayı
vatandaşlarımızın oyu heba olmaktaydı bazı yerlerde. Şimdi, burada, Yüksek
Seçim Kurulu uygulamada, sandık kurulunun kendi hatasından kaynaklanan bir
ihmalden dolayı bütün seçmenlerin ya da bir kişi bile olsa o oyu ortaya koyan,
iradesini ortaya koyan kişinin oyunun haleldar olmaması için, bu hususta, oyun
geçersiz olmamasına karar veriyordu. Bu hususla ilgili birçok siyasi partinin
-CHP olsun, MHP olsun, HDP olsun- ortak olarak birçok yerde haklı itirazları
vardı ve bu konu da kanundan doğan bir ihtiyaç, fiilî olarak ortaya çıkan bir
ihtiyaçtan kaynaklı bir durumdur. 
Bakın,
kanunda yine bu hususla ilgili geçerli oyları ifade ederken, geçerli oylar
hangileridir, bunları ifade ediyor; daha sonrasında da yine hangileri geçersiz
olur? Yine, bu konuda, arkasında sandık kurulu mührü bulunmayan oylar
geçersizdir ama sandık kurulunun ihmalinden dolayı, eğer bir ihmal söz
konusuysa bunlar geçerli olacaktır. 
Bakın,
yine “Bütünlüğü bozulacak şekilde yırtılmış oy pusulaları geçersizdir ancak
kazaen yırtılması, zarfların açılması esnasında yırtılması gibi…” diyor, hemen
bir istisna var. Yani buradaki temel mantık, seçmen iradesini ortaya koyduktan
sonra sandığa, sandık kurulunun bir ihmali nedeniyle verilen oy heba olmasın
şeklinde… Kanunun ruhu da bu şekildedir. 
Burada
hepimiz biliyoruz ki oy pusulaları filigranlı bir şekildedir ve Yüksek Seçim
Kurulunun filigranı vardır, ilçe seçim kurulunun mührü vardır. Dolayısıyla
orada bütün partilerin de temsilcilerinin bulunduğu bir yerde eğer bir ihmal
olursa bu ihmalden dolayı pazar günü demokrasi için oy kullanmaya gelen
vatandaşlarımızın oyunun heba olmaması adına -uygulamadaki bir YSK kararının,
yine yerleşik içtihadının da doğal bir sonucu ki demokrasinin de gereğidir- bu
şekilde bir düzenleme yapılmıştır. 
Burada
yine mühürle ilgili, arkadaşlar -kanunun lafzında da var- dışarıdan herhangi
bir şekilde oy pusulasının kabulü söz konusu değil. YSK’nin filigranı, ilçe
seçim kurulunun mührü olacak ve sandık kurulunun ihmali nedeniyle olacak;
dolayısıyla asla orada yolsuz bir işlem söz konusu değil, bunu ifade etmek
isterim.
FATMA
KAPLAN HÜRRİYET (Kocaeli) – Bu ülkede sorular çalındı Sayın Bakan, pusulaların
çalınmayacağını nereden biliyorsunuz?
ADALET
BAKANI ABDULHAMİT GÜL (Gaziantep) – Seyyar sandık görevlileriyle ilgili olarak
“Seyyar sandık görevine de yine sosyal yardım görevlileri ya da sosyal
yardımlaşma vakfından yetkililer mi katılacak?” şeklinde bir soru. Muhtemelen
bakanlık kastedildi ya da vakıf kastedildi. “Bunlar mı görevli olacak?” Hayır.
Burada görevli olanlar: Her siyasi partinin nasıl sandıklarda görevlisi varsa,
yine, her siyasi partinin bu seyyar sandıklarda da sandık görevlisi olacak. 
ÖMER
FETHİ GÜRER (Niğde) – 1 kişi için kaç kişi gidebilir Sayın Bakan?
ADALET
BAKANI ABDULHAMİT GÜL (Gaziantep) – Siyasi parti denetiminde, gözetiminde yine
bu seçimlerde sandık seçmenin yanına götürülecek ve her seçmene değil, yatağa
bağımlı, oy kullanamayacak olan kişilere yönelik, seçmenlere yönelik bir
düzenleme söz konusu. Sayın Arslan’ın sorusu da benzerdi, bu vesileyle ifade
etmiş oldum ortak bir şekilde. 
Sayın
Demirtaş’ın “Kamu kurumu niteliğindeki kurumlarda ‘Türkiye’ ‘Türk’
ifadelerinden rahatsız mısınız da bu şekilde düzenleme yapıyorsunuz?” sorusu.
Hayır, biz “Türkiye” “Türk” ibarelerinden asla rahatsız olmayız, bundan gurur
duyarız ama bugün Mehmetçik’imiz, Türk askerimiz teröristlere karşı mücadele
ederken eğer o teröristlerin yanında ve Mehmetçik’in karşısında açıklama yapan
birileri varsa elbette o “Türk” ifadesi de tartışmaya açılacaktır. Burada, asla
“Türk” “Türkiye” ibareleriyle ilgili bir düzenlemeden vazgeçilmesi değil, bunun
disipline edilmesi anlamında bir düzenleme var. 
ÜNAL
DEMİRTAŞ (Zonguldak) – Barolar Birliğinin bu yönde bir açıklamasını duymadık
Sayın Bakan. Barolar Birliğinin böyle bir açıklaması yok Sayın Bakanım.
ADALET
BAKANI ABDULHAMİT GÜL (Gaziantep) – Sayın Demirtaş, bu konularla ilgili genel
bir düzenleme kamuoyuyla paylaşılacak aşamada olduğunda Hükûmetimiz de bunları
değerlendirecektir. Elbette orada da tüm partilerimizin ve kamuoyunun
önerilerini alacağız. Şu anda “Şu şekilde somutlaşmıştır.” ya da “Şu
kurumlarda…” şeklinde bir şey ifade etmek bugün itibarıyla mümkün değil. 
Sayın
Tanal’ın “Seçime OHAL döneminde mi gidilecek?” şeklinde bir sorusu var.
Elbette, OHAL’le ilgili Anayasa 119’da, 120’de, devamındaki maddelerde ne
şekilde karar alınacağı düzenlenmiştir. Bu, anayasal bir yoldur, olağanüstü
yönetim biçimidir. Bu, usullerine göre, yine Millî Güvenlik Kurulu
tavsiyesiyle, Bakanlar Kurulu kararıyla ve yüce Meclisin onayıyla tasvip
edilirse elbette gündeme gelecektir. Bu konudaki takdir yine, elbette yüce
Meclisimizin olacaktır nihai olarak ama şunu ifade etmek lazım: Anayasa
referandumunda ve Avrupa’nın birçok ülkesinde, yine OHAL döneminde de seçimler
olabilmiştir. Önemli olan yine bu konuda seçimlerin demokratik katılımla, özgür
ve seçim hukukuna uygun şekilde gerçekleşmesidir. 
“Avrupa’daki
ittifak örneklerinde -barajı geçmeyen partiler- her parti barajı geçmek
zorunda, aksi takdirde ittifak yapamaz.” şeklinde bir soru tevcih edilmiştir.
Az önce de gösterildi, oradaki usul Türkiye’deki, bizim bugün getirmiş
olduğumuz tekliften farklı. Bizim teklifte, ittifak partileri yine kendi
içerisinde, ittifak unvanının altında bir arada oluyorlar. Her ittifak partisi
bu şekliyle, yine kendi unvanıyla, kendi logosuyla, amblemiyle seçime
girebilmekte ama orada bir parti gibi giriyor ve dolayısıyla, o partilerin de
bir bütün olarak yine barajı geçmesi söz konusu. Ama diyelim ki öyle bir
farklılık olsa bile bu, Türkiye’ye özgü. Yani orada da partiler ayrı ayrı
girmiyor. Biz burada oturmuşuz, Türk parlamenterler olarak bir teklif üzerinde
çalışmışız. “Sui generis”, kendimize, kendi ihtiyaçlarımıza göre, Türkiye’deki
pratiğe göre, ihtiyaca göre yapılmıştır. Elbette ayrı ayrı da olabilir, bir de
olabilir ama bir olmasının ayrı mahzurlarını az önce anlatmaya çalıştım. Her
partinin kendi tüzel kişiliğiyle, kendi amblemiyle girmesi Türkiye siyasetine
ve geleneğine daha uygundur diye böyle bir model uygun görüldü. Parlamentomuzun
uygun görmesiyle de böyle bir değerlendirme yapılabilir. Farklı uygulamalar da
var; ittifak partileri bir araya gelince, işte, iki parti olunca baraj daha
yukarıya çıkıyor, üç parti olunca… Her ülkenin -bu uygulama çok yaygın da
değil- farklı örnekleri var. Türkiye'nin bu tecrübesi de yine, dünya
demokrasisine elbette önemli bir katkı sağlayacaktır.
Anayasa
Mahkemesinin kararlarına yerel mahkemelerin uymamasına yönelik düşüncelerimiz…
Sayın Çakırözer’in sorusu var. Elbette, Anayasa’ya göre, Anayasa Mahkemesinin
kararları bağlayıcıdır ve Anayasa Mahkemesinin kararlarına mahkemeler
uyacaktır, uymalıdır. Burada bir ihlalle ilgili konuda nasıl bu karara
uyulacağı da yerel mahkemece takdir edilecektir. Takdir edersiniz ki yerel
mahkeme kendi dosyasına göre, son tartışılan konuyla ilgili de bir
değerlendirme yapmıştır ve yine, Anayasa Mahkemesine bu konuyla ilgili,
uygulamamasına yönelik bir müracaat vardır. Elbette, bu süreçle ilgili hukuki
süreçler değerlendirilecek ama genel ilkeler böyle. Mahkeme de ihlalle ilgili
nasıl karar verecek? Kendi dosyasına göre değerlendirmesini yapıyor ama
bireysel başvuruyu getiren de AK PARTİ Hükûmeti, bu reformun da elbette en
güzel şekilde uygulamasını yakinen takip edeceğiz. 
(Mikrofon
otomatik cihaz tarafından kapatıldı)
BAŞKAN
– Sayın Bakanım, bitti mi, ek süre vereyim mi?
ADALET
BAKANI ABDULHAMİT GÜL (Gaziantep) – Yazılı da verebilirim. 
BAŞKAN
– Bir dakika ek süre vereyim size isterseniz, toparlayın. 
ADALET
BAKANI ABDULHAMİT GÜL (Gaziantep) – Anjiyo olan bir… 
UTKU
ÇAKIRÖZER (Eskişehir) – Şahin Alpay.
ADALET
BAKANI ABDULHAMİT GÜL (Gaziantep) – Kim?
BAŞKAN
– Şahin Alpay.
ADALET
BAKANI ABDULHAMİT GÜL (Gaziantep) - Ailesi ve avukatıyla yapacağı görüşler
nedeniyle dilekçe vererek planlanan 28 hastaneye sevk işlemine gitmediği; 2
Ocak 2018, 5 Ocak 2018 tarihlerinde Mehmet Akif Ersoy Göğüs Kalp Damar
Cerrahisi Eğitim Araştırma Hastanesi, Prof. Dr. Necmi Ayanoğlu ve Silivri Ceza
İnfaz Kurumu Devlet Hastanelerinde anjiyo işlemi, MR çekimi, psikiyatri,
dâhiliye polikliniklerine sevk işleminin yapıldığı; 12 Ocak 2018, 22 Ocak 2018
tarihlerinde planlanan hastane sevklerine dilekçe vererek kendi isteğiyle
gitmediği yönünde uzun bir bilgi notu da var, ben size de ifade edeyim.
Elbette, bu konuyla ilgili -sağlık- mutlaka, onlar devletin hukukuna emanettir,
burada hassas olmak gerekir.
(Mikrofon
otomatik cihaz tarafından kapatıldı) 
BAŞKAN
– Bir dakika daha ek süre vereyim size.
Buyurun.
UTKU
ÇAKIRÖZER (Eskişehir) – Sayın Bakan, operasyon öncesi kelepçeyle bekletilme…
ADALET
BAKANI ABDULHAMİT GÜL (Gaziantep) – Bu hususta elbette farklı bir durum varsa
-ben notu da veririm Sayın Çakırözer- gereken ne varsa yasal anlamda, mevzuat
anlamında, o hususta titizlikle kamu görevlilerimiz de bizler de takipçisi
olacağız.
“Tutuklu
olan herkes sizin gözünüzde suçlu mu?” Elbette, tutukluluk hiçbir şekilde bir
mahkûmiyetle, kesin hükümle sonuçlanmadığı için tutuklamayla ilgili, tutuklanan
kişiyle ilgili, yargılaması devam eden biriyle ilgili böyle bir şeyi
söyleyemeyiz çünkü beraatizimmet asıldır, masumiyet karinesi vardır; asla öyle
bir ifade kullanamayız ve bir kişinin suçlu olup olmadığının kararını verecek
olan da mahkemelerdir. Dolayısıyla bizim bu konuda bir yürütme organı olarak
-ya da herhangi bir vatandaş da bunu diyemez- öyle bir düşüncemiz asla söz
konusu olamaz.
BAŞKAN
– Sayın Bakan, toparlar mısınız lütfen.
ADALET
BAKANI ABDULHAMİT GÜL (Gaziantep) – Tamam.
Ben
teşekkür ediyorum.
“Sandıkların
birleştirilmesiyle ilgili kim karar verecek?” Yüksek Seçim Kurulu karar verecek
ve hangi sandıkların birleşeceğine ilişkin, Yüksek Seçim Kurulu, valiliğin
müracaatı ya da diğer hususlarla tüm ilgili değerlendirmeleri objektif bir
şekilde yapacaktır.
“İhbar
üzerine kolluk sandık mahalline gelecek, bu tehdit oluşturur mu?” Bu hususta
şahsen müracaat söz konusu ve sandık kurulu kolluğu geri gönderme, görevi
bittiğinde, işi bittiğinde geri gönderme, mahallinden gönderme anlamında
yetkilidir. Dolayısıyla bu konularda asla bir suistimal olmayacağı gibi varsa
seçim güvenliğine ilişkin bir tehlike onu ortadan kaldırmaya matuftur.
Diğer
soruları da yazılı olarak arz ederim.
Teşekkür
ediyorum.
BAŞKAN
– Teşekkür ederim Sayın Bakan.
Sayın
milletvekilleri, teklifin tümü üzerindeki görüşmeler tamamlanmıştır. 
III.- YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Sayın Başkan, yoklama istiyoruz.
BAŞKAN
– Maddelerine geçilmesini oylarınıza sunacağım ama bir yoklama talebi var. 
Sayın
Özel, Sayın Gürer, Sayın Kaplan Hürriyet, Sayın Emir, Sayın Tanal, Sayın
Çakırözer, Sayın Bektaşoğlu, Sayın Pekşen, Sayın Arslan, Sayın Demirtaş, Sayın
Gök, Sayın Yarkadaş, Sayın Arık, Sayın Hakverdi, Sayın Köse, Sayın Adıgüzel,
Sayın Özdemir, Sayın Gündoğdu, Sayın Bakan, Sayın Çam, Sayın Kuşoğlu. 
Yoklama
için üç dakika süre veriyorum ve süreyi başlatıyorum.
(Elektronik
cihazla yoklamaya başlandı)
BAŞKAN
– Pusula veren sayın milletvekilleri lütfen Genel Kurulu terk etmesinler.
(Elektronik
cihazla yoklamaya devam edildi)
BAŞKAN
– Toplantı yeter sayısı vardır.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Grup Başkanı
İzmir Milletvekili Binali Yıldırım ve Milliyetçi Hareket Partisi Grup Başkanı
Osmaniye Milletvekili Devlet Bahçeli ile 6 Milletvekilinin; 298 Sayılı
Seçimlerin Temel Hükümleri ve Seçmen Kütükleri Hakkında Kanun ile Bazı
Kanunlarda Değişiklik Yapılmasına Dair Kanun Teklifi (2/2137) ve Anayasa
Komisyonu Raporu (S. Sayısı: 534) (Devam)
BAŞKAN
– Teklifin maddelerine geçilmesini oylarınıza sunuyorum: Kabul edenler… Kabul
etmeyenler… Kabul edilmiştir.
Sayın
milletvekilleri, şimdi birinci bölümün görüşmelerine başlıyoruz. 
Birinci
bölüm 1 ila 13’üncü maddeleri kapsamaktadır.
Birinci
bölüm üzerinde Milliyetçi Hareket Partisi Grubu adına Afyonkarahisar
Milletvekili Sayın Mehmet Parsak konuşacaklardır. 
Buyurun
Sayın Parsak. (MHP sıralarından alkışlar) 
Süreniz
on dakika. 
MHP
GRUBU ADINA MEHMET PARSAK (Afyonkarahisar) – Sayın Başkan, saygıdeğer
milletvekilleri ve aziz Türk milleti; teklifimiz üzerinde birinci bölüme dair
olmak üzere partimiz adına söz almış bulunuyorum. Bu vesileyle hepinizi
saygılarımla selamlıyorum. 
Birinci
bölümde hem seçim güvenliğine dair hem de ittifaka dair düzenlemeler söz konusu
olduğu için iki temel başlık altında da değerlendirmelerimiz olacak ama kanun
teklifindeki sıra uyarınca önce seçim güvenliğine dair düşüncelerimizi,
arkasından da ittifaka dair düşüncelerimizi paylaşacağız. 
Sayın
milletvekilleri, teklifimizin 1’inci maddesinde aynı seçim bölgesinde kalmaları
şartıyla farklı sandık bölgelerine seçmenlerin kaydedilebileceği yönünde bir
değerlendirme var ama biz bu teklifimizi sunduğumuzdan bu yana mesele öyle bir
sunuluyor ki sanki Kızılcahamam’da olan bir seçmen Şereflikoçhisar’a
kaydedilebilecek. Bu, kesinlikle söz konusu değildir. Aynı mahallede olmak
kaydıyla aynı binada oy kullanacak seçmenlerin bir sandıktan diğerine
kaydedilebilmesi burada düzenlenmektedir. Bu da şunun için: Mevcut mevzuatımıza
göre, şehirlerde 150, köy ve kasabalarda 200 seçmenin aynı sandığa
kaydedilebilmesine dair hüküm kaldırıldığı için ve esasen bu yürürlükteki
uygulama itibarıyla da yaklaşık 300 ve 400 arasında seçmen bakımından
uygulanabildiği için ve bugün de özellikle büyük şehirlerimizde aynı binada
bin, 1.500, 2 bin seçmenin oy kullanması mümkün olduğu için buna olması
gerektiği gibi bir düzenleme getirilmektedir. 
2’nci
maddede seçim güvenliği gerekçesiyle vali veya il seçim kurulu başkanının
talebi üzerine sandıkların birleştirilmesi düzenlemesi vardır. Burada da gene,
teklifimizi sunduğumuzdan bu yana, valiler sandıkların birleştirilmesine,
sandıkların taşınmasına karar verecek gibi, asla gerçeği yansıtmayan ithamlarla
karşılaşmaktayız sayın milletvekilleri. Burada bir güvenlik söz konusu
olduğunda -ki bu sadece kriminal anlamda güvenlik değil, söz gelimi deprem, sel
vesair gibi her anlamdaki güvenlik çerçevesinde- valinin talebi ya da il seçim
kurulunun talebi üzerine ama en nihayetinde, hâkimlerden oluşan ve siyasi
partilerin de temsilcilerinin bulunduğu Yüksek Seçim Kurulunun kararıyla ancak
mümkün olabilecektir.
3’üncü
maddede ve 4’üncü maddede sandık kurullarının başkanlarının ve üyelerinin
belirlenmesine yönelik düzenlemeler söz konusu. Sayın milletvekilleri, biraz
önceki hatipler de ifade ettiler, aslında mevcut mevzuatımızda bunların kamu
görevlisi olması gibi bir zorunluluk olmamasına rağmen -yuvarlayarak
söylüyorum- son referandum itibarıyla 120 bini kamu görevlilerinden, 40 bini de
siyasi partilerden bildirilenler arasından tespit edilmiş. Ama siyasi
partilerin bildirdiklerinin de önemli bir çoğunluğunun gene kamu görevlileri
olduğunu nazara aldığımızda, esasen uygulamamızda da çok büyük bir çoğunlukla
kamu görevlileri tarafından düzenlenen bu alanla alakalı mevcut mevzuatta “iyi
ün sahibi olmak” gibi bir müphem kavramı ortadan kaldırıp, tüm kamu
görevlilerinin ilçedeki listelerinin kaymakam tarafından yapılıp ilçe seçim
kurulu başkanının da seçim kurulu huzurunda sandık sayısının 2 katı kadar
gerekli sandık kurulu başkanını kura yoluyla tespit etmesi durumu söz
konusudur. Dolayısıyla, burada da hangi sandık kurulu başkanının ya da hangi
sandık kurulu üyesinin hangi siyasi partinin mensubu olduğu, seçmeni olduğu
asla bilinmemektedir. Dolayısıyla, bu yöndeki ithamların da hiçbir gerçeklik
payı yoktur.
5’inci
maddede sandık ve kabinlerin gizliliği sağlayacak nitelikte olması gerektiğine
dair detaylı bir düzenleme söz konusudur. 
6’ncı
maddede oy zarflarının filigranlı olması yönünde bir düzenleme söz konusudur.
Bakın, nasıl ki parada “Türkiye Cumhuriyet Merkez Bankası” yazan bir filigran
varsa zarflarda ve pusulalarda da “Türkiye Cumhuriyeti Yüksek Seçim Kurulu”
yazan bir filigran söz konusudur. Bu sonraki maddelerde de gene karşımıza
gelecek, onu o aşamasında tamamlamış olacağım. 
7’nci
maddede sandık çevrelerine ilişkin düzenleme söz konusudur. Bu, mevcut
kanunumuzda 100 metre yarıçap esasına dayanan karmaşık bir düzenlemeyle
düzenleniyor ve okullar, spor salonları, sınıflar vesaire dair 100 metre
yarıçapın esasen çok da hayat bulmadığını da görüyoruz. Dolayısıyla burada bu
durumu da netleştiren ve karmaşıklığı ortadan kaldıran dolayısıyla bu yönüyle
de seçim güvenliğini artıran bir düzenleme getirmiş oluyoruz. 
8’inci
maddede, mevcut kanunda, cebir, şiddet veya tehdit hâlinde sadece sandık kurulu
başkanına veya sandık kurulu üyelerine tanınan kolluğa müracaat yetkisini,
kolluğa haber verme yetkisini seçmenin bizatihi kendisine de tanıyoruz. Bakın,
bir cebir, şiddet durumu var, seçmen olarak sandığa gittiniz; sandık kurulu
başkanından veya sandık kurulu üyelerinden istirham ediyorsunuz ama kolluk
getirilmiyor, çağırılmıyor. İşte böylesi bir durumda, telefonla, SMS’le vesaire
değil kimliğinizi ortaya koymak suretiyle doğrudan doğruya, şahsen kolluğa
müracaat edip, haber verip onların gelmesini sağlayabiliyorsunuz ama karar gene
siyasi partilerin de bulunduğu sandık kuruluna ait; bunun da doğrusunun böyle
olduğunun bilinmesinde fayda var.
Devam
ediyorum sayın milletvekilleri, 9’uncu maddede ve 11’inci maddede… Sadece bu
teklifimiz bakımından değil ta referandum sürecinden bu yana -tırnak içinde
ifade ediyorum çünkü doğru değildir, tam bir algı operasyonudur ve yalandan
başka hiçbir şey değildir- mühürsüz oy tartışmaları yürütülüyor. Bakın “mühürsüz
oy” diye bir şey yok sayın milletvekilleri. Yüksek Seçim Kurulunun mührü var,
Yüksek Seçim Kurulunun amblemi var, Yüksek Seçim Kurulunun filigranı var, ilçe
seçim kurulunun da mührü var ama sandık kurulu görevi olduğu hâlde bu görevini
yerine getirmemiş ve pusulanın arkasını mühürlememiş; bundan dolayı, seçmen
olarak bizim irademiz sandığa yansısın mı, yansımasın mı sorusu çerçevesinde,
biz, olması gerektiği gibi, millî iradeyi esas aldığımızdan dolayı “Bunlar
sandığa yansıyabilsin, seçmenin oyu geçerli olabilsin.” değerlendirmesini
yapıyoruz.
10’uncu
maddede ittifakın ortak oyları düzenlemesi; 12’nci, 13’üncü maddelerde de bu
ittifakın ortak oyları da dâhil olmak üzere ittifaktan kaynaklanan
düzenlemelere ilişkin olarak tutanakların düzenlenmesi gibi bir durum söz
konusu.
Gelelim
ittifak müessesesine sayın milletvekilleri: İttifak ilk defa bizim icat
ettiğimiz bir düzenleme değil. Gerek dünyada özellikle Avrupa’da gerekse
ülkemizde şu ana kadar, onlarca yıldır pek çok sayıda uygulaması olan bir düzenleme.
Biz “Avrupa’da da var, dünyanın pek çok yerinde de var.” dediğimiz zaman “Ama
sizin getirdiğiniz düzenlemenin bir benzeri Avrupa’da hiçbir yerde yok.”
deniyor. Evet, yok çünkü Avrupa’daki hiçbir ülkenin düzenlemesi de bir
diğeriyle bire bir aynı değil. Aynı olması da gerekmez, bilakis doğru da olmaz
çünkü her ülkenin kendine ait birikimi, siyasi tecrübeleri, güncel ihtiyaçları
var. Dolayısıyla, biz de bir diğer Avrupa ülkesiyle bire bir aynı olarak değil,
kendi ihtiyaçlarımızı, birikimimizi, tecrübemizi nazara alarak bir ittifak
düzenlemesi yaptık. 
Peki,
nedir o bizim birikimimiz? İttifak, yasalarımıza ilk defa 1950 yılında girmiş
ama hemen 1954’te ittifak yasaklanmış, yasayla yasaklanmış ve o günden bu yana,
yarım asrı aşkındır ittifak yasal olarak yasak. Ama bu yasak hüküm ifade etmiş
mi? Etmemiş sayın milletvekilleri, konuşmacımız da ifade etti detaylarıyla
birlikte. 1991’den bu yana 5 ayrı seçimde pek çok siyasi parti ittifak yapmış.
Nasıl yapmış? Hülle yoluyla, kanuna karşı hile yapmak yoluyla yapmış çünkü
ittifak yasal olarak mümkün değil. İşte, biz bu düzenlememizle, yasal olarak o
yasak olan hükmü ortadan kaldırıp onun yerine ittifaka dair yasal zemini
oluşturup ama şimdiye kadar olduğu gibi örtülü, kanuna karşı hile yapmak
suretiyle ya da hülle yapmak suretiyle değil, doğrudan doğruya seçmenin
iradesine müracaat ederken birden fazla siyasi parti bir araya gelip
programlarını, yaklaşımlarını bir beyannameye, bir protokole kaydetmek
suretiyle, kendi tüzel kişiliklerini, kendi listelerini, kendi amblemlerini
koruyarak ve seçmenin karşısına pusulada da yan yana çıkmak suretiyle bir
ittifak düzenlemesi yapıyoruz. Bu ittifak düzenlememize dair, ne yazık ki asla
gerçeği yansıtmayan “kirli ittifak, oy hırsızlığı, siyasi yankesicilik” gibi
pek çok ithamda bulunuldu. Asıl bunlar, bizim teklifimizi yani tertemiz
teklifimizi kirletme amacına yönelik olarak kirli iddialardır. Söz konusu
iddiaların bundan başka hiçbir anlamı, hiçbir kıymeti yoktur. Bunun bilinmesi
lazım. (AK PARTİ sıralarından alkışlar)
Biz
Cumhur İttifakı’na yönelik olarak bir düzenleme yapmadık. Evet, “İttifakları
yasal zemine kavuşturalım.” dedik. 
ONURSAL
ADIGÜZEL (İstanbul) – Adrese teslim olmuş, adrese.
MEHMET
PARSAK (Devamla) – Ama tartışmalar genellikle Cumhur İttifakı ekseninde de yoğunlaştığı
için kalan süremde ona dair de bir değerlendirme paylaşmak istiyorum. 
Sayın
milletvekilleri, Cumhur İttifakı 15 Temmuzda meydanlarda, tankların üstünde
kurulmaya başlanmış, ardından 7 Ağustosta Yenikapı ruhuyla olgunlaşmış, 16
Nisan şuuruyla şekillenmiş ve bugün için bu noktaya gelip hedefi de “2023’te
lider ülke Türkiye ülküsü” olan çok önemli, çok esaslı bir ittifaktır. (MHP ve
AK PARTİ sıralarından alkışlar) Ve esasen, milletimiz bu ittifaka bugünden
yürekten sahip çıktığı için de bu kirli iddialar ortaya atılmaktadır.
FATMA
KAPLAN HÜRRİYET (Afyonkarahisar) – Kandırmayın milleti, kandırmayın milleti!
Doğruyu anlatın millete, kandırmayın! Doğruyu anlatın millete, kandırmayın!
MEHMET
PARSAK (Devamla) – Ama biz bugünden biliyoruz ki Cumhur İttifakı mutlak surette
muzafferiyetini karşılayacaktır.
Hepinizi
saygılarımla selamlıyorum. (MHP ve AK PARTİ sıralarından alkışlar) 
BAŞKAN
– Teşekkür ederim Sayın Parsak.
Halkların
Demokratik Partisi Grubu adına Mardin Milletvekili Sayın Erol Dora
konuşacaklardır.
Buyurun
Sayın Dora. (HDP sıralarından alkışlar)
HDP
GRUBU ADINA EROL DORA (Mardin) – Sayın Başkan, değerli milletvekilleri; 534
sıra sayılı 298 Sayılı Seçimlerin Temel Hükümleri ve Seçmen Kütükleri Hakkında
Kanun ile Bazı Kanunlarda Değişiklik Yapılmasına Dair Kanun Teklifi’nin birinci
bölümü üzerinde Halkların Demokratik Partisi adına söz aldım. Genel Kurulu
saygıyla selamlıyorum.
Değerli
milletvekilleri, konuşmama Anayasa’nın 67’nci maddesini hatırlatarak başlamak
istiyorum. 67’nci maddenin ikinci fıkrasında “Seçimler ve halkoylaması serbest,
eşit, gizli, tek dereceli, genel oy, açık sayım ve döküm esaslarına göre, yargı
yönetim ve denetimi altında yapılır.” denilmektedir. Bu bağlamda, seçimlerin
güvenli ve huzurlu bir ortamda gerçekleştirilmesi ve seçmenlerin hiçbir etkiye
maruz kalmadan hür iradesini sandığa yansıtabilmesi anayasal bir şarttır.
Değerli
milletvekilleri, şimdi bu teklife baktığımızda, seçim süreçlerinin şeffaflığını
ve seçimde elde edilen verilerin denetlenebilmesini artırmak ve daha güvenilir
seçimler yapmak yolunda ilerlediğimizle ilgili bir kanaate ulaşmak gerçekten
mümkün değildir. 
Yasa
teklifinin kanun yapım tekniği bakımından en büyük temel sorunu ise mevcut
mevzuatta hâlihazırda devam eden problemleri gidermek, mevcut kanun maddelerinde
yer alan muğlak, açık uçlu ve tartışmalı ifade ve konuları bir niteliğe
kavuşturmak yerine, seçim mevzuatını daha da muğlak ve yeni çelişkilere, yeni
sorunlara yol açacak bir zemine çekiyor olmasıdır. 
Bakınız,
teklifin daha 1’inci maddesinde aynı binada oturan seçmenlerin hane
bütünlüklerinin korunması ve aynı seçim bölgelerinde kalmaları şartıyla farklı
sandık bölgelerine kaydedilebilecekleri şeklinde bir düzenleme yapılmaktadır.
Bu düzenleme, her şeyden önce kanun yapım tekniğiyle bağdaşmamaktadır çünkü
muğlaktır çünkü belirsizdir. Bu maddede öngörülen düzenleme, seçmenin sandık
seçmen listesi üzerindeki denetim hakkını elinden almakta, aynı zamanda
seçimlerde “seçmen kaydırma” olarak bilinen seçim hilelerine zemin hazırlamakta
ve bu hilelere yasal meşruiyet kazandırmaktadır. Geçmiş seçimlere ilişkin kısa
bir basın taramasında bile seçmen kaydırmaya dair çok sayıda örnek olayla
karşılaşılabilmektedir. Benzer biçimde, seçmen olduğu hâlde çok sayıda
yurttaşın sandık seçmen listesinde yer almadığı, literatürde “seçmen silme”
olarak bilinen hileye dair haberlerle de sıkça karşılaşılmaktadır. 
Nitekim,
bu maddenin nasıl uygulanacağı konusunda Komisyon görüşmeleri süresince Yüksek
Seçim Kurulu temsilcisine doğrudan bazı sorular yönelttik: “Aynı binada ikamet
eden hanelerden hangilerini, hangi usul ve esasa göre başka bir sandık
bölgesine kaydedeceksiniz? Bir haneyi başka bir sandık bölgesine kaydederken
hanenin oturduğu dairenin numarasını mı esas alacaksınız, binada oturan
hanelerin soyadlarını alfabetik sıraya koyup buna göre mi kaydıracaksınız?
Binada oturan seçmenleri nüfusa kayıtlı bulundukları il ve ilçe esasına göre mi
belli sandıklara kaydedeceksiniz?” şeklinde sorular sorduk. Yüksek Seçim Kurulu
temsilcisi aynı binada oturan haneleri rastgele başka sandık bölgelerine
kaydedecekleri biçiminde bir ifade kullanmıştır. Değerli arkadaşlar, bir hukuk
devletinde bir usule bağlanmamış, çerçevesi çizilmemiş bir rastgele yöntemden
söz etmek asla mümkün değildir. Buradan da anlaşılacağı üzere, bu uygulama son
derece suistimale ve keyfî kararlara yol açabilecek problemleri beraberinde
getirecektir.
Sayın
Başkan, değerli milletvekilleri; teklifin bu bölümünde yer alan bir diğer hukuk
garabeti düzenleme ise mülki idare amiri olarak Hükûmet tarafından atanan
valilere sandık taşıma, sandık birleştirme ve sandık seçmen listelerini karma
hâle getirme gibi son derece muğlak, son derece açık uçlu, son derece
suistimale ve keyfiyete açık yetkiler verilmesi yönündeki kanuni değişikliktir.
Bunun, teklifin en kritik ve seçimlerin sivil ruhuna doğrudan zarar veren
düzenlemelerinden birisi olduğu açıktır. 
Bilindiği
üzere, seçimlerin siyasi partiler tarafından yüksek yargının denetimi altında
yapılması esas olandır. Mülki idare amirlerine, valilere seçim süreçlerine dair
böylesine doğrudan müdahale edebilme yetkisi veren böyle bir düzenleme,
seçimlerin sivil karakterini temelden tehlikeye sürükleyen niteliktedir.
İktidar partisince kurulan hükûmet tarafından yani yürütme erkini temsil eden
erk tarafından doğrudan atanan valilerin böylesine nötr olması gereken bir
konuda yetkilendirilmesi, seçimlerin tarafsızlığını da ortadan kaldırmaktadır.
Kaldı ki tüm antidemokratik uygulamalarıyla giderek baskıcı bir hâl almış olan
OHAL sürecinde yapılması muhtemel bir seçimde valilerin böylesine bir yetkiyle
donatılması, Anayasa’da açıkça tarif edilen seçimlerin serbest ve eşit bir
ortamda gerçekleştirilme ihtimalini dahi ortadan kaldırmaktadır.
Sayın
Başkan, değerli milletvekilleri; teklifin bu bölümünde yer alan ve seçimlerin
güvenilirliğini âdeta ortadan kaldırmaya kasteden diğer bir düzenlemeyse sandık
kurulu başkanlarının sadece kamu çalışanları arasından belirleneceğine ilişkin
değişiklik ile mühürsüz oy pusulası ve oy zarflarının geçersiz sayılmayacağına
ilişkin değişikliktir. Anayasa’nın 68’inci maddesinde açıkça ifade edilmiş,
öncelikle ve tekrar tekrar belirtmemiz gereken husus şudur: Siyasi partiler,
demokratik siyasi hayatın vazgeçilmez unsurlarıdır. Oysa bu teklifte ne
yapılmak isteniyor? Anayasa’da demokratik siyasi hayatın vazgeçilmez unsurları
olarak tanımlanan siyasi partiler, sandık kurullarına başkan önerme hakkından
menedilmektedirler. Bununla yetinilmiyor, 16 Nisan referandumunda mühürsüz oy
pusulalarına ilişkin YSK’nin son dakikada aldığı usulsüz ve hukuksuz kararın
aynı zamanda kanunsuz bir karar olduğunu açıkça beyan eder nitelikte bir
düzenlemeye daha gidiliyor ve bundan sonra mühürsüz oy pusulası ya da zarfların
geçersiz sayılmayacağı şeklinde bir ucube uygulama getirilmek isteniyor. 
Değerli
milletvekilleri, maalesef bununla da yetinilmiyor. Oy verme süreci boyunca, oy
sayım, döküm süreci boyunca yine birçok hak ihlalinin önünü açmaya dönük ve
açıkça Anayasa'ya aykırı bir başka uygulama daha getirilmek istenmektedir.
Seçmenlere kolluk güçlerini sandığa çağırmak için ihbar yetkisi getirilmektedir
yani seçim günü demokratik bir siyasetin, siyasi rekabetin en sağlam zeminini
sağlamamız gerekirken burada, bu teklifle, âdeta bir siyasi tarafın diğer bir
siyasi tarafı sandık alanında kriminalize edebilmesinin, ortamı terörize edebilmesinin,
siyasi rekabetin siyasi bir engellemeye dönüşmesinin önü açılmaktadır.
Değerli
arkadaşlar, Meclisin ve kamuoyunun huzurunda altını çizerek belirtmeliyiz ki bu
kanun teklifi, maalesef, ülkemizi dış dünyada küçük düşürmekten,
itibarsızlaştırmaktan başka bir sonuca yol açmayacaktır. Bir an düşünmenizi
öneririm, seçim günü, bu hakkı suistimal etmek isteyen insanlar sürekli biçimde
kolluk güçlerine sandıklara müdahale etmeleri için ihbarda bulunsalar ve kolluk
güçleri de her ihbara karşılık sandığın başına gitse gün boyu oluşacak
görüntüyü tahayyül edebiliyor musunuz? Bu görüntünün, oy kullanmak için sandığa
gelen yurttaşlarımız üzerinde hatta küçük çocuğunun elinden tutarak oy vermeye
giden yurttaşlarımız üzerinde nasıl bir etki yaratacağını tahayyül edebiliyor
musunuz? Veya bu silahlı sandık görüntülerinin dış basında nasıl işleneceği,
ülkemizi ziyaret etmek isteyen bir yabancı turistin kafasında nasıl bir algı
oluşturacağını tahayyül edebiliyor musunuz?
Sayın
Başkan, değerli milletvekilleri; şunu kavramamız gerekir: Demokratik olmayan
bir seçim sistemiyle, demokratik olmayan bir seçim mevzuatıyla ve demokratik
olmayan OHAL koşullarında gerçekleşecek bir seçimden demokratik sonuçlar
çıkmasını bekleyemeyiz. Böylesine bir süreçte halkın hür iradesinin sandıklara
yansıyacağı beklentisine giremeyiz. Bu anlayış, her şeyden önce halkı
yanıltmak, halkı aldatmak ve halkın iradesine saygısızlık anlamına gelecektir.
Birbirinden farklı birçok kimliği ve kültürü bir arada yaşatabilmenin en sağlam
enstrümanı gerçek demokrasidir. Adaleti sağlamanın en sağlam enstrümanı hukukun
üstünlüğü ve kuvvetler ayrılığıdır. Çağdaş dünyadan kopmadan ve çağımızda mutlu
yurttaşlardan oluşan bir Türkiye yaratabilmenin asgari koşulu da evrensel
demokratik ilkelere doğru hızlı adımlarla ilerlemektir diyor, hepinizi tekrar
saygıyla selamlıyorum. 
Teşekkür
ediyorum. (HDP sıralarından alkışlar) 
BAŞKAN
– Teşekkür ederim Sayın Dora. 
Cumhuriyet
Halk Partisi Grubu adına Ankara Milletvekili Sayın Murat Emir konuşacaklar. 
Buyurun
Sayın Emir. (CHP sıralarından alkışlar) 
CHP
GRUBU ADINA MURAT EMİR (Ankara) – Sayın Başkan, değerli milletvekilleri; Genel
Kurulu saygıyla selamlıyorum. 
Değerli
arkadaşlar, her rejimin seçimlere ihtiyacı vardır, diktatörlüklerde bile
seçimler yapılır ama rejimin temel karakterini belirleyen, rejime demokratik
niteliğini kazandıran, o seçimlerin serbest, adil ve eşit yapılmasıdır. İşte bu
nedenle, üzerinde konuştuğumuz kanun teklifi son derece önemlidir ve üzerinde
hassasiyetle durulması gerekmektedir. Oysa getirilen teklife baktığımızda, hiç
kusura bakmayın, kirli bir ittifakın kirli bir ürününü görüyoruz. 
Şimdi,
özellikle bize bu takdim edilirken deniyor ki: “Bunu, rejim değişikliğinin
-yani bize göre bu ucube başkanlık sisteminin- bir sonucu olarak getirdik.”
Niye? “Çünkü artık Türkiye’de rejim değişti ve buna göre de yasaları ve seçim
yasalarını da yenilememiz lazım.” diyorsunuz. Oysa bu teklife baktığımızda, bir
tek yerel yönetimlerde 18 yaş düzenlemesinin getirildiğini görüyoruz, onun
dışındakilerin hepsi, bakarsanız ya seçim güvenliğini yok etmeye dönük ya da
ittifakın önünü açmaya dönük. 
Şimdi,
ittifak konusuna gelmişken bir konunun altını çizmekte yarar var. Yeni
getirilen sistemde -sizler de çok iyi anımsayacaksınız- artık koalisyonların
biteceği, artık baraja dahi ihtiyaç olmadığı, artık herkesin Mecliste temsil
edilebileceği çünkü artık Türkiye’de yönetimde istikrarın nasılsa sağlandığı
anlatıldı bize ve bu nedenle de artık temsilde adalet ilkesi gereği seçimlerin
barajsız veya çok düşük bir barajla yapılması gerektiği herkes tarafından ve
özellikle de daha önceki Anayasa değişikliğini getirenler tarafından yani
sizler tarafından defaatle anlatıldı. 
Oysa
bugün, yüzde 10’luk seçim barajına, dünyada hiçbir yerde görülmeyen,
adaletsizliği herkesçe malum olan, herkesin kabul ettiği ve Anayasa
Mahkemesinin de adaletsiz ve yüksek bulduğu bu yüzde 10’luk seçim barajına sıkı
sıkıya sarılıyorsunuz çünkü bir gerçek varsa değerli arkadaşlar, sizler 12
Eylülün fikrî devamısınız. 12 Eylülün getirdiği antidemokratik, diktatöryal
yasaların hepsine sıkı sıkıya sarılıyorsunuz ve kendi diktatörlüğünüzü inşa
etmekte sonuna kadar kullanıyorsunuz. 
Şimdi
“Bu tasarı ne getiriyor?” diye kabaca bakarsanız seçim güvenliğini yok etmek,
sandığın dibine kadar, sandık çevresinin içerisine kadar, sırasında sandık
kurulu başkanı olarak, sırasında oraya çağrılan kolluk kuvveti olarak ve
sırasında oradaki görevlilerin saptanmasına kadar, oradaki sandıkların
yerlerinin değiştirilmesine kadar ve sandıkların taşınmasına kadar kamu gücünün
sandığın etrafında biriktirildiğini görüyorsunuz ve burada dışlanan aslında
siyasi partiler ve dolayısıyla da millettir değerli arkadaşlar. Bunun ötesinde
de barajı aşmaya dönük olarak ittifakın alt düzenlemeleri yapılıyor. 
Şimdi,
değerli arkadaşlar, burada öncelikle bakılması gereken sandık başkanlarının
belirlenmesi meselesi. Şimdi -daha önce anlatıldı- sandık başkanlığı için
deniyor ki: “Şimdiye kadar zaten kamu görevlileri geliyordu, bundan sonra da bu
kamu görevlilerini böyle yazmakta ne sakınca var?” 
Şimdi,
çok kolaydı aslında kamu görevlilerinin arasından atamak yerine daha katılımcı,
daha herkesin içinde olacağı, daha şeffaf, herkesin kabul edeceği bir sandık
kurulu oluşturmak olanaklıydı ve oraya bir eğitim standardı getirilebilirdi.
Madem kamu görevlileri geliyordu, o zaman bu düzenlemenin ihtiyacı nedir?
Bakın, valiye bu hakları veriyorsunuz, sandık bölgelerini değiştirme yetkisi
veriyorsunuz. Vali sizin döneminizde âdeta AKP il başkanı olarak çalışıyor.
Vali, Yüksek Seçim Kuruluna “Şu bölgede ben sandık güvenliğini sağlayamıyorum.”
diyecek ve dedikleri gibi, bunu belgelere bağlayacak ve Yüksek Seçim Kurulu
buna karşı direnecek! Türkiye’de yaşıyoruz ve bunların hiçbir gerçekliği yok
arkadaşlar. Burada sandık kurulu başkanları her ne kadar kurayla seçiliyorsa da
aslında kabul etmeliyiz ki makbul memurlar arasından seçilecek çünkü oradaki
memurlar en nihayetinde, bir toplam içerisinden tercih sırasına göre tercih
edilecekler ilçe seçim kurulu başkanı tarafından. 
Şimdi,
biraz önce değinmiştim bunun getirilen ucube başkanlık sistemiyle hiçbir
ilişkisi olmadığına. Bakın, o kadar farkında ki bunu yapanlar, o kadar
farkındalar ki Cumhurbaşkanı ile partileri ve milletvekili listelerini aynı
zarfa koyuyorlar. Düşünebiliyor musunuz, Türkiye Cumhuriyeti’nin ayrıca zarf
parası vermemek için bunu yaptığını düşünebiliyor musunuz? Peki, bu hangi
ihtiyaçtan kaynaklanmıştır? Çünkü ittifak yoluyla barajı geçmiş gibi görünmek
ve ittifak yapmayan partilere haksız bir avantaj sağlamak için yapılan ittifak
aslında gerçek bir ittifak değildir çünkü ittifakların yararlarından
yararlanmak ama bedelini ödememek üzerine kurgulanmıştır ve bu ittifakı
yapanlar, ittifak yapanlar lehine haksız kazanımlar olacağını biliyorlar ve
biraz önce Sayın Bakanın konuşmasında da dinledik, sıkıştıkları yerde de
diyorlar ki: “Siz de yapın. Evet, biz bunu getirdik ama herkes ittifak
yapabilir.” Oysa biz burada bir kural koyuyoruz yani ittifak yapmayanlar için
de bir kural koyuyoruz. İttifaka zorlama hakkımız elbette yok. Bir de diyor ki:
“İttifakın önüne engel getirmedik ki sadece, Cumhur İttifakı’nı biz kuruyoruz.”
E, bir de getirseydiniz. Yani Sayın Bakanı dinleyince doğrusu ben tedirgin
oldum. “İttifak sadece bizim için geçerlidir.” demediniz diye bu yasa tek
başına eşitlikçi bir yasa olmuş mu oluyor? 
Şimdi,
bir ittifak yapılıyor ve bunun üzerinden adayları Cumhurbaşkanı Tayyip
Erdoğan’a bir oy götürme, oy taşıma ihtiyacı var ve bunun kendi tabanlarından
otomatik olarak gidemeyeceğini gördükleri için de aynı zarfa koyarak aslında
seçmenin iradesine bir şekliyle ipotek koyma gayreti var. Burada oy hırsızlığı
var, 2 defa D’Hondt sistemi uygulanıyor. Önce alacağınızı alıyorsunuz, sonra
kendi aranızda üleşiyorsunuz. Bu, millî iradeye saygısızlıktan oy hırsızlığına
kadar değişebilecek bir tanımlamaya dâhil olabilir değerli arkadaşlar. 
Mühürsüz oyların kabul edilmesi: Bakın, iktidar adına
konuşan herkesin getirdiği Yüksek Seçim Kurulu kararlarının aslında yerel
sandık düzeyindeki itirazlar olduğunun burada kayda geçirilmesi lazım. Oysa
bizim bilmemiz gereken Seçim Kanunu’dur, Yüksek Seçim Kurulunun
uygulamalarıdır, genelgeleridir, içtihatlarıdır ve bugüne kadar da bu böyle
yapılmıştır. 16 Nisan referandumunda da yasalar ve uygulamalar, içtihatlar
ayaklar altına alınmıştır ve bu bilindiği için de bugün bu düzenlemeye
gidiyorsunuz.
Şimdi,
bakın, buradaki mühür yani pusulanın arkasındaki mühür, o pusulanın orada
kullanıldığının tek karinesidir, onun olmadığı bir pusulanın orada
kullanıldığını kimse bilemez. Dolayısıyla da daha sonrasında… Deniyor ki: “Yeni
pusulalar üretmek çok olanaklı değil çünkü Yüksek Seçim Kurulu filigranlı
üretiyor zaten, arkasında mühür var. Oysa bakın, Yüksek Seçim Kurulu her
seçimde fazlasıyla üretiyor bunları ve bir sorun yaşandığında, bir itiraz
yaşandığında başka bir yerden o sandıkların tekrar doldurulmayacağının hiçbir
garantisi yok. Ve bakın, ilk başta konuştuk, madem sandık kurulu başkanlarını
eğitimli seçeceğiz, kamu görevlileri arasından da seçiyoruz, o hâlde zaten
şimdiye kadar önemli bir sorun olmamış olan mühürleme işlemi için böylesine bir
güvenlik sistemini, güvenlik önlemini yok saymanın, yok etmenin bir anlamı var
mı? İşte, bunların hepsi, teker teker özüne baktığınız zaman, seçim güvenliğini
yok etmeye dönük uygulamalar. Burada bir güç biriktiriliyor. Aslında, bu güç biriktirme
bana sorarsanız bir ihtiyaçtan kaynaklanıyor. “Cumhur İttifakı” dersiniz, biz
başka bir şey deriz, “kirli ittifak” deriz ama burada bir sıkışmışlık olduğu,
bir duvara dayanmışlık olduğu ortada. Bunu aşmaya dönük olarak da oy artırmadan
milletvekili sayısını artırmak ve yasamayı da bir şekliyle gasbetme arayışı
var. Oysa zaten yürütmeyi seçmiş olacaksınız, zaten bu, ayrı bir zarfta, ayrı
bir iradeyle seçiliyor olsa buraya müdahale etme ihtiyacınız yok ki. Ama siz de
biliyorsunuz aslında getirilen sistemin ucube bir başkanlık sistemi olduğunu ve
bunun üzerinden de tek adam rejimini inşa etmek için de işte böylesine,
neredeyse oy hırsızlığına varabilecek kadar düzenlemeler yapmanız gerektiğinin
siz de farkındasınız. 
Dolayısıyla
değerli arkadaşlar, demokratik rejimimize ağır bir darbe vuracak, neredeyse
altmış beş yıllık demokratik hukuk içerisinde seçim yapma geleneğimize son
verecek, Türkiye’yi derin tartışmaların içerisine atacak ve Türkiye’ye
dışarıdan bakıldığında diktatörlük görüntüsü verecek bir şaibeyi kendinizden
bile sakınınız diyorum ve Genel Kurulu saygıyla selamlıyorum. (CHP sıralarından
alkışlar) 
BAŞKAN
– Teşekkür ederim Sayın Emir. 
Adalet
ve Kalkınma Partisi Grubu adına Aydın Milletvekili Sayın Abdurrahman Öz
konuşacaklar. 
Buyurun
Sayın Öz. (AK PARTİ sıralarından alkışlar) 
AK
PARTİ GRUBU ADINA ABDURRAHMAN ÖZ (Aydın) – Sayın Başkan, değerli
milletvekilleri; 298 Sayılı Seçimlerin Temel Hükümleri ve Seçmen Kütükleri
Hakkında Kanun ile Bazı Kanunlarda Değişiklik Yapılmasına İlişkin Kanun Teklifi’nin
görüşmelerinde AK PARTİ Grubu adına söz almış bulunuyorum. Genel Kurulu
saygıyla selamlarım. 
Kanun
teklifi görüşmelerinde Anayasa Komisyonu olarak verimli ve başarılı bir çalışma
yaptık. Teklif, önce Komisyon üyelerinin ortak kararıyla alt komisyona sevk
edilmiş, alt komisyon çalışmasından sonra Anayasa Komisyonu çalışmalarına devam
etmiştir. Sonrasında, Komisyonun görüştüğü ve karara bağladığı metni, bugün,
burada, kanun teklifi olarak görüşüyoruz. 
Kanun
teklifinin 1’inci maddesinde 298 sayılı Kanun’un 5’inci maddesinde değişikliğe
gidilmiştir. Bu değişiklikte, Anayasa’da yer alan seçimin serbestliği ve gizli
oy ilkesinin sağlanması amaçlanmıştır. Aynı binada oturan seçmenlerin hane
bütünlüğü korunarak aynı seçim bölgesinde -burada seçim bölgesinden kastedilen
muhtarlık sınırıdır- farklı sandıklarda oy kullanmasına imkân verilmiştir. Bu
düzenleme bir zorunluluk olmayıp Yüksek Seçim Kurulunun her seçim döneminde
aldığı ilke kararları doğrultusunda uygulama imkânı bulacak bir düzenlemedir;
YSK’ye seçimin gizliliğini ve serbestliğini sağlamaya yönelik tedbir alma
bakımından verilmiş genel bir yetkidir. Burada dikkat edilmesi gereken husus,
aynı muhtarlık sınırları içerisinde kalınmış olması ve aile bütünlüğünün
bozulmamış olmasıdır. Yani Keçiören’deki bir mahallede oturan vatandaş yine
aynı mahallede oy kullanacak; Keçiören’de oturan bir vatandaş Altındağ’da,
Yenimahalle’de veya başka bir ilçede oy kullanmayacaktır. Bu maddenin devamında
5’inci maddenin ikinci fıkrası yürürlükten kaldırılmıştır. Yürürlükten
kaldırılan bu fıkrada bir sandıkta kaç seçmenin oy kullanacağı
düzenlenmekteydi. Bu teklifin 2’nci maddesinde YSK’ye genel yetkileri arasında
bir sandıkta kaç seçmenin oy kullanacağını belirleme yetkisi verildiğinden bu
fıkra hükümsüz kalmış ve yürürlükten kaldırılmıştır.
2’nci
maddede, yine aynı kanunun 14’üncü maddesinde değişiklik yapılmıştır. YSK’ye
seçimlerin güvenliğine yönelik alacağı tedbirlere ek olarak üç fıkrayla yeni
yetkiler verilmiştir. Biraz önce bahsettiğim 1’inci maddede kaldırılan fıkra
burada (15)’inci fıkra olarak, YSK’ye genel bir yetki olarak verilmiştir.
(16)’ncı fıkrada seçim güvenliğine yönelik tedbir alma yetkileri
düzenlenmiştir. (17)’nci fıkrasında ise hastalığı veya engeli sebebiyle yatağa
bağımlı olan seçmenin oy kullanmasını kolaylaştırmak için seyyar sandıkların
kullanılabilme imkânı getirilmiştir.
Hepimiz
buraya seçilerek geldik. Seçimlerde yatağa bağımlı şekilde yaşayan seçmenlere
oy kullandırılması zorluğunu bütün milletvekilleri olarak, parti ayrımı
gözetmeksizin, hep beraber yaşadık. Hatta yeri geldi, dedik ki: “Keşke seyyar
sandık olsaydı, seçimlerde oy kullanma daha kolay olsaydı.” Benzer uygulamalar
diğer ülkelerde de vardır. Bu açıdan bakıldığında, yıllardır şikâyetçi
olduğumuz, çözülmesini talep ettiğimiz bir sorunun çözümü için YSK’ye yetki
verildiği görülmektedir. Yine bu maddede YSK’ye verilen yetki, YSK tarafından
her seçim döneminde çıkarılan ve genel uygulamayı gösterecek olan ilke
kararlarıyla hayat bulacaktır. 
3’üncü
maddede, 298 sayılı Kanun’un 22’nci maddesinde değişiklik öngörülmüştür. Bu
maddede de sandık kurulu başkanlarının belirlenmesinde yeni ve objektif
kurallar belirlenmiştir. Yürürlükten kaldırılan metin 1979 yılı şartlarına göre
düzenlenmiş olan ifadeleri içerdiği unutulmamalıdır. Kaldı ki sandık kurulu
başkanları uzun zamandır kanunun bu metnine bağlı kalmaksızın YSK
uygulamalarıyla belirlenmektedir. Mevcut düzenlemeye göre ilçe seçim kurulları
siyasi partilerin verdiği listeler üzerinden seçilmekteyken yeni düzenlemeye
göre il mülki amirinin verdiği listeler üzerinden, memurlar üzerinden, yerleşim
yeri olarak o ilçede oturan memurlar üzerinden kura çekme yöntemiyle
belirlenecektir. Bu da şimdiye kadar uygulamada partili sandık kurulu
başkanlarının vermiş olduğu ihmal veya partililiğe dayalı kararlardan
kaynaklanan sorunların bundan sonra olmasını daha aza indirecek bir düzenleme
olarak ortaya çıkacaktır. 
4’üncü
madde, 3’üncü maddeyle bağlantılıdır; burada da sandık kurulu başkanı olarak
verilen kamu görevlilerinden sandık kurulu başkanı olarak seçilmeyenlerin
sandık kurulu üyesi olarak seçilmesi düzenlenmiştir. Bu iki madde birbiriyle
bağlantılıdır.
Değişiklik
teklifinin 5’inci maddesi, 298 sayılı Kanun’un 68’inci maddesinde değişiklik
önermektedir. Bu maddeyle de her seçimin en büyük tartışmalarından biri olan,
oy pusulalarının hangi zarfa konulacağı tartışmasına son verilmektedir. Asıl
olan, vatandaşın oy tercihinin doğru sayılması, vatandaşın tercihinin doğru
yansıtılmasıdır. Sandığa giderek pusulaya basarak oy vermiş vatandaşın oyunu
yanlış zarfa koydun diye yıllardır geçersiz sayan bir yönteme son verilmiştir.
Haddizatında yapılan, tüm partilerin şikâyet ettiği, geçersiz oy tartışmalarına
sebep olan uygulamaya son vermekten başka bir şey değildir. Bir seçimde
muhtarlık seçimi hariç kullanılan tüm pusulaların tek zarfa konulması esası
getirilerek vatandaşın iradesinin sandığa ve seçim sonuçlarına doğru yansıması
amaçlanmıştır.
6’ncı
maddede, 298 sayılı Kanun’un 78’inci maddesinde değişiklik yapılmıştır.
Cumhurbaşkanlığı, milletvekilliği ve yerel seçimlerde kullanılacak tüm pusula
ve zarfların YSK filigranı taşıyan kâğıtlar olacağı öngörülmüş, sahte oy
pusulası tartışmasına son verilmek istenmiştir. Filigran, hem oy pusulasında
hem de zarfta öngörülen çift emniyet tedbiri olduğundan sahte oy tartışması
bundan sonraki seçimlerde daha az olacaktır. Bu sebeple bu uygulama da
kanaatimce doğru bir uygulamadır. 
7’nci
madde, yıllardır tartışılan ve uygulamada “sandık çevresi” “sandık alanı” diye
iki tartışmalı kavramdaki tartışmayı ortadan kaldıran bir düzenlemedir. 
8’inci
maddede, 298 sayılı Kanun’un 82’nci maddesinde değişiklik öngörülmektedir. Bu
maddede sandık güvenliğine yönelik ek düzenlemeler mevcuttur. Sandık
güvenliğini sağlamak amacıyla sandık çevresine güvenlik görevlisi çağırma
yetkisi, sandık görevlileri ve müşahitlerin yanında seçmene de verilmiş bir
yetki olarak düzenlenmiştir. Burada amaçlanan sandık güvenliğinin en üst
düzeyde sağlanmasıdır, maddede buna yönelik tedbirler alınmıştır. 
9’uncu
madde, yine 298 sayılı Kanun’un 98’inci maddesinde değişiklik öngörmüştür. Bu
maddede, sandık kurulu mührü bulunmamasına rağmen, YSK filigranı, YSK amblemi
ve ilçe seçim kurulu mührü bulunan zarfların geçerli olacağı düzenlenmiştir.
Burada da sandık kurulunun sehven veya başka bir amaçla seçmen iradesini
ortadan kaldıracak şekilde bir davranışta bulunmasının seçim sonuçlarına
etkisinin en aza indirilmesi amaçlanmıştır. Zarfta filigran mecburiyeti
getirilmesinden sonra sahte oy pusulası tartışması sona erdiğinden, filigranlı
ama sandık kurulu mührü taşımayan oyların geçerli sayılması öngörülerek seçmen
iradesinin yine en üst düzeyde ortaya konulması amaçlanmıştır.
10’uncu
maddede, 298 sayılı Kanun’un 100’üncü maddesinde değişiklik öngörülmüştür. Bu
maddeyle, siyasi hayatımızda bir ilk gerçekleşmekte ve şimdiye kadar siyasi
partilerin gayriresmî olarak yaptıkları ve hülle yoluyla aşmaya çalıştıkları
seçimlerde ittifak uygulamasına ilk kez yasal bir zemin kazandırılmıştır.
“İttifak” ifadesi de kanunda ilk bu maddede geçmektedir. Maddede yeni getirilen
ittifak müessesesine uygun olarak, ittifaka verilen oyların, ittifaka basılan
“evet” mührünün ittifak partileri yönünden nasıl geçerli olacağına ilişkin
düzenlemelere yer verilmiştir. 
11’inci
madde, 298 sayılı Kanun’un 101’inci maddesinde değişiklik öngörmüştür. Mühürsüz
oylar kural olarak yine geçersizdir ancak filigranlı oy pusulasının sandık
kurulunun ihmaliyle mühürlenmemiş olması hâlinde, bu pusulaların geçerli
olacağı bu maddede açıkça düzenlenerek seçmen iradesinin sandığa yansıtılması
amaçlanmıştır. Teklifin 12’nci ve 13’üncü maddeleri sandık sonuç tutanaklarıyla
ilçe seçim kurullarının birleştirilmesine ilişkin düzenlemeler içermekte olup
yine ittifak yasasına uygun olarak teknik ifade değişiklikleri içermektedir. 
Değerli
arkadaşlar, kanun teklifinin birinci bölümü 13 maddeden ibaret olup sizlere
kısaca bu 13 maddeyle ilgili açıklamalarda bulundum. Sözlerimin sonunda bu yasa
teklifiyle getirilen ittifak müessesesinin memleketimize, milletimize hayırlı
olmasını diliyorum. Kanaatim odur ki yıllardır bir şekilde gayriresmî yollarla,
zorlamalarla ve pazarlıklarla yapılan gizli ittifakların bu kanunla ete kemiğe
bürünmesi, gizli değil, açık, kanuna ve hukuka uygun olarak yapılıyor olması
ülkemiz demokrasisi açısından önemli bir gelişmedir. 
Yine,
bu kanunun sadece AK PARTİ ve MHP arasında gündemde olan “Cumhur İttifakı”
olarak tanımlanan ittifak görüşmeleri üzerinden gündeme getirilip daha doğmadan
boğulmaya çalışılmasını doğru bulmadığımı ifade etmek istiyorum. Bu kanun
teklifi seçime girme yeterliliğine sahip tüm partiler yönünden düzenlemeler
içermekte olup ittifaka yönelik düzenlemelerin tüm partiler yönünden geçerli
olduğu unutulmamalıdır. Birçok ülkede her ülkenin kendi şartlarına göre
belirlemiş olduğu yöntemle ittifak uygulanmaktadır. Bu teklif hazırlanırken
değişik ülke uygulamaları incelenmiş ve ülkemiz şartlarına en uygun metin
teklif olarak Genel Kurulunuza sunulmuştur. 
Teklifin
tekrar memleketimize, milletimize, demokrasimize hayırlı olmasını diliyor,
Genel Kurulu saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederim Sayın Öz. 
ÖZGÜR
ÖZEL (Manisa) – Sayın Başkan, müsaadenizle…
BAŞKAN
– Sayın Özel, açıklama mı yapacaksınız?
ÖZGÜR
ÖZEL (Manisa) – Kısa, 60’a göre.
BAŞKAN
– Buyurun bir dakika.
VI.- AÇIKLAMALAR (Devam)
37.- Manisa Milletvekili Özgür Özel’in,
Parlamentoda kendilerini savunma imkânı olmayan siyasi partiler hakkındaki
sözleri doğru bulmadıklarına ilişkin açıklaması
ÖZGÜR
ÖZEL (Manisa) – Sayın Başkan, pek çok konuşmacı ittifak yasasını savunmak için
daha önce yapılan gizli hile, hülle… Bunu maalesef Sayın Meclis Başkanı da
teklif sırasında yaptı. Bundan önce ittifaklara karşı çıkan iki tane parti
vardı. 7 Haziranda Büyük Birlik ile Saadet ittifak yapacağında biz ilkesel
olarak “Bu doğru bir şey.” demiştik. O gün karşı çıkanlar bugün ittifakı
savunuyorlar ve “Kirli ittifak, hile, hülle yapılıyordu eskiden.” gibi,
geçmişteki kanunun ittifaka olanak vermeyen ve kendilerinin imkân tanımadığı
şekilde Kenan Evren’in barajını savundukları için, bunu aşmak partilerin çabalarıydı.
Burada kendilerini savunma imkânı olmayan siyasi partilerin yapmış oldukları bu
tip birlikteliklere “hile, hülle, kirlilik, pislik” gibi lafların söylenmesini
Parlamentoda olan bir muhalefet partisi olarak -onlar ifade edemeyecekleri
için- doğru bulmadığımızı ve bu dili sakıncalı bulduğumuzu ifade ederim.
Çok
teşekkür ediyorum.
BAŞKAN
– Teşekkür ederim.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Grup Başkanı
İzmir Milletvekili Binali Yıldırım ve Milliyetçi Hareket Partisi Grup Başkanı
Osmaniye Milletvekili Devlet Bahçeli ile 6 Milletvekilinin; 298 Sayılı
Seçimlerin Temel Hükümleri ve Seçmen Kütükleri Hakkında Kanun ile Bazı
Kanunlarda Değişiklik Yapılmasına Dair Kanun Teklifi (2/2137) ve Anayasa
Komisyonu Raporu (S. Sayısı: 534) (Devam)
BAŞKAN
– Şimdi şahsı adına Kars Milletvekili Sayın Ayhan Bilgen konuşacaklar.
Buyurun
Sayın Bilgen. (HDP sıralarından alkışlar)
Süreniz
beş dakika.
AYHAN
BİLGEN (Kars) – Sayın Başkan, değerli milletvekilleri; aslında bundan beş altı
yıl önce Meclisin Meclis Araştırma Merkezi’nin Venedik Komisyonuyla ilgili
yaptırdığı güzel bir çalışma var. Bu çalışma kütüphanede var. Bizim bugün
üzerinde tartıştığımız paket, neredeyse altı yıl önce bu Meclisin Araştırma
Merkezi tarafından mahkûm edilmiş. Seçimlerin nasıl olması gerektiğine dair çok
net makaleler var, değerlendirmeler var. Venedik Komisyonu, biliyorsunuz,
Türkiye’nin de üyesi olduğu bir komisyon. Dolayısıyla dışarıdan bir tartışma,
bir teorik, bir akademik tartışma falan değil. Türkiye’nin üyesi olduğu bir
mekanizmanın, seçimler nasıl olmalı, siyasi partiler nasıl yarışmalı, buna dair
çok net tespitleri var.
Ben
paketin tek tek maddeleriyle ilgili değil, aslında ruhuyla ilgili iki noktaya
sadece dikkat çekmek istiyorum. Sonuç itibarıyla, 16 Nisanda Türkiye bir sistem
değişikliği yaptı, farklı isimler kullanılabilir ama iki kritik değişiklik
yaptı. Bu iki kritik değişiklikten birisi, parti ile devlet sisteminin
mekanizmasının iç içe geçirilmesidir. Dünyada parti ve devletin iç içe geçtiği
sistemlerin geçiş dönemlerini yönetemediklerinde ne kadar büyük bir tehlikeyle
karşı karşıya kaldıklarına dair, en azından Sovyetler sonrasının çok ciddi
örnekleri vardır. Parti, devletle iç içe geçtiğinde, evet, bir süre ömrünü
uzatır, partinin ömrü uzar; devletin birikiminden, devletin meşruiyetinden
-tırnak içerisinde- gücünden faydalanır, ömrünü uzatır ama sonra parti
çürüdüğünde devleti de çökertir. Bu ikili ilişki neredeyse Balkanlarda, Kafkasya’da,
Baltık ülkelerinde defaatle örneği yaşanmış bir ilişki biçimidir. İkinci
tehlike ise toplumun sosyolojisi ile siyasetin topluma biçtiği gömleğin
çelişmesi sorunudur. 
Değerli
arkadaşlar, iki partili sistem, daha açık söyleyelim, iki kutuplu toplumsal
ilişki Türkiye gerçeğiyle örtüşmemektedir. Bakın, bizim şimdi ayrıntısını
tartıştığımız, mekanizmalarını somutlaştırmaya çalıştığımız sistemin dünyada
başarılı olduğu örnek Amerika örneğidir. Amerika’da niye iki parti vardır?
Evet, vardır başka partiler ama neden iki parti yarışır? Çünkü Amerika’nın
tarihi bunu doğurmuştur. Güney-kuzey savaşından, köleliğin kalkmasından federal
ile merkez arasındaki ilişkiye kadar iki partili sistemin sosyolojik, tarihî
arka planı vardır. Bizde böyle bir arka plan var mıdır? Böyle bir arka plan
yoktur, tarihî olarak da yoktur. Türkiye’deki siyasi partiler Osmanlı’nın son
dönemindeki siyasal akımların uzantılarıdır. Yani daha yakın tarihe gelin, çok
partili hayatta CHP’nin içerisinden Demokrat Partinin çıkma sebebi toprak
reformudur. Yani son derece ciddi sorunlarla siyasal ayrışmalar oluşmuştur ama
eğer siz sosyolojik gerçeklikten kopuk bir siyasal dayatma içerisine girerseniz
toplumda sadece kamplaşmayı derinleştirirsiniz ve toplumdaki kamplaşmayı
aşabilecek siboplar sisteminizde yoksa… Ki biz bugün bunu tartışmıyoruz yani ne
yazık ki bu siboplarla ilgili kafa yormak, bunu tartışmak; madem bir değişiklik
yapıldı, bu değişikliğin risklerini nasıl en aza indiririz, toplum bundan nasıl
en az etkilenir, en az zarar görür, nasıl faydalanabilir, bunun arayışına
girmek yerine, bunu pekiştirecek, bunu derinleştirecek, yarılmayı kopuşa
dönüştürebilecek işler yapmaya çalışıyoruz. Bunu tek tek maddelerin içerisine
sızmış, sinmiş bir ruh olarak tarif etme ihtiyacı duyuyorum. 
Değerli
arkadaşlar, eğer bir seçmen kitlesi siyaseten, politik olarak, programatik
olarak ikiye ayrılmamışsa yani bir toplum kendi doğallığında iki ayrı eksende
durmuyorsa sistemin siboplarının olmamasının iki büyük felaketi olur. Bunlardan
biri toplumsal çatışmadır yani artık bir siyaset yarışından çıkar iş,
rövanşizme dönüşür. Kim kazanırsa kazansın hem kaybetme korkusu siyaseti
siyaset olmaktan çıkarır, âdeta bir savaşa çevirir hem de öbür tarafın
toplumsal psikolojisi gittikçe başka bir gerilimle travmatik hâle gelir.
Dolayısıyla da aslında, hani yanlışın neresinden dönülürse kârdır. Elbette ki
16 Nisanda olan biten, Türkiye sosyolojisi, Türkiye gerçekliği, Türkiye tarihi
tartışılarak yapılmış bir tercih değildir. Yani daha ayrıntısına girmek
istemiyorum ama Türkiye’ye biçilmiş bir gömlektir ve ne yazık ki biz, bu
sosyolojiye aykırı siyasi projenin bedelini birkaç yıl sonra, bu seçimleri
yaptıktan sonra çok acı biçimde göreceğiz, çok acı biçimde test edeceğiz.
Herkesi
selamlıyorum. (HDP sıralarından alkışlar)
BAŞKAN
– Teşekkür ederim Sayın Bilgen.
Şahsı
adına son olarak Şanlıurfa Milletvekili Sayın Kemalettin Yılmaztekin
konuşacaklar.
Buyurun
Sayın Yılmaztekin. (AK PARTİ sıralarından alkışlar)
KEMALETTİN
YILMAZTEKİN (Şanlıurfa) – Sayın Başkan, kıymetli milletvekilleri; 298 Sayılı
Seçimlerin Temel Hükümleri ve Seçmen Kütükleri Hakkında Kanun ile Bazı
Kanunlarda Değişiklik Yapılmasına Dair Kanun Teklifi hakkında şahsım adına söz
almış bulunuyorum. Gazi Meclisi ve ekranları başında bizleri izleyen aziz
milletimizi saygıyla selamlıyorum.
Sözlerimin
başında, İstiklal Marşı’mızın bu çatı altında kabul edilişinin 97’nci
seneidevriyesi vesilesiyle, vatan şairimiz Mehmet Akif Ersoy’u ve Millî
Mücadele’de şehit düşen ecdadımızı rahmet ve minnetle yâd ediyorum. Rabb’im
mekânlarını cennet, makamlarını ali eylesin. Rabb’im bu yüce millete yeniden
İstiklal Marşı yazdırmasın.
Kıymetli
milletvekilleri, bu teklifle, siyasi partilerin ittifaklarıyla ilgili olarak
kılavuz niteliğinde temel bir düzenleme yapılmaktadır. Malumunuz olduğu üzere,
demokratik bir düzenin ihdası, hiçbir baskı, zorlama ve etkiye maruz kalmadan,
halkın, hür iradesini sandığa yansıtarak yönetime katılmasına bağlıdır. Bunun
için gerekli şartları oluşturmak ve güvenlik tedbirlerini almak devletin en
temel vazifelerindendir. İşte bu teklifle, seçim bölgelerinin
birleştirilmesine, birleştirilen seçim bölgeleri veya sandık bölgelerinde
seçmen listelerinin karma şekilde düzenlenmesine Yüksek Seçim Kurulunca karar
verilmesine imkân tanınmaktadır. Ayrıca, bu tasarıyla, Siyasi Partiler Kanunu
ve seçim kanunlarında yer alan yasakların kaldırılması suretiyle, siyasi
partilerin milletvekili seçimlerine ittifak yaparak girmelerine olanak sağlamak
gibi birçok değişiklik öngörülmektedir. Aslına bakarsanız, pratikte zaten uygulanmakta
olan ittifakın, meşru bir zamanda yapılmasına imkân tanıması açısından Meclis
çatısı altındaki veya dışındaki tüm siyasi partilerin desteklemesi gereken bir
düzenleme olduğunu düşünüyorum. Eğer diyorsanız ki “Ben ittifak yapmak
istiyorum ama bunu halkımıza anlatamam. İttifak yapmak istediklerim sırtını
terör örgütlerine dayıyor, şehitlerin akan kanlarının failleridir bunlar.” o
zaman o sizin bileceğiniz bir iştir diyorum.
Kıymetli
milletvekilleri, Türkiye'nin bekasının şer mahfillerince tehdit edildiği bir
dönemde birlik ve beraberlik ruhuyla hareket etmenin önemi her zamankinden daha
fazladır. Şu herkesçe bilinmeli ve akıldan hiç çıkartılmamalıdır ki Türkiye,
istiklaline ve istikbaline yöneltilecek her türlü tehdit ve saldırıya karşı
koyacak güç ve kararlılıktadır hamdolsun. Afrin’i terörden arındırıp Menbic ve
Tel Abyad için uygun zamanı beklerken Kıbrıs’ta bir oldubittiye izin
vermeyecek, ilk fırsatta Kandil ve diğer terör yuvalarını teröristlerin başına
geçirecek, Müslümanların ilk kıblesi Kudüs’ü de kendi kaderine terk etmeyecek
azim, inanç ve mücadele kabiliyetine de sahiptir bu millet ve bu devlet
Allah’ın izniyle.
Kıymetli
milletvekilleri, kimisi çimento, iş makineleriyle teröristlere tüneller
yaparak, kimisi terör örgütlerine tırlar dolusu silah ve mühimmat vererek,
kimisi sivil toplum kuruluşları eliyle finansman sağlayarak, yürüttüğümüz millî
mücadeleyi akamete uğratmaya çalışırken onlara destek olan, mücadelemizi
itibarsızlaştırmak için algı operasyonlarına başvuranlar, çok açık ve net
söylüyorum ki bu milletin vicdanında esfelisafilinde yerini almıştır. Bu millet
nasıl 15 Temmuz günü uçakla, tüfekle, tankla saldıran “FETÖ” denen hainler
güruhuna geçit vermemiş, onları yerle yeksan etmişse Suriye’de, Irak’ta da
aynısını yapacak ve teröristlerin başını ezecek, buraları da asıl sahiplerine
teslim edecek inşallah.
FATMA
KAPLAN HÜRRİYET (Kocaeli) - FETÖ’yü siz bela ettiniz bu ülkenin başına.
KEMALETTİN
YILMAZTEKİN (Devamla) - Konuşmamı cennetmekân Sultan Abdülhamit Han’ın
mektubundan bir bölümle bitirmek istiyorum. “Helal etmiyorum.” diyor Sultan
Abdülhamit Han. “Beni lif lif yolsalar, cımbız cımbız zerrelerimi koparsalar,
sarayımı yaksalar, hanumanımı, hanedanımı söndürseler, çoluğumu çocuğumu
gözümün önünde parçalasalar helal ederdim de Sevgilinin, Muhammed (SAV)’in
yolunda yürüdüğüm için beni bu hâle getiren ve milletimi ateşe atan insanlara
hakkımı helal etmiyorum.” diyor. Bizler de helal etmiyoruz. Âlemibekaya
irtihalinden yüz sene sonra Gazi Meclisin çatısı altında şimdi ben de aynı
şekilde sesleniyorum: “İslam’ın sancaktarlığını yapıyor ve yapıyoruz.” diye
saldıranlara ve onlara destek olanlara hakkımızı helal etmiyoruz. 
Sözlerimin
sonunda yeni kanunun hayırlara vesile olmasını temenni ediyor, yüce Meclisi
saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederim. 
Sayın
milletvekilleri, teklifin birinci bölümü üzerinde İç Tüzük’ün 72’nci maddesine
göre verilmiş bir önerge vardır, önergeyi okutuyorum: 
TBMM Başkanlığına
Görüşülmekte
olan kanunun birinci bölüm konuşmalarının İç Tüzük’ün 72’nci maddesi uyarınca
devamını arz ve teklif ederiz.
 Özgür Özel Mahmut
Tanal Muharrem Erkek
 Manisa İstanbul Çanakkale
 Hüseyin Yıldız Ünal
Demirtaş
 Aydın Zonguldak
ÖZGÜR
ÖZEL (Manisa) – Karar yeter sayısı talep ediyorum. 
BAŞKAN
– Karar yeter sayısı arayacağım.
Önergeyi
oylarınıza sunuyorum: Kabul edenler… Kabul etmeyenler… Karar yeter sayısı
yoktur. 
Birleşime
on dakika ara veriyorum. 
Kapanma Saati: 22.49
YEDİNCİ OTURUM
Açılma Saati: 23.04
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Bayram ÖZÇELİK (Burdur), Bülent ÖZ (Çanakkale) 
-----0-----
BAŞKAN
– Türkiye Büyük Millet Meclisinin 69’uncu Birleşiminin Yedinci Oturumunu
açıyorum.
Birinci
bölüm üzerinde İç Tüzük’ün 72’nci maddesine göre verilen görüşmelere devam
önergesinin oylamasında karar yeter sayısı bulunamamıştı. Şimdi önergeyi
yeniden oylarınıza sunacağım ve karar yeter sayısı arayacağım.
Kabul
edenler… Kabul etmeyenler… Karar yeter sayısı vardır, önerge kabul
edilmemiştir.
ÖZGÜR
ÖZEL (Manisa) – Sayın Başkan, yanınızdaki kâtip üye “Yok.” diyor. 
BAŞKAN
– Yani bakar mısınız… 
ÖZGÜR
ÖZEL (Manisa) – Hayır, nasıl olabilir böyle bir şey?
BAŞKAN
– Lütfen, rica ediyorum…
ÖZGÜR
ÖZEL (Manisa) – Hayır, kâtip üyeler arasında uyuşmazlık olunca tabii ki
elektronik yapacaksınız.
BAŞKAN
– Peki, peki, peki; elektronik oylamayla yapalım.
Bir
dakika süre veriyorum. 
(Elektronik
cihazla oylama yapıldı)
BAŞKAN
– Karar yeter sayısı vardır, önerge kabul edilmemiştir.
534
sıra sayılı Kanun Teklifi’nin görüşmelerine devam ediyoruz.
Komisyon
yerinde.
Hükûmet
yerinde. 
Şimdi
soru-cevap işlemini yapacağız.
Süremiz
on beş dakika, bu sürenin yarısı sorulara, diğer yarısı ise cevaplara
ayrılmıştır. 
Sayın
milletvekilleri, ismini okuduğum sayın milletvekillerinin tekrar sisteme
girmelerini rica ediyorum. 
Sayın
Tanal, Sayın Arslan, Sayın Gürer, Sayın Bektaşoğlu, Sayın Yeşil, Sayın
Çakırözer, Sayın Pekşen, Sayın Yıldız, Sayın Özdemir. 
Sayın
Gürer, buyurun.
ÖMER
FETHİ GÜRER (Niğde) – Teşekkürler Sayın Başkan.
Yeni
yasa düzenlemesiyle aynı binada oturan seçmenlerin hane bütünlüklerinin
korunması ve aynı seçim bölgesinde kalmaları şartıyla farklı sandık bölgelerine
kaydırılması hangi ihtiyaçtan doğmuştur? Seçimde seçmen pusulasının evlere
ulaşmasında aynı apartmandakiler birbiriyle iletişim sağlayıp oy kullanmaya
giderken bu süreçte kaosu artırmaktan ve oy kullanmaya gitmekten dahi seçmeni
alıkoymaktan başka ne fayda sağlayacağı düşünülmektedir?
Sandık
kurullarıyla ilgili ciddi değişiklikler yapılmakta, iktidar partisine avantaj
sağlayacak düzenlemeye gidilmektedir. Valileri ve kamu yöneticilerini müdahil
kılan seçimde leke ve çizik bulunsa dahi özel işaret koymak amacıyla yapıldığı
kesin anlaşılmayan zarfların geçerli kılınması uygulamasında hakkaniyetle
uygulama yapabilmesi olası mıdır? 
Teşekkür
ederim.
BAŞKAN
- Teşekkür ederim ben de.
Sayın
Tanal…
MAHMUT
TANAL (İstanbul) – Teşekkür ediyorum Sayın Başkan.
Sayın
Bakanım, barajı aşamayan bir partinin barajı aşması için yapılan bu düzenleme
muvazaalı bir işlem değil midir? Kanun koyucunun çoğunluğuna dayanarak muvazaalı
işlem yapması hakkını kötüye kullanması değil midir? Türkiye Büyük Millet
Meclisinin muvazaalı işlem yapmaktan kaçınması gerekmiyor mu? Türkiye Büyük
Millet Meclisinin dürüst işlem yapması gerekmez mi? Bu düzenlemeyle barajı
aşamayan bir partinin ittifak sonucu barajı aşmış gibi gösterilmesi adaleti
zedelemez mi, adaletsizlik değil mi? Bu bir avantaj sağlamıyor mu diğer siyasi
partilere? Yani burada -asıl amaç- kanun koyucunun adaleti sağlamaya yönelik
bir düzenleme sağlaması gerekmiyor mu?
Teşekkür
ederim, saygılar.
BAŞKAN
- Teşekkür ederim ben de.
Sayın
Arslan… 
KAZIM
ARSLAN (Denizli) – Sayın Bakan, bugün Meclisimizde 534 sayılı, 26 maddelik,
kısa adı “ittifak yasası” olan tasarıyı görüşüyoruz. Adalet Bakanı olarak
çıkaracağınız bu yasa temsilde adaleti yok etmeyecek midir? Getirdiğiniz yeni
düzenlemeyle seçimlerin adil ve adaletli yapılmasına ve seçim güvenliğinin yok
edilmesi yönündeki bu düzenlemeyi adaleti gerçekleştirecek bir bakan olarak
nasıl kabul edeceksiniz? İktidardan düşmemek için yüzde 10'luk barajı düşürmek
yerine, yüzde 1’lik partilerin Meclise girmesini içinize nasıl sindireceksiniz?
Bu teklif, iktidarınızın düşmemesi için barajı aşamayan partilerin Meclise
girmesine yönelik hazırlanan bir tekliftir, çok partili demokratik seçimi ortadan
kaldıracaktır. Bu düzenleme siyasi partiler arasındaki eşitliği ortadan
kaldıracak, iktidarla birlikte olan yüzde 10’u aşamayan tüm partiler Meclise
girecek, iktidarla birlikte olmayan, ittifak yapmayan yüzde 9’luk partiler
Meclisin dışında kalacaktır. Bu durumu hukuki ve vicdani buluyor musunuz?
Teşekkür
ederim.
BAŞKAN
– Sayın Bektaşoğlu…
BÜLENT
YENER BEKTAŞOĞLU (Giresun) – Teşekkür ederim.
Sayın
Bakan, valiler Hükûmet tarafından atanmaktadır. Kanun teklifi valilerin seçime
müdahalesini gerektiren düzenlemeler içermektedir. Bu düzenlemeler “seçimlerin
tarafsızlığı” ilkesine gölge düşürmeyecek midir? İlçe seçim kurulları mevcut
durumları ortadan kaldıracak, adrese teslim oy uygulamasına geçilmek
hedeflenmektedir. Bu ittifak Allah aşkına nereden çıktı, onu da merak
etmekteyiz? Sizin isteğiniz demokratik bir seçim mi yapmaktır yoksa hileyle
seçimi kazanmak mıdır? Bu yazıktır, ayıptır, hakikaten de günahtır.
Teşekkür
ederim. 
BAŞKAN
– Teşekkür ederim ben de.
Sayın
Yeşil…
NİHAT
YEŞİL (Ankara) – Sayın Bakan, sandık kurullarının seçim zarflarını
mühürlememesi veya unutması zaten bir görev ihmali değil midir? Dolayısıyla bu
konunun sanki normal bir vaka gibi kanuna geçirilmesi veya YSK filigranlı
zarfların geçerli olacağı kanuna uygunsuzluk, hukuksuzluk, hileli bir durum
oluşturabileceği gibi 16 Nisan referandum seçimlerinde yaşanan benzer
gayriahlaki olayları tekrar gündeme getirecektir. 
İki:
Art niyetli kişilerin sözde sorun varmış gibi kolluk kuvvetlerini çağırarak
alanın tamamen boşaltılması durumunda kontrolsüz kalan sürede sandık güvenliği
sağlanamayacağı için tereddütlü durumlar oluşacak ve bol şikâyetli bir seçim
geçecektir. 
Daha
önce parti temsilcisi… Sandık kurulu başkanlarının kamu görevlileri arasından
belirlenmesine yönelik geliştirilen öneri kıstası partili olmaktır. Bu husus,
seçim güvenliğine gölge düşürmez mi? Seyyar sandık uygulamasında kontrol
sağlanması güçtür. Bu konuda…
(Mikrofon
otomatik cihaz tarafından kapatıldı)
BAŞKAN
– Sayın Çakırözer…
UTKU
ÇAKIRÖZER (Eskişehir) – Teşekkür ederim Sayın Başkan.
Sayın
Bakan, OHAL döneminde yaşanan ihraç kararlarına itirazları değerlendirmek için
kurulan OHAL İşlemleri İnceleme Komisyonuna başvuralar bugün doldu. Bugün
itibarıyla toplam kaç başvuru yapıldı? Kaçı incelendi? İncelenenlerin kaçında
göreve iade kararı verildi, kaçı reddedildi? Komisyon bu hızla giderse 100
binin üzerindeki başvuruyu kaç yılda inceleyecek? Hem Komisyonun inceleme hem
de Ankara’da oluşturulan iki mahkemenin iptal başvurularını karara bağlama
süreçlerinin hızlandırılması için önlemler düşünüyor musunuz? 
Son
beş yılda cezaevlerinde her yılı ayrı ayrı olmak üzere kaç intihar vakası
yaşandı? 15 Temmuz darbesi sonrasında ilan edilen OHAL döneminde bugüne kadar
kaç intihar vakası yaşandı, kaçı ölümle sonuçlandı?
Teşekkür
ederim.
BAŞKAN
– Teşekkür ederim Sayın Çakırözer.
Sayın
Pekşen…
HALUK
PEKŞEN (Trabzon) – Sayın Bakanım, 12 Eylül sonrasında bildiğiniz gibi 1982
Anayasası da halk oylamasına sunulmuştu. Ama o 1982 Anayasası’yla ilgili daha
sonra on binlerce siyasetçi çok ağır ithamlarda bulundu. O Anayasa
referandumunda toplumun nasıl baskılandığını, insanların iradelerinin nasıl
baskı altına alındığını, kolluk kuvvetlerinin, valilerin, devlet
bürokratlarının nasıl toplumu baskıladığını çok açık biliyoruz. 
Az
önce sizin söyleminizin bir sehven söylenmiş söz olduğunu düşünüyorum. Yoksa
bir Adalet Bakanının “Siz ya dayak yemeyi ya da sayı saymayı bilmiyorsunuz.”
demesini Türkiye Cumhuriyeti tarihinde söylenmiş bir söz olarak kabul etmek
istemem. Böyle bir anlayışla mı bu Anayasa referandumu veya bu seçimler
yürütülecektir, yoksa gerçek anlamda bir adil seçim yapmayı düşünüyor musunuz?
Buna ilişkin bir niyetinizi, iyi niyetinizi nereden anlayacağız?
BAŞKAN
– Sayın Yıldız…
HÜSEYİN
YILDIZ (Aydın) – Teşekkür ediyorum Sayın Başkanım.
Sayın
Bakanım, 2002, 2007, 2011 ve 2015 milletvekili adayıydım. 2002’de MHP koalisyon
ortağıydı. O dönemlerde -Aydın milletvekili olarak- valiler tarafsızdı,
kaymakamlar tarafsızdı, yargı tarafsızdı. Maalesef 2007’den beri her atanan
vali, kaymakam, hâkim, bürokratların hepsi AKP’nin bir örgütü gibi, il başkanı
gibi, ilçe başkanı hareket ediyorlar ve 2015’te Aydın’da bunu gördüm. Vali
bütün muhtarları topladı, “AKP köyde birinci parti çıkmadığı takdirde
hakkınızda işlem yapacağız.” diye tehditte bulundu. Şimdi siz ilde valilere,
ilçelerde kaymakamlara yetki veriyorsunuz. Kamu kurumunda çalışan, bürokraside
çalışan memurların hepsi sizin yandaşlarınız ve bütün sandıklarınızı onlara
teslim ediyorsunuz. Size gerçekten samimi olarak soruyorum: Bu seçim şaibeli
olmayacak mı? 
(Mikrofon
otomatik cihaz tarafından kapatıldı) 
BAŞKAN
– Sayın Özdemir…
SİBEL
ÖZDEMİR (İstanbul) – Teşekkür ederim Sayın Başkan. 
Avrupa
Konseyi Parlamenterler Meclisinin dahi kanunsuz, yasaya aykırı bulduğu ve bu
kanun teklifiyle, yasalaştırılması da yine bu kanunu tartışmalı kılan, siyasi
literatürümüze “mühürsüz oylar” olarak giren ve bu kanunla yasalaştırılan bir
düzenleme yapılmakta. İlk kanun koyucu bu maddeyi düzenlerken Sayın Bakan, kötü
niyet ve hileyi engellemek için, bir önlem amacıyla, YSK filigranına, ilçe
seçim kurulu mührüne ek olarak o sabah, oylama öncesi sandık kurulu mührünü
zorunlu kılmışken biz bugün hile ve kötü niyetin yolunu açan bir düzenlemeyle
mühürsüz oyları kabul eden madde getiriyoruz. Sandık kurulunun ihmali yoluyla,
sehven olabilir bu, unutkanlığı olabilir… Bu, suistimale açık değil mi? Nasıl
belirlenecek? Çok ucu açık; kasıt var mı, hile karışır mı, kötü niyet olur mu?
Bu konuda nasıl bir düzenleme yapılacak? 
Teşekkür
ederim. 
BAŞKAN
– Teşekkür ederim ben de. 
Sayın
Bakan, buyurun. 
Süreniz
yedi buçuk dakika. 
ADALET
BAKANI ABDULHAMİT GÜL (Gaziantep) – “Aynı hanede olmak koşuluyla binaların ayrı
sandıklarda olmasının ne gibi faydaları olacaktır?” şeklinde Sayın Gürer’in bir
sorusu vardı. Anayasa’nın 67’nci maddesinin ikinci fıkrasında seçimlerin ve
halk oylamasının serbest, eşit, gizli, tek dereceli, genel oy, açık sayım ve
döküm esasına göre yargı yönetim ve denetimi altında yapılacağı hüküm altına
alınmıştır ve bu ilkeler çerçevesinde, aynı binada oturan seçmenlerin hane bütünlüğü
korunarak aynı seçim bölgesinde, mahalle ve köyde kalmaları şartıyla farklı
sandıklarda oy kullanmalarına imkân tanınmaktadır bu teklifle. Özellikle belli
meslek mensuplarının ikamet ettiği lojmanda, aynı aileye mensup kişilerin
oturduğu sitelerde oy vermenin gizliliğinin sağlanması açısından da bu
düzenlemeye bir ihtiyaç söz konusu olmaktadır. 
Yine,
298 sayılı Kanun’da muhtarlık bölgesi askı listeleri askıya çıkmakta, seçime
katılan tüm partilere de elektronik ortamda bu bilgiler verilmektedir. Askıya
çıkan o listeler muhtarlıktaki bütün seçmenlerin de kontrolüne sunulmaktadır.
İtirazlar üzerine de yine liste güncellenmektedir, askı sürecinde her türlü
itiraz ilgililer tarafından yapılabilmektedir. Dolayısıyla bu sandıkların da yine
Yüksek Seçim Kurulu tarafından bu şekilde değerlendirilmesi imkânı vardır ve bu
konu da gerçekten, çok öyle uzak bir yer değil, bir sınıfta değil de öbür
sınıfta olacaktı. Burada seçim güvenliğini sağlamaya yönelik bir düzenleme söz
konusudur, asla bir partiye ya da farklı bir yere, farklı bir netice doğmasına
yönelik bir düzenleme değil. Bu, seçimlerin güvenliği hususunda görülen
ihtiyaçtan dolayı yapılan bir düzenlemedir.
Sayın
Tanal’ın “Barajı aşamayan partinin barajı aşması anlamındaki bu düzenleme
muvazaalı değil midir?” şeklinde bir sorusu vardı. Burada da değerli
arkadaşlar, esasen siyasal katılımı, demokratik katılımı çok artıracak ve
birçok partinin de ve birçok siyasal kesimin de Mecliste temsiline imkân
tanıyacak bir düzenleme bugün Genel Kurulda değerlendirilmektedir, müzakere
edilmektedir ve esasen, yüzde 1-2 gibi küçük sayılabilecek ve Mecliste temsil
edilemeyecek birtakım görüşlerin, Türkiye’deki farklı temsil ve kesimlerin de
Mecliste bu anlamda temsiliyetini sağlayacak bir düzenlemedir. Elbette bir zorunluluk,
bir icbar söz konusu değildir. Partiler talep ederse, siyasi olarak karar
verirlerse bu anlamda bir değerlendirme söz konusudur. Elbette Genel Kurulun
oylamasıyla, takdiriyle bu, gündeme gelecek ve yasalaşacaktır.
Sayın
Arslan’ın “Seçim güvenliğini, adil seçimi engellemez mi; yüzde 1’lik partinin
Meclise girmesi, çok partili demokratik seçimin eşitliğini ortadan kaldırır,
seçim adaletini ortadan kaldırır mı?” şeklinde benzer bir sorusu, bir
değerlendirme. Bilakis bu temsilde adalet anlamında, farklı kesimlerin ve
seçmenlerin “Benim partim zaten barajı aşamaz.” şeklinde sandığa gitmesini de
belki motivasyonunu azaltan bir durumun yine sandığa gitme anlamında pozitif
bir katkısı olacağını düşünüyoruz. Bu hususta ittifakın yapılabilmesine imkân
getiren bir düzenlemedir. Elbette yine siyasi partiler karar verecek ve seçmen
de nihai kararı verecektir.
Sayın
Bektaşoğlu’nun valilerin müdahil olması hususunda bir eleştirisi söz konusu.
Değerli arkadaşlar, valilerin gözetiminde ve denetiminde bir seçim gerçekleşmeyecektir.
Anayasa’nın 79’uncu maddesinde de düzenlendiği gibi, yine, seçim işlemleri ve
seçim hukuku yargı organlarının genel yönetim ve denetimi altında
gerçekleşecektir. Burada asla valilerin seçim hukukuna ilişkin, seçim
işlemlerine ilişkin bir denetimi, gözetimi, bir kararı söz konusu değildir.
Seçim güvenliğine ilişkin ola ki bir mahalde, bir sandık bölgesinde yaşanan bir
güvenlik meselesinden dolayı seçime katılamama, sandık güvenliğinin
sağlanamaması hususunda bir değerlendirme olduğunda bu hususla ilgili talebi
Yüksek Seçim Kuruluna ifade edecektir, Yüksek Seçim Kurulu son tahlilde karar
verecektir. Bildiğiniz gibi, Yüksek Seçim Kurulu da yine her partinin de orada
temsilcisinin bulunduğu yargısal bir organdır, anayasal bir organdır.
Dolayısıyla valilerin bu konuda nihai karar verecek bir merci olmadığı, bu
mercinin Yüksek Seçim Kurulu olduğu ve dolayısıyla da Anayasa’ya uygun bir
düzenleme olduğu elbette ifade edilmektedir.
“İttifak
nereden çıktı?” sorusu yine Sayın Bektaşoğlu’nun. İttifak, Türk siyasi parti
geleneğinde görülen bir uygulamadır zaten. Şimdiye kadar birçok seçimde, hemen
hemen tüm seçimlerde bu konuda hangi parti olursa olsun ittifakı yaşadığı,
yaptığı görülmektedir ama Siyasi Partiler Kanunu’nda, 298 sayılı Kanun’da ve
Milletvekili Seçimi Kanunu’nda bulunan engellerden dolayı yasal bir hâl
değildi, şimdi yasak ortadan kalkmakta, yasal bir hâle getirilmektedir. Elbette
bunun kararını da siyasi partiler verecektir. Dolayısıyla, ittifak yeni
bulduğumuz, bizim icat ettiğimiz bir şey değil; siyasal organizmanın canlı bir
şekilde duymuş olduğu ihtiyaçtır, biz bu ihtiyacı kodifike ediyoruz, bir
düzenleme imkânı getiriyoruz; yapılan düzenleme sadece budur. 
“Seçim
kurulunun yetkisi alınıyor.” şeklinde bir iddia ve soru var. Asla öyle bir
yetkinin alınması söz konusu değil. Bütün bu işlemler, sandıklara yönelik
işlemler, seçmen kayıtları, sandık kurulu başkanlarının ve üyelerinin
belirlenmesi, hepsi -ilçe seçim kurulu huzurunda- Yüksek Seçim Kurulu
marifetiyle, kararıyla gerçekleştirilmektedir. 
Sayın
Yeşil’in yine mühürle ilgili bir değerlendirmesi var, bunu daha önceki
oturumlarda da hep söyledik. Değerli arkadaşlar, mühür meselesi, CHP’nin de son
7 Haziranda itiraz ettiği, sandık kurulu üyelerinin bir ihmali nedeniyle
vatandaşların, seçmenlerin seçme hakkının ortadan kalkmasına yönelik bir
ihmalin, bir suistimalin, bir kötü niyetin ya da iyi niyetli de olsa bir
ihmalin faturasının vatandaşa çıkmaması adı altında yapılan bir düzenlemedir.
Zaten Yüksek Seçim Kurulunun da seçimlerde, 1984’ten beri, genel itibarıyla
yerleşik içtihadı, kararı bu yöndedir. Dolayısıyla yeni bir karar değil bu
anlamdaki bir uygulama, ki Anayasa’daki seçme hakkının da gereğidir. Vatandaş
oyunu kullanıyor ama sandık kurulundaki 5 kişinin, 6 kişinin, 7 kişinin o
sandıkta pusulayı mühürlememesinin, sandık kurulu mührünü ifa etmemesinin,
görevini yerine getirmemesinin faturasının asla seçmene çıkarılmaması
gerekiyordu. O hususta bir düzenleme yapılmıştır. Kaldı ki “Oy pusulaları
mühürsüzdür.” şeklindeki bir iddiayı kabul edemeyiz. 
(Mikrofon
otomatik cihaz tarafından kapatıldı) 
BAŞKAN
– Sayın Bakan, süreniz bitti, bir dakika ek süre vereyim mi yazılı olarak mı
bildirirsiniz?
ÖZGÜR
ÖZEL (Manisa) – Tamamlansın efendim.
ADALET
BAKANI ABDULHAMİT GÜL (Gaziantep) – İki dakika verin isterseniz Sayın Başkan.
BAŞKAN
– Bir dakika ek süre vereyim size, tamamlayın lütfen.
Buyurun
Sayın Bakan. 
ADALET
BAKANI ABDULHAMİT GÜL (Gaziantep) – “Oy pusulası mühürsüzdür.” iddiasının
kabulü mümkün değildir. Yüksek Seçim Kurulunun, ilçe seçim kurulunun mührü olan
ve bakıldığında filigran olan oy pusulasıyla ilgili sandık kurulundaki 7
kişinin ihmalinden dolayı mühür yapılmaması, mühürlenmemesinden kaynaklı seçim
hakkının haleldar olmasına, ortadan kaldırılmasına yönelik bir düzenlemedir.
Elbette kim, hangi partiye oy verecek seçim günü sandıkta belli olacaktır.
Dolayısıyla bütün partiler için eşit bir şekilde düzenleme yapılmıştır,
Anayasa’ya ve hukukun evrensel ilkelerine ve seçme hakkına uygundur.
Sandık
başkanlarının siyasi partilerden seçilmemesi… Bu hususta bir sıkıntı olur mu?
Değerli arkadaşlar, zaten uygulama siyasi partilerin getirdiği, önerdiği
kişilerden değil… Zaten hep seçim kurulundan yine kamu görevlilerinden
belirlemiş olduğu isimler üzerinden oluyordu, burada da bu şekilde bir düzenleme
yapılmıştır. Yine kamu görevlileri arasından kurayla seçilmektedir, dolayısıyla
objektif bir düzenleme getirilmiştir. 
Teşekkür
ediyorum.
BAŞKAN
– Teşekkür ederim Sayın Bakan. 
Sayın
Özel…
VI.- AÇIKLAMALAR (Devam)
38.- Manisa Milletvekili Özgür Özel, Adalet
Bakanı Abdulhamit Gül’ün 534 sıra sayılı Kanun Teklifi’nin birinci bölümü
üzerinde yapılan soru-cevap işlemi sırasındaki bazı ifadelerine ilişkin
açıklaması
ÖZGÜR
ÖZEL (Manisa) – Teşekkür ederim Sayın Başkan. 
Şunun
için söz aldım: Sayın Bakan birkaçtır şunu söylüyor, diyor ki: “Zaten CHP’nin
de bu konuda başvurusu var.” Sayın Şentop da ifade etti, Komisyon
tutanaklarında da var. Dört partinin, bu konuda kendi lehlerine olan durumlarda
başvuruları, aleyhlerine olan durumlarda da itirazları var. Bu, seçim hukukunun
doğasının gereği. Ama bugüne kadar hiçbir ihmal, kasıt ya da kusura peşinen göz
yumulacağı, izin verileceği, bundan sonra olmasa da makul karşılanacağına
ilişkin bir kanuni düzenleme yoktu. Arıza burada. Yoksa kendi partisinin
mühürsüz oya itirazı da var, sayılmasın dediği de var, sayılsın dediği de.
İşine nasıl geldiyse. Bu, seçim hukukunun gereği, hepimiz onu yaşıyoruz,
biliyoruz. Ama burada yapılan iş başka. 
Madem
cevap vereceksiniz Sayın Bakan, madem artık Hükûmet istikrarı sağlanıyor öbür tarafta,
yüzde 10 seçim barajı niye lazım Meclise? “İttifakla küçük partiyi koruyoruz.”
diyorsunuz ya, yüzde 10 seçim barajı niye lazım Meclise, onu bir söyleyin. 
BAŞKAN
– Teşekkür ederim Sayın Özel. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Grup Başkanı
İzmir Milletvekili Binali Yıldırım ve Milliyetçi Hareket Partisi Grup Başkanı
Osmaniye Milletvekili Devlet Bahçeli ile 6 Milletvekilinin; 298 Sayılı Seçimlerin
Temel Hükümleri ve Seçmen Kütükleri Hakkında Kanun ile Bazı Kanunlarda
Değişiklik Yapılmasına Dair Kanun Teklifi (2/2137) ve Anayasa Komisyonu Raporu
(S. Sayısı: 534) (Devam)
BAŞKAN
– Sayın milletvekilleri, birinci bölüm üzerindeki görüşmeler tamamlanmıştır. 
ÖZGÜR
ÖZEL (Manisa) – Sayın Bakan cevap verecekti ama Sayın Başkan. 
BAŞKAN
– Şimdi, birinci bölümde yer alan maddeleri, varsa o madde üzerindeki önerge
işlemlerini yaptıktan sonra ayrı ayrı oylarınıza sunacağım. 
1’inci
maddede aynı mahiyette olmak üzere iki adet önerge vardır. Birlikte işleme
alacağım. Okutuyorum:
Türkiye Büyük Millet Meclisi
Başkanlığına
Görüşülmekte
olan 534 sıra sayılı Kanun Teklifi’nin 1’inci maddesinin teklif metninden
çıkarılmasını arz ve teklif ederiz. 
 Fatma Kaplan Hürriyet Muharrem
Erkek Tufan Köse
 Kocaeli Çanakkale Çorum
 Murat Emir Hüseyin
Yıldız Akın Üstündağ
 Ankara Aydın Muğla
 Uğur Bayraktutan Haluk
Pekşen 
 Artvin Trabzon
Aynı
mahiyetteki diğer önergenin imza sahipleri: 
 Filiz Kerestecioğlu Demir Meral
Danış Beştaş Hüda Kaya
 İstanbul Adana İstanbul
 Ertuğrul Kürkcü  Mahmut
Celadet Gaydalı Ayşe Acar Başaran
 İzmir Bitlis Batman
BAŞKAN
– Aynı mahiyetteki önergelere Komisyon katılıyor mu?
ANAYASA
KOMİSYONU BAŞKANI MUSTAFA ŞENTOP (İstanbul) – Katılmıyoruz. 
BAŞKAN
– Hükûmet?
ADALET
BAKANI ABDULHAMİT GÜL (Gaziantep) – Katılmıyoruz Başkanım. 
BAŞKAN
– Önerge üzerinde ilk olarak Trabzon Milletvekili Sayın Haluk Pekşen
konuşacaklar. (CHP sıralarından alkışlar)
HALUK
PEKŞEN (Trabzon) – Sayın Başkan, saygıdeğer milletvekilleri; bizim Karadeniz’de
çok ünlü bir film var, “Oflu Hoca” filmi. Emin olun, onun senaristleri bile bu
kadar yetenekli değil. Yani maşallah, bu seçimlerin güvenliği, seçim ittifakı,
yani müthiş bir hikâye. (CHP sıralarından alkışlar) O kadar güzel bir hikâye ki
hikâyenin iki ana başlığı var. Unutulan bir tek kısmı var yalnız, mezarlığa
sandık koymayı unutmuşsunuz. Niye? Çünkü mezarlıktan seçmen üretilmiş, tam 2
milyon 537 bin. 2 milyon 537 bin kişi gerçekte ölü oldukları hâlde nüfus
kayıtlarında hâlâ yaşıyor ve sağ gözüküyor. Demek ki 2 milyon 537 bin
seçmenimiz var. Ama yetmemiş, hızınızı alamamışsınız, bir de hiç var olmayan,
gerçekte hiç dünyaya gelmemiş olan kişilere de sahte birer vatandaşlık numarası
vererek bir de böyle seçmen kişiler üretmişsiniz. Maşallah o anlamda da sizleri
kutluyorum.
Şimdi,
böyle bir durumda seçimler nasıl organize edilecek, nasıl yapılacak? 2 milyon
537 bin kişiye ilişkin “Alo, mezarlıktan arıyorum, oy kullanabilirim…” Bu
insanlar sağ olduklarına göre, bunları dirilttiğinize göre oy kullanmalarında
da hiçbir mahzur yok. Gerçekten kutluyorum sizi, insanlık tarihinde bu
kadarını, gerçekten… 
Hani
o “hamur abi” vardı, biliyor musunuz? Aslında ona, kanunları uygulayan
devletlerde “Hammurabi” derler ama sizin döneminizde bunların adı olsa olsa
“hamur abi” olur. Yani maşallah, kanunları da böyle muvazaa zinciri içerisine
aldınız ve inanılmaz bir uygulama beceriniz var. Müthiş bir yetenek gerçekten.
Seçmen sahte, kayıtlar sahte, sonuçların da gerçek olmasını beklemek bizim için
de cidden büyük bir cesaret olacak yani. Kutluyoruz sizi. 
Anayasa
oylamasında, referandumda o sahte oylara niye ihtiyaç duyduğunuzu anladık. 2
milyon 537 bin sahte oy niye üretilmiş? O sahte oylar atılsın diye üretilmiş.
Şimdi de tam böyle… On gündür soruyorum, “Ya, bu sahte vatandaşları niye
ürettiniz, bu sahte kimlikler nüfusta niye hâlâ kayıtlı, bu insanlara bir
vatandaşlık numarası sahte olarak niye verdiniz?” diyorum, ne Sayın Adalet
Bakanından ne devletin seçim kurulundan ne nüfus, vatandaşlık işlerinden çıt
çıkmıyor. Niye? Ya, hepiniz biliyorsunuz. Hani bir laf var ya: “Hepiniz
oradaydınız.” Oradasınız. Merak edeniniz oldu mu? Hiç merak edeniniz olmuyor
mu: “Ya, şu kayıtlara bir bakalım Allah aşkına, gerçekten kim sahte, kim
değil.” diye. Ben burada söylüyorum, anlatıyorum ama benim ağabeyim gitti dedi
ki: “Ya, sen onu bunu söylüyorsun, bizim aile kayıt tablosuna bir bak, burada
da anneannemizin annesi de meğerse yaşıyormuş.” Rahmetli anneannemin annesini
dirilttiğiniz için sizi kutluyorum ama adresini, ikametgâhını bulamadım, nerede
oy kullanacağını da öğrensem gidip oy kullanırken de en azından tanışma
fırsatım olur. (CHP sıralarından alkışlar) Şu hâle bakar mısınız ya, memleketin
konuştuğu şeylere bakar mısınız ya, şu hâle bakar mısınız.
Oflu
Hoca filminin finali şöyle oluyor, diyor ki: “Ya, sandık korkusu Allah
korkusunun önüne geçmişse her yol mübahtır.” Tam böyle olmuş. Muvazaaya bakar
mısınız ya. Sandığa takılacak diye bir siyasi parti, ideolojisi olan, siyaset
tarihinde yeri olan, güçlü bir söylemi olan bir siyasi parti muvazaaya muhtaç
hâle gelmiş. Ne olmuş? Muvazaa yapacaksınız ve Anayasa Mahkemesi bu muvazaayı
görmeyecek. Size yemin ediyorum, bunu Anayasa Mahkemesi bile görmeye mecbur.
Bunu görmeyen Anayasa Mahkemesi, siyasi tarihte, o 900 rakımlı tepede hiçbir
şekilde oturamaz, onu orada oturtturmayız. (CHP sıralarından alkışlar) Burada
nefes yoruyoruz, zannediyorsunuz ki buradan seçimlere bu yasayla gideceğiz ve
oradan bir sonuç elde edeceksiniz. Bunlar boş hayaller, bunlar boş hayaller.
Emin olun, bütün siyasi iktidarlar aynen… Tıpkı Saddam’ın döneminde de seçimler
böyle yapılmıştı, Kaddafi de seçimleri aynen böyle yapmıştı. Siz de bu tuzağa
doğru hızla gidiyorsunuz ama bilin ki 2019’dan sonra gideceğiniz yer Yüce
Divandır. Eğer bu yasalara güveniyorsanız… Bu yasaları da size bir cümleyle
hatırlatayım: Saddam’ı yargılayan yargıca Saddam kızıyor: “Bu nasıl yargılama?
Bu nasıl bir yargı düzeni?” diyor. Ne dedi yargıç ona? “Bu yasaları siz
çıkardınız, siz.” Bu yasaları çıkarmaya devam edin. Bu yasaları bir gün Türkiye
önünüze koyacak, buna emin olun. Bu yasaları önünüze koyacağız ve kendi
çıkardığınız bu yasalardan dolayı çok ahlarla vahlarla karşılaşacaksınız. Bizim
gibi ülkelerde siyaseti yasaların arkasına sığınarak yapmaya çalışırsanız emin
olun siyaset yapacak yasa da bulamazsınız.
Hepinizi
saygıyla selamlıyorum. (CHP sıralarından alkışlar)
BAŞKAN
– Teşekkür ederim Sayın Pekşen.
MEHMET
MUŞ (İstanbul) – Sayın Başkan…
BAŞKAN
– Buyurun Sayın Muş.
MEHMET
MUŞ (İstanbul) – İç Tüzük 60’a göre bir söz talebim var.
BAŞKAN
– Buyurun, yerinizden bir dakika.
VI.- AÇIKLAMALAR (Devam)
39.- İstanbul Milletvekili Mehmet Muş’un,
Trabzon Milletvekili Haluk Pekşen’in 534 sıra sayılı Kanun Teklifi’nin 1’inci
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; Sayın Pekşen daha önce
de buna benzer bir konuşmayı Mecliste yapmıştı, ben de kendisine cevabımı
vermiştim. Şimdi burada kendisine bir hatırlatmada daha bulunmak istiyorum:
Seçmen listeleri askıya çıkar biliyorsunuz, siyasi partiler bununla alakalı
itirazda bulunabilirler. Elinde, kendisinin iddia ettiği gibi bulgular varsa
seçmen listeleri çıktığı zaman gider, bu itirazlarını hukuk içerisinde yapar ve
çözüm bulunur. Aslında Sayın Pekşen’in derdi şu: 2019’un neticesini CHP
şimdiden kabul ettiği için onun altyapısını ve mazeretini üretme çabasından
başka bir şey değildir. Doğmamış çocuğa don biçiliyor burada.
HALUK
PEKŞEN (Trabzon) – Ne alakası var?
MEHMET
MUŞ (İstanbul) - Sahte oy diyor, daha seçim yapılmamış, sandık kurulmamış, oy
kullanılmamış ama Sayın Pekşen “Şu kadar sahte oy üretildi, şu kadar sahte oy
var.” gibi bir tabir kullanmak suretiyle 2019’un neticesini şimdiden kendisi
ilan etmiş durumda.
FATMA
KAPLAN HÜRRİYET (Kocaeli) – 2010 referandumunda oldu.
MEHMET
MUŞ (İstanbul) - Teşekkür ediyorum, Genel Kurulu saygıyla selamlıyorum.
BAŞKAN
– Teşekkür ederim.
MUHARREM
ERKEK (Çanakkale) – Sandık kurulu mührü olmazsa olur bunlar. 
BAŞKAN
– Sayın Pekşen…
HALUK
PEKŞEN (Trabzon) – Sayın Başkanım, dinlediniz, doğrudan şahsıma sataşma var, bu
sebeple söz istiyorum. 
ÖZGÜR
ÖZEL (Manisa) – Doğru canım, daha ne diyecek?
BAŞKAN
– Sayın Pekşen, size de yerinizden açıklama vereyim.
HALUK
PEKŞEN (Trabzon) – Ama sataşma var Sayın Başkan, açıklama o değil, bu
haksızlık.
BAŞKAN
– Şimdi, bakın Sayın Pekşen, yani doğrudan şahsınızı ve kişiliğinizi hedef alan
bir sataşma söz konusu olmadı. 
HALUK
PEKŞEN (Trabzon) – Sayın Başkanım, daha nasıl olacak?
ÖZGÜR
ÖZEL (Manisa) – Daha ne diyecek? “2019 seçim sonuçlarını peşinen kabul etmiş.”
diyor, algı yaratıyor.
BAŞKAN
- Sadece dedi ki: “Eğer böyle elinde bulgularsa var idiyse süresi içinde itiraz
edebilirdi seçmen listelerine.”
MEHMET
MUŞ (İstanbul) – Tamam Sayın Özel, çıkıp cevap verebilirsiniz kabul etmiyorsanız,
çıkıp deyin, “Biz kazanacağız.” deyin. 
ÖZGÜR
ÖZEL (Manisa) – Sayın Başkanım, özür dilerim, Sayın Grup Başkan Vekili diyor
ki: “Cevap verebiliyorsanız çıkıp cevap verin.” Şimdi söylüyor bunu. Siz söz
vermiyorsunuz…
BAŞKAN
– Ben “Söz vermiyorum.” demedim, “Yerinizden söz vereyim.” dedim. 
ÖZGÜR
ÖZEL (Manisa) – Hayır, bu durumu suistimal ediyor yani kürsü hakkını biz…
BAŞKAN
– Peki Sayın Pekşen, buyurun. (CHP sıralarından alkışlar)
Tartışma
daha uzun sürecek iki dakikadan, o yüzden buyurun.
IX.- SATAŞMALARA İLİŞKİN KONUŞMALAR (Devam)
9.- Trabzon Milletvekili Haluk Pekşen’in,
İstanbul Milletvekili Mehmet Muş’un yaptığı açıklaması sırasında şahsına
sataşması nedeniyle konuşması
HALUK
PEKŞEN (Trabzon) – Sayın Başkan, tartışmadan endişe etmeyelim. 
BAŞKAN
– Ben endişe etmiyorum Sayın Pekşen. Niye endişe edeyim?
HALUK
PEKŞEN (Devamla) – Oflu Hoca filmi tam sizin ilçenizde çekildi. Sürmene’de
çektiler Oflu Hoca filmini. Dikkatli de seyretmişsinizdir umarım. 
MEHMET
MUŞ (İstanbul) – Ben de Sürmeneliyim.
HALUK
PEKŞEN (Devamla) – Bak bir şey anlatayım size: Bu sandıklarda sağ gözükenler
kendileri mi gitti yazıldılar oraya ki onlara gidip itiraz edeceğiz? Kimin sağ
olduğunu siz iyi biliyorsunuz. Onları bildiğiniz için de zaten bunları ihdas
ettiniz. Bu sandıklarda kimin sağ olduğunu, kimin ihdas edildiğini, kime
vatandaşlık numarası verildiğini kim bilecek? 
İSMAİL
AYDIN (Bursa) – Anneannen AK PARTİ’li mi?
HALUK
PEKŞEN (Devamla) – Yani böyle bir şahıs mı var ki ben bileceğim? Sahte isimlere
vatandaşlık numarası verdiklerinizi kim bilebilir? Ne demek bu, gidecekler
vatandaşlar itiraz edecekler? Sahte...
MUSTAFA
ELİTAŞ (Kayseri) – İtham onlar.
HALUK
PEKŞEN (Devamla) – İtham değil. Belge burada Sayın Bakan. (CHP sıralarından
alkışlar) Bak, Hükûmetin Bakanısınız... Hükûmetin Bakanısınız, belge burada.
(AK PARTİ sıralarından gürültüler)
BAŞKAN
– Sayın milletvekilleri...
HALUK
PEKŞEN (Devamla) – Bu sahte vatandaşlık numaralarını o bilgisayarlara kim
girdi? (AK PARTİ sıralarından gürültüler)
MUSTAFA
ELİTAŞ (Kayseri) – Sandık listesine hiç bakmamışsınız.
BAŞKAN
– Sayın milletvekilleri...
HALUK
PEKŞEN (Devamla) – Bu sahte vatandaşlık numaralarını kim yazdı orada? FETÖ'nün
ürettiği yöntemlerle iktidarda kalmaya gayret ediyorsunuz. 
MUSTAFA
ELİTAŞ (Kayseri) – Sen sandık listesine hiç bakmamışsın bugüne kadar.
HALUK
PEKŞEN (Devamla) – Bir taraftan FETÖ diyorsunuz, bir taraftan da FETÖ'nün
ürettiği yöntemlerle iktidarda kalıyorsunuz. 
MUSTAFA
ELİTAŞ (Kayseri) – Seçmen listesine bakmamışsın sen. Onun için kaybediyorsunuz
zaten.
BAŞKAN
– Sayın milletvekilleri...
HALUK
PEKŞEN (Devamla) – Bu iktidarı FETÖ yöntemleriyle aldınız. FETÖ'nün hepsi
siyasi iktidarınızı ayakta tutmak için hâlâ devam ediyor. Onun için FETÖ'nün
siyasi kanadına dokunamıyorsunuz. 
MUSTAFA
ELİTAŞ (Kayseri) – Siz sandık listesine bakmadığınız için hep kaybediyorsunuz,
sandık listelerini yok saydığınız için hep kaybediyorsunuz.
HALUK
PEKŞEN (Devamla) – Bak, sandık listelerini bilgisayarlarda yapıyorsunuz; bu
entrikalarla, bu yöntemlerle oy devşirmeye çalışıyorsunuz. 
MUSTAFA
ELİTAŞ (Kayseri) – Sizin siyasi parti il başkanlıklarınız ne yapar, ilçe
başkanlıklarınız ne yapar? İlçe başkanı itiraz etmeyi bilmiyor mu? Tıpkı
mühürsüz diye, yalan diye ifade ettiğiniz oylara itiraz etmekten vazgeçtiğiniz
gibi...
HALUK
PEKŞEN (Devamla) – Ankara Büyükşehir Belediyesini, İstanbul Büyükşehir
Belediyesini, daha kim bilir ne kadar şaibeli belediyeleri bu yollarla aldınız.
Gelin, yüreğiniz yetiyorsa bir komisyon kuralım, araştıralım, var mısınız? Hadi
bir komisyon kuralım, araştıralım, yüreğiniz yetiyor mu? (CHP sıralarından
alkışlar)
HALİL
ELDEMİR (Bilecik) – Yapma ya!
ADNAN
BOYNUKARA (Adıyaman) – CHP’ye üfürükçü girmiş.
MEHMET
MUŞ (İstanbul) – Sayın Başkan, FETÖ yöntemleriyle iktidara geldiğimizi ve
iktidarda tutunmaya çalıştığımızı ifade etti. Bu, grubumuza açık bir
sataşmadır. Bu anlamda, İç Tüzük 69’a göre söz talep ediyorum.
BAŞKAN
– Buyurun, iki dakika. 
Yeni
bir sataşmaya neden olmayın lütfen.
Buyurun.
(AK PARTİ sıralarından alkışlar)
10.- İstanbul Milletvekili Mehmet Muş’un,
Trabzon Milletvekili Haluk Pekşen’in sataşma nedeniyle yaptığı konuşması
sırasında Adalet ve Kalkınma Partisine sataşması nedeniyle konuşması
MEHMET
MUŞ (İstanbul) – Sayın Başkan, değerli milletvekilleri; sayın hatip az önce de
söylediğim gibi, bir şekilde mazeret üreterek 2019’da milletten yiyecekleri
tokadın acısını ve şiddetini kendi tabanına unutturmanın yollarını aramaktadır.

ÖZGÜR
ÖZEL (Manisa) – Göreceğiz onu, göreceğiz. Göreceğiz, tokadı kim yiyecek
göreceğiz. 
MUSTAFA
ELİTAŞ (Kayseri) – Kılıçdaroğlu niye oy kullanamadı? 
MEHMET
MUŞ (Devamla) – Türkiye’de ilk defa seçim yapılmıyor, Türkiye’de düzenli olarak
seçimler yapılmaktadır. 
ÖZGÜR
ÖZEL (Manisa) – MHP kendi düşürmediği barajın altında kaldı, DSP kendi
düşürmediği barajın altında kaldı, göreceğiz o tokadı. 
MEHMET
MUŞ (Devamla) – Bununla alakalı yapacağınız tespitleri az önce de ifade ettim. 
MUSTAFA
ELİTAŞ (Kayseri) – Kılıçdaroğlu niye oy kullanamadı? 
MEHMET
MUŞ (Devamla) – Seçmen listelerine, gider, itirazınızı yapar, düzeltirsiniz. 
HALUK
PEKŞEN (Trabzon) – Ya, onlar seçmen mi ki…
HALİL
ELDEMİR (Bilecik) – Genel Başkanlarının bile haberi yok listeden Başkanım. 
ÖZGÜR
ÖZEL (Manisa) – Genel Başkana laf söyleme. 
BAŞKAN
– Sayın milletvekilleri…
MEHMET
MUŞ (Devamla) – Kaldı ki teknik olarak kendisi bir hukukçudur. Bir kişinin
nüfustan nasıl düşürüldüğü, nasıl nüfus kayıtlarından kaldırıldığı gayet
açıktır hukuk içerisinde.
HALUK
PEKŞEN (Trabzon) – Kim üretti onları? 
MEHMET
MUŞ (Devamla) – Ya bununla alakalı ailesi tarafından resmî ölüm ilanı bildirilir
ya da ilgili merciler bunu bildirir ya da Medeni Kanunu’na göre gaiplik ilanı
çıkarılmak suretiyle bunlar kayıtlardan düşürülür. Yüz seksen sene önce, iki
yüz sene önceki hadiselerden sayın hatip bahsetmektedir. 
Yalnız
şunu da ifade etmekte fayda var: Bakın, Cumhuriyet Halk Partisi seçmen
listeleri konusunda o kadar acemi ki kendi Genel Başkanlarına oy
kullandıramayan bir partidir. (AK PARTİ sıralarından alkışlar) Şimdi çıkmış,
seçmen listeleriyle ilgili burada ahkâm kesmekte, bize ders vermektedir. 
HÜSEYİN
YILDIZ (Aydın) – Muhtara talimat veren, sildiren kim? Sizlersiniz, sizler. 
MUSTAFA
ELİTAŞ (Kayseri) – Kılıçdaroğlu ölüler arasında mı? 
MEHMET
MUŞ (Devamla) – Sayın hatibe tavsiyem şudur: Sayın Hatip, bak, 2019
seçimlerinde de Sayın Genel Başkanınızın oy kullanmama gibi bir durumu
olabilir. Siz listeleri yakın takip edin, aynı durumla karşı karşıya kalmayın,
Genel Başkanınıza mutlaka ama mutlaka oy kullandırın. 
MUSTAFA
ELİTAŞ (Kayseri) – Siyasi mevta hâline getirmeyin. 
MEHMET
MUŞ (Devamla) – Listeleri takip edin, seçim tarihlerini yakın takip edin. 
HÜSEYİN
YILDIZ (Aydın) – O işleri çok iyi biliyorsunuz. Kaymakama talimat verip de
kütüğü sildirdiniz. 
MEHMET
MUŞ (Devamla) – Teşekkür ediyorum, Genel Kurulu saygıyla selamlıyorum. 
Siyasi
tarihimize, kendisine oy veremeyen tek ve ilk Genel Başkan olarak Kılıçdaroğlu
tarihe geçmiştir. (AK PARTİ sıralarından alkışlar) 
HÜSEYİN
YILDIZ (Aydın) – Utanmadan konuşuyorsun. 
BAŞKAN
– Teşekkür ederim. 
Sayın
Özel… 
ÖZGÜR
ÖZEL (Manisa) – Sayın Başkan, “Sayın Genel Başkanına oy kullandıramayan tek
siyasi parti” diyerek hem Genel Başkanın şahsına sataşarak… (AK PARTİ
sıralarından gürültüler)
MUSTAFA
ELİTAŞ (Kayseri) – Sataşma değil, doğruları söyledi ama. Yanlış mı? 
BAŞKAN
– Sayın milletvekilleri, ama lütfen…
ÖZGÜR
ÖZEL (Manisa) – Hem partimize hem de Genel Başkana sataşma var, cevap hakkını
kullanmak istiyoruz. 
BAŞKAN
– Ama bu, gerçek bir şey. 
HÜSEYİN
YILDIZ (Aydın) – Nasıl gerçek bir şey Başkanım?
MUSTAFA
ELİTAŞ (Kayseri) – Ama doğru olan bir şeyi söylüyor Sayın Başkanım. 
ÖZGÜR
ÖZEL (Manisa) – Sayın Başkan, siz İç Tüzük’e göre yorum yapmayın. 
BAŞKAN
– Buyurun, iki dakika. 
Yani
bu, gerçek olan bir şey, o açıdan. Söylenince niye sataşma oluyor diye düşündüm
de o yüzden sordum. 
MUSTAFA
ELİTAŞ (Kayseri) – Kayıtlara geçmiş, tescillenmiş.
11.- Manisa Milletvekili Özgür Özel’in,
İstanbul Milletvekili Mehmet Muş’un sataşma nedeniyle yaptığı konuşması
sırasında Cumhuriyet Halk Partisine ve CHP Grup Başkanına sataşması nedeniyle
konuşması
ÖZGÜR
ÖZEL (Manisa) – Sayın Başkan, bu şundan dolayı gerçektir: O dönemde iktidarda
ne istediyse verdiğiniz FETÖ’cüler her kademede vardır. 
RAMAZAN
CAN (Kırıkkale) – Ya, ne alakası var?
ÖZGÜR
ÖZEL (Devamla) – Bu FETÖ’cüler orduya kumpas kurar, CHP “Balyoz kumpası” diye
kitap yazar, siz “Ateş olmayan yerden duman çıkmaz, Allah’ın bildiğini kuldan
saklamayalım.” dersiniz, günü geldiğinde “Millî orduya kumpas kurmuşlar.”
dersiniz. 
Şimdi,
Sayın Genel Başkana itibar suikastı yapılmak için kendisinin bir muhtar
tarafından kaydının doğrudan sildirildiği ve Genel Başkana karşı o sizin hâlâ
daha utanmadan, sıkılmadan istismar ettiğiniz nahoş olay, FETÖ’nün, Genel
Başkanın aleyhine, partiniz lehine kurduğu ucuz, basit, aşağılık bir kumpastı.
(CHP sıralarından alkışlar) Hâlen daha bu aşağılık kumpastan siyasi rant
bekliyorsanız o zaman şunu sorarlar size: Bizim Genel Başkan, sizin
yönettiğiniz bir seçimde, sizin varlığınızda, sizin kumpasınızda bu sıkıntıyı
yaşadı ama bizim Genel Başkanımız şu sıkıntıyı yaşamadı: Sizin Genel
Başkanınızın 1980 darbesi sonrası o şeffaf zarflarla yapılan, oyu attığında hem
Anayasa’ya “evet” dediğin hem Cumhurbaşkanına “evet” dediğin ortak oylama
sırasında Genel Başkanınızın oy kullandığı sandıktan tek bir “hayır” oyu çıktı
ancak hem Sayın Genel Başkan hem Emine Hanım o sandıkta oy kullanıyordu. 
MUHARREM
ERKEK (Çanakkale) – Darbe anayasasına “evet” demişsiniz. 
ÖZGÜR
ÖZEL (Devamla) – Üç senedir söyleyin diyoruz, 1980 Anayasası’na “evet” diyen
hanımefendi değilse Genel Başkanınız mı? Siz önce darbe anayasasına “evet”
diyen Genel Başkanınızla hesaplaşın, sonra gelin bize hesap sorun. 
MUHARREM
ERKEK (Çanakkale) – Kenan Evren’e “evet” dediler, Kenan Evren’e.
ÖZGÜR
ÖZEL (Devamla) – Teşekkür ediyorum. (CHP sıralarından alkışlar)
ŞAHİN
TİN (Denizli) – Boş şeyler konuşuyorsun, geç bunları, geç. 
MEHMET
MUŞ (İstanbul) – Sayın Başkan...
MUHARREM
ERKEK (Çanakkale) – Kenan Evren’e niçin “evet” dediniz? 
MEHMET
MUŞ (İstanbul) – Sayın Başkan… 
ÖZGÜR
ÖZEL (Devamla) – Kenan Paşa’nın yattığı yerden gurur duyduğu adamlarsınız. “Bu
kadarını ben bile akıl edemedim.” dedi. 
MEHMET
MUŞ (İstanbul) – Sayın Başkan… 
BAŞKAN
– Buyurun Sayın Muş. 
MEHMET
MUŞ (İstanbul) – Sayın Başkan, Sayın Özel Genel Başkanımıza bir sataşmada
bulunmuştur. 
ÖZGÜR
ÖZEL (Manisa) – “Sayın Genel Başkanımıza” de bari.
MEHMET
MUŞ (İstanbul) – Dolayısıyla, bu bir sataşmadır, bununla alakalı İç Tüzük 69’a
göre söz talep ediyorum.
MUHARREM
ERKEK (Çanakkale) – Efendim, gerçeği söyledi, sataşma değil, bu da gerçek.
ÖZGÜR
ÖZEL (Manisa) – Gerçek ya, bu da gerçek. Verme Başkan, bana vermemeye
çalışıyordun.
MUHARREM
ERKEK (Çanakkale) – Öyle diyordu Elitaş, “gerçek” diyordu.
BAŞKAN
– Ama ben şimdi hiçbir şey duymadım ki Sayın Muş’tan sizin bu gürültünüzden.
MUHARREM
ERKEK (Çanakkale) – “Gerçek” diye bağırıyorlardı.
BAŞKAN
– Ben onun gerçek olup olmadığını bilmiyorum ama Sayın Kılıçdaroğlu’nun oy
kullanamadığını biliyordum, onu bilmiyorum. (AK PARTİ sıralarından alkışlar)
ÖZGÜR
ÖZEL (Manisa) – Sayın Başkan, siz tartışmaya karışmayın. Bakın, Sayın Başkan…
MUSTAFA
ELİTAŞ (Kayseri) – Sizinki tescilli.
BAŞKAN
– Sayın Muş, sizi dinliyorum, tekrar eder misiniz lütfen.
MEHMET
MUŞ (İstanbul) – Sayın Başkan, Genel Başkanımızın darbe anayasasını
desteklediğini ifade etmektedir. Dolayısıyla bu, grubumuza açık bir sataşmadır.
BAŞKAN
– Buyurun, iki dakika…
MUHARREM
ERKEK (Çanakkale) – Oy verdi, oy.
MUSTAFA
ELİTAŞ (Kayseri) – Kendileri destekledi, Sayın Baykal şahit. Hayır efendim, biz
“Değiştirelim.” dedik, Sayın Baykal “Yok.” dedi. Darbe anayasasını değiştirelim
diye komisyon kurduk, kaçtınız, gelmediniz. Sayın Baykal Genel Başkandı o
zaman.
BAŞKAN
– Sayın Elitaş…
ÖZGÜR
ÖZEL (Manisa) – Sen Sayın Baykal’a laf söyleme, Genel Başkanın onun sayesinde
geldi, partinin başına geçti, siyaset yaptı, Başbakan oldu.
BAŞKAN
- Sayın Özel…
12.- İstanbul Milletvekili Mehmet Muş’un,
Manisa Milletvekili Özgür Özel’in sataşma nedeniyle yaptığı konuşması sırasında
AK PARTİ Genel Başkanına sataşması nedeniyle konuşması
MEHMET
MUŞ (İstanbul) – Sayın Başkan, değerli milletvekilleri; şimdi, siz
Ankara’dasınız, İstanbul’dan aday oluyorsunuz, İstanbul’a gidip
kaydolmamışsınız, bunu bile hesap edememişsiniz. 
MUSTAFA
ELİTAŞ (Kayseri) – Taşımayı da bilmiyor.
MEHMET
MUŞ (Devamla) - Seçmen listeleri asılmış, ona da gidip bakmamışsınız.
ÖZGÜR
ÖZEL (Manisa) – Gitmiş, gitmiş ağabeyciğim, o değil, tersi. Olayı bile
bilmiyorsun, olayı bile bilmiyorsun.
MEHMET
MUŞ (Devamla) - Ondan sonra “Vay efendim, bize kumpas kurdular.” 
MUSTAFA
ELİTAŞ (Kayseri) – Oflu Hoca bile bunu düşünemez.
MEHMET
MUŞ (Devamla) - Değerli dostlar, bakın, Genel Başkanına oy kullandırmayan bir
parti Türkiye’yi nasıl yönetecek, ben sizlerin takdirine bırakıyorum. (AK PARTİ
sıralarından alkışlar) 
MUSTAFA
ELİTAŞ (Kayseri) – Yazıklar olsun.
FATMA
KAPLAN HÜRRİYET (Kocaeli) – Darbe anayasasına “evet” diyen, bir partiyi nasıl
yönetecek?
MEHMET
MUŞ (Devamla) - Kendi Genel Başkanının oy kullanmasını organize edemeyen,
bundan âciz olan bir parti Türkiye’nin hiçbir meselesine merhem olamaz,
Türkiye’nin hiçbir sorununa çözüm üretemez. 
MUHARREM
ERKEK (Çanakkale) – En azından “Kandırıldık, Allah bizi affetsin.” demedi bizim
Genel Başkanımız.
FATMA
KAPLAN HÜRRİYET (Kocaeli) – Soruya cevap ver Sayın Başkan, soruya cevap ver. 
MEHMET
MUŞ (Devamla) - Bakın, biz şuradan sokağa çıkalım, önümüze çıkan 100 vatandaşa
soralım “Darbelerle alakalı ne düşünüyorsunuz? ‘AK PARTİ’ deyince ne
düşünüyorsunuz? ‘CHP’ deyince ne düşünüyorsunuz?” diye. 
MUHARREM
ERKEK (Çanakkale) – Bizde en azından birileri çıkıp bir şey söylüyor, sizde bir
tane Allah’ın kulu yok itiraz eden.
MEHMET
MUŞ (Devamla) - O 100 kişinin hangi cevabı vereceğini bu Meclistekilerin tamamı
çok iyi bilmektedir. 
FATMA
KAPLAN HÜRRİYET (Kocaeli) – Soruya cevap verecek misiniz?
MEHMET
MUŞ (Devamla) - Dolayısıyla, 1980’de bir sandık bulunmuş, şeffafmış, oradan
Genel Başkanımız “evet” kullanmış. Bunu imaya yönelik bir yorum ve söylemi
kabul etmemiz kesinlikle mümkün değildir. 
MURAT
EMİR (Ankara) – Darbe anayasasına kim “evet” dedi, onu söyle sen.
ÖZGÜR
ÖZEL (Manisa) – Hayır, hayır, bütün sandıklar…
MEHMET
MUŞ (Devamla) - AK PARTİ darbelere, darbecilere ve onları alkışlayanlara rağmen
iktidara gelmiştir ve onlara rağmen de iktidarda kalabilmeyi başarmıştır. 
ÖMER
FETHİ GÜRER (Niğde) - Kenan Evren olmasaydı bu kadar gelemezdiniz.
HÜSEYİN
YILDIZ (Aydın) – 12 Eylülün ürünüsünüz, 12 Eylülün ürünüsünüz.
MEHMET
MUŞ (Devamla) - Bakın, eğer bu darbelerle alakalı bir söz açacak olursanız
Cumhuriyet Halk Partisinin sicili çok ama çok bozuktur. 1960 darbesinde ve
sonrasında yöneticilerinizin, partililerinizin neler söylediği çok açıktır. O
botların altını birilerinin nasıl hararetle öpmek istediği hâlen milletin
hafızasından çıkmamıştır. Benden size tavsiye, hiç bu sulara girmeyin, bunlar
sizi aşar, burada boğulursunuz. (AK PARTİ sıralarından alkışlar) 
ÖZGÜR
ÖZEL (Manisa) – Sayın Başkan… 
BAŞKAN
– Sayın Komisyon Başkanına söz vereceğim.
ÖZGÜR
ÖZEL (Manisa) – “Âciz parti” diyor adam ya. 
BAŞKAN
– Size de söz vereceğim. Komisyon Başkanı on beş dakikadır bekliyor, kendisine
söz vereyim. 
ÖZGÜR
ÖZEL (Manisa) – Tamam, tamam. 
BAŞKAN
– Buyurun Sayın Başkan. 
VI.- AÇIKLAMALAR (Devam)
40.- Anayasa Komisyonu Başkanı Mustafa
Şentop’un, Trabzon Milletvekili Haluk Pekşen’in sataşma nedeniyle yaptığı
konuşmasındaki bazı ifadelerine ilişkin açıklaması
ANAYASA
KOMİSYONU BAŞKANI MUSTAFA ŞENTOP (İstanbul) – Sayın Başkanım, değerli
arkadaşlar; Sayın Pekşen burada dile getirmiş olduğu iddialarını Anayasa
Komisyonunda da dile getirdi fakat tabii, sadece iddia dile getirip gidiyor
arkadaşlarımız. Evet, sizden sonra Komisyonda bu konuya cevap verildi ama
tabii, durmadığınız için Komisyonda cevabını muhtemelen bilmiyorsunuz,
tutanaklarda var. 
Şimdi,
özellikle Yüksek Seçim Kurulundan Seçmen Kütüğü Genel Müdür Vekili arkadaşımız
orada detaylı bir açıklama yaptı. Hatta Sayın Ceyhun İrgil oradaydı, o da bazı
sorular sordu, onlara da cevaplarını verdi. 
KAZIM
ARSLAN (Denizli) – Nedir o açıklama?
ANAYASA
KOMİSYONU BAŞKANI MUSTAFA ŞENTOP (İstanbul) – Bir kere -oradaki ifadelerden
okuyorum, birkaç şey söyleyeceğim üzerine- 298 sayılı Kanun’un 47’nci maddesi
kapsamında elektronik ortamda bütün seçmen bilgileri siyasi partilere
veriliyor. Bu, seçimden önce değil sadece yani askıya çıktığı zaman değil, her
yıl bunları bütün siyasi partiler alabiliyor. Böylece siyasi partiler aldıkları
bilgileri, her aşamada yıllar itibarıyla -burada ölü seçmen var mı, iddia
edildiği gibi Suriye’den gelenler vesaire var mı, yok mu- bütün bunları
birbiriyle karşılaştırma imkânına sahip. 
(Mikrofon
otomatik cihaz tarafından kapatıldı)
BAŞKAN
– Tamamlayın lütfen, bir dakika ek süre daha veriyorum size. 
MUHARREM
ERKEK (Çanakkale) – Hocam, nereden bilecek ki seçmen sağ mı, ölü mü, nereden
bilecek?
BAŞKAN
– Sayın milletvekilleri, lütfen… Bakın, Sayın Komisyon Başkanının süresinden
alıyorsunuz, lütfen. 
Buyurun,
bir dakika. 
ANAYASA
KOMİSYONU BAŞKANI MUSTAFA ŞENTOP (İstanbul) – Ölen var mı, bunları kontrol
edebiliyorlar. 
Yine,
ayrıca, Seçmen Kütüğü Genel Müdürlüğü olarak seçmen kütükleri üzerinde Yüksek
Seçim Kurulu bir yıl içerisinde çapraz incelemeler yapıyor seçmenlerle ilgili
olarak. Farklı kimlik bilgilerini, işte, SGK’den, başka yerlerden almış
oldukları bilgilerle ilgili işlemleri takip ederek bir anormal durum var mı,
yok mu… Mesela, 2013 yılında bununla ilgili tespit edilmiş sadece 560 kayıt
olduğunu söylüyorlar fakat bu 560 kayıt şöyle: Şahısların isimleri aynı, soy
isimleri aynı, anne baba adları aynı ama T.C. kimlik numaraları farklı çünkü
artık T.C. kimlik numarası da var hepsinin. Yani büyük bir benzerlik olmasına
rağmen… Hatta, Sayın Ceyhun İrgil soruyor “Duplikasyon mu?” diyor, o “Hayır,
duplikasyon değil, isim, soy isim, ana baba adı aynı, benzer gibi gözüküyor ama
T.C. kimlik numaraları farklı.” diyor.
Şimdi,
burada…
HALUK
PEKŞEN (Trabzon) – İşte o sahte, o sahte, belgeleri de burada.
ANAYASA
KOMİSYONU BAŞKANI MUSTAFA ŞENTOP (İstanbul) – Bunlar farklı şahıslar yani T.C.
kimlik numarası itibarıyla. 
Şimdi,
değerli arkadaşlar, yine, yaş itibarıyla da kayıtlarla ilgili incelemeler
yapılıyor. Bir kere şunu…
(Mikrofon
otomatik cihaz tarafından kapatıldı)
UĞUR
BAYRAKTUTAN (Artvin) – Sayın Başkanım, Haluk Pekşen anneannesinin annesiyle
tanışmak istiyor, hiçbir art niyeti yok. 
BAŞKAN
– Sayın Bayraktutan…
ANAYASA
KOMİSYONU BAŞKANI MUSTAFA ŞENTOP (İstanbul) – Siz yardımcı olun Uğur Bey, siz
yardımcı olun.
BAŞKAN
– Sayın Başkan, siz de son bir dakikada toparlayın lütfen.
ANAYASA
KOMİSYONU BAŞKANI MUSTAFA ŞENTOP (İstanbul) – Bitiriyorum, bitiriyorum.
Sayın
Pekşen, aynı şekilde 2,5 milyon kayıt olduğunu dile getiriyor, bir de 2 isim
vermişti. Verdiğiniz isimleri not almıştı arkadaşlar, onlara bakıldı. Bunlardan
birinin ölü olduğunu, seçmen olmadığını; diğerinin ölüm kaydının olmadığını
fakat seçmen listesinde bulunmadığını tespit ettiler. Niçin öyle, niçin öyle?
Çok basit. Çünkü adrese dayalı nüfus kayıt sistemimiz var.
HALUK
PEKŞEN (Trabzon) – 2’si de aynı kişi Sayın Başkan.
BAŞKAN
– Sayın Pekşen…
ANAYASA
KOMİSYONU BAŞKANI MUSTAFA ŞENTOP (İstanbul) – Bir şahsın yaşadığına dair bir
kayıt olsa da sizin soyağacında tespit ettiğiniz gibi, adres bilgisi yoksa
seçmen olamıyor. Dolayısıyla bu sistem… Siz “2,5 milyon.” diyorsunuz.
Partinizde bunların listesi var, arkadaşlar baksınlar. Çünkü hiçbir siyasi
partiden -CHP dâhil- seçmenlerle ilgili, düzeltilmesi için -ki 2,5 milyon çok
çok uçuk bir rakam- bununla ilgili böyle bir itiraz Yüksek Seçim Kuruluna
yapılmamış.
HALUK
PEKŞEN (Trabzon) – Bu şimdi Türkiye’nin gündemine oturdu, şimdi oturdu. 
ANAYASA
KOMİSYONU BAŞKANI MUSTAFA ŞENTOP (İstanbul) – Elinizde listeler var, kontrol
edin. 
HALUK
PEKŞEN (Trabzon) – İnsanlar nereden bilecek iki yüz yıl önce ölmüş olan
insanları sağ gösterdiğinizi?
ANAYASA
KOMİSYONU BAŞKANI MUSTAFA ŞENTOP (İstanbul) – 2,5 milyon değil 2,5 kişi varsa
yapın itirazınızı… (AK PARTİ sıralarından alkışlar)
(Mikrofon
otomatik cihaz tarafından kapatıldı)
HALUK
PEKŞEN (Trabzon) – Gelin, işte, araştıralım bunu, bunu Meclis araştırsın. 
BAŞKAN
– Teşekkür ederim.
Sayın
Özel…
ÖZGÜR
ÖZEL (Manisa) – Sayın grup başkan vekili konuşması sırasında ilk başta, ilk
konuşmasında yapmadığını da yaparak “Âciz bir partisiniz.” demiştir. O konuya
cevaben grubumuz adına söz hakkını istiyoruz kürsüden 69’a göre.
BAŞKAN
– Buyurun, iki dakika.
Bakalım
kim noktalayacak, hangi grup başkan vekili noktalayacak bu tartışmayı? 
IX.- SATAŞMALARA İLİŞKİN KONUŞMALAR (Devam)
13.- Manisa Milletvekili Özgür Özel’in,
İstanbul Milletvekili Mehmet Muş’un sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
ÖZGÜR
ÖZEL (Manisa) – O zaman tansiyonu biraz düşürelim.
Ben
böyle bir sandıktan falan bahsetmedim. 1982 Anayasası oylanırken zarflar
inceydi, içerideki renkler başkaydı; bu, vatandaş üstünde bir baskıydı, bunu
bütün siyasi partiler eleştiriyor. Öyle onun arkasına sığınmayın. Ama o meşhur
seçimde…
ŞAHİN
TİN (Denizli) – Sen oy kullandın mı o zaman? 
ÖZGÜR
ÖZEL (Devamla) - …kullandıkları sandıkta bir tane “hayır” oyu çıkmış. “Bu Emine
Hanımın mı, Genel Başkanın mı?” diye sorduk, cevap veriyoruz: İkisinin de değil
çünkü sandıkta görevli solcu öğretmenin oyu o. Sizinkilerin ikisi birden bence
“Evet” oyu kullandılar. (CHP sıralarından alkışlar) 
Benim
Genel Başkanım sizin kurduğunuz kumpasla bir kere oy kullanamadı ama benim
Genel Başkanım 12 Eylülü, 28 Şubatı ayakta alkışlayan FETÖ’ye “Ne istedin de
vermedik?” deyip de her şeyi vermedi arkadaşlar. 
Benim
Genel Başkanım…
MEHMET
UĞUR DİLİPAK (Kahramanmaraş) – Kasetle gelen dekontla gider. 
ÖZGÜR
ÖZEL (Devamla) - …“Bir tek kimse Cumhurbaşkanı olamaz bu ülkede, o da sensin;
seni yargılamazsam namerdim.” diyen birine sırf bu sisteme tutunabilmek,
görevinden ayrılmamak için kapılarını açmadı, onlarla birlikte ittifaklara
girmedi.
MEHMET
UĞUR DİLİPAK (Kahramanmaraş) – Hangi kasetle geldi Genel Başkanın? 
ÖZGÜR
ÖZEL (Devamla) - Benim Genel Başkanım…
MEHMET
UĞUR DİLİPAK (Kahramanmaraş) – Hangi kasetten sonra geldi senin Genel Başkanın?

ÖZGÜR
ÖZEL (Devamla) - …bozkurt işaretini görünce “Biz eşrefimahlukatla gezeriz,
insanla gezeriz, senin gibi hayvanlarla gezmeyiz.” gibi bir lafı söyleyip
sadece şimdi ittifak ortağı oldu diye, gönlü olsun diye “Eşrefimahlukatla,
insanlarla gezeriz.” deyip aşağıladığı o siyasi partinin simgesini yapmadı. 
Benim
Genel Başkanım oy atmaz, benim Genel Başkanım oy kullanamaz belki…
MEHMET
UĞUR DİLİPAK (Kahramanmaraş) – Hangi kasetle geldi, söyle bakalım. 
ÖZGÜR
ÖZEL (Devamla) - …ama yalan atmaz, iftira atmaz, kumpas kurmaz, kumpasçılara
destek olmaz. 
Teşekkür
ediyorum. (CHP sıralarından alkışlar) 
MEHMET
UĞUR DİLİPAK (Kahramanmaraş) – Hangi kasetle geldi senin Genel Başkanın? 
MEHMET
MUŞ (İstanbul) – Sayın Başkan…
MAHMUT
TANAL (İstanbul) – Sayın Muş gelince Meclis bu hâle geliyor Sayın Başkan. 
BAŞKAN
– Sayın milletvekilleri, bir not düşmek istiyorum. 
Bu
Genel Kurulda 1980 ihtilalinden sonra yapılan Anayasa referandumunda oy
kullanmayanlar çoğunlukta herhâlde, ben oy kullanan azınlıklardan biriyim. Bir
gerçeği açıklayayım, zarfların içi şeffaf filan değildi; o, öyle yaratılan bir
algıydı, algı operasyonuydu, zarflar da şeffaf değildi.
HALUK
PEKŞEN (Trabzon) - Öyleydi Başkan. (CHP ve HDP sıralarından gürültüler) 
BAŞKAN
- Bunu da not olarak bildireyim. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Grup Başkanı
İzmir Milletvekili Binali Yıldırım ve Milliyetçi Hareket Partisi Grup Başkanı
Osmaniye Milletvekili Devlet Bahçeli ile 6 Milletvekilinin; 298 Sayılı
Seçimlerin Temel Hükümleri ve Seçmen Kütükleri Hakkında Kanun ile Bazı
Kanunlarda Değişiklik Yapılmasına Dair Kanun Teklifi (2/2137) ve Anayasa
Komisyonu Raporu (S. Sayısı: 534) (Devam)
BAŞKAN
– Devam edelim.
Aynı
mahiyetteki önergeler üzerinde son olarak Batman Milletvekili Ayşe Acar Başaran
konuşacak.
Buyurun
Sayın Acar Başaran. 
AYŞE
ACAR BAŞARAN (Devamla) – Değerli arkadaşlar… (AK PARTİ ve CHP sıralarından
gürültüler)
BAŞKAN
– Sayın milletvekilleri, konuşmacı kürsüde, lütfen…
AYŞE
ACAR BAŞARAN (Devamla) – Evet.
BAŞKAN
– Buyurun.
AYŞE
ACAR BAŞARAN (Devamla) – Süremi tekrar başlatır mısınız?
BAŞKAN
– Yeniden başlatırım, buyurun; üç saniye olmuş zaten.
AYŞE
ACAR BAŞARAN (Devamla) – Sayın Başkan, değerli milletvekilleri; Özgür Bey…
BAŞKAN
– Sayın Acar Başaran, bir dakika, sürenizi baştan başlatacağım.
AYŞE
ACAR BAŞARAN (Devamla) – Yok Başkan, konuşamıyorum.
BAŞKAN
– Sayın Özel, tartışma bitti, kürsüde bir konuşmacı var, dinliyoruz.
Buyurun.
ÖZGÜR
ÖZEL (Manisa) – Konuşmacıdan da sizden de özür dilerim, ağır tahrik altında
cevap vermek zorundaydım.
BAŞKAN
- Tamam Sayın Özel.
Buyurun
Sayın Acar Başaran, sürenizi yeniden başlatıyorum.
AYŞE
ACAR BAŞARAN (Devamla) – Teşekkür ederim.
Sayın
Başkan, değerli milletvekilleri; arkadaşlar bayağı tarihten, tarihteki darbelerden,
o dönemin koşullarından söz ettiler; ben görmedim, sadece duydum. Ama herhâlde
Kenan Evren mezarında şu anda yattığı yerden şey diyordur… Rahmet okuttunuz
bana, ben bile bu kadarını düşünmemiştim. Şu andaki içinde bulunduğumuz durum
tam da böyle ibretlik bir durum. Ancak ben bu ittifak yasasından söz etmeden
biraz hani yakın tarihimize bakmamız gerektiğini düşünüyorum.
ZEHRA
TAŞKESENLİOĞLU (Erzurum) – Yarın sizler…
AYŞE
ACAR BAŞARAN (Devamla) – Dinlerseniz Hanımefendi… Gelip buradan istediğinizi
söyleyebilirsiniz.
Yakın
tarihten söz etmek gerekiyor. Şimdi, hukuk devletlerinde bir kanun varsa eğer,
bir hukuki çerçeve çizildiyse o kanuna, o yasal mevzuata uyulur. Ama bizim
yakın tarihimizde artık bunun tam tersi işlemeye başladı. Önce fiiliyatta birtakım
gelişmeler oldu; sonra yasalar, kanunlar o fiiliyata uyarlanmaya başlandı. Bunu
ilk ne zaman duyduk? Mesela bir Cumhurbaşkanı, Cumhurbaşkanı gibi davranmaktan
vazgeçti, tarafsız ve bağımsız olmaktan vazgeçti, bir partinin başkanı gibi
meydan meydan dolaşıp propaganda yapmaya başladı. Sonra bir partinin genel
başkanı da dedi ki: “Artık bu fiilî durumu yasallaştıralım.” Hâlbuki aslında
şuradaki bütün arkadaşların ortak bir tavırla “Ya, Cumhurbaşkanı tarafsız ve
bağımsız olmalı, kendi sınırlarına çekilmeli.” demesi gerekirken tam tersi bir
tavır takındı ve bu Meclisten -referandum yapıldı- bir kanun çıktı. 
ADALET
BAKANI ABDULHAMİT GÜL (Gaziantep) – Milletin oylarıyla geçti, milletin
oylarıyla.
AYŞE
ACAR BAŞARAN (Devamla) – Neyse, daha sonrasında şimdi yine aynı şeyi yapıyoruz.
Bir ittifak zaten var yani böyle yokmuş gibi, bu kanun gelince ittifaklar
olacakmış gibi birbirimizi kandırmayalım, açık konuşalım, zaten bu Mecliste iki
partinin ittifakı var. Bu ittifak yasası hazırlanırken de bu ittifaka dayanılarak
yapıldı; iki parti bir araya geldi, bir ittifak yasası düzenledi, getirdi ve şu
anda bize burada dikte ediliyor. Burada halkın iradesi, cumhurun ittifakı falan
yok; cumhur dediğiniz halktır ama burada yapılan ittifak başkanlık ittifakıdır
ve biz burada seçim güvenliğinden söz ediyoruz, mühürsüz zarflardan söz
ediyoruz. Ya, değerli arkadaşlar, eğer bir ihmal varsa kanunlar açıktır, o
ihmal cezalandırılır, gereği yapılır; kanunen yapılır, hukuken yapılır. Hadi,
hukuku da geçtim, bakın, kanunlarımıza göre -her kanuni olan şey hukuki olmak
zorunda değildir- kanuni olarak gereği yapılması gerekirken o kişiler
ödüllendirilir gibi bir de mühürsüz zarf meselesi yasallaştırılıyor ama hukuka
uygun olmuyor, halkın iradesi o sandığa yansımayacak. 
Dediğim
gibi, burada biz seçim güvenliğinden söz ediyoruz. Değerli arkadaşlar, bu
ülkede hiçbir şeyin, hiçbirimizin güvenliği yok, ne seçim güvenliğinden söz
ediyorsunuz? Bir milletvekili şu kürsüye geliyor ve bir cümle kullandığı için
şu milletin kürsüsünden tıpkı sizler gibi, tıpkı şu anda Başkanlık Divanında
oturan arkadaşlar gibi halkın iradesini alarak şu kürsüye gelip konuşan
arkadaşımızın sesi kısılıyor. Bu ülkede bir milletvekilinin söz söyleme
güvencesi yoksa eğer, seçim güvenliğinden hiç söz etmeyelim.
Yine,
bunun karşısında bir ittifak var. O ittifaktan farklı düşünen herkes açısından
meydan meydan dolaşılıp “Gereği yapılsın.” deniliyor ve kanuna, hukuka
uymayacak şekilde gereği yapılıyor. Bakın, biz bir kongre gerçekleştirdik ama
bu kongreyi nasıl gerçekleştirdiğimizi bir biz biliriz, bir de bize bu zulmü
yapanlar bilir. Biz kongreyi yapmaya giderken delegelerimiz gözaltına alındı,
üyelerimiz gözaltına alındı, halkın gelişi engellendi, bize kiralanan
minibüsler tehdit edilerek o minibüslerin gelişi engellendi. Hangi seçim
güvenliğinden söz ediyorsunuz, hangi baskıdan söz ediyorsunuz? Bir de
gelmişler, işte, yok, baskı uygulanıyormuş da sandıklar taşınacakmış da… Eğer
bu ülkede bir partinin sesi, sözü kesilmeye çalışılıyorsa o da işte
bizlerindir.
Tek
bir cümle… Tarafsız ve bağımsız olması gereken Cumhurbaşkanı bir parti başkanı
hâline geldi, ona söz söyleyen grup başkan vekilimizin milletvekilliği
düşürüldü. Hangi seçim güvenliğinden söz ediyorsunuz, hangi cumhurun
ittifakından, hangi millî iradeden söz ediyorsunuz? “Millî irade” derken,
“millet” derken sadece size oy verenler mi millet? Sadece size, AKP ve MHP’ye
oy verenler mi halk? Peki, bize oy verenler bu milletin bir parçası değil mi?
Niye sürekli farklı, ayrıştırıcı, bölüştürücü…
MEHMET
MUŞ (İstanbul) – Sizsiniz bölücü ya!
AYŞE
ACAR BAŞARAN (Devamla) – …birbirine saldırgan bir tavırla bize yaklaşıyorsunuz?
Bu ülkede hiçbir şeyin güvenliği yok. Bu ülkede barışı savunmak bile suçsa
eğer, bana hiç seçim güvenliğinden söz etmeyin. 
Ha,
şunu da söyleyeyim: 2019 gelecek, hepimiz göreceğiz, halkın kime, nasıl cevap
vereceğini. Orada, bir kez daha size gerekli cevabı verecek.
(Mikrofon
otomatik cihaz tarafından kapatıldı) 
AYŞE
ACAR BAŞARAN (Devamla) – Bunu hep beraberce deneyimleyeceğiz, göreceksiniz. 
Teşekkür
ederim. (AK PARTİ sıralarından “Siz burada olmayacaksınız!” sesi)
MERAL
DANIŞ BEŞTAŞ (Adana) – Siz olmayacaksınız! Ayıp ayıp!
ÖZGÜR
ÖZEL (Manisa) – Karar yeter sayısı...
BAŞKAN
– Teşekkür ederim.
Aynı
mahiyetteki önergeleri oylarınıza sunacağım ve karar yeter sayısı arayacağım.
Önergeleri
kabul edenler… Kabul etmeyenler…
Kâtip
üyeler arasında bir anlaşmazlık olduğundan elektronik cihazla yapacağız
oylamayı.
Oylama
için bir dakika süre veriyorum ve süreyi başlatıyorum.
(Elektronik
cihazla oylama yapıldı)
BAŞKAN
– Karar yeter sayısı vardır, önergeler kabul edilmemiştir. 
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir. 
MERAL
DANIŞ BEŞTAŞ (Adana) – Sayın Başkan…
BAŞKAN
– Bir dakika… 
MERAL
DANIŞ BEŞTAŞ (Adana) – 60’a göre kısa bir söz talebim var.
BAŞKAN
– Buyurun lütfen yerinizden.
VI.- AÇIKLAMALAR (Devam)
41.- Adana Milletvekili Meral Danış
Beştaş’ın, Anayasa Komisyonu Başkanı Mustafa Şentop’un yaptığı açıklamasındaki
bazı ifadelerine ilişkin açıklaması
MERAL
DANIŞ BEŞTAŞ (Adana) – Teşekkürler Sayın Başkan. 
Biraz
önce Anayasa Komisyonu Başkanı bu seçmenlerin kaydırılması ve yok sayılmasıyla
ilgili bir açıklama yaptı. Açıkçası, burada, yine farklı bir algı yaratılması
çabası var. Öncelikle nasıl tespit edeceğiz? Mülteciler seçmen olarak
kaydedilmiş mi, seçmenler kaydırılmış mı, silinmiş mi? Seçmen kütüklerinden
bunların tespit edilebileceğini söylüyor. Sözünü ettiği seçmen bilgileri, 55
milyon seçmenden söz ediyoruz yani bu konuda bir aydınlatma ihtiyacı var. Bu
böyle bir liste. Ayrıca, Türkiye’de 15 Şubat 2017 tarihli Yargıtay verilerine
göre 92 siyasi partinin olduğunu ve bunların kaçının bu denetimi yapabileceğini
de kendisinin takdirine sunuyoruz. Yani burada bizim sözünü ettiğimiz
hilelerin, yok saymaların ya da silmelerin, kaydırmaların denetiminin
yapılmaması için bu öneride, bu taslakta her türlü yöntem kabul edilmiştir ve…
(Mikrofon
otomatik cihaz tarafından kapatıldı)
BAŞKAN
– Teşekkür ederim.
MERAL
DANIŞ BEŞTAŞ (Adana) – Bitiriyorum.
Bu
seçmen kütüklerinin bu şekilde… 92 siyasi partinin, 55 milyon seçmen listesi
üzerinde denetim yapmasının mümkün olmadığını kendileri de gayet iyi
biliyorlardır. 
BAŞKAN
– Teşekkür ederim. 
Sayın
milletvekilleri, 60’a göre yerinden bir dakika söz isteyen grup başkan
vekilleri, komisyon başkanları veya diğer milletvekili arkadaşlarım lütfen
sözlerini bir dakika içinde tamamlasınlar, uzatma yapmayacağım.
Komisyon
Başkanı olarak Sayın Şentop, bir dakika süreniz var, buyurun.
42.- Anayasa Komisyonu Başkanı Mustafa
Şentop’un, Adana Milletvekili Meral Danış Beştaş’ın yaptığı açıklamasındaki
bazı ifadelerine ilişkin açıklaması
ANAYASA
KOMİSYONU BAŞKANI MUSTAFA ŞENTOP (İstanbul) – Teşekkür ederim Başkanım.
Şimdi,
tabii, ben biraz tuhaf karşılıyorum Sayın Beştaş’ın söylediklerini. Bu teklif
içerisinde seçmenlerin denetimiyle ilgili problem olan husus nedir, onu bir
somut olarak söyleyebilirseniz memnun olurum. Yani zorlaştırıldığını falan
söylüyorsunuz. Nasıl oluyor, anlamadım yani böyle bir mevzu yok. 
MERAL
DANIŞ BEŞTAŞ (Adana) – Aynı binadakileri, aynı mahalledekileri niye
ayırıyorsunuz?
ANAYASA
KOMİSYONU BAŞKANI MUSTAFA ŞENTOP (İstanbul) – Ama onu anlattık. 5 defa
veriliyor, aşağı yukarı 5 kere listeler veriliyor; askıya çıkılıyor, veriliyor;
güncelleniyor, veriliyor. Sandık atanıyor, veriliyor tekrar siyasi partilere.
MERAL
DANIŞ BEŞTAŞ (Adana) – Hayır, niye? Onu biz kürsüden ayrıntılı olarak
anlatıyoruz.
ANAYASA
KOMİSYONU BAŞKANI MUSTAFA ŞENTOP (İstanbul) – Ama siz bunu takip edemiyorsanız
ne yapalım? Bizde bir sistem kuruyorsunuz. Önce her yıl aldığınız seçmen
güncellemelerini, yeni seçmen listelerini her yıl yüklüyorsunuz bilgisayara.
Bilgisayar otomatik olarak farklılıkları, yeni seçmenleri çıkartıyor karşınıza.
Bunları kontrol etme imkânınız var. Herhâlde genel merkezde bir kişi
yapmıyordur bu işi sanırım bütün partilerde. Bizde öyle mesela; iller var,
ilçeler var, mahalle teşkilatları var, herkes bunu kontrol ediyor partisinde.
Kaldı ki bundan da ibaret değil. Güncellemelerde bahsettim yani o dediğimiz
husus, farklı yerde oy kullanma meselesi…
(Mikrofon
otomatik cihaz tarafından kapatıldı)
ANAYASA
KOMİSYONU BAŞKANI MUSTAFA ŞENTOP (İstanbul) – …sandık atamasında söz konusu.
Ondan önce de ilana çıkıyordu.
BAŞKAN
– Teşekkür ederim Sayın Başkan.
MERAL
DANIŞ BEŞTAŞ (Adana) – Eskiden komşular bile birbirini denetleyebiliyordu.
Şimdi komşular bile diğer komşunun kullanıp kullanmadığını bilemiyor.
BAŞKAN
– Lütfen karşılıklı konuşmayalım. Sayın Danış Beştaş ve Sayın Şentop, lütfen,
dışarıda sonra konuşursunuz. Yeteri kadar bu konuda açıklama yapıldı.
MERAL
DANIŞ BEŞTAŞ (Adana) – Siz ikna olmuşsunuz Sayın Başkan, belli yani. Açıkçası
sizin ikna olmanız yetiyor.
BAŞKAN
– Ama sürekli, defalarca açıklama yapılıyor.
MERAL
DANIŞ BEŞTAŞ (Adana) – Ama yani ben ilk kez bu konuda söz aldım ve siz ısrarla
her konuda taraf olmak zorunda değilsiniz.
BAŞKAN
– Her seferinde, her kişiye tek tek sorarak “Siz anladınız mı? Siz anladınız
mı?” demenin anlamı yok, lütfen.
MERAL
DANIŞ BEŞTAŞ (Adana) – O kürsü tarafsız Sayın Başkan, lütfen, hatırlatıyorum.
BAŞKAN
– Ben çalışma düzenini korumakla mükellefim.
MERAL
DANIŞ BEŞTAŞ (Adana) – Ama siz ısrarla görüşünüzü belirtiyorsunuz. Sayın
Başkan, siz ısrarla görüşünüzü belirtiyorsunuz ama.
BAŞKAN
– Her seferinde burada anlatılamaz bu. Anlatılıyor, tekrar soruluyor;
anlatılıyor, tekrar soruluyor, lütfen.
MERAL
DANIŞ BEŞTAŞ (Adana) – Görüş belirtemezsiniz.
BAŞKAN
– Ben sizinle ilgili söylemiyorum, genel olarak söylüyorum Sayın Danış Beştaş,
üstünüze alınmayın lütfen.
MERAL
DANIŞ BEŞTAŞ (Adana) – Ama siz görüş belirtiyorsunuz her seferinde. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Grup Başkanı
İzmir Milletvekili Binali Yıldırım ve Milliyetçi Hareket Partisi Grup Başkanı
Osmaniye Milletvekili Devlet Bahçeli ile 6 Milletvekilinin; 298 Sayılı
Seçimlerin Temel Hükümleri ve Seçmen Kütükleri Hakkında Kanun ile Bazı
Kanunlarda Değişiklik Yapılmasına Dair Kanun Teklifi (2/2137) ve Anayasa
Komisyonu Raporu (S. Sayısı: 534) (Devam)
BAŞKAN
– 2’nci madde üzerinde iki adet önerge vardır. Aykırılık sırasına göre işleme
alacağım.
Türkiye Büyük Millet Meclisi Başkanlığına
Görüşülmekte
olan 534 sıra sayılı Kanun Teklifi’nin 2’nci maddesinin teklif metninden
çıkarılmasını arz ve teklif ederiz.
 Filiz Kerestecioğlu Demir Meral
Danış Beştaş  Hüda Kaya
 İstanbul Adana İstanbul
 Mahmut Celadet Gaydalı  Erol
Dora  Ertuğrul Kürkcü
 Bitlis  Mardin İzmir
BAŞKAN
– Komisyon önergeye katılıyor mu? 
ANAYASA
KOMİSYONU BAŞKANI MUSTAFA ŞENTOP (İstanbul) – Katılmıyoruz Sayın Başkan. 
BAŞKAN
– Hükûmet? 
ADALET
BAKANI ABDULHAMİT GÜL (Gaziantep) – Katılmıyoruz Sayın Başkan. 
BAŞKAN
– Önerge üzerinde İzmir Milletvekili Sayın Ertuğrul Kürkcü konuşacak. 
Buyurun
Sayın Kürkcü. (HDP sıralarından alkışlar) 
ERTUĞRUL
KÜRKCÜ (İzmir) – Sayın Başkan, sevgili arkadaşlar; bu maddeyle ilgili olarak
partimizin görüşünü ifade etmek üzere buradayım. 
Tabii
ki öykü bu ittifakla başlamıyor, 15 Temmuz darbe girişimiyle başlıyor ve 15
Temmuz darbe girişimi bir devlet koalisyonu doğurdu. Bu, yalnızca bir AKP-MHP
ittifakı değil; resmî-gayriresmî ortaklarıyla, JÖH’ü, PÖH’ü, paramiliterleri,
SADAT’ı, KAMU-SEN’i, HAK-İŞ’iyle birlikte bir çeşit milliyetçi cephe koalisyonu
doğdu. 
İktidardakiler
istiyor ki bu koalisyon iktidardan hiçbir zaman inmesin. Bunun en sağlam yolu,
elbette, ya hiç seçim yapmamak ya da iktidarın seçimle el değiştirmesi
ihtimalini ortadan kaldırmak. Ancak hem tarihsel kazanımları bir seferde
ortadan kaldırmak mümkün değil hem de Avrupa Birliği, Avrupa Konseyi, AGİT gibi
henüz çöpe atılması ihtimali olmayan, buna gücün de yetmeyeceği kuruluşlar var,
Anayasa var. Bunların arkasından dolaşmak daha iyi bir yol olarak ortaya
çıkıyor. 
Eldeki
teklif bu ihtiyaçlara yönelik olarak oluşturuldu. Gene de ortada kaya gibi
direnen bir toplumsal muhalefet gücü var. Kürt halkı ile Türkiye'nin toplumsal
ve demokratik güçleri, aslında ne ittifak yapılırsa yapılsın yüzde 50+1’i bir
türlü garanti etmiyor. O yüzden, onun ortadan kaldırılması, yoldan çıkarılması,
önünün tıkanması gerekiyor. Bu iki blok arasındaki kritik dengeyi yıkmak… İşte,
bu koalisyonun uğraştığı birinci mesele bu. 
Burada
formül, MHP Genel Başkanı Sayın Devlet Bahçeli’den geldi hem 16 Nisan
referandumunda hem de bugün. Bu formül, esasında basit, çok kolay anlaşılması
mümkün olan bir formül. Eğer davranışlarınız yasaları aşıyorsa o zaman yasaları
davranışlarınıza uyduruyorsunuz. Çok veciz bir biçimde ifade etti.
“Cumhurbaşkanı her gün suç işleyerek yaşayamaz, ya Anayasa’yı Cumhurbaşkanına
uyduracağız ya Cumhurbaşkanı Anayasa’ya uyacak. Madem uymuyor, Anayasa’yı
değiştirelim.” Anayasa’yı değiştirdiniz 16 Nisanda. Ama şimdi, 16 Nisan
oylamasında hile olan her şey, bu yasa teklifiyle birlikte yasa mesabesine
yükseliyor. Yüzde 50+1’i sağlama bağlamak için bundan başka bir yol
bulunamıyor. 
Bu
hilelerden birincisi -2’nci madde kapsamında- sandık seçmen sayılarını Yüksek
Seçim Kurulunun keyfine bırakmak.
İkincisi
“Güvenlik tehlikede.” gerekçesine sığınarak sandık bölgelerini birleştirmek ve
seçmenlerin bulundukları yaşam alanlarında birbirleriyle temas ederek bir
toplumsal yaşam kültürü içerisinde kanaatlerinin oluşmasını önlemek yani
toplumsal sinerjiyi, politik sinerjiyi ortadan kaldırmak, eski tabiriyle,
asabiyeyi parçalamak. Böyle olursa sanılıyor ki aslında seçmenler sandıklara
gitmekten alıkonulur ve HDP’ye atfedilen, sandık bölgelerinde aynı sandıkta
benzer oyların silme kullanıldığı iddiası ortadan kaldırılabilir.
Sevgili
arkadaşlar, referandum sonuçları çok açık. Türkiye’de 961 sandıkta 89.158 oyun
hepsi “evet” olarak çıktı. 173 sandıkta 6.739 oyun hepsi “hayır” olarak çıktı.
Kim yaptı hileyi? O yüzden, bu koalisyon, bize bu ilişkiyi bir özgürlük atılımı
olarak sunmak istiyor, bir ittifak olanağının sağlanması olarak bunu bize
sunuyor.
Ben
size şunu söyleyeyim: Teşekkür ederiz, biz bu ittifak olanağını istemiyoruz
çünkü zaten Halkların Demokratik Partisi çok sayıda politik hareketin, sosyal
hareketin, kültürel hareketin bir araya geldiği bir ittifaktır. Bizi asimetrik
bir ittifak ilişkisine sürüklemenize hiç ihtiyacımız yoktur. Biz, halkın
ittifakının bu seçimlerde gerçekleşeceğini biliyoruz. Bu ittifak, Türkiye'nin
geleceğinin kendisine dayandığı ittifak olacaktır ve muhtaç olduğumuz güç,
alelade ittifaklar içerisinde değil, bu tarihsel ittifakı toplumsal mücadeleye
taşımaktadır; muhtaç olduğumuz güç, halkın onur isyanındadır.
Hepinizi
sevgi ve saygıyla selamlıyorum. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Diğer
önergeyi okutuyorum…
MEHMET
NACİ BOSTANCI (Amasya) – Sayın Başkan, kısa bir açıklama yapmak istiyorum.
BAŞKAN
– Sayın Bostancı, buyurun bir dakika.
VI.- AÇIKLAMALAR (Devam)
43.- Amasya Milletvekili Mehmet Naci
Bostancı’nın, İzmir Milletvekili Ertuğrul Kürkcü’nün 534 sıra sayılı Kanun
Teklifi’nin 2’nci maddesiyle ilgili önerge üzerinde yaptığı konuşmasındaki bazı
ifadelerine ilişkin açıklaması
MEHMET
NACİ BOSTANCI (Amasya) – Sayın Kürkcü, sistem değişikliğinin Cumhurbaşkanı suç
işlerken buna uygun bir yasal değişiklik çerçevesi hazırlanma kastıyla
yapıldığını söyledi. Bu, kesinlikle doğru değil, böyle bir durum söz konusu
değil. Cumhurbaşkanının halk tarafından seçilmesi meselesi yahut da başkanlık
tartışmaları 80’li yıllardan bu yana Türkiye siyasetinin gündeminde. 2014’te
Cumhurbaşkanının halk tarafından seçilmesi yeni bir hadisedir, böylelikle yeni
bir durum olmuştur. Cumhurbaşkanının halk tarafından seçilmesiyle birlikte
sisteme ilişkin atılmış bir adım ortaya çıkmış oldu, 16 Nisan referandumu bunun
tamamlanmasından ibarettir, Sayın Kürkcü’nün dediği gibi değildir.
Teşekkürler.
BAŞKAN
– Teşekkür ederim.
ERTUĞRUL
KÜRKCÜ (İzmir) – Sayın Başkan, ister istemez bu hakikatin bu şekilde
yadsınmasına karşı bir çift söz hakkım var.
BAŞKAN
– Buyurun bir dakika.
44.- İzmir Milletvekili Ertuğrul Kürkcü’nün,
Amasya Milletvekili Mehmet Naci Bostancı’nın yaptığı açıklamasındaki bazı
ifadelerine ilişkin açıklaması
ERTUĞRUL
KÜRKCÜ (İzmir) – Şimdi ben aranızı bozmak istemem fakat -Sayın Bahçeli burada-
hepimiz duyduk, işittik, okuduk, bütün bu tartışma başladığında Sayın Bahçeli
şunu söyledi: “Şu an Anayasa’da gösterildiği, kaydedildiği gibi gitmiyor işler.
Cumhurbaşkanı, mevcut Anayasa’ya göre her gün suç işliyor. Her gün suç
işleyerek Cumhurbaşkanlığı yapılamaz. Ya Anayasa Cumhurbaşkanına uyacak ya
Cumhurbaşkanı Anayasa’ya. Teklifleri varsa getirsinler, biz bakalım.” dedi.
Bütün bu ittifak böyle başlamadı mı? Hepimiz bunu duymadık, işitmedik mi? Şimdi
“2014’te başladı…” Bunların bir anlamı yok. 16 Nisan referandumuna giden yol,
bu belirlemeyle başladı, ittifak da bunun üzerinde oluştu. 
Bu
hakikat bugün çok güzel bir biçimde anlatılamıyor olabilir ama hakikat bundan
ibaret. O yüzden, hakikate hakikat demek kötü bir şey değil Sayın Bostancı.
Kabul edin, kurtulun. (HDP sıralarından alkışlar)
BAŞKAN
– Teşekkür ederim.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Grup Başkanı
İzmir Milletvekili Binali Yıldırım ve Milliyetçi Hareket Partisi Grup Başkanı
Osmaniye Milletvekili Devlet Bahçeli ile 6 Milletvekilinin; 298 Sayılı
Seçimlerin Temel Hükümleri ve Seçmen Kütükleri Hakkında Kanun ile Bazı
Kanunlarda Değişiklik Yapılmasına Dair Kanun Teklifi (2/2137) ve Anayasa
Komisyonu Raporu (S. Sayısı: 534) (Devam)
BAŞKAN
– Diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 534 sıra sayılı Kanun Teklifi’nin 2’nci maddesi ile 298 sayılı Seçimlerin
Temel Hükümleri ve Seçmen Kütükleri Hakkında Kanun’un 14’üncü maddesinin
birinci fıkrasına eklenen 16’ncı bendin teklif metninden çıkarılmasını arz ve
teklif ederiz.
 Fatma Kaplan Hürriyet Muharrem
Erkek Akın Üstündağ
 Kocaeli Çanakkale Muğla
 Hüseyin Yıldız  Murat
Emir Süleyman Sencer Ayata
 Aydın Ankara İstanbul
 Tufan Köse Uğur
Bayraktutan
 Çorum Artvin
BAŞKAN
– Komisyon önergeye katılıyor mu?
ADALET
KOMİSYONU BAŞKANI MUSTAFA ŞENTOP (İstanbul) – Katılmıyoruz Sayın Başkanım.
BAŞKAN
– Hükûmet?
ADALET
BAKANI ABDULHAMİT GÜL (Gaziantep) – Katılmıyoruz Sayın Başkan.
BAŞKAN
– Önerge üzerinde İstanbul Milletvekili Sayın Süleyman Sencer Ayata
konuşacaklar.
Buyurun
Sayın Ayata. (CHP sıralarından alkışlar)
SÜLEYMAN
SENCER AYATA (İstanbul) – Değerli arkadaşlarım, Sayın Başkan, değerli
milletvekilleri; Seçim Kanunu’nda yapılan değişikliklerin doğurabileceği
sakıncalar ayrıntılı olarak dile getirildi. Ben, bunun siyasi sistemimiz
bakımından bazı orta ve uzun dönemli sonuçları ne olabilir, bunlar üzerinde
fikir yürütmeye çalışacağım.
Şimdi,
birincisi, neyi konuşuyoruz? Oyunun kurallarını konuşuyoruz. Demokrasinin temel
unsuru, yapılan seçimlerdir, bizim burada konuştuğumuz konu bu seçimlerin
kurallarının neler olacağı, bu konuda yapılan düzenlemeler. Yani daha halkın
kullandığı deyimle, oyunun kurallarını konuşuyoruz ama bu kuralların
hazırlanmasında iki siyasi parti, aktif ve önemli bir rol oynarken, hatta
belirleyici rol oynarken muhalefet -ister Parlamento içi, ister Parlamento
dışı- bu sürece katılmadı yani uzlaşmaya dayalı bir oyunun kurallarından söz
etmemiz burada söz konusu değil. Kaldı ki bakın, ben polemik yaratmamak için
söyleyeyim: Nereden baksanız bu siyasi partiler, yaklaşık 25-30 milyon arasında
seçmeni temsil etmekte. Şimdi, siz öyle bir gelecek Türkiyesi düşünün ki 25-30
milyon seçmenin oyunun kurallarına itimat etmediği, onu adil bulmadığı bir
Türkiye’de yaşayacağız. 
Şimdi,
değerli arkadaşlarım, bunun anlamı şudur: Zaten bütün araştırmalar, Türkiye’de
ciddi bir meşruiyet erozyonuna işaret ediyor. Bu gelişme, oyunun kurallarına
olan güvensizlik, bu meşruiyet erozyonunu derinleştirecektir. 
İkinci
konu, seçim güvenliği. Bakın, seçim güvenliği, biz nereye gitsek seçmenin bize
en çok sorduğu soru hâline geldi. Şimdi, neden? Propaganda eşitsizliğinden söz
ediliyor, kamu görevlilerinin seçimlerdeki partizan davranışlarından, kamu
kaynaklarının iktidar partisi lehine kullandırılmasından, son seçimlerde
mühürsüz oydan ve dolayısıyla şaibeli seçimden. Şimdi, yeni birini ekliyoruz,
bu seçim güvenliği konusunda ciddi endişeler yaratan bu düzenlemelerle. Neden
önemli bu? Bu, şunun için çok önemli: Hep “Sandık, sandık, sandığa bakın.”
diyoruz ya “Tabelaya bak.” der gibi, eğer 25 milyon kişi sandığa inanmıyorsa,
sandıktan millî iradenin tecelli ettiğini görmüyorsa o zaman millet iradesinin
yansıdığına da inanmaz. Bu, çok ciddi ve vahim bir sorundur. Bana, yaşlı bir
seçmen şöyle dedi: “Bırak o sandığı, o sandık -eskiler bilirler- Zati Sungur’un
sandığı oldu; içinden tavşan da çıkıyor, güvercin de çıkıyor.” Bu, çok
tehlikeli bir durumdur bir ülke için. 
Şimdi,
eskiden, Türkiye’de şöyle bir şey vardı, Türkiye'nin olumlu bir imajı vardı:
Türkiye, dışarıda, demokrasiyi sürdüren bir ülke olarak bilinirdi ama artık
Türkiye, adil, özgür seçimlerin yapıldığı ve iktidarın kolaylıkla el
değiştirebildiği bir ülke olarak görülmüyor. Bu, çok ciddi olarak yine bir
uluslararası meşruiyet kaybıdır. 
Son
söyleyeceğim şu: Türkiye’de ciddi bir kutuplaşma yaşanıyor. Her toplumda
yarılmalar olur, her toplumda ayrışmalar olur ama modern siyasi partilerin
görevi, bu ayrışmaların üstüne gidip kızıştırmak değil, bu ayrışmaları
yumuşatmaktır. Şimdi, ben soruyorum, samimi olarak soruyorum: Bu ittifak
anlaşması, Türkiye’de yaşanan ve çok sorunun kaynağı olan bu kutuplaşmayı
yumuşatacak mıdır? Bu, çok önemli bir soru çünkü bakın, bir anda, “yerli ve
millî ittifak” deniliyor, karşısındakiler yani bizler oluyoruz -ben üzülerek
söylüyorum- bizler de “dış güçlerin sözcüsü, vatan hainleri” oluyoruz. Bakın,
bu atmosferde giriyoruz. Şimdi, maalesef, Cumhur İttifakı’nı savunanlar, bu
ayrımdan söz ediyorlar. Bu koşullarda getirilen bu yasa, Türkiye'nin en önemli sorunu
olan bu kutuplaşmayı daha mı sertleştirecektir yoksa yumuşatacak mıdır?
Benim
özet olarak söyleyeceğim şu, bütün bu saydıklarım açıkçası şunu gösteriyor:
Seçimler 50+1’le kazanılabilir ama bu, başarı demek değildir, bu, kazanç demek
değildir. Toplumda ciddi bir meşruiyet erozyonu varsa, toplumda bu kutuplaşma
daha da pekişecekse, toplumda demokrasiye olan inanç kaybolacaksa bu, çok daha
büyük bir kayıptır. 
Hepinize
saygılar sunuyorum. (CHP sıralarından alkışlar)
BAŞKAN
– Teşekkür ederim Sayın Ayata.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
Sayın
milletvekilleri, 3’üncü maddede aynı mahiyette iki adet önerge vardır, önergeleri
birlikte işleme alacağım.
Türkiye Büyük Millet Meclisi Başkanlığına
Görüşülmekte
olan 534 sıra sayılı Kanun Teklifi’nin 3’üncü maddesinin teklif metninden
çıkarılmasını arz ve teklif ederiz.
 Fatma Kaplan Hürriyet Muharrem
Erkek Tufan Köse
 Kocaeli Çanakkale Çorum
 Murat Emir Hüseyin
Yıldız Akın Üstündağ
 Ankara Aydın Muğla
 Uğur Bayraktutan Kazım
Arslan
 Artvin Denizli
Aynı
mahiyetteki diğer önergenin imza sahipleri:
 Filiz Kerestecioğlu Demir Meral
Danış Beştaş Hüda Kaya
 İstanbul Adana İstanbul
 Ertuğrul Kürkcü Mahmut
Celadet Gaydalı
 İzmir Bitlis
BAŞKAN
– Aynı mahiyetteki önergelere Komisyon katılıyor mu?
ANAYASA
KOMİSYONU BAŞKANI MUSTAFA ŞENTOP (İstanbul) – Katılmıyoruz Sayın Başkanım.
BAŞKAN
– Hükûmet?
ADALET
BAKANI ABDULHAMİT GÜL (Gaziantep) – Katılmıyoruz Sayın Başkanım.
ÖZGÜR
ÖZEL (Manisa) – Sayın Başkan, çok önemli bir konuda çok kısa bir söz istiyorum.
BAŞKAN
– Peki, bir dakika…
VI.- AÇIKLAMALAR (Devam)
45.- Manisa Milletvekili Özgür Özel’in, 534
sıra sayılı Kanun Teklifi’nin görüşmelerinin televizyon yayınının olmadığı bir
günde yapılmasına ve gece boyunca çalışılarak bitirilmesi konusuyla ilgili
gruplar arasında bir iletişimin bulunmadığına ilişkin açıklaması
ÖZGÜR
ÖZEL (Manisa) – Sayın Başkan, şimdi, iktidar partisinden birkaç milletvekili
arkadaş bir bildirimde bulunuyor, diyorlar ki: “Gruplarımızı iptal ediyor bizim
partiler, bu gece sabaha kadar çalışıp bu kanunu bitireceğiz.” Yapın ama
“gruplar arası iletişim” diye bir şey var. Bu partiler size bir tek bu gece
lazım değil, bu Parlamento bir tek bu gece lazım değil. Yarın öbür gün “gruplar
arası iletişim”le geldiğinizde tekrar bunları size hatırlatırız.
Vatandaş
şunu bilsin: Neden pazartesi çalışma konuldu? Televizyon yayını yok. Neden
yarına kadar bitireceksiniz sabah sekize kadar çalışıp? Vatandaş, Seçim
Kanunu’nda yapılanları ve bu ittifak düzenlemesiyle yapılanları duymasın,
görmesin, bir gece yarısı olsun diye. Bu ayıp bunun altına imza atan iki siyasi
partinin tarihlerine geçer, biz bunu burada tescil ederiz. Siz, vatandaşın televizyonda
izlememek üzere bir pazartesi gece yarısı operasyonuyla bunu…
(Mikrofon
otomatik cihaz tarafından kapatıldı)
ÖZGÜR
ÖZEL (Manisa) – Müsaade eder misiniz…
BAŞKAN
– Sayın Özel, bakın…
ÖZGÜR
ÖZEL (Manisa) – Müsaade eder misiniz… Önemli bir konuyu söylüyoruz.
BAŞKAN
– Bakın, bir dakikayı uzatmayacağım dedim, diğer grup başkan vekillerine de
aynı muameleyi yapacağım.
MUHARREM
ERKEK (Çanakkale) – Sayın Grup Başkan Vekili konuşuyor.
ÖZGÜR
ÖZEL (Manisa) – Hayır, ben altı dakika dinledim Sayın Şentop’u, altı dakika,
bir şey demedim “Verin.” dedim. 
BAŞKAN
– Sayın Özgür Özel, bakın…
ÖZGÜR
ÖZEL (Manisa) – Sayın Başkan, bu kadar kritik bir yerde…
BAŞKAN
– Ayrıca, şunu da söylemek istiyorum: Böyle bir şey varsa grup başkan
vekillerinin hepsi burada, oturup anlaşabilirsiniz. Ben ilk defa sizden
duyuyorum şimdi bunu Sayın Özel.
ÖZGÜR
ÖZEL (Manisa) – Böyle şey mi olur? Ben, bizimle iletişim kuran Adalet ve
Kalkınma Partisinden arkadaşı aradım “Böyle bir şey söylüyor
milletvekilleriniz.” dedim, “Ağabey, doğru, öyle bir karar alındı.” diyor.
Böyle gruplar arası iletişim mi olur? Nasıl bir çalışma mantığı?
BAŞKAN
– Tamam, görüşebilirsiniz, burada zaten grup başkan vekilleri.
ÖZGÜR
ÖZEL (Manisa) – Tamam, bunu söyleyeceğim.
Adam
gizli gizli gidiyor, onu yapıyor, bize bir şey söylemiyor. Var mı bu
Parlamentonun geleneğinde bu?
BAŞKAN
– Şimdi, bakın, Sayın Özel…
ÖZGÜR
ÖZEL (Manisa) – Hayır, bu ayıp benim olmaz. Ben bunu böyle yapmanızdan keyif de
alırım, vatandaş görsün gerçek yüzünüzü…
BAŞKAN
– Sayın Özel, bakın…
ÖZGÜR
ÖZEL (Manisa) – …nasıl korktuğunuzu, nasıl ürktüğünüzü, nasıl karanlığa
sığındığınızı görsün. (AK PARTİ sıralarından “Bağırma!” sesleri, gürültüler)
MERAL
DANIŞ BEŞTAŞ (Adana) – Sayın Başkan, ben de…
MEHMET
MUŞ (İstanbul) – Sayın Başkan…
BAŞKAN
– Buyurun Danış Beştaş, bir dakika veriyorum ve uzatmayacağım.
46.- Adana Milletvekili Meral Danış
Beştaş’ın, 534 sıra sayılı Kanun Teklifi’nin sabaha kadar çalışılarak
bitirilmesi kararının kendileriyle hiçbir iletişim kurulmadan alınmasına
ilişkin açıklaması
MERAL
DANIŞ BEŞTAŞ (Adana) – Sayın Başkan, bu sınırlamanızı doğru bulmadığımızı ve
reddettiğimizi öncelikle ifade edelim.
BAŞKAN
– İç Tüzük bir dakika diyor, lütfen.
MERAL
DANIŞ BEŞTAŞ (Adana) – Yani siz kişiye göre söz veriyorsunuz.
BAŞKAN
– Hayır, kişiye göre değil, buyurun bir dakika.
MERAL
DANIŞ BEŞTAŞ (Adana) – Biz de biraz önce aynı sözleri duyduk, yarın efendim
gruplar iptal edilecekmiş, bugün sabaha kadar çalışılacakmış. Bizim bundan bir
kaygımız yok, biz sabaha kadar da çalışırız. Ancak iktidar partisinin özellikle
gizli kapaklı, alelacele bu yasayı neden böyle gizli çıkardığını da bütün halka
anlatırız. Bugünden zaten bu kanunun neden pazartesiye geldiğini, neden araya
sıkıştırıldığını, hafta sonu olan kongreleri, olacak kongreleri bütün Türkiye
ve biz de biliyoruz. Bu nedenle hiçbir temas kurulmadan, hiçbir iletişim
teşebbüsünde bulunulmadan böyle bir karar alınıyorsa yarın burada tekrar
birlikte çalışacağız ve karşılıklı birbirimizin yüzüne nasıl bakacağız ve
mesaiyi nasıl yürüteceğiz, bunu özellikle söylüyorum. 
(Mikrofon
otomatik cihaz tarafından kapatıldı)
MERAL
DANIŞ BEŞTAŞ (Adana) – Kesinlikle bu karar tıpkı bugün yapılması gibi
antidemokratik, tümüyle kendi kararlarını kendisi alan, halkından gizli,
halkından saklanan ve güvenilmeyen bir yasa tasarısı var. Bu şekilde de
gizlenerek aslında haksızlıklarını tescil ediyorlar.
BAŞKAN
– Sayın Danış Beştaş, benim de Sayın Özel’in söylemiyle haberim oldu. 
Bir
on dakika ara veriyorum, grup başkan vekillerini arkaya davet ediyorum.
MEHMET
MUŞ (İstanbul) – Sayın Başkan, Genel Kurulda söz talebim var, lütfen benim söz
talebimi verin.
BAŞKAN
– Sizi de bir dakika dinleyeyim.
MEHMET
MUŞ (İstanbul) – Evet, bir dakika.
MERAL
DANIŞ BEŞTAŞ (Adana) – Ara vermiştiniz.
ÖZGÜR
ÖZEL (Manisa) – Ara verdi.
MUHARREM
ERKEK (Çanakkale) – Ara verdiniz efendim.
MEHMET
MUŞ (İstanbul) – Hayır, aradan önce ben sisteme girmişim.
BAŞKAN
– Sayın Muş, ara veriyorum dedim…
MEHMET
MUŞ (İstanbul) – Sayın Başkan, burada söylenmesi gerekiyor, ben sisteme girdim.
BAŞKAN
– …ben içeriye grup başkan vekillerini davet ediyorum, sizin söz hakkınız baki.
Kapanma Saati: 00.24
SEKİZİNCİ OTURUM
Açılma Saati: 00.47
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Bayram ÖZÇELİK (Burdur), Bülent ÖZ (Çanakkale) 
-----0-----
BAŞKAN
– Türkiye Büyük Millet Meclisinin 69’uncu Birleşiminin Sekizinci Oturumunu
açıyorum. 
534
sıra sayılı Kanun Teklifi’nin görüşmelerine devam ediyoruz.
Komisyon?
Yerinde.
Hükûmet?
Yerinde.
Aynı
mahiyetteki…
ÖZGÜR
ÖZEL (Manisa) – Sayın Başkan, söz talebimiz var.
BAŞKAN
– Tamam, peki.
Buyurun
Sayın Özel. 
47.- Manisa Milletvekili Özgür Özel’in, 534
sıra sayılı Kanun Teklifi’ni sabaha kadar çalışarak bitirmek kararıyla bu
işlemin kamuoyundan kaçırılmasının amaçlandığına ilişkin açıklaması
ÖZGÜR
ÖZEL (Manisa) – Sayın Başkan, biraz önce ara verdiniz. Arada da açıkça ortaya
çıktı ki bu süreçte, bu kanunu televizyonsuz bir günde gündeme alıp daha sonra
gruplara, birinci bölümün görüşmelerini yapıp ikinci bölümün görüşmelerinden
sonra, önerge işlemlerine geçmeden Meclisin çalışmalarını sonlandıracağına
ilişkin kararını söylüyor -ki bu bile gecenin üçünü buluyor- ama şimdi Adalet
ve Kalkınma Partisi, işte, grup toplantılarını iptal etmek suretiyle sabaha
kadar çalışıp bu işi bu gece karanlığında kotarmayla ilgili bir kararlılığı
söylüyor. Bu, çok açık bir şekilde, yapılan işe duyulan güvensizliği,
karartmayı, gecenin karanlığında bu karanlık işi kotararak kamuoyundan
kaçırmayı amaçlamaktadır. Bu durum, tam da meselenin ruhuna uygundur. Bunu
yapsınlar. Elbette, bu Parlamento, bu siyaset tarihi…
(Mikrofon
otomatik cihaz tarafından kapatıldı)
ÖZGÜR
ÖZEL (Manisa) – Müsaade eder misiniz.
BAŞKAN
– Buyurun, bir dakika daha… 
Tamamlayın
yalnız. 
ÖZGÜR
ÖZEL (Manisa) – Elbette siyaset tarihi çok büyük yanlışları, çok büyük hataları
geçmişte yazdı. Bazı partiler seçim kanunlarını değiştirdiler, değiştirdikleri
kanunun altında kaldılar. Geçmiş örnekleri doludur, bir fırsat olduğunda
kürsüden tarih tarih anlatacağım. Adalet ve Kalkınma Partisinin ilk iktidara
geldiği dönemde Demokratik Sol Parti, Milliyetçi Hareket Partisi ve diğer
ortakları kendi karar verdikleri, kendi düşürmedikleri barajın altında
kalmışlardı. 3 Kasım seçiminde Türkiye’yi AKP’ye emanet etmişti o karar. Bugün
de alınan bu kararı, bu ittifakı, parlamenter sisteme kurulan bu tuzağı bu gece
karanlığında geçirmeye çalışanlar o tuzağa düşeceklerdir. Vatandaşın gözünün
içine baka baka “Televizyonda ittifak konuşulmasın, seçim kanunu konuşulmasın.”
diyenler siyaset tarihimizdeki bu kara lekeyi siyaset hayatları boyunca
taşıyacaklardır. 
(Mikrofon
otomatik cihaz tarafından kapatıldı)
ÖZGÜR
ÖZEL (Manisa) - Savunabilecekleri değil, torunlarının bile savunamayacağı bir
işi yapıyorlar. Buyursunlar yapsınlar, biz buradayız. (CHP sıralarından
alkışlar) 
BAŞKAN
– Sayın Kerestecioğlu, bir dakika….
48.- İstanbul Milletvekili Filiz
Kerestecioğlu Demir’in, ülkenin geleceğini ilgilendiren ve seçimleri düzenleyen
yasanın görüşmelerinin halkın gözlerinden kaçırılarak yapıldığına ilişkin
açıklaması 
FİLİZ
KERESTECİOĞLU DEMİR (İstanbul) – Sayın Başkan, değerli milletvekilleri; bütün
ülkenin geleceğini ilgilendiren ve insanların iradesini temsil edecek olan
seçimleri düzenleyen, bunu yeniden, yeni baştan yaratan iktidar ve onunla
koalisyonda olan partinin aslında birlikte, kendileri için dizayn ettikleri bir
yasayı görüşüyoruz ve bu yasayı halkın gözlerinin önünde değil halkın
gözlerinden kaçırarak görüşüyorsunuz. Çünkü bu Meclis artık öyle bir hâlde ki
söze karşı linç girişiminde bulunabiliyor, söze karşı tahammülsüzlük gösterip
mikrofonu kapatabiliyor. Böyle bir Meclis hâlinde. Eğer bir şey gerçekten
meşruysa, gerçekten yaptığınıza inanıyorsanız, kalben inanıyorsanız buna, bunu
halkın karşısında konuşursunuz.
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Kerestecioğlu, bir dakika daha.
FİLİZ
KERESTECİOĞLU DEMİR (İstanbul) – Halkın karşısında konuşursunuz, halkın
karşısında her maddenin ayrıntılı olarak burada tartışılmasına rıza
gösterirsiniz ve işte o zaman, hakikaten, aslında yine de büyük çoğunluğunuzla
ve bu güç sarhoşluğu içerisinde -ki arkada da bunu gördük gerçekten- hani daha
öncesinde hiç olmazsa bir istişare usulü vardı ama bu usulü de artık hiçe
sayarak yaptığınız şey ne kadar meşru değil, hakikaten bu herkesin şu anda gözü
önünde.
Daha
fazla söyleyecek bir şey yok çünkü bu şekilde seçime gitmeyi tasarlıyorsunuz. 
RAMAZAN
CAN (Kırıkkale) – Devam, devam…
FİLİZ
KERESTECİOĞLU DEMİR (İstanbul) – Evet, aynı, işte bu “Devam, devam…”
laflarıyla, gülücüklerle… Çünkü diyorum ya, güç sarhoşluğu başka bir şey. Ama
bir gün o motor durur, tersine döner ama umuyorum size aynı şekilde muamele
edilmez.
BAŞKAN
– Sayın Bostancı…
49.- Amasya Milletvekili Mehmet Naci
Bostancı’nın, 534 sıra sayılı Kanun Teklifi görüşmelerinin Meclisin çalışma
usullerine uygun olarak ve kabul edilen grup önerisi istikametinde yapıldığına
ilişkin açıklaması
MEHMET
NACİ BOSTANCI (Amasya) - Sayın Başkanım, teşekkürler.
“İttifak
yasası” olarak adlandırılan yasa bizim grup önerimiz marifetiyle geldi,
Milliyetçi Hareket Partisi destekliyor. Siyasi partiler bu tür teklifleri
milletten saklamak bir yana, aksine, millet öğrensin, bilsin, ona göre
kanaatini oluştursun ve neticede kararını versin diye, böyle bir kasta yönelik
olarak oluştururlar çünkü 2019 seçimlerine esas alınarak yapılacak olan bu
ittifak düzenlemesi -yüce Meclis takdir ederse- halkın şüphesiz ki bilgisi
dâhilinde düzenlemelerle ve edineceği kanaatlerle oluşacaktır. O yüzden, bir
kere, halktan gerçekleri saklamak, ittifak yasasının getirdiklerini halkın
gözünden uzak tutmak kanaatlerine katılmıyoruz. 
Diğer
taraftan, Meclisin yapmış olduğu çalışmaların tutanakları vardır, internetten
yayınlar yapılmaktadır.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Bostancı siz de.
MEHMET
NACİ BOSTANCI (Amasya) – Bunun ötesinde, çok çeşitli mecralarda bu konuya
ilişkin öteden beri zaten tartışmalar yapılıyor, kanaatler ortaya konuluyor,
farklı görüşler, mülahazalar serdediliyor. Bunların hepsi topluma intikal etmiş
konular, bundan sonra da etmeye devam edecek. 2019’a kadar bu yasa üzerine
Meclisin takdirinden sonra da bunlar çeşitli mecralarda çeşitli vesilelerle
dile getirilecek. Halktan hiç kimsenin siyaset üzerine herhangi bir şeyi
gizlemesi, bir kere, maddeten de imkânsızdır. Yani bir iddiada bulunurken bunun
aynı zamanda ne ölçüde hakikat taşıdığına ilişkin bir muhakemeyi de buna
eklemek gerekir. 
Dolayısıyla,
burada yapmış olduğumuz çalışma Meclisin daha önceki çalışmalarıyla da muvafık,
usullerine uygun; vermiş olduğumuz, Meclisin kabul ettiği grup önerisi
istikametinde “bitimine kadar” denildiği için buna da son derece uygun bir
çalışmadır. Bu çerçevede çalışmalarımızı sürdüreceğiz.
Teşekkür
ederim.
BAŞKAN
– Teşekkür ederim ben de.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Grup Başkanı
İzmir Milletvekili Binali Yıldırım ve Milliyetçi Hareket Partisi Grup Başkanı
Osmaniye Milletvekili Devlet Bahçeli ile 6 Milletvekilinin; 298 Sayılı
Seçimlerin Temel Hükümleri ve Seçmen Kütükleri Hakkında Kanun ile Bazı
Kanunlarda Değişiklik Yapılmasına Dair Kanun Teklifi (2/2137) ve Anayasa
Komisyonu Raporu (S. Sayısı: 534) (Devam)
BAŞKAN
– Biraz önce okuduğumuz aynı mahiyetteki önergeler üzerinde ilk olarak Denizli
Milletvekili Sayın Kazım Arslan konuşacaklardır.
Buyurun
Sayın Arslan. (CHP sıralarından alkışlar) 
KAZIM
ARSLAN (Denizli) – Sayın Başkan, değerli milletvekilleri; 534 sıra sayılı 298
Sayılı Seçimlerin Temel Hükümleri ve Seçmen Kütükleri Hakkında Kanun ile Bazı
Kanunlarda Değişiklik Yapılmasına Dair Kanun Teklifi’nin 3’üncü maddesinde
vermiş olduğumuz önerge üzerinde söz aldım. Hepinizi sevgiyle saygıyla
selamlıyorum.
Görüşmekte
olduğumuz 3’üncü maddeyle 298 sayılı Kanun’un 22’nci maddesi yeniden
düzenleniyor ve bazı değişiklikler getiriliyor. Bu değişiklikle sandık
kurulunun belirlenmesi amaçlanıyor ve bunun için de öncelikle kaymakamlıklara
yetki verilerek ilçede görev yapan bütün memurların adreslerini de temin edecek
şekilde belirlenmiş listeleri ilçe seçim kurullarına göndermek suretiyle sandık
kurulu başkanlarının o ilçede görev yapan memurlardan oluşmasının sağlanmasına
olanak sağlanıyor. Tabii, bu görevlendirilen memurlar içinden bir kurayla 2
misli aday belirlenmek suretiyle de başkanın kim olacağı ortaya çıkmış oluyor.
Tabii
burada çok önemli olan bir husus şu değerli arkadaşlarım: Kaymakamlıklar,
tamamen iktidarın gözetiminde olan, onun tayininde olan, onun bir yetkilisi
gibi ilçelerde görev yapan siyasi bir kurum. Dolayısıyla bu, bir siyasi kurumun
eline verilmesi suretiyle, orada belirlenecek isimlerin de yine siyasi anlamda
iktidara yakın olan arkadaşlardan bildirilmesi suretiyle ilçe seçim kurullarına
verilecek ve dolayısıyla orada kura çekilmiş olsa bile sonuçta iktidar yanlısı
bir başkan ortaya çıkacaktır. Burada kuranın çekilmiş olması, tamamen o verilen
isimlerin siyasi yönlerinin kamufle edilmesi yönünde yapılan bir işlemdir ki
bu, bu hatanın, bu yanlışın üzerini kesinlikle örtmeyecektir. 
Tabii
bu da -ilk bakışta düzenlemeye baktığımızda- sandık başkanı olacakların,
gerçekten, belirli siyasi görüşlere sahip olacağı kuşkularımızı artırıyor ama
ne olursa olsun, gerçekten, bu bildirilen isimlerin siyasetten arınmış ve o
ilçede görev yapan diğer memurların yani ilçe seçim kurulu geçmişte bunu nasıl
tespit etmiş ve görevlendirmişse, ilçe seçim kurulu başkanı tarafından görevlendirilmesinin
daha uygun olacağı aşikârdır. Bunun yapılmamış olması bu yasanın gerçekten
güvensizlik konusunu ortaya çıkarmaktadır. 
Değerli
milletvekilleri, seçim ittifakları yapılabilir. Ancak bu ittifaklar temsilde
adaleti mutlak şekilde yerine getirmelidir. Eğer temsilde adaleti
gerçekleştiremeyen bir ittifak söz konusuysa bu gerçekten tamamen siyasi amaçlı
ve tamamen, bir taraftan iktidarın iktidarda kalmasına yönelik, iktidarla
birlikte ittifakın içinde bulunan diğer küçük partilerin de Meclise girmesine
yönelik olarak yapılan bir anlaşmadır ki kesinlikle bu anlaşmayı biz demokratik
bulmuyoruz çünkü bir yandan yüzde 1’lik, yüzde 2’lik bir parti Meclise girerken
bir yandan da yüzde 9’a yakın oy almış olan bir partinin Meclis dışında kalması
ayıbını ortaya çıkarıyor ki kesinlikle bu husus demokratik değildir. 
Tabii,
burada bazı sözler söylendi “Ya, biz ittifak kuruyoruz, siz de ittifak kurun.”
dendi. Yani “Biz Cumhur İttifakı kuruyoruz, siz de cümbüş ittifakı kurun.” gibi
laflar edildi. Gerçekten bu söylenen lafı da esefle karşıladığımızı belirtmek
istiyorum. (CHP sıralarından alkışlar)
Değerli
milletvekilleri, gerçekten bu düzenlemenin, iktidarı tekrar iktidar etmek ve
iktidarın yanında olan küçük partilerin de Meclise girememe korkusunu sağlama
almak, garantiye almak için yapılan bir kirli, gerçekten, bir siyasi ittifak
olduğunu belirtmek istiyorum. Bununla, demokratik bir ülkede demokrasimizi
gerçekten geliştirmek, kökleştirmek mümkün değildir. Eğer seçimle giremeyecek
olan partilerin Meclise girmesi isteniyorsa barajın aşağıya çekilmesi suretiyle
girmesi sağlanmalıdır diyorum. 
Hepinize
teşekkür ediyorum, saygılar sunuyorum. (CHP sıralarından alkışlar)
BAŞKAN
– Teşekkür ederim Sayın Arslan. 
Aynı
mahiyetteki diğer önerge üzerinde şimdi de İzmir Milletvekili Sayın Ertuğrul
Kürkcü konuşacak. 
Buyurun
Sayın Kürkcü. (HDP sıralarından alkışlar)
ERTUĞRUL
KÜRKCÜ (İzmir) – Sayın Başkan, sevgili arkadaşlar; bu, 3’üncü madde belki de
bütün yasa teklifinin en kritik maddesi. Sanki daha kritik gibi görünenler var
ama bu hakikaten kritik çünkü esasında, bugüne kadar yani yüz yıllık deneyimin
sonucunda seçimler seçime katılacak partiler tarafından en küçük birimde
düzenleniyordu ve bütün diğer birimler de bunu yansıtıyordu yani sandık kurulları
seçime katılan partilerin temsilcileri ve onların gönderdikleri müşahitler
tarafından sevk ve idare ediliyordu yani millet kendi seçimini kendisi
yapıyordu. 
Şimdi
artık, bu 3’üncü madde ve 4’üncü madde olduktan sonra seçimlerin
devletleştirildiği sonucuna kolayca varabiliriz çünkü hem sandık başkanı
kaymakam tarafından gönderilen listeyle Yüksek Seçim Kurulu tarafından tayin
ediliyor hem de 4’üncü maddeye göre bir de sandık kurulu üyesi ve onun yedeği.
Böylelikle, şimdi sayıyorum size: Sandık kurulu başkanı merkezden tayin yoluyla
geldi; iki, sandık kurulu üyesi merkezden tayin yoluyla geldi; üç, AKP
temsilcisi; dört, MHP temsilcisi. 7 sandık Kurulu üyesinden 4’ü iktidar
blokunun üyesidir, onunla bağlantılıdır. 
Hiç
bunların tarafsız olabileceğini falan bana anlatmayın. Bütün devlet
memurlarının şu an itibarıyla bir elekten geçtiğini, bunların aynı zamanda
devlet tarafından tercih edilen sendikanın üyesi olduklarını, hemen hemen
tamamının TÜRKİYE KAMU-SEN üyesi olduğunu bilmiyormuş gibi birbirimize davranmayalım.
O zaman nereye geliyoruz? Aslında, yurttaşların seçime katılan partilerinin
temsilcilerinden oluşan ve hepsinin birbirini denetlediği bir sandık kurulundan
yukarıdan, iktidar tarafından tayin edilen bir başkan ve onun etrafında
kümelenmiş olan iktidar bloku üyelerinden oluşan sandık kurullarına. Geçmiş
olsun, artık bu gerçekleştikten sonra adil, dürüst, şeffaf bir seçim ihtimali
sıfırdır, oradaki diğer partilerin itirazlarının kale alınması ihtimali
sıfırdır. Bu süreç aslında sandık başlarında son derece sert gerilimlere de
ister istemez yol açacaktır, zaten öyle olduğu içindir ki diğer maddelerde
herhangi bir vatandaş “İmdat, polis!” dediğinde sandık başına polislerin
toplanmasına da kapı açılmaktadır çünkü böyle bir gerilim haddi içerisinde bu seçimin
yapılacağı açıkça ortadadır. 
Şimdi,
bu şartlar altında gidilecek bir seçimden hakikaten adil bir sonuç beklemek
mümkün müdür? Bütün üyelerin birbirini denetlediği bir sandık kurulu aslında
güvenli bir seçimin biricik garantisiydi çünkü diyalektik bir biçimde, kimsenin
birbirine güvenmediği bir sandık kurulu herkesin güvendiği bir sonucu ortaya
çıkartıyordu. Şimdi, 4’lü bir blok ve 3’lü azınlık; bunun içerisinden herhangi
bir biçimde adil bir sonuç elde edilmesi ihtimali sıfırdır. Bunu diğer unsurlarla
beraber düşünün, damgalanmamış, “Damgalanmasa daha iyi.” denilen oy pusulaları
ve zarflarla oy kullanılması, her aşamada tartışmaya yol açabilecek şekilde oy
pusulasının mühürlenmesine ilişkin yeni kayıtlar, bunlarla bir araya
getirildiğinde, sonuçta sandık kurulu hangi sonucu isterse sandıktan onu
çıkartabileceği şekilde, her türlü yasa dışılığı, hukuksuzluğu, keyfîliği
yapabilecek şekilde teçhiz ediliyor, donatılıyor ve bununla da halka geleceğini
tayin etmek için bir fırsat verildiği söyleniyor. Böyle ittifak elbette böyle
bir sonuç doğurur, böyle bir sonucu elde etmek için de zaten böyle bir ittifaka
ihtiyaç vardır; o yüzden tencere yuvarlanır, kapağını bulur. Fakat bununla
aslında şu yapılmış olacaktır: Bir seçim yoluyla, artık iktidarın hiçbir zaman
seçimle el değiştirmeyeceği bir yeni dönemin kapısı açılacaktır. Bu kapıdan
geçenler sonunda bir toplumsal cennete değil, bir siyasi cehenneme
ulaşacaklardır. 
Eğer
bu yasa geçerse hayatımız son derece sert ve çetin bir mücadeleye gebedir. Biz
bu mücadeleye varız, görüşelim. (HDP sıralarından alkışlar)
MERAL
DANIŞ BEŞTAŞ (Adana) – Sayın Başkan, karar yeter sayısı istiyoruz.
BAŞKAN
– Aynı mahiyetteki önergeleri oylarınıza sunacağım ve karar yeter sayısı
arayacağım.
Önergeleri
kabul edenler… Kabul etmeyenler… 
Kâtip
üyeler arasında bir anlaşmazlık olduğundan elektronik cihazla oylama yapalım.
Bir
dakika süre veriyorum ve süreyi başlatıyorum.
(Elektronik
cihazla oylama yapıldı)
BAŞKAN
– Karar yeter sayısı vardır, önergeler kabul edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
Sayın
milletvekilleri, 4’üncü maddede aynı mahiyette iki adet önerge vardır,
önergeleri birlikte işleme alacağım.
Türkiye Büyük Millet Meclisi Başkanlığına
Görüşülmekte
olan 534 sıra sayılı Kanun Teklifi’nin 4’üncü maddesinin teklif metninden
çıkarılmasını arz ve teklif ederiz.
Saygılarımızla.
 Fatma Kaplan Hürriyet  Muherrem
Erkek Engin Altay
 Kocaeli Çanakkale İstanbul
 Hüseyin Yıldız Murat
Emir Tufan Köse
 Aydın 
Ankara Çorum
 Akın Üstündağ Uğur
Bayraktutan Özgür Özel
 Muğla 
Artvin Manisa
Aynı mahiyetteki diğer önergenin imza sahipleri:
Filiz Kerestecioğlu Demir Meral
Danış Beştaş Hüda Kaya
 İstanbul Adana İstanbul
 Sibel Yiğitalp Mahmut
Celadet Gaydalı Ayhan Bilgen
 Diyarbakır Bitlis Kars
BAŞKAN
– Aynı mahiyetteki önergelere Komisyon katılıyor mu?
ANAYASA
KOMİSYONU BAŞKANI MUSTAFA ŞENTOP (İstanbul) – Katılmıyoruz Sayın Başkanım.
BAŞKAN
– Hükûmet?
GENÇLİK
VE SPOR BAKANI OSMAN AŞKIN BAK (Rize) – Katılmıyoruz Sayın Başkanım.
BAŞKAN
– Aynı mahiyetteki önergeler üzerinde ilk olarak Manisa Milletvekili Sayın
Özgür Özel konuşacaklar.
Buyurun
Sayın Özel. (CHP sıralarından alkışlar)
ÖZGÜR
ÖZEL (Manisa) – Sayın Başkan, değerli milletvekilleri; siyaset tarihine iz
bırakacak bir dönüm noktası; seçim sistemi değiştiriliyor. 16 Nisanda bir rejim
değişikliğini oya sundunuz, bir referandumdu ama referandumu bir genel seçime
çevirerek kazanmaya çalıştınız. Biz “Anayasa Mahkemesinin yapısı” dedikçe
“Hâkimler ve Savcılar Kurulunun oluşumu” dedikçe “Meclis” dedikçe sizler hep,
biriniz tuttunuz “Ey Kılıçdaroğlu!” dediniz, öbürünüz başka bir şey anlattınız
ama içerikten kaçıp seçimi, referandumu bir genel seçime çevirmeye çalıştınız. 
Şimdi,
önümüzde bir genel seçim var. Her tez kendi antiteziyle yenilebilir. Önümüzdeki
genel seçim sizler için iktidarı sürdürmek, iktidara tutunmak, iktidara
taşınmak mücadelesi olabilir ama bizler için, demokrasiyi savunanlar için,
adaleti savunanlar için, 23 Nisan 1920’de bir saraydan alınıp bu yüce kubbenin
altına taşınan millî iradeyi savunanlar için, yapılacak ilk genel seçim bir
referandum niteliğindedir. Siz, o genel seçime, o referanduma, bir tek adamlık
hevesine, bir saray düzenine karşı bizlerin karşısına tek başınıza
çıkamıyorsunuz. Bu gece neden karanlığa sığınıyorsunuz, neden televizyon yayını
yok? Neden, yarın, koskoca, kudretli, birinin genel başkanı, “Ben... Ben...”
diyen birisi televizyon yayınında bunun tartışılmasından kaçar? Geçmişte
“Cumhurbaşkanı olamayacak tek kişi sensin. Seni yargılamazsak namerdim.” diyen birisi
çıkıp da yarın televizyon saatinde grubunun, oturup altına imza attığı bir
teklifi savunmaktan niye kaçar? Milletin gözlerinden kaçırdığınız, gözünün
içine bakamadığınız nedir? Somut bir örnek söyleyeyim; örneğin, siz seçmenin
gözüne baka baka şunu diyemezsiniz: Bugün seçim olsa, 85 bin geçerli oy olsa ve
en yüksek 4 oy; A partisi 30 bin, B partisi 25 bin, C partisi 14 bin, D partisi
12 bin alıyorken, iki bölgeli seçimde birer oy A ve B partisinin oluyorken,
getirdiğiniz barajla “Birleşmedik ama biriz. Listelerimiz ayrı, logolarımız
ayrı ama biriz. Ona da bassan olur, bana da bassan olur, basmasan da bize
sayarız.” teklifiyle toplamda 26 bini bulup, önce buradaki bir vekili alıp
-hani diyorsunuz ya “Nasıl siyasi yankesicilik?”- sonra kendi aranızda D’Hondt
uygulayıp o vekili 14 binlik partiye veriyorsunuz ya, o seçim bölgesinde 25 bin
oy alan parti milletvekili çıkaramazken siz 14 bin oy alan partiye o
milletvekilliğini veriyorsunuz ya, bu yüzden “millî irade hırsızlığı” diyoruz,
işte bu yüzden “siyasi yankesicilik” diyoruz; işte bu yüzden bunu seçmenin
gözünün içine baka baka anlatamıyorsunuz. (CHP sıralarından alkışlar)
Bakın,
partinizin İktidar Partisinin Genel Başkanı -kuvvetli retorik- diyor ki: “İki
yüz yıldır bu millete istikamet dayatılıyor.” Hiç düşündünüz mü neyi
kastediyor? Kastettiği şey burada, Sened-i İttifak, 1808; bundan iki yüz on yıl
önce, ilk bu lafı söylediğinden iki yüz dört yıl önceydi. Sened-i İttifak, ilk
demokrasiye geçiş hamlesidir -Naci Bostancı bilir- padişahın yetkilerinin ilk kez
kısıtlanmasının kabulüdür. Sened-i İttifak, saraydan yetkinin yavaşça halka
geçmesinin eşiği, demokrasi önünde atlanan ilk eşiktir. Ondan nefret eden
birisi, bugün yeni bir Sened-i İttifak yapıyor. Seçimlerin başladığının 7’nci
günü ittifak senedini vereceksiniz Seçim Kuruluna ya, işte 1808’deki tek adam
rejiminden demokrasiye gidişin ilk adımının rövanşını başka bir ittifak
senediyle alıyorsunuz. İşte, bunu görün, seçmeninize bunu anlatacağız,
vicdanlarınıza bunu anlatacaksınız. Okuduğunuz, yazdığınız kitaplar ile
buradaki demokrasi söylemlerinizle değil Sayın Naci Bostancı, torunlarınız sizi
buraya attığınız imzayla tanıyacaklar, hatırlayacaklar. Soracaklar bir gün
“Dedeniz böyle bir iş yapmış…” O zaman demokrasi retorikleri değil, burada
kullanılan oylar, buradaki bu ayıplar ve demokrasiye geçişi bir şeytanlaşma
olarak gören… “Milletime istikamet dayattılar, şimdi ters istikamette gidiyorum
ve Parlamentoya verilmiş yetkileri bir sarayda, tek adamda topluyorum,
Parlamentoya da hesap vermiyorum.” diyorsunuz. 
Bu
gecenin karanlığı gökyüzünde değil, altına imza attığınız, Sened-i İttifak’la
hesaplaşan, demokrasiden geriye giden bu ayıplı iştedir. Bunun için
korkuyorsunuz. (CHP sıralarından alkışlar) 
(Mikrofon
otomatik cihaz tarafından kapatıldı) 
ÖZGÜR
ÖZEL (Devamla) – Karşınızdayız ve şunu göreceksiniz: Bu sürecin sonunda,
yarattıkları karanlıkta birbirine sarılarak ittifak şarkısı söyleyenler değil… 
BAŞKAN
– Teşekkür ederim Sayın Özel. 
ÖZGÜR
ÖZEL (Devamla) - …gökyüzünün o kara bulutlarını bir gökkuşağı gibi yarıp… 
BAŞKAN
– Sayın Özel… 
ÖZGÜR
ÖZEL (Devamla) - …farklı şeyler de düşünseler, farklı dünya görüşlerinde de
olsalar birbirinin içine geçmeden… 
BAŞKAN
– Sayın Özel, teşekkür ederim. 
ÖZGÜR
ÖZEL (Devamla) – Bir dakika müsaade ederseniz, toparlayayım Sayın Başkan. 
Bu
kadar haksızlıktan sonra, siz herhâlde bir hak verirsiniz. 
BAŞKAN
– Talep etmediniz de o yüzden teşekkür ettim size. 
ÖZGÜR
ÖZEL (Devamla) – Talep ediyorum. 
BAŞKAN
– Buyurun, bir dakika ek süre. 
MEHMET
MUŞ (İstanbul) – Sayın Başkan, aynı 46 seçimleri gibi, böyle mi diyor Sayın
Özel? 46’dan beri tek başına iktidar yüzü görmediler. 
ÖZGÜR
ÖZEL (Devamla) – Şimdi şunu görelim: Bir karanlık yarattınız, yarattığınız
karanlığı kendi liderleriniz ifade ediyor, birisi diyor ki: “Elimizle barajı
50+1 yaptık.” Ve titriyor o eller, tutunacak biri lazım, tek başına olmayacak.
Birisi partiyi baraj altına getirmiş “Artık barajı indirelim.” diyor, büyük
ortak kabul etmiyor, birleşiyorsunuz ve Birinci Dünya Savaşı’nın o meşhur
hikâyesi: “Onlar kazanınca biz de kazanmış sayılacaktık.” 
Ve
şimdi gelinen noktada, bu kapkaranlık gökyüzünde bir gökkuşağı açıyor. Farklı
da düşünse, Saadetiyle, milliyetçileriyle, solcularıyla, Cumhuriyet Halk
Partisiyle, birbirinin işine ve içine karışmadan yan yana durabilenler o
gökyüzünü açacaklar ve o gökkuşağından sonra bu kara bulutlarınız dağılıp bu
ülkenin gökyüzü yine demokrasinin masmavi rengini görecek. (CHP sıralarından
alkışlar) 
Yeneceğiz
sizi, korkmuyoruz sizden. 
(Mikrofon
otomatik cihaz tarafından kapatıldı) 
ÖZGÜR
ÖZEL (Devamla) – Korkun, sarılın birbirinize. Buradayız ve biz kazanacağız.
(CHP sıralarından alkışlar, AK PARTİ sıralarından gürültüler) 
ŞİRİN
ÜNAL (İstanbul) – Yenileceksiniz, yenileceksiniz!
GENÇLİK
VE SPOR BAKANI OSMAN AŞKIN BAK (Rize) – Bravo(!) Yüzde 20 alacaksınız! 
BAŞKAN
– Aynı mahiyetteki önerge üzerinde şimdi de Kars Milletvekili Sayın Ayhan
Bilgen konuşacaklar.
Buyurun
Sayın Bilgen. (HDP sıralarından alkışlar)
AYHAN
BİLGEN (Kars) - Sayın Başkan, değerli milletvekilleri; tabii, böyle heyecanlı
konuşmadan sonra ben sadece birkaç soru sorarak bırakacağım. 
Bir
kere, bir şeyin etrafından dolaşıyoruz, bunu galiba itiraf etmek zorundayız.
Artık baraja ihtiyaç kalmadığını, barajın kurulma sebebinin, konulma sebebinin
ya da korunma sebebinin ortadan kalktığını defaaten herkes ifade etti ama buna
rağmen barajı kaldırmaya niyet etmiyoruz. 
Bakın,
çok basit rakamlar var. Mesela, Bosna-Hersek’te baraj sıfır, Hollanda’da 0,6
yani 1 bile değil, yarım civarında baraj var, Avrupa Birliği ülkelerinde 2-2,5
civarında, maksimum -zaten üst sınır var- 5’i geçmemesi gerekiyor, Avrupa
Konseyi içerisinde en yüksek baraj da Rusya’da, Rusya’da nasıl bir demokrasi
olduğunu da bütün dünya biliyor. 
Dolayısıyla
aslında ihtiyaç kalmamış bir şeyi kaldırmaktan siyasi irade niye çekinir? Yani
madem gerek yok, baraj madem bizim için konuldu ve baraj madem artık engel
olamıyor, o zaman niye kaldırmaktan kaçınıyoruz? 
Şimdi,
milletvekili seçiminde ittifak yapmak ile başkanlık yani yeni yürütme organında
ittifak yapmanın formüllerini masa başında, Parlamentoda bir yere kadar dizayn
edebilirsiniz. Mesela, ben çok düşünüyorum bu yeni sistem üzerinde, şunu
çözemiyorum: Birinci turda milletvekilliğinde ittifak yaptınız bir partiyle ve
Parlamentoda temsil imkânını buldunuz. Peki, ikinci turda milletvekilliği yok
zaten, başkanlık için ittifak yapılacak, onun da bir formülü yok, zaten 2 aday
girecek. Birinci turda ittifak yapanlar ikinci turda destek vermeme kararı
alırsa bunun bir tedbiri alınabilir mi seçim sistemiyle, böyle bir şey yok yani
hiçbir siyasal sistemde benim bildiğim bunun bir tedbiri mümkün değil.
Dolayısıyla değerli arkadaşlar, zorlama yöntemlerle aslında sadece krizi
derinleştiriyoruz. Elbette ki biz ittifaklara falan karşı çıkamayız; ister
koalisyon ister ittifak, birbirine benzeyen, kendisini birbirine yakın hisseden
partiler birlikte yol yürüyebilirler ama bunu neden bugün kotarmaya
çalışıyoruz, bunun bir izahı var mı? Yani yirmi ay sonra seçim olacak -yerel
seçimde ittifakın olmayacağını zaten iki taraf da beyan etti- yirmi ay sonra
yapılacak seçimin kurallarını yirmi saat içinde kotarmaya çalışmanın galiba
siyasi bir anlamı olsa gerek. Benim bulabildiğim bir tek anlamı var -sadece
benim vesvesem olarak kabul edin lütfen- galiba güvenlik bürokrasisi başta
olmak üzere, bürokraside byLock ve FETÖ ayıklanması 15 Temmuz sayesinde oldu.
Daha önce defalarca raporlar yayınlanmıştı, MGK’nin görüşleri vardı, kamuoyunda
tartışmalar yapılıyordu ama bu denli büyük bir tasfiye ya da ayıklanma
gerçekleştirilemiyordu; bunun güçlü bir mazereti, gerekçesi olması gerekiyordu.
15 Temmuz bu anlamda zaten bir fırsat olarak da tarif edilmişti ama bu tasfiye
yerel yönetimler için kısmen yapıldı, üstü kapalı yapıldı, zımnen yapıldı ama
galiba Parlamentoda bu ayıklanma yapılamıyor. Bunu yapmanın en pratik yolu,
galiba birkaç hafta içerisinde yapılacak bir seçim çağrısıyla fiilî durum
oluşturmak çünkü başka bir şey yok yani bunu bu gece kotarmanın bir siyasi
anlamı varsa bu, alelacele bir seçime giderek buradaki ayıklanmayı böyle
gerçekleştirmek olabilir. Benim en azından düşünebildiğim, benim aklıma yatan,
benim mantığımla izah edebileceğim başka bir formül gözükmüyor.
Tabii
ki ilk konuşmalarda, Ahmet Bey’di galiba, Mevlâna’dan bir şiir okudu. Onun yine
güzel bir ifadesi var “Hak şerleri hayır eyler.” diye başlıyor, sonra da
“Görelim Mevla neyler.” diye bitiyor. Galiba Türkiye siyasi hayatında bazen
kontrol edemediğiniz, göremediğiniz, öngöremediğiniz şeyler bazen hayırlara
vesile olur. Ben de bu umudu hâlâ her şeye rağmen korumaya çalışanlardanım. Bazen
biz hak etmediğimiz hâlde, layık olmadığımız hâlde ve belki gereğini
yapamadığımız hâlde sonu hayra vesile olacak sonuçlar doğabilir. 
Herkesi
selamlıyorum. (HDP sıralarından alkışlar)
BAŞKAN
– Teşekkür ederim. 
Aynı
mahiyetteki önergeleri oylarınıza sunuyorum: Kabul edenler… Kabul etmeyenler…
Önergeler kabul edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
5’inci maddede iki adet önerge vardır, aykırılık
sırasına göre işleme alacağım.
Türkiye Büyük Millet Meclisi
Başkanlığına
Görüşülmekte olan 534 sıra sayılı Kanun Teklifi’nin
5’inci maddesinin teklif metninden çıkarılmasını arz ve teklif ederiz.
 Filiz
Kerestecioğlu Demir Mahmut Celadet Gaydalı Ertuğrul Kürkcü
 İstanbul 
Bitlis İzmir
 Meral
Danış Beştaş Hüda Kaya
 Adana İstanbul

BAŞKAN
– Komisyon önergeye katılıyor mu?
ANAYASA
KOMİSYONU BAŞKANI MUSTAFA ŞENTOP (İstanbul) – Katılmıyoruz Sayın Başkanım.
BAŞKAN
– Hükûmet?
GENÇLİK
VE SPOR BAKANI OSMAN AŞKIN BAK (Rize) – Katılmıyoruz Sayın Başkan.
BAŞKAN
– Önerge üzerinde İstanbul Milletvekili Sayın Hüda Kaya konuşacaklar.
Buyurun
Sayın Kaya. (HDP sıralarından alkışlar)
HÜDA
KAYA (İstanbul) – Sayın Başkan, sayın milletvekilleri; hepinizi tekrar saygıyla
selamlıyorum.
İttifak
yasasıyla -bir gecede tamamını geçirip- ülkeyi selamete eriştireceğinizi
zannediyorsunuz değerli arkadaşlar. Ülkedeki dramı, bırakın onu şu Meclisteki
dramı anlatmaya kelimeler yetmiyor. 28 Şubatı, geçtiğimiz haftalarda… Burada
AKP adına konuşan arkadaşlarımız “Biz bu örnekleri anlatıyoruz ki bunları
başkaları da yaşamasın diye.” demişti. “Başkaları da yaşamasın.” diyen iktidar,
bir partinin genel başkanını eleştirdi diye aynı anda 2 vekilimizin birden
vekilliğini düşürdü.
Seçim
güvenliği: OHAL varken Silahlı Kuvvetlerin her çeşit, en ufak yerellere kadar
hâkimiyetinin, gücünün, etkisinin olduğunu bildiğimiz hâlde nasıl seçim ve
sandık güvenliği sağlanacak ki bunun sağlanamayacağını sizler de çok iyi
biliyorsunuz. Böyle demokratik ifadelerle, efendim, sandık güvenliğiyle,
şeffaflığıyla, güvencesiyle, sağlıklı bir seçim yapılabilecek, evrensel
kriterlere göre bir sonuç alınabilecek gibi bir derdinizin, bir tasanızın
olmadığının da farkındayız. Bırakın bu tasanın olup olmamasını, biraz önce Ayşe
Acar Başaran Vekilimiz burada, sözünü toparlarken en makul şekilde “2019’da
halkın nasıl cevap vereceğini göreceksiniz.” dediğinde, burada -görmedim ama
sesini duyduk- sözünü bilmeyen bir arkadaşımız “Siz olmayacaksınız.” dedi.
Planı, zihniyeti, kafası böyle işleyen bir mantalite, bir iktidar, bir plan,
bir gelecek bu ülkeye çiziliyorsa, böyle bir plan yapılıyorsa, bir partinin yok
olması, hiçleştirilmesi, linç edilmesi, vekillerinin vekilliklerinin
düşürülmesi… Kapatamıyorsunuz “Parti kapatan bir iktidar olmayalım.” diye,
bunun farklı yollarıyla bir partiyi yok etmeye çalışıyorsunuz. Sese, söze,
muhalefete, eleştiriye tahammül edemiyorsunuz ve burada, nasıl bir yürek, nasıl
bir vicdan, nasıl bir demokratik zihniyettir ki -olmadığını gördük- kalkıyor
“Siz olmayacaksınız." diyor bir arkadaşımız burada ve burada Sayın
Başkanımız dâhil “Sen ne diyorsun? Bu nasıl bir ifade? Burası bir hukuk
devleti, burası demokratik Türkiye Cumhuriyeti.” diye bile hiçbir arkadaş,
kimse tepkisini göstermedi. Bunun normalde disiplinlik bir cezası olması lazım.
Normalde, böyle bir sözün burada söylenemiyor olması lazım; ahlaka, vicdana,
demokrasiye, bir zerre insanlığa inancı olanın böyle bir sözü burada sarf
edemiyor olması lazım fakat kimseden böyle bir çıtın çıkmadığını görüyoruz. 
Sevgili
arkadaşlar, sabahtan bu yana, rahmetli Mehmet Akif Ersoy’un sözlerini anmasını
ve doyasıya, her şeyde olduğu gibi, istismarını bol kepçe gördük burada. 
Mehmet
Akif Ersoy’un bir dizesini ben de sizlere okuyacağım arkadaşlar:
“Kanayan
bir yara gördüm mü yanar ta ciğerim.
Onu
dindirmek için kamçı yerim, çifte yerim.
Adam,
aldırma da geç git, diyemem aldırırım.
Çiğnerim,
çiğnenirim, hakkı tutar kaldırırım.
Zalimin
hasmıyım amma severim mazlumu
İrticain
şu sizin lehçede manası bu mu?”
Sevgili
arkadaşlar, bir de yine aynı partinin vekilleri bir taraftan Abdülhamit
güzellemeleri burada yapıyor, bir taraftan Mehmet Akif Ersoy güzellemeleri
yapıyor. Biz, Mehmet Akif Ersoy’un zulüm, mazlum, eleştiri ve o din istismarı
yapanlara yönelik yazdıklarını, çizdiklerini okuduğumuzda… 
(Mikrofon
otomatik cihaz tarafından kapatıldı) 
HÜDA
KAYA (Devamla) – …nasıl bir Kur’an emekçisi, adalet emekçisi olduğunu görüyoruz
ve bu yazdıklarının muhatabının da kim olduğunu biliyoruz.
BAŞKAN
– Teşekkür ederim Sayın Kaya.
HÜDA
KAYA (Devamla) – Burada bir zihin karışıklığı olduğunu görüyorum. Bu yasa
ülkemizin hayrına olmayacaktır.
Hepinizi
saygıyla selamlıyorum. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 534 sıra sayılı Kanun Teklifi’nin 5’inci maddesinin aşağıdaki şekilde
değiştirilmesini teklif ederiz.
 Fatma
Kaplan Hürriyet Muharrem Erkek Ali Haydar Hakverdi
 Kocaeli Çanakkale Ankara
 Hüseyin
Yıldız Murat Emir Tufan Köse
 Aydın Ankara Çorum
 Akın
Üstündağ Uğur Bayraktutan  
 Muğla Artvin
“MADDE
5- 298 sayılı Kanunun 68 inci maddesinin ikinci ve üçüncü fıkraları aşağıdaki
şekilde değiştirilmiştir.
“Birlikte
yapılan Cumhurbaşkanı ve milletvekili seçimlerinde, oy pusulaları ayrı zarfa
konulur ve ayrı sandıklara atılır.
Seçimlerde
kullanılacak kabinler, içini göstermeyen koyu renk dayanıklı sentetik kumaşla
kaplı ve oy vermenin gizliliğini sağlayacak şekilde yaptırılır. Kabinlerin
diğer ölçü ve standartları Yüksek Seçim Kurulunca belirlenir.”
BAŞKAN
– Komisyon önergeye katılıyor mu?
ANAYASA
KOMİSYONU BAŞKANI MUSTAFA ŞENTOP (İstanbul) – Katılmıyoruz.
BAŞKAN
– Hükûmet?
GENÇLİK
VE SPOR BAKANI OSMAN AŞKIN BAK (Rize) – Katılmıyoruz Sayın Başkan.
BAŞKAN
– Önerge üzerinde Ankara Milletvekili Ali Haydar Hakverdi konuşacaklar.
Buyurun
Sayın Hakverdi. (CHP sıralarından alkışlar)
ALİ
HAYDAR HAKVERDİ (Ankara) – Sayın Başkan, Sayın milletvekilleri; Genel Kurulu
saygıyla selamlıyorum. 
Ben
iki yıl bu Divanda görev yaptım, arkadaki grup başkan vekillerinin
konuşmalarına, anlaşmalarına, uzlaşmalarına çok kez tanıklık etmiş bir vekilim
ve bu, gece yarısı, gruplar arası yazılı olmayan ancak etik kurallar olan bu
kurallara aykırı bir şekilde, aynı Seçim Kanunu’nda yaptığınız iradeyi yansıtır
ve yakışır bir şekilde, her iki grubun da aldığı o tavrı açıkça
algılayabiliyorum ve gerçekten, her iki grubun mevcut durumuna da bu tavrın
yakıştığını, gece yarısı bir oldubittiye getirerek hemen, alelacele Seçim
Kanunu’nu değiştirme iradenizi ben sizlere yakıştırdığımı ifade etmeye
çalışıyorum.
Şimdi,
millet iradesini, bu iradenin Meclise ve sandığa yansımasını hiçe sayıyorsunuz
ve yarın gerine gerine de “Bu kanunu bir günde geçirdik” diye hava atacaksınız.
Eşit yarışma kurallarını, adil olmayı, sayımların sağlıklı yapılmasını rafa
kaldırıyorsunuz. 
Kanun,
sadece bugünü düşünen değil, geleceği de kapsayan bir düzenleme içermelidir.
Bugün bu kanunun sadece iki amacı vardır, sadece iki amacı; birinci amacı,
barajın altında kalan bir partiyi adil olmayan ve vicdana sığmayan bir yöntemle
barajı aştı sayarak birkaç vekille temsil edilmesini sağlamaya çalışıyorsunuz.
İkinci amacı ise yüzde 50’yi bulamayan iktidar partisine bir yandaş arayıp bir
şekilde yüzde 50’yi aşırtmaya çalışıyorsunuz ama şunu bilin: Bu sefer gece
yarısı oyunlarıyla halkı kandıramayacaksınız. Siz defalarca kandırılmış
olabilirsiniz ama halk sizin bu hilenize bu sefer kanmayacak. AKP Hükûmeti
“Seçim barajını kaldıracağız.” vaatleriyle gelmişti, “millî irade” diyordu
oysa, bu düzenleme, millî iradenin gasbedilmesidir. Bu iş “Ey, Anayasa
Mahkemesi, seni de kararlarını da tanımıyorum.” diyerek başladı, sonra rejim
oylamasında mühürsüz oyların geçerli sayılmasıyla devam etti; şimdi bu hile
yolunu yasal hâle getirmeye çalışıyorsunuz. Seçmenden fazla oy pusulası ve zarf
basıp, sandığa dışarıdan oy girmesinin yolunu açıyorsunuz mühürsüz oyları
geçerli sayarak. Aynı binada oy kullananları keyfî olarak farklı bölgelere
dağıtıp seçimin güvenliğini zayıflatıyorsunuz. Zamanında birlikte aynı menzile
yürüdüğünüz FETÖ de ölüleri oy kullanmaya çağırıyordu, şimdi oy
kullanamayanlara sandığı götürüyorsunuz. Ölüler mi sandığa gidecek, sandık mı
ölülere gidecek, buna da muhtemelen karar vermişsinizdir kendi aranızda.
“Seçimi kazanmak için her yol mübahtır”ın önü açılmaktadır maalesef. 
Şimdi,
Sayın Adalet Bakanı, az önce “Ülkemizde bu tip ittifaklar çok görüldü.” dedi.
Evet, haklısınız, biz de ülkemizde çok ittifaklar gördük. Mesela
Dolmabahçe’deki kapalı kapılar arkasındaki ittifakları gördük, Habur’da kurulan
ittifakları gördük, devlet içerisinde FETÖ’yle kurulan ittifakları gördük,
bugün “Ne olursa olsun biz kazanalım.” ittifakını da görmekteyiz. Tekrar
söylüyorum, bugün ülkede iktidar hırsınızla hileyi yasal hâle getirdiğinizde
ülkenin barışına ve birliğine zarar verirsiniz. 
Şunu
hatırlatmak isterim: Terazisiyle oynadığınız kantar, gün gelir sizi de tartar. 
Genel
Kurulu saygıyla selamlarım. (CHP sıralarından alkışlar)
BAŞKAN
– Teşekkür ederim.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir. 
6’ncı
maddede iki adet önerge vardır, aykırılık sırasına göre işleme alacağım.
Türkiye Büyük Millet Meclisi
Başkanlığına
Görüşülmekte olan 534 sıra sayılı Kanun Teklifi’nin
6’ncı maddesinin aşağıdaki şekilde değiştirilmesini arz ve teklif ederiz. 
Saygılarımızla.
 Fatma
Kaplan Hürriyet Muharrem Erkek Akın Üstündağ
 Kocaeli Çanakkale Muğla
 Tufan
Köse Murat Emir Hüseyin Yıldız
 Çorum Ankara Aydın
 Uğur
Bayraktutan Sibel Özdemir
 Artvin İstanbul
“MADDE
6- 298 sayılı Kanunun 78 inci maddesinin birinci fıkrasında yer alan
“Milletvekili,” ibaresi “Cumhurbaşkanı, milletvekili,” şeklinde değiştirilmiş,
aynı fıkraya “hükümlere göre” ibaresinden sonra gelmek üzere “filigranlı
kâğıttan” ibaresi eklenmiş ve ikinci fıkrası aşağıdaki şekilde
değiştirilmiştir. 
“Oy
zarfları, her seçim için ayrı renkte, ön yüzünün sol üst köşesinde Türkiye
Cumhuriyeti Yüksek Seçim Kurulu amblemi yer alacak şekilde Yüksek Seçim
Kurulunca filigranlı kâğıttan hazırlatılır.”
BAŞKAN
– Komisyon önergeye katılıyor mu?
ANAYASA
KOMİSYONU BAŞKANI MUSTAFA ŞENTOP (İstanbul) – Sayın Başkan, katılmıyoruz.
BAŞKAN
– Hükûmet?
GENÇLİK
VE SPOR BAKANI OSMAN AŞKIN BAK (Rize) – Katılmıyoruz Sayın Başkan.
BAŞKAN
– Önerge üzerinde İstanbul Milletvekili Sayın Sibel Özdemir konuşacaklar.
Buyurun
Sayın Özdemir. (CHP sıralarından alkışlar) 
SİBEL
ÖZDEMİR (İstanbul) – Teşekkür ederim Sayın Başkan.
Sayın
Başkan, değerli milletvekilleri; 298 Sayılı Seçimlerin Temel Hükümleri ve
Seçmen Kütükleri Hakkında Kanun ile Bazı Kanunlarda Değişiklik Yapılmasına Dair
Kanun Teklifi’nin 6’ncı maddesi üzerine verdiğimiz önerge için grubumuz adına
ben de söz aldım. Bu vesileyle Genel Kurulu saygıyla selamlıyorum. 
Değerli
milletvekilleri, telaşla, korkuyla, hızla yasalaştırılmaya çalışılan ittifak
yasalarını, yine bir gece yarısı, Meclisin rutin çalışma günü dışında, TV
yayınının olmadığı bir gece yarısı, işte, görüldüğü gibi sağlıksız, insani
olmayan çalışma koşullarında ve en önemlisi vatandaşlarımızdan gizlenen bir
biçimde bir korku ittifakı yasasını görüşüyoruz hep birlikte. Ben de bu kanun
teklifinin 6’ncı maddesi üzerine konuşacağım.
Kanun
teklifinin 6’ncı maddesinde 298 sayılı Kanun’un 78’inci maddesine eklenen
fıkrayla oy zarflarının YSK filigranlı kâğıtta hazırlanması hükme bağlanarak
kanun teklifinin ileriki 11’inci maddesinde düzenlenen mühürsüz oy kuralının
aslında bir zemini hazırlanmıştır. 6’ncı maddede oy pusulalarının ve
zarflarının filigranlı kâğıt kullanılarak hazırlanması elbette olumlu bir
düzenleme ancak sonraki maddelerde sandık kurulunun mührünün kaldırılmasıyla bu
olumlu güvence ortadan kalkmaktadır. Filigranlı oy pusulaları filigranlı zarfın
yanında, yine bu yasayla kaldırdığımız sandık kurulu mührü eğer birlikte
uygulanmış olsaydı seçim güvenliği açısından daha sağlıklı bir durum ortaya
çıkacaktı, seçmen iradesinin sandığa daha doğru yansıması açısından önemli bir
düzenleme olacaktı.
Değerli
milletvekilleri, şeffaf, gizli oy, açık sayım, sandıkların güvenliği, seçmen
iradesinin tam olarak sandığa yansıması, Anayasa’mız ve taraf olduğumuz
uluslararası anlaşmalarla da güvence altına alınmıştır. Mevcut yasalarımızda
daha belirli denetim mekanizmaları oluşturulmuş ancak birçok seçimde hep birlikte
şahit olduğumuz gibi birçok sorunlar yaşanmıştır. Eğer Parlamentoda seçim
güvenliği yasaları tartışmaları yapıyorsak, seçim sistemimizde var olan
sorunları tespit edip, sorunları çözen, denetimi sağlayan ve tüm siyasal
partilerin, 81 milyon halkımızın, 60 milyona yakın seçmenimizin iradesini
koruyan yasal düzenlemeleri hep birlikte yapmalıydık. Ancak değerli
milletvekilleri, geldiğimiz noktada, Sayın Parsak’ın Komisyonda söylediği gibi,
tüm siyasal yaşama ilişkin düzenlemelerin -sadece ittifaklarını beyan ettikten
sonra- 81 milyon vatandaşımızın ve kendisine oy versin, oy vermesin, bu iki
siyasal parti dışındaki tüm seçmenleri ilgilendiren düzenlemelerin bu iki
siyasi partinin maalesef genel merkezlerinde, hatta bir siyasal partinin de
genel merkezinin bir Cumhurbaşkanlığı makamına dönüştüğü bir ortamda ortak bir
mutabakatla oluşması, doğal olarak bu kanunu daha başından itibaren
sakatlamıştır. Hazırlanma süreci, Adalet ve Kalkınma Partisi hükûmetlerinin
geleneksel hâle getirdiği, uzlaşmadan uzak, katılımcılıktan uzak, çoğunlukçu
anlayışın bir tekerrürü olarak karşımıza çıkmıştır.
Muhalefet
partisi olarak Milliyetçi Hareket Partisinin de bu ittifak içinde yer alması
elbette sorgulanamaz. Ancak seçim kanunlarının tek yanlı, uzlaşıdan uzak ve
bugün olduğu gibi bir gece yarısı, hızlı bir şekilde geçirilmesine elbette
karşı duruşta olmalarını biz beklerdik. İttifak düzenlemeleri yanında, yerel
yönetim, seçim güvenliğiyle ilgili birçok yasal düzenleme de yapılmaktadır ve
doğal olarak ittifaklarını ilan eden bu iki siyasal partiyi kayıran ve iki
siyasal partinin çıkarlarını önceleyen bir tartışmayı da beraberinde
getirmiştir ve görüldüğü gibi, yapılan birçok düzenleme, baraj sorununun
ortadan kaldırılması, bir zarfta milletvekilliği ve cumhurbaşkanlığı oylarının
birlikte kullanılması ve temsilde adaleti sınırlandıran birçok düzenleme,
sandık kurullarının yapısı, kolluk kuvvetlerinin müdahalesi, mühürsüz oy
düzenlemesi… Bu kanuni düzenlemeler, doğal olarak şu an oluşmuş olan bu
ittifakı korumaya yönelik düzenlemeler. 
Sayın
Kalaycı geneli üzerindeki görüşmelerde “İttifaklar kutuplaşmayı engelleyecek.”
dedi. Ama değerli milletvekilleri, bu iki siyasal partinin kutuplaştırması daha
ittifakın başında kendi siyasal bekalarını önceledikleri tartışmayla ortaya
çıkmıştır. “Cumhur İttifakı” dedikleri, devletin bekasını önceleyen… Aslında,
bugün itibarıyla ittifakın içinde yer alan büyük parti yani Adalet ve Kalkınma
Partisi bu ülkeyi yönetiyor ve bu ülkeyi beka sorunuyla karşı karşıya bırakan
ittifakın tarafı olan partinin ve birlikte… 
BAŞKAN
– Bir dakika ek süre veriyorum Sayın Özdemir, tamamlayın lütfen. 
SİBEL
ÖZDEMİR (Devamla) – Teşekkür ederim Sayın Başkan. 
Daha
bu ittifakı yaparken diğer bütün partileri devletin bekasını düşünmedikleri…
Kendi perspektiflerinden bir senaryo çizmelerine, hapsetmelerine, hatta
itibarsızlaştırmalarına şahit olduk. 
Evet,
düzenlemelerin, kurmuş oldukları ittifak için oylarını artırmaya yönelik ve
milletvekili dağılımında bir avantaj sağlamaya dönük olduğuna hepimiz şahit
olduk. 
Evet,
değerli milletvekilleri, hızla demokratik ve hukuksal normlardan uzaklaştığımız
bir süreçte tek adam rejiminin mimarlarının önümüzdeki 2019 seçimlerini
kendilerinin kazanımları kurgusu üzerine kurmuş olduğu bir yasal düzenlemeyle
karşı karşıyayız. 
Ve
son olarak: Bu iki siyasal parti, Adalet ve Kalkınma Partisi ve Milliyetçi
Hareket Partisi tarafından hazırlanan ve Parlamento gündemine getirilen bu
görüştüğümüz yasal düzenleme, ittifak içindeki siyasal partilerin siyasi
ikballeri için yine birlikte düzenledikleri Cumhurbaşkanlığı sistemindeki yüzde
50+1’i sağlamak için, kendi bekaları için getirilen bir yasa olarak Parlamento
tarihimizde yer alacaktır. 
Yüce
heyetinizi saygıyla selamlıyorum. (CHP sıralarından alkışlar) 
BAŞKAN
– Teşekkür ederim. 
ÖZGÜR
ÖZEL (Manisa) – Karar yeter sayısı talep ediyoruz. 
BAŞKAN
- Önergeyi oylarınıza sunacağım ve karar yeter sayısı arayacağım.
Önergeyi
kabul edenler... Kabul etmeyenler... 
Elektronik
cihazla oylama yapalım, kâtip üyeler arasında bir anlaşmazlık var.
Oylama
için bir dakika süre veriyorum ve süreyi başlatıyorum.
(Elektronik
cihazla oylama yapıldı) 
BAŞKAN
– Karar yeter sayısı vardır, önerge reddedilmiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 534 sıra sayılı Kanun Teklifi’nin 6’ncı maddesinin ikinci fıkrasının
aşağıdaki şekilde değiştirilmesini arz ve teklif ederiz.
 Filiz Kerestecioğlu Demir Mahmut Celadet
Gaydalı Behçet Yıldırım
 İstanbul Bitlis Adıyaman

 Meral Danış Beştaş Ertuğrul
Kürkcü Hüda Kaya
 Adana İzmir İstanbul
"Oy
zarfları, ön yüzünün sol üst köşesinde Türkiye Cumhuriyeti Yüksek Seçim Kurulu
amblemi, sağ üst köşesinde barkod yer alacak şekilde Yüksek Seçim Kurulunca
filigranlı kağıttan hazırlatılır.”
BAŞKAN
– Komisyon önergeye katılıyor mu?
ANAYASA
KOMİSYONU SÖZCÜSÜ İBRAHİM HALİL FIRAT (Adıyaman) – Katılmıyoruz Sayın Başkanım.
BAŞKAN
– Hükûmet?
GENÇLİK
VE SPOR BAKANI OSMAN AŞKIN BAK (Rize) – Katılmıyoruz Sayın Başkan.
Önerge
üzerinde Adıyaman Milletvekili Sayın Behçet Yıldırım konuşacaklar.
Buyurun
Sayın Yıldırım. (HDP sıralarından alkışlar) 
BEHÇET
YILDIRIM (Adıyaman) – Teşekkürler Başkanım.
534
sıra sayılı Yasa Teklifi’nin 6’ncı maddesi üzerine HDP adına söz almış
bulunmaktayım.
Şimdi,
her şeyin başı aslında 12 Eylüldür, Kenan Evren’dir. Eğer Kenan Evren bu yüzde
10 barajını koymamış olsaydı ne bu ittifak yasasını görüşürdük ne de bu
koalisyonları konuşuyor, tartışıyor olacaktık. Eğer yüzde 10 barajı olmasaydı
küçük partiler sizinle ittifak yaparlar mıydı? Bu soruyla başlıyorum. Amiral
sizsiniz ya… Az önce Bakan bunu söyledi. Yüzde 10 seçim barajlı ittifak
düzenlemesi zorunlu, mecbur kalmış, mecbur kaldığınız için bu düzenlemeleri
yapıyorsunuz. Temsilde adalet ilkesinin açıkça ihlalidir bu. Buradan gönüllü
birlikteliklerin çıkması mümkün değildir. Seçim öncesi baraj kaygısıyla yapılan
ittifaklar, seçim sonrasında da ciddi kriz ve çatlakları da beraberinde
getirecektir. Her platformda koalisyonların sıkıntısından bahseden Hükûmetin,
hem kendisini hem de diğer partileri koalisyon yapmaya zorlaması da büyük bir
çelişkidir. Halkın iradesinin sandığa yansımasını isteyen bir iktidar yüzde
10’luk seçim barajıyla seçimlere giremez, gitmemeli. Kendisine güvenen, halkta
karşılığı olduğunu düşünen bir iktidar, yüzde 10’luk seçim barajı gibi,
milletin iradesi önündeki engellemeleri kendilerine kalkan yapmaz. Hem yüzde 10
barajını kaldırmamak hem de halkın iradesinden bahsetmek büyük, koca bir
yalandır. Gerçekten halkın iradesinin sandığa ve Meclise yansıması gibi bir
derdiniz varsa öncelikle yüzde 10 barajını kaldırmanız lazımdır. Yoksa, bu
teklif gibi, minareyi çalıp kılıfını hazırlamaya çalışmak değildir,
olmamalıdır. 
Şu
an görüştüğümüz kanun teklifine ilişkin olarak, bu mevcut kanun teklifinde
seçimlerin demokratik, şeffaf olmaması için her şey düşünülmüş. Seçimlerin denetimden
kaçırılması için bütün teknik zorluklar yaratılmıştır. Bugüne kadar seçimlerde
yapılmak istenen ve yapılan ne kadar kanun dışı, hukuk dışı iş ve eylem varsa
hepsi bu düzenlemeyle yasa hâline getiriliyor. Önce OHAL koşullarında seçime
gideceksiniz, sonra bütün müdahalelere karşı koruma altında olan sandık
çevresini daraltacaksınız, bu da yetmeyecek sandığı ilkin belirlediğiniz yandaş
sandık kurulu başkanları ve üyeleriyle kuşatacaksınız. Bu da yetmeyecek,
herhangi bir itirazda, herhangi birinin ihbarıyla sandığı güvenlik güçleriyle
kuşatacaksınız.
Bakın,
bir seçimin antidemokratik olması için saydığım örnekler yeter de artar ancak
bununla da sınırlı kalmıyor. Başka ne yapılmış? Oy pusulasındaki mührü
kaldıracaksınız. İstediğiniz kadar sandık bölgeleriyle oynayacaksınız,
istediğiniz kadar seçmen sayısı ve oy kullanacağı sandıklarla oynayacaksınız.
Seçmen listelerini karıştıracaksınız. Bir nevi, seçimlerin şaibeli olması için,
denetimden kaçırılması için her şeyi yapacaksınız. Bunun adına da “demokratik
seçimler” diyeceksiniz, öyle mi?
Yeri
geldiği zaman sandık kurulu başkanlarının belirlenmesine ilişkin olarak yapılan
düzenlemeye sadece kamu görevlilerinin sandık başkanı olarak hem de demokratik
olmayan bir usulle seçimine ilişkin yapılan itiraza nasıl cevap veriyorsunuz,
biliyor musunuz? “Siz kamu görevlilerine güvenmiyor musunuz?” diyorsunuz. Peki,
ben de size soruyorum: Siz vatandaşa niye güvenmiyorsunuz? Niye vatandaşı
sandık başkanlığından çıkarıyorsunuz? Vatandaşa açıkça “Sen sadece oy ver, gerisine
karışma. Karışma hakkını da alıyorum. Sandıktan ne çıkacağı beni
ilgilendirmez.” diyorsunuz. Bir nevi, sandığı halkın denetiminden
kaçırıyorsunuz. Seçimlerin varlık sebebi halkın rızası, halkın iradesi,
seçimlerin ana aktörleri ise siyasi partiler değil midir? Madem böyle, sandık
kurulu başkanlarının seçiminde siyasi partileri ve vatandaşı niye
çıkarıyorsunuz? Niye dışlıyorsunuz? 
Niye
çıkardığınızı söyleyeyim: Kendi yandaş kamu görevlilerinizle, AKP ve ittifak
partinizin üyeleriyle sandık başında çoğunluğu yakalamak için. Sandık başında
yapılacak bütün işlemleri ve verilecek bütün kararları kendi lehinize çevirmek
için. Aynı binada oturan seçmenlerin farklı sandık bölgelerine kaydırılması,
sandığın taşınması, sandık bölgelerinin birleştirilmesiyle sandık halktan
kaçırılıyor. Seçmen listelerinin karma şekilde düzenlenebilmesi, sandık kurulu
başkanlarının kamu görevlisi memurlar arasından belirlenmesi, mühürsüz
zarfların ve oy pusulalarının kanunen geçerli sayılmasıyla sandık denetimden
çıkarılıyor. 
Kanunun
özü şudur: Sandık kaçırılıyor, sandık kuşatılıyor, sandık denetimden
çıkarılıyor. Bu üç amaç üzerinden ve OHAL koşullarında yapacağınız her seçimin
sonucu şaibelidir, yeni kriz ve kaoslara gebedir diyor, Genel Kurulu saygıyla
selamlıyorum. (HDP sıralarından alkışlar) 
BAŞKAN
– Teşekkür ederim. 
MERAL
DANIŞ BEŞTAŞ (Adana) – Sayın Başkan, karar yeter sayısı istiyoruz.
BAŞKAN
– Karar yeter sayısı istediniz. 
Karar
yeter sayısı arayacağım. 
Önergeyi
oylarınıza sunuyorum: Kabul edenler… Kabul etmeyenler… Karar yeter sayısı
vardır, önerge kabul edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
7’nci
maddede aynı mahiyette iki adet önerge vardır, birlikte işleme alacağım.
Türkiye Büyük Millet Meclisi Başkanlığına
Görüşülmekte
olan 534 sıra sayılı Kanun Teklifi’nin 7’nci maddesinin teklif metninden
çıkarılmasını arz ve teklif ederiz.
 Fatma Kaplan Hürriyet Muharrem Erkek Tufan
Köse
 Kocaeli Çanakkale Çorum
 Murat Emir Hüseyin
Yıldız Akın Üstündağ
 Ankara Aydın Muğla
 Uğur Bayraktutan Mahmut Tanal
 Artvin İstanbul
Aynı
mahiyetteki diğer önergenin imza sahipleri: 
 Filiz Kerestecioğlu Demir Meral Danış
Beştaş Hüda Kaya
 İstanbul Adana İstanbul
 Ertuğrul Kürkcü Mahmut
Celadet Gaydalı
 İzmir Bitlis
BAŞKAN
– Aynı mahiyetteki önergelere Komisyon katılıyor mu?
ANAYASA
KOMİSYONU SÖZCÜSÜ İBRAHİM HALİL FIRAT (Adıyaman) – Katılmıyoruz Sayın Başkanım.

BAŞKAN
– Hükûmet?
ADALET
BAKANI ABDULHAMİT GÜL (Gaziantep) – Katılmıyoruz Sayın Başkanım. 
BAŞKAN
– Aynı mahiyetteki önergeler üzerinde ilk olarak İstanbul Milletvekili Sayın
Mahmut Tanal konuşacaklar.
Buyurun
Sayın Tanal. (CHP sıralarından alkışlar)
MAHMUT
TANAL (İstanbul) – Teşekkür ederim Sayın Başkan.
Değerli
milletvekilleri, şimdi, bu, değiştirilmesi istenilen madde teklifin 7’nci
maddesi, Seçim Kanunu’nun 81’inci maddesi. Seçim Kanunu’nun 81’inci maddesi,
mevcut olan hâliyle, sandık alanını ve sandık çevresini düzenler. Sandık alanı,
sandığın kurulduğu alanı 100 metre olarak tarif eder, getirilen düzenleme de
bu, sandık alanı olan 100 metrelik alanı iptal ediyor. Yeni düzenlemede sandık
çevresi getiriliyor ancak eski düzenlemedeki sandık çevresi 15 metre olarak
düzenlendiği hâlde yeni düzenlemede bu 15 metre de kaldırılıyor, herhangi bir
sınırlama getirilmiyor. Yani 1 metrelik, 2 metrelik bir yere, gayet rahat, kamu
görevlisiyle birlikte, vatandaşa herhangi bir gizlilik ortamı sağlanmadan oy
kullanma durumu getirilmiş olacak ki bu, seçimin adil, baskısız ortamını
sağlamaktan uzak olan bir düzenleme. Şimdi “Buradaki asıl gerekçe ne?”
“Cumhurbaşkanı seçimiyle ilgili düzenleme yapıldı. Bu, onunla ilgili uyum
yasasıdır, uyum teklifidir.” deniliyor. Baktığımız kadarıyla burada uyumla
ilgili herhangi bir düzenleme yok değerli arkadaşlar. 
Şimdi
“Yurt dışında -Sayın Bakan da bahsetti- ittifaklar, vesaireler var.” denildi.
Evet, ittifaklar var. İttifaklara baktığımız kadarıyla burada gayet açık ve
net, şöyle yapılmış: Mesela, ben, Çek Cumhuriyeti örneğini vereyim. Çek
Cumhuriyeti’nde seçim barajı yüzde 5, iki parti eğer ittifak yaparsa 5 artı 5
yani yüzde 10 barajını geçecek, üç parti ittifak yaparsa yüzde 15 barajı
aranıyor. Peki bu getirilen düzenlemede ne var? Anlaşılan husus şu, Sayın Bakan
da onu söyledi: “Zaten, bir parti amiral, diğeri de kuyruk.” dedi. Yani burada
amiral olan bir parti kuyruk olan bir partiyi kurtarmanın telaşında. Peki,
böyle olunca dünyanın hiçbir ülkesinde seçim barajını aşamayan bir siyasi
partinin, ittifak yaptığı siyasi partiyle seçim barajını aşmış gibi
gösterilmesi… Bu, kanuna karşı hiledir, bu muvazaalı bir işlemdir. Gayet açık
ve net. Hele hele Türkiye Büyük Millet Meclisinin dürüst hareket etmesi lazım,
Türkiye Büyük Millet Meclisinin muvazaalı işlemler yapmaması lazım, hileli
işlemler yapmaması lazım, Türkiye Büyük Millet Meclisinin adil davranması lazım.
Eğer biz, seçim barajını aşamayan bir siyasi partiyi ittifak nedeniyle seçim
barajını, yüzde 10'u aşmış gibi gösterirsek bu adaletsizlik olur değerli
arkadaşlar. Toplumu bir arada tutan nedir? Kadını, erkeği, farklı mezhepleri,
farklı cinsiyetleri, çocuk, yaşlı, genç, hepimizi bir arada tutan duygu, düzeni
sağlayan duygu adalet düzenidir. Bu şekliyle adalet düzenini bozmuş olacağız. Adalet,
insanları birbirine kenetleyen bağdır. Burada ben şunu isterdim. Yahu arkadaş,
biz bu ittifakı yapıyoruz, millet için yapıyoruz, halk için yapıyoruz, kamu
yararı için yapıyoruz yani burada kamunun çıkarı var. Burada değerli
arkadaşlar, kamunun çıkarı filan yok. Burada tamamen barajın altında kalması
muhtemel olan siyasi partileri kurtarmak için yapılan bir operasyon bu. Burada
yani bir kamu yararı olmayan, bir siyasi partinin kişisel çıkarı yüzünden bu
yasayı çıkarmaya, halkı bölmeye, parçalamaya hakkımız var mı? Yasanın
kucaklayıcı olması lazım. 
MEHMET
METİNER (İstanbul) – Nereden biliyorsun barajın altında kalacağını?
MAHMUT
TANAL (Devamla) – Yasanın bireysel olmaması lazım. Buradaki ittifak bir çıkar
ittifakı, buradaki ittifak bir menfaat ittifakı.
MEHMET
METİNER (İstanbul) – Mahmut, nereden biliyorsun barajın altında kalacağını?
MAHMUT
TANAL (Devamla) – Buradaki anketleri görüyoruz Sayın Metiner. Anketlere
baktığımız zaman… 
MEHMET
METİNER (İstanbul) – Nereden biliyorsun?
BAŞKAN
– Karşılıklı konuşmayalım lütfen.
MAHMUT
TANAL (Devamla) – …şu anda dört tane siyasi partinin… İttifak yaptığınız parti
barajın altına düşüyor. AK PARTİ’nin şu andaki oyları yüzde 37.
HİLMİ
BİLGİN (Sivas) – Hayal görüyorsun, hayal. Tanal, hayal görüyorsun.
MAHMUT
TANAL (Devamla) – Toplam, görebildiğimiz kadarıyla yüzde 38. Yani AK PARTİ
MHP’yle birleştiği zaman toplam oyunuz, anketlerde yüzde 38’i gösteriyor. Yani
siz netice itibarıyla siz hangi yasayı getirirseniz getirin AK PARTİ erimeye
devam ediyor. Yani MHP’yle ittifak edin, ne yaparsanız yapın…
HİLMİ
BİLGİN (Sivas) – On beş senedir öyle diyorsun ya, on beş sene geçti üzerinden. 
MAHMUT
TANAL (Devamla) – Anlayamadım?
(Mikrofon
otomatik cihaz tarafından kapatıldı)
MAHMUT
TANAL (Devamla) – Buz da eriyor ya, eriyorsunuz. 
HİLMİ
BİLGİN (Sivas) – On beş senedir onu diyorsun, problem yok. 
ÖZGÜR
ÖZEL (Manisa) – Mahmut Bey, onlara söyleyin: Sizi biz bile kurtaramayız bu
şartlar altında.
MAHMUT
TANAL (Devamla) – Biz yine adil yargılamayı isteyeceğiz.
BAŞKAN
– Sayın Tanal, teşekkür ederim…
MAHMUT
TANAL (Devamla) – Bir dakika istiyorum Sayın Başkan. 
OKTAY
ÖZTÜRK (Mersin) – Verme ya, verme ya, yeter ya!
BAŞKAN
– Peki, buyurun.
FEVZİ
ŞANVERDİ (Hatay) – Çekya’dan yeni geldi Mahmut… 
MAHMUT
TANAL (Devamla) – Şimdi, değerli arkadaşlar, “Çekya” değil, Çek Cumhuriyeti,
yanlış anlamışsın değerli dostum. Yani ben size Çek Cumhuriyeti’ni söyledim,
“Çekya”yı söylemedim ki. Siz “Çekya”yı nereden getirdiniz?
Şimdi,
değerli arkadaşlar, burada Anayasa’mızın hükümleri açık ve net bir şekilde
diyor ki: Anayasa’nın hükümleri arasında astlık, üstlük, hiyerarşik bir
sıralama yok. Mevcut olan yasal düzenlemelerin hepsi birbirine eşit durumda.
Birbirine eşit olduğu için burada bizim amacımız gerçekten Parlamentonun
saygınlığı açısından, kişisel menfaatler uğruna değil. Burada getirilen bu
düzenleme kamunun hangi sorununu halledecek? Fakir fukaranın hangi sorununu
halledecek? İşsizin hangi sorununu halledecek? Emeklinin hangi sorununu
halledecek? Öğrencinin hangi sorununu halledecek? Çalışanların hangi sorununu
halledecek? Burada açık ve net, bireysel çıkarlar için getirilen bir düzenleme.
Biraz sağduyuya kulak verelim. Bire bir konuştuğumuz zaman hepiniz bize hak
veriyorsunuz ama burada gayet rahat, bir araya geldiğiniz zaman hep birlikte
karşı çıkıyorsunuz. 
(Mikrofon
otomatik cihaz tarafından kapatıldı) 
FEVZİ
ŞANVERDİ (Hatay) – Seninle hiç yan yana bile gelmedik. 
MAHMUT
TANAL (Devamla) – Benim sizden ricam: Sabırlı olmaya davet ediyorum.
MEHMET
METİNER (İstanbul) – Sen önce hak verenleri açıkla.
MAHMUT
TANAL (Devamla) – Nasıl?
MEHMET
METİNER (İstanbul) – Sana hak verenleri açıkla burada.
MAHMUT
TANAL (Devamla) – Siz bana hak veriyorsunuz bire bir konuştuğumuz zaman. (CHP
sıralarından alkışlar) 
MEHMET
METİNER (İstanbul) – Asla!
BAŞKAN
– Sayın Tanal, teşekkür ederim. 
MEHMET
METİNER (İstanbul) – Sayın Başkan, sataşma yaptı bana.
BAŞKAN
– Aynı mahiyetteki önergeler üzerinde şimdi de Adana Milletvekili Sayın Meral
Danış Beştaş konuşacaklar.
Buyurun
Sayın Meral Danış Beştaş. (HDP sıralarından alkışlar) 
MERAL
DANIŞ BEŞTAŞ (Adana) – Sayın Başkan, değerli milletvekilleri; gecenin bu
saatinde gizli bir ittifak yasasını görüşmeye devam ediyoruz. “Gizli” diyorum
çünkü bu yasa önerisi pazartesi günü televizyonların olmadığı, canlı yayının
olmadığı, yarın grup toplantıları olacağı ve halkın ilgisinin burada
toplanacağı bir gündem olduğu için halktan gizleniyor. Bir kere önce bunu kabul
edelim. 
Gerçekten
demin otururken ne konuşayım diye düşündüm. Acaba aynı ülke de mi yaşıyoruz ya
da aynı topraklarda mı yaşıyoruz, emin olun bilmiyorum. Ya siz bir
fanustasınız, başka bir yeri görmüyorsunuz, başka bir algı hissetmiyorsunuz ya
da biz başka bir fanustayız. Çünkü bir mesele ancak bu kadar 180 derece zıt
değerlendirilebilir. Bu gece sabaha kadar çalışacağız. Varsın çalışalım. Biz
hep buradayız zaten, bu sıralardayız. Olmayan, üzülerek söyleyeyim -yüzünüzü
söylüyorum- sizlersiniz. 5-6 kişiyle Genel Kurul götürülüyor, oylama
istenmezse, oylama olmazsa zaten gelme ihtiyacı bile yok. 
Yani
değerli milletvekilleri, dışarıda karşılaştığımızda her birinizle en azından
sohbet etme, böyle bir iletişim kurma şansı var ama buraya geldiğimizde, Genel
Kurulda garip bir gözlük takılıyor ve bu gözlükle karşıdaki milletvekilleri
âdeta düşman kategorisinde, söylenilen her söze tepki, söylenilen her söze
itiraz ve farklı bir değerlendirme yapılıyor. Bunu hissetmek için burada on beş
saat oturmak gerekiyor, biz oturuyoruz çünkü ve ne söylersek söyleyelim karşıda
bir tepki var. Şimdi, ne oluyor? Gerçekten, gece ikide ve sabaha kadar hem de
beş gün Genel Kurul açık olacakken hem de grup önerisi kabul edilmişken hem de
her istediğinizi zaten bu Meclisten geçiriyorken gece çalışmanın mantığı nedir?
Ben bu konuda asla ikna olmadım, olmayacağım. Biz ikna değiliz, biz çalışmaktan
kaçmıyoruz ama sizler canınız isteyince ya da öyle gerekince -o gerekliliği
bilmiyorum, nedir- o gereklilik olunca vahiy gelmiş gibi burada, işte,
bulunuyorsunuz ve sabaha kadar bu yasa geçecek. Bu yasa bu halk yararına değil.
Bu yasa bu ülke yararına değil. Bu yasa, demokrasi aleyhine, seçimleri tümüyle,
hilelerle, suç delillerini gizleme ve bir dolandırıcılık yasası niteliğindedir.
Bunu ben ikinci bölümde ayrıntılı bir şekilde anlatacağım. 
Geneli
üzerinde de söyledim, eminim daha önce de söylemiştim, çok sık söyleme ihtiyacı
duyuyorum, o gözlükleri çıkarsanız, iktidar olma psikolojisinden ve kibrinden
bir saat kurtulsanız, bu yasaya objektif olarak baksanız ve geçmiş
söylediklerinizi düşünseniz bize hak vereceksiniz. Ama yok, o gözlük çıkmıyor. Orada,
karşıda, sürekli bir düşman üretme, bir karşıtlık üretme, konu dışında
saldırma, konuyla alakasız belagatler meseleyi karartıyor. Biz ne diyoruz, siz
ne anlatıyorsunuz? 
Şimdi,
burada demin konuştuğumuzda -isim vermeyeceğim, ya o gece bir milletvekilimiz,
arada, değerli arkadaşlar arada, beş dakikalık arada burada linç girişimine
uğradı- bize şu söyleniyor: “Siz iki grup başkan vekili olarak saldırdınız.”
Yani biz burada olmasak gerçekten neredeyse kendi kendimizden şüphe edeceğiz.
Ya, 50-60 kişi bir milletvekiline saldırmış, kürek kemiği kırılmış yani ya “Bir
yere sıkışmış.” ya biz saldırmışız ya da “Kendi kendini çarpmış, yaralanmış.”
deniyor. Yani bu kadar insanın aklıyla alay etmeyin. Söze karşı şiddete
başvuran bir iktidar partisi var, söze karşı mikrofonu kesen bir iktidar
partisi var; halk iradesine güvenmeyen, halk iradesinin sandıktan çıkmaması
için koca koca yasalar hazırlayan bir iktidar partisi var. 
Gelin,
hakikatlerle yüzleşelim. Bu ülke hepimizin, bu toprakların üzerinde hepimiz
yaşıyoruz ve bu demokrasi bugün size lazım değil gibi görünüyor ama emin olun
yarın size de lazım olacak.
Teşekkür
ediyorum. (HDP sıralarından alkışlar) 
BAŞKAN
– Teşekkür ederim ben de.
Aynı
mahiyetteki önergeleri oylarınıza sunuyorum: Kabul edenler... Kabul
etmeyenler... Önergeler kabul edilmemiştir. 
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir. 
8’inci
maddede aynı mahiyette olmak üzere iki adet önerge bulunmaktadır, okutuyorum
önergeleri:
Türkiye Büyük Millet Meclisi Başkanlığına
Görüşülmekte
olan 534 sıra sayılı Kanun Teklifi’nin 8’inci maddesinin teklif metninden
çıkarılmasını arz ve teklif ederiz.
 Fatma Kaplan Hürriyet Muharrem
Erkek Tufan Köse
 Kocaeli Çanakkale Çorum
 Murat Emir Hüseyin
Yıldız Akın Üstündağ
 Ankara Aydın Muğla
 Uğur Bayraktutan Çetin
Arık
 Artvin Kayseri
Aynı mahiyetteki
diğer önergenin imza sahipleri: 
 Filiz Kerestecioğlu
Demir Meral Danış Beştaş Hüda Kaya
 İstanbul Adana İstanbul
 Ertuğrul Kürkcü Mahmut
Celadet Gaydalı
 İzmir Bitlis
BAŞKAN
– Aynı mahiyetteki önergelere Komisyon katılıyor mu?
ANAYASA
KOMİSYONU SÖZCÜSÜ İBRAHİM HALİL FIRAT (Adıyaman) – Katılmıyoruz Sayın Başkanım.

BAŞKAN
– Hükûmet?
ADALET
BAKANI ABDULHAMİT GÜL (Gaziantep) – Katılmıyoruz Sayın Başkanım. 
BAŞKAN
– Aynı mahiyetteki önergeler üzerinde ilk olarak Kayseri Milletvekili Sayın
Çetin Arık konuşacaklar.
Buyurun
Sayın Arık. (CHP sıralarından alkışlar) 
ÇETİN
ARIK (Kayseri) – Teşekkür ederim Sayın Başkan.
Gazi
Meclisi saygıyla selamlıyorum.
“Vatandaş
duymasın, izlemesin.” diye gecenin ikisinde ittifak yasasını görüşüyoruz,
sabaha kadar da devam edecek. Bugün, Türkiye, gelecek nesilleri değil, gelecek
seçimleri düşünen, kendi çıkarlarını ülkenin çıkarlarının önünde tutan
siyasiler nedeniyle âdeta bir uçurumun eşiğinde. 
Bugüne
kadar, AKP’ye baktığımızda, iktidarda kalabilmek için her türlü şer odaklarıyla
ittifak yapabildiğini görüyoruz. Sayın milletvekilleri, gelin, AKP’nin kurduğu
bu şer ittifaklarına hep birlikte bir göz atalım. AKP “büyük şeytan” dediği
Amerika’yla Büyük Ortadoğu Projesi’nde ittifak kurmadı mı? AKP iktidarda
kalabilmek için Amerika’yla ittifak kurup Conilerin Irak’ı işgal etmesine,
orada Müslüman kadınlara tecavüz edilmesine vesile olmadı mı? Kendi iktidarının
devamı için bu AKP sözde “çözüm süreci” adı altında şehidimize “kelle”,
teröristbaşına “sayın” diyerek PKK’yla ittifak kurmadı mı? Kurdu. MHP Genel
Başkanı Sayın Devlet Bahçeli o günlerde “Bölücülük terazisinin iki kefesinde
AKP ile PKK’nın aynı ağırlıkta olduğunu hiç kimse inkâr edemeyecektir.” demedi
mi? Bu kirli ittifakın sonunda yüzlerce askerimiz, polisimiz şehit olmadı mı?
Habur rezaletini hep beraber yaşamadık mı? 
Peki,
AKP’nin ittifakı sadece bunlarla mı sınırlı? Elbette ki bunlarla da sınırlı
değil. Bakınız, Sayın Bahçeli Bursa’nın İznik ilçesinde yaptığı konuşmasında
“Erdoğan’ın, Türkiye’yi yıkmak, askerinden polisine kadar millî güç unsurlarını
tasfiye etmek maksadıyla şeytanla bile ortaklık kuracak kadar gözü dönmüştür.
Karşımızda kirli ittifak değil; kirlenmiş, küflenmiş, küfe batmış, kalleş bir
Hükûmet durmaktadır.” diyor. 
Evet,
AKP iktidarda kalabilmek için şeytanla ittifak yapmadı mı, FETÖ’yle ittifak
yapmadı mı, bu ülkenin millî ordusuna FETÖ’yle beraber kumpas kurmadı mı?
Kurdu. FETÖ’nün gerçek yüzünü ortaya koyan aydınlar, gazeteciler, iş adamları
aynı menzile yürüyen bu iki ortağın ittifakı sonucunda canlarından,
özgürlüklerinden olmadılar mı? Oldular. AKP’nin bu şeytanla ittifakı sonucunda
15 Temmuzu hep beraber yaşamadık mı? Yaşadık. 248 şehidimiz olmadı mı? Oldu.
Değerli milletvekilleri, bu AKP, bugün kırmızı bültenle aradığımız PYD terör
örgütünün elebaşı Salih Müslim’le ittifak kurup önüne kırmızı halı sermedi mi?
Serdi. PYD’li teröristlere Türkiye'nin sınırlarını açıp lahmacunlarla beslemedi
mi?
Burada
bir kez daha, Afrin’de Türk milletinin huzuru ve güveni için canını hiçe
sayarak, canı pahasına mücadele eden kahraman askerlerimize başarılar,
şehitlerimize Allah’tan rahmet, gazilerimize de acil şifalar diliyorum.
Değerli
milletvekilleri, AKP ne zaman, kimle ittifak kursa bu ülke bedelini çok ağır
ödemiştir, ağır ödemeye de devam ediyor. Kaderin cilvesine bakınız ki AKP
iktidarda kalabilmek için yeni bir ittifak peşinde, hem de kimle? “AKP şeytanla
bile ittifak kurabilir.” diyen Milliyetçi Hareket Partisiyle. Kimse bizim
karşımıza Türklükle de çıkmasın. Ben gerçekten şunu çok merak ediyorum: “Biz
her türlü milliyetçiliği ayaklarının altına almış bir iktidarız.” diyenler ile
kendisini Türk milliyetçisi olarak tanımlayanlar sözde yerli ve millî bir
ittifakı nasıl kuruyorlar? Bu AKP’nin sadece iktidarda kalabilmek için daha
önceden kurmuş olduğu kirli ittifaklardan hiç mi ders almıyorlar, nasıl yan
yana gelebiliyorlar anlayabilmiş değilim.
Sayın
milletvekilleri, bu ittifak yerli ve millî kaygılarla değil, daha düne kadar
birbirlerine idam ipi atan iki partinin birinin yüzde 50’yi, diğerinin yüzde
10’u bulamama kaygısıyla birbirine can simidiyle sarıldıkları koltuk
ittifakıdır. Sayın Bahçeli’nin söylediği gibi, bu bir kirli ittifaktır, şeytan
ittifakıdır. Bu ittifakta adalet yoktur. Anayasa’nın eşitlik ilkesine
aykırıdır. Sayın Başbakan Kayseri’de yapmış olduğu konuşmasında “‘Baraj derdim
olmasın.’ diyorsan sırtını gel bana daya, gel ittifaka, gel bize.” diyor. 
(Mikrofon
otomatik cihaz tarafından kapatıldı) 
BAŞKAN
– Teşekkür ederim Sayın Arık. 
ÇETİN
ARIK (Devamla) – Toparlıyorum Sayın Başkan. 
BAŞKAN
– Toparlayın, peki. 
Bir
dakika…
ÇETİN
ARIK (Devamla) – Teşekkür ediyorum Sayın Başkan. 
Bu
bir siyasi rüşvettir. “Referandumda koalisyonlar kalkıyor.” diye yanılttığınız
Türk halkı bu siyasi rüşvete itibar etmeyecektir. 
Ayrıca,
Sayın Başbakan “İttifaka oy ver, mührü nereye vurursan vur, hiç de önemli
değil.” diyor. Yani “4 diyeceğiz, 9 diyeceğiz, toplayacağız, 51 diyeceğiz.”
diyor. Gerçi bu toplama işlerini Sayın Bahçeli daha iyi bilir ama AKP ile
MHP’nin toplamı Sayın Tanal’ın söylediği gibi, AKP etmiyor.
Değerli
milletvekilleri, Türk halkı ittifakını demokrasiden yana, Atatürk Türkiyesinden
yana, aydınlık Türkiye'den yana kullanacaktır. Tek adam değil, demokrasi
kazanacaktır. Biz haklıyız, biz kazanacağız. 
Hepinizi
saygıyla selamlıyorum. 
Teşekkür
ediyorum. (CHP sıralarından alkışlar)
BAŞKAN
– Teşekkür ederim Sayın Arık. 
Aynı
mahiyetteki önerge üzerinde şimdi de İstanbul Milletvekili Filiz Kerestecioğlu
konuşacaklar. 
Buyurun
Sayın Kerestecioğlu. (HDP sıralarından alkışlar)
FİLİZ
KERESTECİOĞLU DEMİR (İstanbul) – Sayın Başkan, değerli milletvekilleri; bir
ülkenin demokratik bir ülke mi, otoriter bir ülke mi olduğunu belirlemede
seçimler önemli bir yer tutar. Yalnızca seçmenlerin sandıkta oy kullanabilmesi
o seçimi demokratik kılmaz. Seçimde demokrasinin temel şartı, o ülkede her
partinin eşit imkânlardan yararlanabilmesidir. İktidar partisi ile devlet
arasındaki ayrımın iyice inceldiği, iktidar partisi ile devlet imkânlarını
seçimlerde kendi lehine sınırsızca kullandığı, medya, yargı ve eğitimin
iktidarın mutlak kontrolünde olduğu rejimlerde seçimler usulen özgürdür. Seçim
kurallarına uyulur ama iktidar seçimden galip çıkmak için devletin tüm
imkânlarını kullandığından seçimler adil değildir. Böyle rejimlere rekabetçi
otoriter rejimler denir. Partiler arasında görünürde bir rekabet vardır ama
şartlar eşitsizdir. Rekabetçi otoriter rejimlerin önünde ise 3 yol vardır: Bir,
demokratikleşme; iki, istikrarsız otoriterlik; üç, istikrarlı otoriterlik. 
Türkiye’de,
bundan tam beş altı yıl önce biz demokratikleşmeyi tartışırken bugün
demokrasinin nasıl hızla yere çakılacağını hesap ediyoruz. Artık ülke hızla
istikrarlı hem de çok istikrarlı bir otoriter rejim hâline geliyor. Yani artık
seçimlerin şaibeli olduğu, sandıktan sürekli bir devlet partisinin çıktığı bir
rejime doğru gidiyoruz. Hükûmet seçimden galip çıkacak biçimde seçim yasasını
kendi çıkarlarına göre değiştirmekle kalmıyor, seçimler artık tamamen şaibeli
hâle geliyor. Üzerinde konuştuğum 8’inci madde örneğin; seçmenlere ihbarla
sandık çevresine kolluk gücü çağırma yetkisi veriyor. 
Hepimizin
sandık çevresinde bulunduğuna eminim arkadaşlar. Seçimlerin şeffaf ve kuralına
uygun gerçekleşmesinin tek yolu tarafsız bir sandık kurulu ve siyasi
partilerin, yurttaşların denetim yetkisidir. Sandıkta sandık başkanının ve
siyasi partilerin de üyelerinden oluşan bu kurul özellikle oylar sayılırken
sandıklarda oluşan gerginlikleri tarafsız biçimde yatıştırır ancak zorunlu
hâllerde, nadiren kolluk güçlerini çağırır. Bugüne kadar da seçim güvenliği
böyle sağlanmıştır. Peki, şimdi neden bir de yurttaşa ihbar yetkisi tanınıyor?
Yurttaşa aşırı güvenden mi? Hayır. Çünkü bir tarafta yurttaşa ihbar yetkisi
tanınırken diğer yandan da seçmen listeleri yurttaşın gözünden, denetiminden
kaçırılıyor. Daha öncesinde komşusunu, apartmanında kim olduğunu bilen
yurttaşlar artık bilemeyecekler. Bu, sadece partilerin denetimine sunuluyor.
Peki, acaba bunun nedeni, sakin geçen bir ortamda iktidarın çok da lehine
olmayan sonuçlar, bununla karşılaşılması durumunda ortalığı gerginleştirecek
bir muhbir vatandaş icat etmek mi ve güvenlik görevlilerini oraya çağırarak
aslında güvenli olan seçimin güvenliğini sarsmak mı? İşte, bütün bunlar
gerçekten bu tasarıyı iyice riskli hâle getiriyor.
OHAL
sürecinde özellikle farklı siyasi görüşlere sahip kesimler arasında önemli fay
hatları oluşmuşken ve toplumsal kutuplaşma son derece artmışken böyle pervasız
bir uygulamanın önünü açmak son derece tehlikeli sonuçlar doğurur. Öyle ki bu
uygulama muhalefet partilerine mensup müşahit veya seçmenlerin sandık başından
uzaklaştırılmasıyla oy sayım ve döküm süreçlerinin şeffaf biçimde
denetlenebilmesi ve gözlemlenmesini imkânsız kılar. Kolluk gücü gelir,
rahatlıkla “İhbar var, ben müdahale etmek zorundayım.” der ve işte, şaibe orada
başlar.
Değerli
milletvekilleri, seçimin meşruiyeti, tarafsız gözlem ve denetime dayanır. Bu
kanun teklifiyle meşruiyeti ortadan kaldırıp polisin gözetiminde zapturapt
seçimleri mi yapmak istiyorsunuz? Siz bu ülkede demokratik seçimler yapılsın
istiyor musunuz, yoksa hayalinizdeki Türkiye seçimlerin sonucunun önceden belli
olduğu istikrarlı otoriter bir ülke midir?
(Mikrofon
otomatik cihaz tarafından kapatıldı)
FİLİZ
KERESTECİOĞLU DEMİR (Devamla) – Sayın Başkan, tamamlamak istiyorum mümkünse.
BAŞKAN
– Bir dakika ek süre veriyorum, tamamlayın lütfen.
FİLİZ
KERESTECİOĞLU DEMİR (Devamla) – Bugün sorulacak tek soru budur. Nasıl bir ülke?
Demokrasi mi, otoriterlik mi? Aslında bunun cevabı açıktır. Kürsüde mikrofon
kapatan ya da söze karşı linç girişiminde bulunan bir iktidar partisinin ya da
Mecliste yaptığı konuşmalar nedeniyle onlarcası cezaevinde olan insanların ki
bunların başında milletvekillerimiz geliyor, bunların olduğu bir ülkede istenen
demokrasi falan değildir, otoriterliktir açıkça. Ancak mesele sadece sizin ne
istediğiniz değil, halkımızın ne istediği. Gerçekten, halkımız, sizlere, buna
karşı gereken cevabı verecektir. Siz tek değilsiniz, bu ülkede gerçekten başka
demokrasi güçleri var. Buna kalben, yürekten inanıyorum, bunun sonucunu
göreceksiniz.
Saygılarımı
sunuyorum. (HDP sıralarından alkışlar)
BAŞKAN
– Teşekkür ederim. 
Aynı
mahiyetteki önergeleri oylarınıza sunuyorum: Kabul edenler… Kabul etmeyenler…
Kabul edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
Birleşime
on dakika ara veriyorum.
Kapanma Saati: 02.16
DOKUZUNCU OTURUM
Açılma Saati: 02.37
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Bayram ÖZÇELİK (Burdur), Bülent ÖZ (Çanakkale) 
-----0-----
BAŞKAN
– Türkiye Büyük Millet Meclisinin 69’uncu Birleşiminin Dokuzuncu Oturumunu
açıyorum. 
534
sıra sayılı Kanun Teklifi’nin görüşmelerine devam ediyoruz. 
Komisyon
yerinde. 
Hükûmet
yerinde. 
9’uncu
maddeyi görüşeceğiz şimdi. 
9’uncu
maddede aynı mahiyette olmak üzere iki adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 534 sıra sayılı Kanun Teklifi’nin 9’uncu maddesinin teklif metninden
çıkarılmasını arz ve teklif ederiz. 
Saygılarımızla.

 Fatma Kaplan Hürriyet Muharrem
Erkek Tufan Köse
 Kocaeli Çanakkale Çorum
 Murat Emir  Hüseyin
Yıldız Akın Üstündağ
 Ankara Aydın Muğla
 Uğur Bayraktutan Mustafa
Ali Balbay
 Artvin İzmir
Aynı
mahiyetteki diğer önergenin imza sahipleri:
 Filiz Kerestecioğlu Demir Ertuğrul
Kürkcü Hüda Kaya
 İstanbul İzmir İstanbul
 Meral Danış Beştaş Mahmut
Celadet Gaydalı
 Adana Bitlis
BAŞKAN
– Aynı mahiyetteki önergelere Komisyon katılıyor mu?
ANAYASA
KOMİSYONU SÖZCÜSÜ MUSTAFA KÖSE (Antalya) – Katılamıyoruz Başkan. 
BAŞKAN
– Hükûmet?
ADALET
BAKANI ABDULHAMİT GÜL (Gaziantep) – Katılmıyoruz Sayın Başkanım. 
BAŞKAN
– Önergeler üzerinde ilk önce İzmir Milletvekili Sayın Mustafa Ali Balbay
konuşacaktır.
Buyurun
Sayın Balbay. (CHP sıralarından alkışlar) 
MUSTAFA
ALİ BALBAY (İzmir) – Sayın Başkan, sayın milletvekilleri; 12 Martın
gecesindeyiz. Bundan kırk yedi yıl önce demokrasiye müdahale edildi; 12 Mart
darbesi diyoruz. O gün Parlamento açıktı, o gün siyasi partiler açıktı ama
demokrasi kapalıydı. Bugün de ne yazık ki kırk yedi yıl sonra Parlamento açık,
üstelik sabaha kadar açık ama -Parlamento üzerinde- tıpkı kırk yedi yıl önceki
gibi Parlamentonun şu andaki iradesi dışında böyle bir yasa yapılmasıyla karşı
karşıyayız. Öyle ki Sayın Meclis Başkanı bile bu yasanın sabaha kadar
biteceğini bu Genel Kurul salonunda öğrendi, ona bile sürpriz oldu. 
Bugün
bir başka Parlamento daha kapalı sayın milletvekilleri. İsviçre Parlamentosu
gündeminde görüşeceği bir konu olmadığı için açılmama kararı aldı ve bununla
birlikte, Parlamento Başkanı Sutter 35 bin İsviçre frangı tasarruf edildiğini
söyledi. Demokrasinin rayına oturduğu ülkede sorunlar yok, Parlamento kapalı;
demokrasinin karaya oturduğu ülkede sabaha kadar bir yasa yapıyoruz ama nasıl
yasa yapıyoruz? 
Sayın
milletvekilleri, demokrasinin en temel kurallarından biridir gizli oy açık
sayım ama ne yazık ki şu andaki düzenlemeyle artık bunu genişlettiniz. Şöyle
ki: Artık demokrasinin, seçimin kuralı gizli pazarlık, acil yasa, seyyar
sandık, bölünmüş seçmen, mühürsüz oy, kontrollü sayım, oynak dağılım, böyle bir
tablo artık var. (CHP sıralarından alkışlar) 
Bunların
her birini tabii ki bu kadar zaman diliminde açacak değilim ama şu anda
görüşmekte olduğumuz yasanın bile her maddesi gerçekten demokrasiye bir darbe. 
9’uncu
maddenin içeriği mühürsüz oy. Arkadaşlar, bir oyun o sandıkta atıldığına
ilişkin tek karine, orada mührün, o sandığın mührünün, o seçmen pusulasının
arkasına vurulmasıdır ama bunu ortadan kaldırıyorsunuz. Böylece sandık
güvenliği için en önemli unsuru ortadan kaldırmış oluyorsunuz. 
Halbuki
2015 yılında Yüksek Seçim Kuruluna defalarca başvurdunuz, şu anda yasayla
getirdiğiniz pek çok şeyi YSK’ye önerdiniz “Mühürsüz oy kabul edilsin.” dediniz
“Seyyar sandık kabul edilsin.” dediniz ama YSK dedi ki: “Hayır, ben bunu kabul
edersem seçmen iradesine darbe vurmuş olurum.” Ama şimdi ne yapıyorsunuz?
YSK’yle birlikte, YSK’yi de içine katarak tüm bunları yani daha önce YSK’nin de
reddettiği bütün maddeleri yasal hâle getiriyorsunuz ve bu ortamda sayın
milletvekilleri şu açık ki bu ittifak AKP-MHP-YSK ittifakıdır. Çünkü bir önceki
maddede de olduğu gibi, sizin sandık kurulu başkanına güvenmeyip vatandaşın
herhangi birinin bir ihbarda bulunup oraya, sandığa güvenlik güçlerinin
gelmesini sağlamanız, orada kontrolün artık daha önceden planlanmış
görevlilerin elinde olmasını sağlamanız anlamına gelir. 
Buradan
örnek vereyim sayın milletvekilleri, Sayın Başkan tabii ki böyle bir konuyla
muhatap olmak istemez ama Sayın Başkanın iradesinde içimizden birimiz Genel
Kurula müdahale edilmesini istese, dışarıdan burayı kontrol edecek, örneğin
“İdare amirleri gelsin.” dese Meclis Başkanı kabul eder mi? Kabul eder misiniz
Sayın Başkan, mümkün mü böyle bir şey? Etmezsiniz.
BAŞKAN
– Koşullar gerekiyorsa kabul edebilirim.
MUSTAFA
ALİ BALBAY (Devamla) – Yani sizin dışınızda burayı… Ama siz görmüyor musunuz,
siz burada bir olumsuzluk olduğunu fark etmiyor musunuz?
BAŞKAN
– Şimdi karşılıklı konuşmayalım ama idare amirlerine de görev düştüğü anları yaşadık
bu Mecliste, onu da belirteyim.
MUSTAFA
ALİ BALBAY (Devamla) – Ama ben şunu söyledim: O zaman siz kendi iradenizi
teslim etmeyi de kabul ediyorsunuz, 12 Martın 47’nci yılı hakikaten maalesef
bir kez daha hayata geçmiş oluyor. 
Çok
özür diliyorum, bu ittifakın sonucu şu ki halka “Sen oy ver, gerisini koyver,
oyları biz sayacağız.” diyorsunuz. Bu yolun sonu çıkmaz diyorum.
Hepinize
saygılar sunuyorum. (CHP sıralarından alkışlar)
BAŞKAN
– Teşekkür ederim.
Sayın
milletvekilleri, bir açıklama yapmak isterim.
Belli
sayılarda belli idare amirlerinin belli noktalarda görevleri ve sorumlulukları
var. Meclis Başkan Vekili olarak idare amirlerini zaman zaman Genel Kurulda
göreve çağırdığımız oluyor. Ben bu anlamda çağırabilirim dedim.
MUSTAFA
ALİ BALBAY (İzmir) – Ama siz çağırıyorsunuz Sevgili Başkan.
BAŞKAN
– Elbette, tabii ki, tabii ki. 
MUSTAFA
ALİ BALBAY (İzmir) – Sizin kontrolünüz dışında çağırabilir mi?
BAŞKAN
– Hayır, o tabii ki çağırılamaz. 
MUSTAFA
ALİ BALBAY (İzmir) – O zaman işte, bu yasa da sizin kontrolünüz dışında…
BAŞKAN
– Teşekkür ederim.
ÖZGÜR
ÖZEL (Manisa) – Sayın Başkan, burada tutanağa geçmesi açısından bir şey
söyleyeceğim.
Konuşmacılar
konuşması sırasında konuşma üslubu, retorik gereği bazı sorular sorarlar, o
sorulara tarafınızdan cevap gelmesi değildir esas beklenti.
BAŞKAN
– Çok doğrudan sordu bana ama. Bir de döndü, bana doğru baktı, o yüzden cevap
verdim.
ÖZGÜR
ÖZEL (Manisa) – Çünkü o soru şöyle soruluyor: “Aksini düşüneceğinizi
düşünemeyiz bile.” diyor. Sizin dışınızda biri yönetebilir mi, bunu kabul eder
misiniz?
BAŞKAN
– Sayın Özgür Özel, ben gayet güzel dinledim Sayın Balbay’ı.
ÖZGÜR
ÖZEL (Manisa) – O yüzden bu sorulara cevap vermek bazen vermemekten daha kötü
sonuç doğuruyor. 
BAŞKAN
- İyi de hoş da bir diyalog oldu gecenin bu saatinde aramızda, bırakın böyle
kalsın.
ÖZGÜR
ÖZEL (Manisa) – Tamam.
BAŞKAN
– Aynı mahiyetteki önergeler üzerinde şimdi de İstanbul Milletvekili Sayın Hüda
Kaya konuşacak.
Buyurun
Sayın Kaya. (HDP sıralarından alkışlar)
HÜDA
KAYA (İstanbul) – Sayın Başkan, sayın milletvekilleri; sabaha karşı bu saatte
yine hepinizi saygıyla selamlıyorum değerli arkadaşlar. İttifak yasasıyla
ilgili 9’uncu madde hakkında söz almış bulunuyorum.
Değerli
arkadaşlar, son günlerde toplumda, kamuoyunda İslam’ın bir güncellenmesi
meselesidir, aldı başını gidiyor. Aslında, şahsen ben İslam dünyasının
iktidarcı, eril, ırkçı saltanatı barındıran, referans olan bu Yezitçi
anlayıştan, bu dincilikten kurtulması, kendini güncelleştirmesi ve bir tarihsel
yüzleşme yaşaması gerektiğini uzun yıllardır söylüyordum. Bu, son günlerde
gündem oldu.
İslam’ın
tek kaynağı var, o da Kur’an. Kitabın metni değil değişmesi gereken, değişecek
olan metni değil ve zaten bunu söylemek de kimsenin haddine değil. Değişmesi
gereken zihniyetlerdir. Kur’an’ın evrensel insani yaşam değerlerini
devletlerin, saltanatların kutsanması uğruna heba eden Emevici yönetimler ve
yöneticiler zihniyetlerini değiştirmelidirler ve güncellenmelidirler.
Saltanatçı, ırkçı ve kadın düşmanı iktidarcı dincilik zaten çürümüştür, er ya
da geç değişmek ve güncellenmek zorunda kalacaktır. Çürümüşlükle, nefretle, kan
kutsayan dincilikle hakikate ulaşılamayacak, ulaşılamaz da. Bu açıdan,
hakikatte, barışta, adalette buluşmaya çağrıda bulunuyorum tekrar. Saltanatçı,
egemenci ve Yezitçi iktidar anlayışlarına, dün Hüseyin ve Zeynep’in ve Kerbelâ
yoldaşlarının kadınıyla, erkeğiyle hep birlikte “Zillet bizden uzaktır ve biz
asla zulme biat etmeyeceğiz:” dedikleri gibi ve zulüm politikalarına karşı
çıktıkları gibi biz de bu muhalefetimizi, mücadelemizi onların yolunda
sürdürmeye devam edeceğiz. 
Değerli
arkadaşlar, bugün düşen bir haber: Diyanet İşleri Başkanı Alevileri camiye
davet etmiş, Alevilerin de ibadet etmesi gereken yerin, ibadethanelerinin cami
olduğunu söylemiş. İslam’ın güncellenmesiydi, yok haddimize değildi falan
derken konu Alevilerin de camiye getirilmelerine dayandı. Şu anda ülkemizde
yani toplumumuzda bir vakit namazını bile ihmal etmemiş olan 70-80 yaşındaki
pirifâniler, dindar, muhafazakar iktidar politikaları sebebiyle bugün camilerin
bir parti şubesine dönüştürmelerinden, oradaki nefret söylemlerinden dolayı
camileri terk edecek hâle gelmişlerken, en dindar olan insanlarımız bile bu
Yezitçi anlayışlardan rahatsızken siz bu camilere Alevileri de davet etmeye
çalışıyorsunuz. Hâlbuki her konuşmamda çok sık vurguluyorum bunu ve tekrar
ediyorum: Yana yakıla bu inancın, bu zihniyetin, bu politikanın temel referansı
olan saltanatçı, Emevici din anlayışının değişmesi gerektiği noktasına bu kadar
vurgu yaparken böyle bir anlayışın tesis edilmeye çalışıldığı, böyle bir
politikanın yürütüldüğü camilere, sizler ehlibeytin çizgisinde olanları,
Alevileri, Yezit anlayışına muhalefet edenleri davet ediyorsunuz.
Değerli
arkadaşlar, insanlar kendi ibadethanelerinin nerede olduğuna inanıyorlar ve
mutmainseler insanların tercihlerine, inançlarına saygı gösterilmek zorundadır.
“Dinde zorlama yoktur.” diye her zaman söylediğimiz ayetikerimeyi hepiniz çok
iyi biliyorsunuz. Camilerin, zihniyetlerin, çürümüşlüklerin değiştirilmesi
gerekirken bu çürümüşlüklere farklı mezhep ve inançta olan insanları da dâhil
etmek erdemlilik değildir, politika değildir arkadaşlar. 
(Mikrofon
otomatik cihaz tarafından kapatıldı) 
HÜDA
KAYA (Devamla) – Bizler, İslam dünyasının içine düştüğü bu çürümüşlük
durumundan, ahlaktan, vicdandan, adaletten yoksun kalmışlıktan yeniden
hakikate, özgürlüğe, adalete dönerek hakikate sahip çıkarak kendimizi
güncelleyebiliriz. 
Hakikatle
güncellenmek üzere sizleri saygıyla selamlıyorum. (HDP sıralarından alkışlar) 
BAŞKAN
– Sayın Kaya, teşekkür ederim. 
Aynı
mahiyetteki önergeleri oylarınıza sunuyorum… 
ÖZGÜR
ÖZEL (Manisa) – Karar yeter sayısı… 
BAŞKAN
– Karar yeter sayısı arayacağım. 
Kabul
edenler… Kabul etmeyenler…
Kâtip
üyeler arasında anlaşmazlık var, elektronik cihazla oylama yapacağız. 
Oylama
için iki dakika süre veriyorum ve süreyi başlatıyorum. 
(Elektronik
cihazla oylama yapıldı) 
BAŞKAN
– Karar yeter sayısı vardır, önergeler kabul edilmemiştir.
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir.
10’uncu
maddede aynı mahiyette olmak üzere iki adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 534 sıra sayılı Kanun Teklifi’nin 10’uncu maddesinin teklif metninden
çıkarılmasını arz ve teklif ederiz.
 Filiz
Kerestecioğlu Demir  Meral Danış Beştaş Hüda Kaya
 İstanbul Adana İstanbul
 Ertuğrul
Kürkcü Mahmut Celadet Gaydalı Mehmet Emin Adıyaman
 İzmir Bitlis Iğdır
Aynı
mahiyetteki diğer önergenin imza sahipleri:
 Muharrem
Erkek Ömer Fethi Gürer Uğur Bayraktutan
 Çanakkale Niğde Artvin
 Mehmet
Gökdağ Kazım Arslan Mahmut Tanal
 Gaziantep Denizli İstanbul
 Akın
Üstündağ 
 Muğla
 
BAŞKAN
– Aynı mahiyetteki önergelere Komisyon katılıyor mu?
ANAYASA
KOMİSYONU SÖZCÜSÜ MUSTAFA KÖSE (Antalya) – Katılamıyoruz Başkanım.
BAŞKAN
– Hükûmet?
ADALET
BAKANI ABDULHAMİT GÜL (Gaziantep) – Katılmıyoruz Sayın Başkanım.
BAŞKAN
– Aynı mahiyetteki önergeler üzerinde ilk olarak Iğdır Milletvekili Sayın
Mehmet Emin Adıyaman konuşacaklar.
Buyurun
Sayın Adıyaman. (HDP sıralarından alkışlar)
MEHMET
EMİN ADIYAMAN (Iğdır) – Sayın Başkan, değerli milletvekilleri; 10’uncu madde
üzerinde söz almış bulunmaktayım, hepinizi saygıyla selamlıyorum. 
Değerli
milletvekilleri, 10’uncu madde, aslında -298 sayılı Yasa’nın 100’üncü
maddesinde- bu teklifin omurgasını teşkil eden 15’inci madde doğrultusunda yani
seçim ittifakları doğrultusunda gerekli düzenlemeleri öngören bir madde.
Doğrusu, 26 maddelik bu teklifin omurgası 15’inci madde yani seçim ittifakları.
Dolayısıyla diğer tüm maddeler esas itibarıyla bu seçim ittifakı üzerinden
düzenlenmiş ve bu 26 maddede temel olan mantalite, fikir aslında üç anlayış
üzerine ya da üç hedef üzerine kurulmuş. İttifaktaki birinci hedef, şu anda
iktidarda olan AKP iktidarının amacına hizmet eden bir düzenleme yani yüzde
50+1’i her hâlükârda bulabilmek yani AKP için bir baraj var, bu baraj yüzde
50+1 çünkü hedeflenen, mevcut Cumhurbaşkanının tekrardan Cumhurbaşkanı
seçilmesi. İttifakın diğer partisi açısından da bir hedef var, bu hedef de
yüzde 10 barajını aşmak. Şimdi, burada her biri açısından bir barajı aşma
hedefi ya da kaygısı var, dolayısıyla düzenleme bu kaygılar üzerine inşa olmuş.
Ama üçüncü bir amaç, üçüncü bir hedef daha var; o da her iki partinin
ortaklaştığı, aslında ortak amacı olan ve bu amaca bağlı olarak düzenlenen
maddelerdir. Bunlar da bu her iki hedefi gerçekleştirmek adına, ne olursa olsun
bütün seçim sürecini başından sonuna kadar bu ittifakın lehine çevirecek
düzenlemeler. Yani neler bunlar? Örneğin, işte, seçim sürecinde sandık
çevresinden tutalım sandık kurulunun başkanına, mühürsüz zarf ve oylardan
tutalım sandık sonuçlarının birleştirilmesine kadar yani o her ikisinin ayrı
baraj hedefinin ortaklaştığı nokta, işte bu hedefe hizmet eden düzenlemeler.
Dolayısıyla bu 10’uncu maddede düzenlenen şey, teknik olarak seçim sonuçlarında
ittifak anlayışına göre oyların düzenlenmesi, sandık, seçim sonucunda oyların
nasıl yazılacağı, hangi partinin hanesine ne yazılacağı, keza ittifakın ortak
oylarının nasıl bölüştürüleceğine ilişkin teknik düzenleme. Hedef, ittifakın az
önce saydığım o üç ana mantalitesi olunca, buna göre bu teknik düzenlemenin
yapılması da teklifi getiren açısından mantıklı görünüyor fakat belki burada
gözden kaçırılan şey şu: Şimdi, defalarca izah ettik, “Biz demokratik
ittifaklara karşı değiliz.” dedik. İttifakların olması tabii bir durum, doğal
bir durum ama bu düzenlemeyle getirilen ittifakın antidemokratik olması,
özgürlükçü seçim sistemine, eşitlikçi seçim sistemine aykırı olmasından dolayı
kaygımız, hedefimiz, amacımız şu, şunu ifade etmek istiyoruz aslında: Normal
ittifaklarda hiçbir parti kendi ilkelerinden, kendi paradigmasından,
ideolojisinden ya da halka sunduğu seçim beyannamesinden veya siyasal
önermelerinden bir taviz vermez, asgari müştereklerde bir ittifak yapılır ve bu
ittifaklarla seçime gidilir. Ama bu düzenlemeyle getirilen ittifak anlayışı,
aslında ittifak yapacak siyasi partilerin kendi ideolojilerinden, ilkelerinden,
siyasi önermelerinden taviz vermeyi gerektiriyor çünkü bu ittifak ilkeler
ittifakı değil, demokratik ittifak değil. Bu ittifak, sandığın ya da seçimin
matematiksel sonuçları üzerinden inşa edilen ittifak. Dolayısıyla, salt teklifi
getiren her iki parti açısından söylemiyorum, başka ittifaklar da zorunlu
olarak salt yüzde 10’luk barajı aşmak adına ya da Cumhurbaşkanlığını kazanmak
için yüzde 50+1’i hedefleyen siyasi partiler, bütün ilkelerinden, bütün siyasi
önermelerinden vazgeçecek ve ilkesizce, salt o matematiksel sonuca ulaşmak
adına ittifaklar yapacak, bu da sonuç itibarıyla Türkiye siyaset arenasında
ilkesizliği, siyaseti ayağa düşüren…
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen Sayın Adıyaman.
MEHMET
EMİN ADIYAMAN (Devamla) – Teşekkür ederim Sayın Başkan.
Dolayısıyla, siyaset, aslında kendi amacına yani halka
hizmet, halkın iradesinin gerçek anlamda tecellisine yönelik, demokrasiyi,
özgürlükleri hedefleyen bir siyaset olmaktan çıkar, tamamen az önce bahsettiğim
çıkarları, partilerin çıkarlarını, matematiksel çıkarlarını güncelleyen ya da
onları hedefleyen ilkesizce bir siyaset olur ki bu, gelecekte hepimiz için yani
ülkedeki bizden sonra doğabilecek, gelişebilecek partiler açısından da
gerçekten ülkede ilkesizce bir siyasetin hâkim olması, siyasetin kendi amacının
dışında salt rant siyasetine dönüşen bir siyaset niteliği kazanması gibi bir
riski taşıyor diyorum. Bu nedenle karşı çıkıyoruz. 
Tekrar saygıyla selamlıyorum. (HDP sıralarından
alkışlar)
BAŞKAN – Teşekkür ederim Sayın Adıyaman.
Aynı mahiyetteki önergeler üzerinde bir diğer konuşmacı
Çanakkale Milletvekili Sayın Muharrem Erkek olacak.
Buyurun Sayın Erkek. (CHP sıralarından alkışlar) 
MUHARREM ERKEK (Çanakkale) – Sayın Başkan, değerli
milletvekilleri; yüce Meclisi saygıyla selamlıyorum. 
Aslında Türkiye şu dönemde tam bir monokrasiyi yaşıyor,
evet, yaşadığımız monokrasi. Artık demokratik bir hukuk devleti değiliz çünkü
Anayasa’mızın 6’ncı maddesinde egemenliğin hiçbir surette hiçbir kişiye
devredilemeyeceği yazar ama sizler birlikte egemenliği maalesef bir kişiye
devrettiniz. Bu bir gerçek, bu bir gerçek. Artık Türkiye Cumhuriyeti’nde siyasi
güç merkezi, egemenlik Parlamentoda değil, Türkiye Büyük Millet Meclisinde
değil, sarayda.
Yine,
Anayasa’mızın 7’nci maddesi hepimizin bildiği gibi yasama yetkisinin bu Meclis
tarafından kullanılacağını ve hiçbir surette hiçbir zaman bu yetkinin devredilemeyeceğini
de yazar ama bu yetki de devredildi, yasama yetkisi paylaşıldı, hatta tamamen
devredildi çünkü artık bütün Türkiye biliyor ki en önemli teklifler, en önemli
tasarılar, düzenlemeler sarayda belli kişilerin onayından, süzgecinden geçmeden
buraya gelmiyor, maalesef. Yargının üzerinde de Parlamentonun üzerinde de ağır
bir saray vesayetiyle karşı karşıyayız. Türkiye’de bir saray rejimi var. Belki
bu, sizleri mutlu edebilir ama bu, çocuklarımızın geleceği için, bu memleketin
tüm güzel çocuklarının geleceği için, demokrasi için iyi bir şey değil. Bunu
zaman içerisinde hep birlikte yaşayarak göreceğiz. İşte onun için literatürde
bunun adına “monokrasi” diyorlar, “monarşi” diyemiyorlar çünkü monarşi kan
bağıyla babadan oğula geçtiği için.
Değerli
milletvekilleri, bunu niye paylaşıyorum? 16 Nisan 2017 referandumu, bu ittifak
teklifinin de temelini oluşturuyor ve bu referandumdan sonra maalesef Türkiye
Cumhuriyeti devleti bir şahıs devleti hâline dönüştürüldü. Hâlbuki böyle
olmamalıydı. Bu, yanlış bir şey. Hele hele sizin savunduğunuz -ki bize göre
demokratik bir başkanlık sistemiyle uzaktan yakından ilgisi yok-
cumhurbaşkanlığı hükûmet sistemini siz bir başkanlık olarak savundunuz
ama başkanlık sisteminin zorunlu en temel unsurlarını, ilkelerini de yerine getirmediniz.
Neydi bunlar? Kuvvetler ayrılığı. Başkanlık sistemlerinde çok güçlü ve bağımsız
bir yargı ve yasama, yürütme birbirinden bağımsız olmak zorunda. İşte
Amerika’da kongre bütçeyi onaylamadığı zaman başkan bir kuruş bile harcayamıyor
veya başkanın atamak istediği bir yüksek yargıcı, bir büyükelçiyi senato
nitelikli çoğunlukla onaylamadığı zaman o göreve başlayamıyor. Bu fren-denge
mekanizmalarının hiçbirini getirmediniz, kuvvetler ayrılığını tesis etmediniz
ve maalesef egemenliği şahsileştirdiniz. Şimdi de bu ittifak teklifiyle bu
rejimi tahkim etmek istiyorsunuz. Yürütme ile yasamanın oy pusulalarını,
Cumhurbaşkanlığı oy pusulası ile milletvekilinin oy pusulasını bir zarfa
sokuyorsunuz, yasama ile yürütmeyi bir zarfın içine sokuyorsunuz. Mühürsüz oyları,
sandık kurulunun mührü olmayan tüm oyları, Türkiye genelinde yasal hâle
getiriyorsunuz. Bu, seçim güvenliği açısından çok çok önemliydi, sandık
kurulunun mührü. Filigranlı oy pusulaları, ilçe seçim kurullarının mührü olan
oy pusulaları, dışarıda belirli partilere oy verilmesini engellemek için çok
önemliydi. Kamu görevlisi değil mi sandık kurulu başkanı artık? Yedeği de kamu
görevlisi değil mi? 7 kişilik bir kurul, bir sandık kurulu mührünü niye ihmal
etsin, neden ihmal etsin? Sandık bazında itirazlar sonucunda mühürsüz oylar
geçersiz kabul edilebilir, o sandığa dışarıdan getirilmediği kanıtlanan,
gerçekten sehven unutulan mühürsüz oylar kabul edilebilir ama siz “Türkiye
genelinde ben bunları kabul edeceğim” derseniz işte o zaman seçim güvenliğini
gerçekten ciddi tehdit altına sokarsınız. Ama bunları yapıyorsunuz. 
İttifakta,
pusulada ittifakın orasına burasına, ittifaka, partilere basılan oyları geçerli
sayıyorsunuz ve ittifakın içindeki partinin biri yüzde 1 bile alsa onu Meclise
taşıyorsunuz ama tek başına giren bir parti, yüzde 9,9 bile alsa bir
milletvekilini dahi Parlamentoya getiremiyor. Temsilde adaleti yok ediyorsunuz.
Hâlbuki yapmanız gereken, eğer gerçekten bu cumhurbaşkanlığı hükûmet
sisteminde… 
(Mikrofon
otomatik cihaz tarafından kapatıldı) 
BAŞKAN
– Bir dakika ek süre veriyorum. 
MUHARREM
ERKEK (Devamla) – Değerli milletvekilleri, asıl yapılması gereken şuydu: OHAL’i
kaldırmamız gerekiyordu ve bu yüzde 10 barajını kaldırmamız gerekiyordu. Çünkü
bu ittifaklar Parlamento için yapılacak. Cumhurbaşkanlığı seçiminde, sizin
getirdiğiniz sistemde böyle bir ittifaka gerek yok çünkü seçilen cumhurbaşkanı
zaten hükûmet demek. Yönetimde istikrar sorunu yok artık. Bakanlar dışarıdan
atanacak. Hükûmet kurma gibi bir sorun yok. Barajlar ve ittifaklar, hükûmetlerin
parlamentoların içinden çıktığı sistemlerde tartışılabilir. Bu sistemde böyle
temelinde adalet olmayan ittifaklara hiç gerek yoktu ama madem getiriyorsunuz,
bunu barajı kaldırarak ve OHAL’i kaldırarak yapmanız gerekirdi. O zaman belki
bir anlam ifade edebilirdi. O zaman belki dürüst, mertçe ittifaklar
oluşabilirdi. Ama bu getirdiğiniz teklif açıkça Anayasa’ya aykırı ve asla
demokrasiye hizmet etmiyor. 
Teşekkür
ediyorum, yüce Meclisi saygıyla selamlıyorum. (CHP sıralarından alkışlar) 
BAŞKAN
– Teşekkür ederim Sayın Erkek. 
Aynı
mahiyetteki önergeleri oylarınıza sunuyorum: Kabul edenler... Kabul
etmeyenler... Önergeler kabul edilmemiştir. 
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir. 
11’inci
maddede aynı mahiyette olmak üzere iki adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 534 sıra sayılı Kanun Teklifi’nin 11’inci maddesinin teklif metninden
çıkartılmasını arz ve teklif ederiz.
 Filiz Kerestecioğlu Demir Ertuğrul
Kürkcü Mahmut Celadet Gaydalı
 İstanbul İzmir Bitlis

 Hüda Kaya Meral
Danış Beştaş Ayhan Bilgen 
 İstanbul Adana Kars
Aynı
mahiyetteki diğer önergenin imza sahipleri:
 Ömer Fethi Gürer Akın Üstündağ Muharrem
Erkek
 Niğde Muğla Çanakkale

 Mahmut Tanal Kazım Arslan Mehmet
Gökdağ
 İstanbul Denizli Gaziantep
 Uğur Bayraktutan Bülent Kuşoğlu
 Artvin Ankara

BAŞKAN
– Aynı mahiyetteki önergelere Komisyon katılıyor mu?
ANAYASA
KOMİSYONU SÖZCÜSÜ MUSTAFA KÖSE (Antalya) – Katılamıyoruz Başkanım.
BAŞKAN
– Hükûmet?
ADALET
BAKANI ABDULHAMİT GÜL (Gaziantep) – Katılmıyoruz Sayın Başkanım.
BAŞKAN
– Önergeler üzerinde ilk olarak Kars Milletvekili Sayın Ayhan Bilgen konuşacak.
Buyurun
Sayın Bilgen. (HDP sıralarından alkışlar)
AYHAN
BİLGEN (Kars) – Sayın Başkan, tabii, bu saatte herkes şaşırabiliyor, herkes
karıştırabiliyor. Biraz önceki sözün asıl sahibi, İbrahim Hakkı Hazretleri’ydi.
İbrahim Hakkı Hazretleri aynı zamanda iyi bir mantıkçıdır. Bu 11’inci madde
üzerinde bir değerlendirme yapmak için galiba önce biraz mantık analizi yapmak
gerekiyor. Yaşayan mantıkçılarımızdan galiba en parmakla gösterilebilecek isim
de Dücane Cündioğlu’dur. Cündioğlu -takip edenler bilirler- Osmanlı’nın eğitim
sisteminin çöküş sebeplerinden birisini mantık, felsefe gibi ilimlerin medreselerden
çıkmasına bağlar. Geçtiğimiz yıllarda ilahiyat fakültelerinde de mantık,
felsefe derslerinin azaltılması, çıkartılmasıyla ilgili bu tartışma yapıldı.
Allah’tan bir grup duyarlı ilahiyatçı, bu konuda daha sert bir tavır koydular,
geri adım atıldı.
Şimdi,
mühürsüz oyla ilgili, gecenin bu saatinde ya da sabahın bu saatinde iki mantık
önermesi, iki cümle değerli arkadaşlar: “Mühürlü de olsa olur, mühürsüz de olsa
olur.” Bir başka önerme, aynı mantığın aslında devamı: “Mühürlü olsa da olur
olmasa da olur.” Aslında bizim şu anda yapmaya çalıştığımız şey bu, değerli
arkadaşlar. Şimdi, mührü tümüyle kaldırabilirsiniz, gereksiz bir tedbirdir,
artık anlamsızlaşmıştır; “Filigran zaten bu işi görüyor.” diyebilirsiniz.
Hayır, böyle de yapmıyoruz yani bir taraftan mühürlenmesini istiyoruz ama öbür
taraftan mühür olmamasının da hiçbir sorun oluşturmayacağını düşünüyoruz. O
zaman, gereksiz bir tedbirse neden kaldırmayı konuşmuyoruz, neden bunu
tartışmıyoruz?
Değerli
arkadaşlar, aslında, tabii, bu mantık tutarsızlığından galiba daha önemli başka
bir boyut var, o da gerçekten bu paketin seçim güvenliğiyle ilgili olup
olmadığına dair asıl sorudan kopmamak, asıl sorudan uzaklaşmamak. Bakın,
Türkiye’deki seçimleri izleyenler, değerlendirenler, Türkiye'nin üyesi olduğu
komisyonların yaptıkları tespitlerde, Türkiye’de seçim sisteminin eşit ve özgür
olabilmesi, adil olabilmesi için ne tür seçim güvenliği düzenlemelerine ihtiyaç
var, en acil olanlar neler; buna dair, maddeler hâlinde saymışlar. Bir: “En
temeli, baraj etkisi olan mekanizmaların kaldırılması.” diyorlar yani “Sadece
yüzde 10 barajı değil, baraj etkisi olan mekanizmalar var Türkiye siyasal
sisteminde, oy verme sisteminde; bunların kaldırılması.” diyorlar ve tek tek
sayıyorlar: Mesela “siyasetin finansmanı”. Yani bu konuda bir şeffaflığın
olmaması, seçim çalışmalarında, siyasi çalışmalarda kaynak kullanımında
eşitsizlik, devlet imkânlarının kullanılması ya da kullanılamaması ciddi bir
sorun. 
İkincisi:
Medya kullanılması. Hatırlayacaksınız, yine yakın tarihte, seçim dönemlerinde,
özel kanalların bile, seçimdeki fırsat eşitliğine uymaması durumunda RTÜK
tarafından uyarılmamasına dair düzenleme yapıldı yani bir biçimde aslında
fırsat eşitsizliği resmîleştirildi, güvence altına alındı. Seçim dışı
dönemlerde zaten yok bu eşitlik ama seçim döneminde bile olmayacak. Bunu da
baraj etkisi olan mekanizmalardan sayıyor bu komisyonlar. 
Bir
başkası: Seçim bölgelerinin belirlenmesinde yani seçim bölge sınırlarının
çizilmesinde bir partinin çıkarının gözetilmesi değerli arkadaşlar, bu da seçim
güvenliğiyle ilgili. Bakın, hiç böyle bir düzenleme yapma ihtiyacı görmüyoruz,
ihtiyacını hissetmiyoruz. 
Bir
başkası, adaylar üzerinde kısıtlama uygulanması yani hangi adayın seçime girip
giremeyeceğine dair demokratik kuralların, eşit yarışın ötesinde kısıtlamaların
olması. Galiba, benim yaş grubumun da hatırlayacağı, 80’li yıllarda, 12
Eylülden sonra siyaset yasağı -bir genel kısıtlama gibi- 12 Eylül öncesinde
siyaset yapanların büyük kısmına geliyordu, onun için de o güne kadar hiç
siyaset yapmayanlar, siyasette adı geçmeyenler, partileri kuruyorlardı en
azından emanetçi olarak, asıl sahiplerine yasaklı dönem bittiğinde devretmek
üzere. 
Son
bir başlık da değerli arkadaşlar, dezavantajlı gruplara kota ya da benzeri
sistemlerle temsil imkânının sağlanması, böylece karar alma süreçlerine
katılımın mekanizmalarının güvencelerinin sağlanması. Bütün bunlar, aslında
seçim güvenliğinin parçaları ama biz, bunları konuşma ihtiyacı hissetmiyoruz,
başkaca şeylerin arayışı içerisindeyiz. Bu arayış, çok iyi bir arayış değil. 
Bugüne
kadar 40 civarındaki Seçim Kanunu değişiklikleri, nasıl iktidarları kurtarmaya
yetmediyse -ki bunların dörtte 1’i neredeyse sadece Özal döneminde olanlardı-
bugünkü arayışlar da ne yazık ki bu ülkenin yararına sonuçlar vermeyecek. 
Herkesi
saygıyla selamlıyorum. (HDP ve CHP sıralarından alkışlar)
BAŞKAN
– Teşekkür ederim Sayın Bilgen. 
Önergeler
üzerinde, şimdi de Ankara Milletvekili Sayın Bülent Kuşoğlu konuşacaklar.
Buyurun
Sayın Kuşoğlu. (CHP sıralarından alkışlar)
BÜLENT
KUŞOĞLU (Ankara) – Sayın Başkan, değerli milletvekilleri; hepinizi saygıyla
selamlıyorum. 
534
sıra sayılı 298 sayılı Seçimlerin Temel Hükümleri ve Seçmen Kütükleri Hakkında
Kanun’un 11’inci maddesi üzerinde söz aldım. 
Değerli
arkadaşlarım, demokrasi, en ideal yönetim biçimi değil ama en makul yönetim
biçimidir. Demokrasilerde seçimlerle ilgili sorunlar, sıkıntılar da olur zaman
zaman ama bu, demokrasilerin özünü değiştirmez.
Bu
kanunla, bu 298 sayılı Kanun’daki değişiklikle evet, bir anlamda arkadaşlarımın
da anlattığı gibi, kanuna karşı hile yapılıyor, bir avantaj elde ediliyor
iktidar lehine. Bu, önemli bir konu ama inanın, ben bunu önemsemiyorum, inanın,
önemsemiyorum. Yani sonuç olarak, bu ülkeyi, bu ülkenin vatandaşları yönetir,
bu partiler yönetir. Benim korktuğum, benim önemsediğim konu, bu yasayla bu
ülkeyi biz ayrıştırıyoruz, bölüyoruz; ben bunu önemsiyorum. Yoksa, öbür
tarafını çok fazla önemsediğim yok, önemlidir ama çok fazla önemsediğim yok. 
Biliyorsunuz,
birkaç dönemden beri bu Parlamentoda dört tane parti var sadece. Bu partiler
sadece düşünceye göre -gerçek konuşalım- ayrışmış partiler değil. Bunlar, etnik
yapıya göre ve mezhep yapısına göre ayrışmış partiler, böyle takdim edildi uzun
zamandan beri, böyle takdim edildi son birkaç dönemden beri. Bu, ülke için
büyük bir sıkıntıdır ve biz 16 Nisan referandumunda da şunu yaptık: Türk’ün
binlerce yıllık bir geleneği vardı, ikili bir yönetim sistemi vardı, şu anda
olan cumhurbaşkanı-başbakan, daha önce Osmanlı’da olan padişah-sadrazam, ondan
önce Selçuklu’da ve daha önce olan hakan-veziriazam ikili sistemi. Çok değerli
hakanlar vardı, padişahlar vardı, cumhurbaşkanları vardı; Tonyukuk gibi,
Nizamülmülk gibi vezirler vardı, bunlar birbirlerini dengeler, denetlerlerdi.
Bunu yok ettik, bu geleneği de yok ettik, tek adam sistemini getirdik. Şimdi ne
yapıyoruz o sistemde? Diyoruz ki: İkili olacak. İktidar olabilmek için yüzde
50+1 gerekiyor yani kutuplaşma gerekiyor, ikiye ayrılmak gerekiyor. Peki, yüzde
50+1 neye göre ayrışacak? Biraz önce söylediğim bu etnik yapıya, mezhebî yapıya
göre ayrışacak. Amerika’daki gibi düşünceye yani Cumhuriyetçi Parti-Demokrat
Parti ayrımı değil, bölgesel değil; bu etnik yapıya göre ayrışacak, bu mezhebî
yapıya göre ayrışacak. Bundan daha tehlikeli bir şey olabilir mi değerli arkadaşlar?
Ve daha ittifak yasası çıkmadan, bakın, burada uğraşıyoruz, bu çıkmadan bir
ittifak kabul edildi, denildi ki “Biz milliyetçiler, biz şu mezheptekiler, şu
etnik yapıdakiler bu taraftayız. Biz millîyiz, biz yerliyiz, siz de olmayanlar
da bu tarafta olun.” Bu, ülkeyi böler işte, ben bunun için korkuyorum, bunun
için endişeleniyorum, sıkıntı da budur.
MEHMET
METİNER (İstanbul) – Yok öyle bir şey, böyle bir ayrım yok.
BÜLENT
KUŞOĞLU (Devamla) – Bunu hepimizin önemsemesi lazım, hepimizin bunda
sorumluluğu var. Gerçekten, ben, önümüzdeki dönemler için, gelecek yıllar için
endişe ediyorum. Sıkıntı budur. Bunu hepimizin görmesi, anlaması, buna göre
hareket etmesi lazım, yarınımızdan hepimizin endişe etmesi lazım. 
MEHMET
METİNER (İstanbul) – Temelde bir ittifak yok ama.
BÜLENT
KUŞOĞLU (Devamla) – Bu denilen ittifaklar olmayabilir ama bu yapıyla devam
edersek ne olur, bunu görebilmemiz lazım hepimizin değerli arkadaşlarım, bu
sorumlulukla hareket edebilmemiz lazım. En büyük sıkıntı budur. Evet, olabilir,
bir parti gelir, bir başka parti gelir, çok adaletli olmayabilir -ki bizim
seçim sistemimiz, Siyasi Partiler Kanunu’muz ve seçimlerle ilgili uygulamamız
birçok devletten daha iyidir- bunları çok önemsemiyorum, haksızlık da olur,
yanlışlık da olur ama sonuçta bu ülke devam eder, bir şekilde idare edilir ama
bu yapıyla, bu etnik yapıyla, bu mezhebî yapıyla, bu bölünmüşlükle Türkiye çok
fazla devam etmez. Bu ülkeye… Nedir onun adını siz koyun. Buna ne denir, siz
söyleyin bunun adını. Bu, çok tehlikeli bir oluşumdur. Hepimiz bu sorumluluğun
altındayız. Bu gece oturacağız, böyle bir yasayı çıkaracağız, bu ülkenin belki
de tarihindeki en sıkıntılı yasayı çıkaracağız. Ben çok endişe ediyorum,
gerçekten bunu samimi olarak söylüyorum, çok endişe ediyorum. Hepimizin tekrar
düşünmesi lazım, bu sorumluluğu müdrik olmamız lazım.
Bu
vesileyle hepinize saygılar sunuyorum. (CHP sıralarından alkışlar)
BAŞKAN
– Teşekkür ederim Sayın Kuşoğlu.
MEHMET
NACİ BOSTANCI (Amasya) – Sayın Başkan…
BAŞKAN
– Sayın Bostancı…
VI.- AÇIKLAMALAR (Devam)
50.- Amasya Milletvekili Mehmet Naci
Bostancı’nın, Ankara Milletvekili Bülent Kuşoğlu’nun 534 sıra sayılı Kanun
Teklifi’nin 11’inci maddesiyle ilgili önerge üzerinde yaptığı konuşmasındaki
bazı ifadelerine ilişkin açıklaması
MEHMET
NACİ BOSTANCI (Amasya) – Sayın Başkan, teşekkürler.
Sayın
Kuşoğlu’nun samimi kaygılarını iletmek istediği kanaatindeyim ancak birincisi,
“Biz, millî ittifakı oluşturanlar şu etnik, şu mezhep grubundan teşekkül eden
bir yapıyız.” hiç böyle bir yaklaşım olmadı; aksine, bu ittifakın yaslandığı
sosyolojiye baktığınızda, Sayın Kuşoğlu’nun “karşıtlık” olarak ortaya koyduğu
farklı çevrelerden bir halitanın, daha heterojen bir yapının burada bulunduğunu
görürüz. 
İkincisi,
cumhurbaşkanlığı hükûmet sistemi, esasen iki grup, iki yaklaşım, iki siyaset
üzerinde teşekkül ediyor ama bunu illa da bir karşıtlık ve hasımlık olarak
görmek son derece yanlış. Aksine merkezkaç siyasetler daha küçük ve fragmante…
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Bostancı, lütfen.
MEHMET
NACİ BOSTANCI (Amasya) – …daha küçük merkezkaç siyasetler, yapısı itibarıyla
daha etnik ve mezhep esası üzerine kurulu olabilecek yapılar, daha geniş
yapıların içerisine girerek esnek ve bütünleşme istikametinde çatıların altında
toparlanacaklardır; ister o tarafta olsun, ister bu tarafta olsun. O yüzden
Sayın Kuşoğlu’nun ifade ettiği kaygıları esasen giderici bir sistemdir bu.
Teşekkür
ederim.
BAŞKAN
– Teşekkür ederim ben de.
Sayın
Özel…
51.- Manisa Milletvekili Özgür Özel’in,
Amasya Milletvekili Mehmet Naci Bostancı’nın yaptığı açıklamasındaki bazı
ifadelerine ilişkin açıklaması
ÖZGÜR
ÖZEL (Manisa) – Ana siyaset neyin üstüne kurulu? Hocamdan dinleyince insan
keyif alıyor ama keşke Hocamın o hayali Türkiye’nin önündeki gelecek olsa. Öyle
bir şey yok, bir ayrılık hattı bulunuyor. Bu ayrılık, tarafları önce
birbirinden uzaklaştırıyor, sonra o uzaklaşan parçalar kutuplaşıyor, diğer
kutuptakiler şeytanlaştırılıyor, bu sayede arka taraf kalabalıklaştırılıyor,
kendi tarafı konsolide ediliyor. Bunun adı bazen Türk-Kürt, bazen mezhep, bazen
bir başka ayrılık -en son bir icat bulmak lazım- nikâhını imama kıydıranlar,
nikâhını belediyede kıydıranlar. Yeter ki ayrılsın, uzaklaşsın, kutuplaşsın,
taraflardan biri şeytanlaşsın. Bu oyunun farkındayız, kurulan sistemin
farkındayız, Türkiye’ye kurduğunuz kumpasın farkındayız. Ama çok yaşlı bir
teyze “Ben hep Tayyip Bey’e oy verdim, üç dönemdir verdim, şimdi de ‘evet’
verecektim…”
(Mikrofon
otomatik cihaz tarafından kapatıldı)
ÖZGÜR
ÖZEL (Manisa) – Müsaadenizle.
BAŞKAN
– Tamamlayın Sayın Özel.
ÖZGÜR
ÖZEL (Manisa) – Yaşlı bir teyze “Hep Tayyip Bey’e oy verdim, üç keredir verdim,
daha da verecektim ama benim kızımdan ileri gelinime, biricik torunumun
annesine ‘terörist’ demeyecekti. İnadına ben de hayır veriyorum gayrı.” dedi.
Bunu da siz göreceksiniz. Bu yaptığınız ayrıştırmanın, bu ötekileştirmenin, bu
bizi şeytanlaştıran dil üzerinden kurduğunuz siyasetin getirisi değil,
götürüsünü yaşayacaksınız. Kendi kazdığınız bu çukura, bu tuzağa kendiniz
düşeceksiniz. 
Teşekkür
ediyorum. (CHP sıralarından alkışlar) 
FEVZİ
ŞANVERDİ (Hatay) – Aynaya bak, aynaya!
BAŞKAN
– Teşekkür ederim. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Grup Başkanı
İzmir Milletvekili Binali Yıldırım ve Milliyetçi Hareket Partisi Grup Başkanı
Osmaniye Milletvekili Devlet Bahçeli ile 6 Milletvekilinin; 298 Sayılı
Seçimlerin Temel Hükümleri ve Seçmen Kütükleri Hakkında Kanun ile Bazı
Kanunlarda Değişiklik Yapılmasına Dair Kanun Teklifi (2/2137) ve Anayasa
Komisyonu Raporu (S. Sayısı: 534) (Devam)
BAŞKAN
– Önergeleri oylarınıza sunuyorum: Kabul edenler… Kabul etmeyenler… Önergeler
kabul edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
12’nci
maddede aynı mahiyette iki adet önerge vardır, okutuyorum: 
Türkiye Büyük Millet Meclisi
Başkanlığına
Görüşülmekte olan 534 sıra sayılı Kanun Teklifi’nin
12’nci maddesinin teklif metninden çıkarılmasını arz ve teklif ederiz. 
 Filiz
Kerestecioğlu Demir Ertuğrul Kürkcü Meral Danış Beştaş
 İstanbul İzmir Adana
 Hüda
Kaya Mahmut Celadet Gaydalı Erol Dora
 İstanbul Bitlis Mardin
Diğer
önerge sahipleri:
 Muharrem
Erkek  Akın Üstündağ  Mahmut Tanal
 Çanakkale
 Muğla  İstanbul
 Kazım
Arslan  Ömer Fethi Gürer  Mehmet Gökdağ
 Denizli Niğde Gaziantep
 Uğur
Bayraktutan Musa Çam
 Artvin İzmir
BAŞKAN
– Aynı mahiyetteki önergelere Komisyon katılıyor mu?
ANAYASA
KOMİSYONU SÖZCÜSÜ MUSTAFA KÖSE (Antalya) – Katılamıyoruz Sayın Başkan.
BAŞKAN
– Hükûmet?
GENÇLİK
VE SPOR BAKANI OSMAN AŞKIN BAK (Rize) – Katılamıyoruz Sayın Başkan.
Önergeler
üzerinde ilk önce Mardin Milletvekili Sayın Erol Dora konuşacaklar.
Buyurun
Sayın Dora. (HDP sıralarından alkışlar) 
EROL
DORA (Mardin) – Sayın Başkan, değerli milletvekilleri; Seçimlerin Temel
Hükümleri Hakkında Kanunda Değişiklik Yapılmasına Dair Kanun Teklifi’nin 12’nci
maddesi üzerinde söz aldım. Genel Kurulu saygıyla selamlıyorum.
Değerli
milletvekilleri, bu kanun teklifinin seçim mevzuatımıza getireceği son derece
adaletsiz uygulamalardan birisi de 12’nci madde ve diğer birkaç maddede
telaffuz edilen “ittifakın ortak oyu” ve “ittifak payı” biçiminde sofistike bir
kavramla üzeri örtülmeye çalışılan, aslında geçersiz sayılması gereken oyları
geçerli sayma girişimidir. 
Değerli
milletvekilleri, bu maddeyle sandık sonuç tutanağına tek tek her siyasi
partinin almış olduğu geçerli oyların yazılacağı bir bölümden başka, ayrıca
seçimde ittifak kuran partilerin ortak geçerli oylarının toplamının yazılacağı
bir bölüm eklenmesi düzenlenmektedir. Sandık sonuç tutanaklarına eklenecek bu
yeni bölüm, aslında geçersiz kabul edilmesi gereken yani ittifak eden
partilerden tam olarak hangisine verildiği tespit edilemeyen, örneğin iki
ittifak partisinin tam ortasına basılmış oy mühürlerinin geçerli kabul edilmesi
ve sandık sonuç tutanağına ortak oy olarak yazılması öngörülmektedir. 
Değerli
milletvekilleri, örneğin A partisi ile B partisinin ittifak ederek seçime
katıldığını farz edelim. Yine C ve D partilerinin de ittifak etmeden seçime
katıldıklarını farz edelim. Şimdi, burada normal şartlarda seçimlere ittifak
etmeden katılan C ve D partilerinin tam ortasına basılan bir oy mührü, hangi
partiye basılmış olduğu tam anlaşılamadığından “geçersiz” olarak kabul edilecek
ve sandık sonuç tutanağında yer alan geçersiz oylar bölümüne kaydedilecektir.
Ancak diğer taraftan, seçime ittifak ederek katılan A ve B partilerine ayrılmış
özgün sütunların tam ortasına basılan ve hangi ittifak partisine basıldığı
tespit edilemeyen oylar ise normal şartlarda “geçersiz” kabul edilmesi
gerekirken “geçerli” kabul edilerek ittifak partilerinin ortak hanesine
kaydedilecektir. 
Değerli
milletvekilleri, “ittifakın ortak oyu” ve “ittifak payı” olarak adlandırılarak
şirin gösterilmeye çalışılan bu oylar, diğer partilerden farklı olarak,
ayrıcalıklı ve adaletsiz bir şekilde, özünde “geçersiz” olup ittifak lehine
olacak biçimde “geçerli” kabul edilecek oyları ifade etmektedir. Böylece
“geçersiz” kabul edilmesi gereken oyların haksız bir biçimde ittifaka ve ittifak
partilerine yazılması sağlanmaktadır. Son 1 Kasım 2015 Genel Seçimleri’nde
Türkiye genelinde oy sayım döküm işlemleri neticesinde “geçersiz” kabul edilen
oy sayısı 680 bin civarındadır. Bu düzenlemeyle birlikte, bu geçersiz oyların
önemli bir bölümünün ittifak partileri lehine olacak biçimde geçerli olarak
kabul edilmesi son derece adaletsiz ve yurttaş iradesini, halk iradesini
itibarsızlaştıran bir yaklaşım olacaktır.
Sayın
Başkan, değerli milletvekilleri; seçim süreçlerinde hep birlikte tanıklık ettik
ki kimi zaman çok küçük oy farklarıyla bir siyasi parti, milletvekilliği veya
belediye başkanlığı kazanabiliyor veya kaybedebiliyor. Bu realiteyi de dikkate
aldığımızda “geçersiz” sayılması gereken oyların, ittifak kuran partiler lehine
“geçerli” kabul edilmesini sağlamaya dönük bu düzenlemeyi kabul etmemiz mümkün
değildir. Bu nedenle, bu düzenlemenin teklif metninden çıkarılması gerektiği
görüşündeyiz. Bunun yerine sandık sonuç tutanaklarında sadece partilerin yalnız
başlarına almış oldukları geçerli oyların kabul edilmesini ve bu alınan özgün
oyların birleştirilme işleminin il seçim kurulları düzeyinde il seçim
tutanakları hazırlanırken ittifak partilerinin oylarının toplanmasını
öneriyoruz. Aksi takdirde, seçmen iradesini hiçe sayan ve hangi partiye verildiği
belli olmayan, tespit edilemeyen oylarla siyasi partilerin milletvekilliği
kazanması adaletsizdir, gayrihukukidir, eşit oy ilkesine de açıkça aykırılık
teşkil etmektedir.
Bu
duygu ve düşüncelerle tekrar Genel Kurulu saygıyla selamlıyorum. (HDP sıralarından
alkışlar) 
BAŞKAN
– Teşekkür ediyorum Sayın Dora.
ÖZGÜR
ÖZEL (Manisa) - Sayın Başkanım, pek kısa bir söz talebim var.
BAŞKAN
– Sayın Özel…
VI.- AÇIKLAMALAR (Devam)
52.- Manisa Milletvekili Özgür Özel’in, 534
sıra sayılı Kanun Teklifi’nin gece yarısı geçirilmesi operasyonunun Twitter’da
gündemin ilk maddesi olduğuna ilişkin açıklaması
ÖZGÜR
ÖZEL (Manisa) - Bu gece bu operasyonu yapanlara kötü bir haberim var, maksat
hasıl olmadı. Şu anda Twitter’da Gurbet Kuşları’ndan, Çukur’dan, Nihat
Doğan’dan ve Vartolu dizisinden daha çok konuşulan bir şey var arkadaşlar:
“Güvenli seçim” diye bir “hashtag” açtık. Açtığımız “hashtag” Twitter’da
birinci sırada. Herkes sizi kınıyor. Yapılan bu gece yarısı operasyonu,
Twitter’ın birinci gündemi, yarın da Türkiye bunu konuşur. Hani “Herkes uyurken
biz geceleyin gidip bu işi hâlledelim.” diyordunuz ya, olmadı arkadaşlar, hiç
boşuna sevinmeyin. Teşekkür ederiz ama millet uyandı.
Teşekkür
ederiz. 
FEVZİ
ŞANVERDİ (Hatay) – Geç onları, geç, geç!
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Grup Başkanı
İzmir Milletvekili Binali Yıldırım ve Milliyetçi Hareket Partisi Grup Başkanı
Osmaniye Milletvekili Devlet Bahçeli ile 6 Milletvekilinin; 298 Sayılı
Seçimlerin Temel Hükümleri ve Seçmen Kütükleri Hakkında Kanun ile Bazı
Kanunlarda Değişiklik Yapılmasına Dair Kanun Teklifi (2/2137) ve Anayasa
Komisyonu Raporu (S. Sayısı: 534) (Devam)
BAŞKAN
– Önergeler üzerinde şimdi de İzmir Milletvekili Sayın Musa Çam konuşacak.
Buyurun
Sayın Çam. (CHP sıralarından alkışlar) 
MUSA
ÇAM (İzmir) – Sayın Başkan, Türkiye Büyük Millet Meclisinin saygıdeğer üyeleri;
534 sıra sayılı Seçimlerin Temel Hükümleri ve Seçmen Kütükleri Hakkında Kanun
ile Bazı Kanunlarda Değişiklik Yapılmasına Dair Kanun Teklifi’nin 12’nci
maddesi üzerine vermiş olduğumuz önerge üzerine söz almış bulunuyorum. Hepinizi
saygıyla selamlıyorum.
Anayasa,
madde 18: “Angarya yasaktır.” Burası Parlamento; bizlerin, kuşkusuz, 81 milyon
vatandaşımız ve yurttaşlarımız için sabahlara kadar, olmadı öbür gün de
sabahlara kadar çalışmak gibi bir sorumluluğumuz ve bir yükümlülüğümüz var ama
bir de insani olması koşulu var bunun. Burada şimdi böyle bir ittifak yaparak,
iki günde geçmesi gereken bir temel kanunu “Hayır, biz sabaha kadar çalışacağız
ve çıkaracağız.” demek gayriinsani bir çalışma koşuludur; bunun altını çizmek
istiyorum. 
16
Nisan 2017’de bir referandum gerçekleştirdik, bu yapılan referandumla birlikte
yeni bir sisteme geçiş yapıldı. Peki, daha ne isteniyor, ne yapılmak isteniyor?
Şimdi, bir seçim ittifakıyla birlikte yeni bir koalisyon bu arkadaşlar. Bu,
ittifak değil, yeni bir koalisyon. 80 öncesi Birinci ve İkinci MC Hükûmetleri
gibi, yeni MC hükûmetlerine doğru gidiyoruz. Benden önce konuşan Bülent Kuşoğlu
arkadaşımız son derece diplomatik bir dille bunu dile getirdi. Bu bir ittifak
değil; önümüzdeki süreçte, bunun MC hükûmetlerine benzer bir hükûmet modeli
olduğunu göreceksiniz ve bunun çok büyük sıkıntılarını ve büyük problemlerini hep
birlikte yaşayacağımızı bilmenizi istiyorum. 
Peki,
bu değişiklikle AKP ne istiyor, daha fazla ne istiyor? Erdoğan Cumhurbaşkanlığı
seçimlerinde ilk turda seçilmek istiyor arkadaşlar -bunu anlıyoruz- ancak 16
Nisan 2017’de yapılan referandum bunun cepte ve çantada keklik olmadığını açık
ve net bir şekilde gösterdi. Sayın Devlet Bahçeli’nin, MHP’nin açık ve aleni
bir şekilde destek vermiş olmasına rağmen, 16 Nisanda yapılan referandumda YSK
marifetiyle oyların değiştirildiğini ve bunun “evet”e devşirildiğini vicdani ve
ahlaki olarak hepimiz biliyoruz arkadaşlar; bunu saklamaya, gizlemeye gerek
yok, bu açık ve net. Ama bu yetmedi, dolayısıyla MHP’nin desteğinin devam
etmesi yönünde bir irade belirledi ve bu şimdi onun düzenlemesi. Ama bu
yetmiyor, aynı zamanda Parlamentodaki çoğunluğunun da korunması şarttır burada
yani bu koalisyonun Parlamentodaki çoğunluğunun da korunması şart. Aksi
takdirde, Cumhurbaşkanı yeni yetkilerine rağmen Türkiye'yi istediği gibi
yönetemiyor arkadaşlar. Ama Parlamentoda çoğunluğu korumak da o kadar kolay
değil çünkü Haziran 2015’te AKP yüzde 41 oy aldı ve Parlamentodaki çoğunluğunu
kaybetti. Şimdi, tekrar, yapılacak olan seçimde, Parlamento seçimlerinde böyle
bir kaosun yaşanmasını AKP lideri ve Genel Başkanı Recep Tayyip Erdoğan istememektedir
ve dolayısıyla oy birleştirmesi kuralı altında MHP’yle ittifakı geliştirmek
istemektedir.
Milliyetçi
Hareket Partisinin ise birbiriyle bağlantılı iki hedefi var. Yok olmamak için
gelecek seçimde hiç olmazsa grup kuracak kadar sandalye kazanmak, bu arada
yakın tehdit olarak da İYİ Partiyi Parlamento dışında bırakmak istemektedir.
AKP ile MHP’nin bariz bir şekilde anlaştıkları ilk husus, elbette mevcut yüzde
10 barajının korunmasıdır. İlk yaklaşım ile MHP’nin yüksek seçim barajını
kabullenmesi paradoksal görünebilir. Hemen tüm anketler MHP’nin hâlen yüzde
10’un bir hayli altında seçmen desteğine sahip olduğunu işaret etmektedir.
Ancak İYİ Parti rekabetinin bir an evvel bertaraf edilmesine şans vermek için
barajın olduğu yerde bırakılmasının cazibesi inkâr edilemez. Baraj mevcut
seviyesinde tutulduğunda MHP’nin tutunabileceği tek dal oy birleştirmesidir.
İşte bugün burada yapılan da yapılmak istenen de sabahlara kadar çalıştırmak
istenmesinin nedeni de bu oy birleştirmesinin yapılmasıdır.
Arkadaşlar,
korkunun ecele hiçbir faydası yok. 
KEMALETTİN
YILMAZTEKİN (Şanlıurfa) – Biz de onu söylüyoruz size zaten, korkunun ecele
faydası yok. 
MUSA
ÇAM (Devamla) – 1987 ve 1991 yılında daraltılmış seçim bölgesiyle bu ülkeyi
yönetmek isteyen Anavatan Partisini hatırlayanınız var mı bugün? Var mı? Yok.
Esamesi okunmuyor. Doğru Yol Partisini hatırlayanınız var mı? Yok. 
(Mikrofon
otomatik cihaz tarafından kapatıldı)
ÖZGÜR
ÖZEL (Manisa) – Kimler geldi, kimler gitti? Biz hep buradayız. Önce CHP vardı,
hep de olur. Gelir, gidersiniz. 
KEMALETTİN
YILMAZTEKİN (Şanlıurfa) – Bundan sonra biz varız, biz. Siz yoksunuz artık, yok.
Millet vicdanında görüyor sizi. 
ÖZGÜR
ÖZEL (Manisa) – Göreceğiz.
MUSA
ÇAM (Devamla) – On yıl sonra bu koalisyonun da –eksikliğinin- hatırlanmayacağını
bilmenizi istiyorum. Ama esas mesele, Sayın Bülent Kuşoğlu’nun da altını
çizdiği ve benim de ekleme yapmak istediğim…
BAŞKAN
– Teşekkür ederim Sayın Çam. 
ÖZGÜR
ÖZEL (Manisa) – Musa Bey, Başkandan bir dakika talep edelim. 
MUSA
ÇAM (Devamla) – Sayın Başkan…
BAŞKAN
– Bir dakika ek süre vereyim size. 
Tamamlayın
lütfen. 
MUSA
ÇAM (Devamla) – Söylemek istediğimiz şudur, Sayın Özgür Özel biraz önce
söyledi, 16 Nisanda biz de kendi bölgemizde yaşadık: Teyze, abla, amca “Evet,
biz iki seçimdir veriyoruz, üç seçimdir veriyoruz, yine vereceğiz.” Tamam,
bunda hiçbir sorun yok. Ama arkadaşlar, esas mesele, bu yükselen kibrin
Türkiye'ye egemen olmuş olmasıdır. Bu, Türkiye'yi kötü bir noktaya götürüyor,
bizi kötü bir noktaya götürüyor. Ayrıştırma ve kamplaşma her geçen gün artarak
devam etmektedir. Bunu önümüzdeki süreçlerde de hep birlikte göreceksiniz. 
Bizim
annemizden babamızdan öğrendiğimiz bir tek şey var: “Oğlum, mevkin ve makamın
ne kadar büyürse büyüsün, o kadar mütevazı ol. Oğlum, ne kadar zengin olursan
ol, o kadar alçak gönüllü ol.” Bu kadar seçim kazanacaksın, bu kadar yıl
iktidarda kalacaksın “Yetmez daha ver, daha ver, daha ver, hepsini ver.” Ne
yapacaksınız? Ne yapacaksınız arkadaşlar? 
EJDER
AÇIKKAPI (Elâzığ) – Altmış yedi yıl ne yaptınız yani?
ŞAHİN
TİN (Denizli) – Kazanamıyorsanız ne yapalım yani?
HİLMİ
BİLGİN (Sivas) – Millî irade, millî irade…
MUSA
ÇAM (Devamla) – Nereye götüreceksiniz? Nereye götüreceksiniz, nereye? (CHP
sıralarından alkışlar)
HAYATİ
TEKİN (Samsun) – Man Adası’na, Man Adası’na…
ŞAHİN
TİN (Denizli) – Biz bir yere götürmeyeceğiz. 
EJDER
AÇIKKAPI (Elâzığ) – Altmış yedi senedir yatıyorsunuz. 
HİLMİ
BİLGİN (Sivas) – Musa Bey, millî irade, saygı duyacaksınız.
BAŞKAN
– Teşekkür ederim Sayın Çam. 
Önergeleri
oylarınıza sunuyorum: Kabul edenler… Kabul etmeyenler… Önergeler kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
Sayın
milletvekilleri, 13’üncü maddede aynı mahiyette olmak üzere iki adet önerge
vardır, önergeleri okutuyorum: 
Türkiye Büyük Millet Meclisi Başkanlığına
Görüşülmekte
olan 534 sıra sayılı Kanun Teklifi’nin 13’üncü maddesinin teklif metninden
çıkartılmasını arz ve teklif ederiz.
 Filiz
Kerestecioğlu Demir Ertuğrul Kürkcü Mahmut Celadet Gaydalı
 İstanbul İzmir Bitlis

 Hüda
Kaya Meral Danış Beştaş  
 İstanbul Adana 
Aynı mahiyetteki
diğer önergenin imza sahipleri:
 Ömer
Fethi Gürer Akın Üstündağ Muharrem Erkek
 Niğde Muğla Çanakkale

 Mahmut
Tanal Kazım Arslan Mehmet Gökdağ
 İstanbul Denizli Gaziantep
 Uğur
Bayraktutan İlhan Cihaner
 Artvin İstanbul

BAŞKAN
– Aynı mahiyetteki önergelere Komisyon katılıyor mu?
ANAYASA
KOMİSYONU SÖZCÜSÜ MUSTAFA KÖSE (Antalya) – Katılamıyoruz Başkanım.
BAŞKAN
– Hükûmet?
GENÇLİK
VE SPOR BAKANI OSMAN AŞKIN BAK (Rize) – Katılmıyoruz Sayın Başkanım.
BAŞKAN
– Önergeler üzerinde ilk olarak İstanbul Milletvekili Sayın Filiz Kerestecioğlu
konuşacaklar.
Buyurun
Sayın Kerestecioğlu. (HDP sıralarından alkışlar) 
FİLİZ
KERESTECİOĞLU DEMİR (İstanbul) – Evet, değerli milletvekilleri “Bir yasa nasıl
gözden kaçırılır, nasıl halktan kaçırılır?” diye yazdım. İşte buradan yayın
yapmaya çalışıyoruz sayenizde çünkü yayınsız bir zamanda yasa görüşmeleri
yapıyorsunuz. 
Ama
sonuçta halkımız bunun kararını verecek. Gerçekten kimse kibirli olmasın. Ben
az önceki hatibin kaldığı yerden devam edeyim. Kibrin de bir sonu vardır,
sabrın da bir sonu vardır. Bunun sonunu, sanıyorum, göreceğiz. Bu, ülke
geleceği açısından iyi olacak. Yani sakın çekinmeyin, sizler için de iyi olacak
çünkü belki gerçekten unuttuğunuz bazı şeyleri tekrar hatırlayacaksınız;
demokrasiyi, işçi haklarını, emeği, ne bileyim, daha böyle, güzel, umutlu
şeyleri sizler de tekrar hatırlayacaksınız. Hani o hep öfke, öfke, öfke; birisi
yukarıdan, yukarıdan öfkeyi veriyor, bunlardan dolayı, hani ne söylüyoruz, ne
konuşuyoruz, birbirimizi duyamıyoruz ya, belki o zaman hakikaten daha fazla
duyar hâle geleceğiz birbirimizi. O iyi günlerde buluşmak üzere deyip ben
ittifak, koalisyon, neyse, yasanızı bir kenara koyuyorum.
Size
başka bir portreden bahsetmek istiyorum şimdi. DİSK Araştırma Dairesi yakın
zamanda bir rapor yayınladı “Türkiye İşçi Sınıfı Gerçeği 2017” başlıklı
araştırma raporunun sonuçlarını açıkladı. Şimdi, burada 2017 sonu itibarıyla
işçilerin yüzde 66’sı 2 bin liradan az gelir elde ediyor arkadaşlar. Araştırma
korkunç bir kayıtsızlığı da ortaya koyuyor, işçilerin yüzde 18’i çalıştığı iş
yerinde sigortası olmadığını belirtmiş. 15-24 yaş arası genç işçiler içinde
sigortasızların oranı yüzde 34 ile yüzde 43 arasında değişiyor. Yani gencecik
insanların, hayalleri olan, hayata bir umutla başlaması gereken insanların
neredeyse yarısı iş hayatına tamamen güvencesiz başlıyor; ne sağlık sigortaları
var ve ne emeklilik ne iş güvencesi gibi hakları var. İşçilerin yüzde 71’i ay
sonunu zorla getirdiklerini beyan ediyorlar. Bilmiyorum bu bir şey ifade ediyor
mu ama onlara ifade ediyor. İşçilerin yüzde 87’si sendikasız. Bu arada
sendikalı işçiler en temel haklarını kullanmak istediklerinde iktidarın işçi
düşmanı politikalarına tosluyorlar. Neden? Çünkü OHAL bahanesiyle işçilerin
grevi yasaklanıyor. Şimdi, sizin Genel Başkanınız şöyle demişti değil mi:
“OHAL’i biz iş dünyamız daha rahat çalışsın diye yapıyoruz. Grev tehdidi olan
yere biz OHAL’den istifade ederek anında müdahale ediyoruz.” demişti Erdoğan.
İşte, yoksul mahallelerde örgütlenip “adil düzen” diyerek iktidara gelen bir
Hükûmetin hâlipürmelali. O yüzden diyorum iyi günlerde buluşacağız diye. Öyle
geldiniz ama şu anda bambaşka bir yerdesiniz ve yabancı yatırımcıları yatırım
yapmaya ikna etmek için düşük işçi ücretlerini, sendikasızlık oranlarını öve
öve anlatan milliyetçi AKP; geldiğiniz nokta şu anda bu. 
Tabii,
Hükûmetin kendisi patronlar hükûmeti olduğu için işçi yerine patronun yanında
olması da çok doğal. Man Adası’na 15 milyon dolar transfer edenlerin, vergi
kaçırmak için Malta’da 5 dolara şirket kuranların hükûmeti bu Hükûmet.
Evet,
son nokta şu: 2017 yılında en az 2.006 işçi yaşamını yitirdi. O yüzden iyi
günlerde buluşmak üzere diyorum arkadaşlar. 
Size
ilginç bir şey daha söyleyeyim: Ülkede yeni bir sigortacılık başlamış,
Türkiye’de ilk defa ortaya konulan bir ürün. Sigorta sektöründen bir grup diyor
ki: “Yeni bir şey pazarladık. Politik şiddet ürünüyle ihtilal, kalkışma, savaş
ve iç savaşı sigorta etmeye başladık.” Ve çok büyük bir talep geldiğini söylüyorlar.

İşte
ülkenin hâlipürmelali. İyi günlerde görüşmek üzere arkadaşlar. (HDP
sıralarından alkışlar)
BAŞKAN
– Aynı mahiyetteki diğer önerge üzerinde İstanbul Milletvekili Sayın İlhan
Cihaner konuşacak şimdi. 
Buyurun
Sayın Cihaner. (CHP sıralarından alkışlar)
İLHAN
CİHANER (İstanbul) – Herkesi saygıyla selamlıyorum.
Aslında
çok tekrara girmeden, değinilmemiş birkaç şeye değinmek istiyorum. Bunlardan
birisi, bu tartıştığımız yasanın, çoktan kabul edilmiş yasanın ahlaki zemini.
Yani şu soruyu aslında, AKP elitleri aslında onu murat ettikleri için, onların
dışındaki tüm AKP’ye destek veren, milletvekilleri dâhil yurttaşlarımıza
soruyorum: Şöyle bir hesap yapılmış, herhangi bir oy artışı olmasa, geçen
seçimlerde alınan oyun aynısı alındığında AKP ve MHP ittifakının 10
milletvekili artırdığı görülüyor. Bunu siz içinize sindirebiliyor musunuz? Yani
oy artırmıyorsunuz…
ZEKERİYA
BİRKAN (Bursa) – Ya seçim olmamış, seçim. Seçim olsun önce. 
İLHAN
CİHANER (Devamla) – Bakın, geçmiş seçimden bahsediyorum. Bu, şu anlama geliyor:
Diğer partilerden alınmış -çok amiyane tabiriyle- apartılmış, kopartılmış,
çalınmış milletvekilliği anlamına gelir. Bu ahlaki zemini nasıl içinize
sindireceksiniz? Zaten murat edilen şey bu.
Bir
soru daha: 2007 ya da 2011 seçimlerinde bu ittifak gündeme gelseydi AKP ya da
MHP bu ittifaka “evet” der miydi? Bunun şöyle bir siyasi önemi de var: Türkiye
siyasetinde...
MEHMET
METİNER (İstanbul) – Varsayımlar üzerinden suçlamanız hiç de ahlaki değil.
İLHAN
CİHANER (Devamla) – Suçlama yok, sadece ahlaki zemini hatırlatıyorum, suçlama
yok.
MEHMET
METİNER (İstanbul) – Varsayımlar üzerinden suçlamak ahlaki değil.
İLHAN
CİHANER (Devamla) – 2007, 2011 seçimlerinde bu ittifak gündeme gelir miydi?
Herhâlde gelmeyecekti çünkü ne AKP’nin bu oy artışına ihtiyacı olacaktı ne de
MHP’nin bu artışa ihtiyacı olacaktı. 
Türkiye
siyasetinde -siyasi sonuçları çok tartışılmıyor bu yasanın- ne olursa olsun
darbelerle, siyasi mühendislik çabalarıyla, baskılarla yok edilemeyen dört ana
akım siyaset var, daha önceden de bunları anlatmaya çalıştık. Bu dört ana akım
siyaseti siz eğer siyasi mühendislikle, baskıyla, darbeyle ortadan
kaldırırsanız ya büyük toplumsal gerilimler çıkar ortaya ya da işte
benzerlerini yaşadığımız büyük altüst oluşlar olur. Şu anda yapılmak istenen şeylerden
birisi de bu. Dolayısıyla, bu siyasi boyutun da görülmesi lazım. 
Bir
ahlaki sorun daha: Anayasa değişikliği referandumunu propaganda ederken en çok
kullanılan şeylerden birisi, baraj kalkacaktı, koalisyonlar ortadan kalkacaktı.
Şimdi, bu barajın -o dönemki politikalarınızı da propagandanızı da düşündüğünüz
zaman- muhafaza edilmesini ahlaki olarak nasıl sindiriyorsunuz? Çünkü bu sistem
doğrudan doğruya barajsız bir sistemi getiriyordu. Özellikle adı Cumhur
İttifakı konuluyor bunun. Bu doğrudan doğruya ittifak değil, aslında bir cephe
politikası çünkü kendi oluşturduğunuz ittifakın dışındaki tüm diğer bir araya
gelme ihtimallerini ahlaken mahkûm etmeye çalıştığınız gibi aynı zamanda
kriminalleştiriyorsunuz yani orada var olma ihtimali olan tüm yapıları
kriminalleştiriyorsunuz ve bir de aday barajı getiriyorsunuz. Aday barajından
kastım, değişik gerekçelerle milletvekilleri tutuklanıyor, adam eksiltiliyor.
İşte, en son örneğini Enis Berberoğlu’ndan sonra Ahmet Yıldırım olayında da
gördük. Basit bir eleştiriden dolayı milletvekilliği düşürüldü, sırada birçok
milletvekili var. 
Şimdi,
sanırım Cemil Meriç’in sözüydü bu: “Bir diğerine kör, sağır oldu.” Şu anda
sizin kör, sağır olduğunuz kesim toplumun çok önemli bir kesimini oluşturuyor
ve herkes şunu tartışıyor: Bunlar -AKP elitlerini kastediyorum- acaba seçimle
giderler mi? Şimdi, bu soruyu da sizlerin bir düşünmeniz lazım. Acaba gerçekten
seçimde kaybederse AKP elitleri, normal, demokratik bir sistemde olduğu gibi
seçimi kendilerinden sonra gelenlere teslim edecekler mi? Şimdi, tüm bu
tartışmalar aslında bu sorunun etrafında dönüyor. Size düşen, bu güvenceyi
vermektir. 
Tüm
AKP’lilerin şunu düşünmesi lazım: Niçin muhalefetteki partiler bir araya
geldiler? 2015 seçimlerinde, 2011 seçimlerinde -hatta ona bir dönem MHP de
dâhildi- seçimde yolsuzluk, usulsüzlük olmasın diye mücadele ettiler. Kime
karşı ettiler bunu, niye ettiler, bunu lütfen bir düşünün. Bu güvensizliğin
kaynağı ne? Bu iki soruya yanıt verirseniz, sanırım, burada ne demek
istediğimizi de anlayacaksınız. 
Bu
saatte yapılmasını sorguladı arkadaşlarımız. Niçin bu saatte yapılıyor?
Sanırım, bu 24’üncü maddedeki, yerel seçimlerle ilgili olsa gerek…
(Mikrofon
otomatik cihaz tarafından kapatıldı) 
İLHAN
CİHANER (Devamla) – Pardon Başkanım, bir cümle…
BAŞKAN
– Buyurun Sayın Cihaner. 
İLHAN
CİHANER (Devamla) – …Anayasa’nın 67’nci maddesindeki seçim kanunlarındaki
değişikliklerin bir yıl içerisinde uygulanamayacağına dair hükmü herhâlde
baypas etmek için olsa gerek çünkü seçim bölgelerinin birleştirilmesi hükmü,
sanırım, yerel seçimlerde de etkili olacak. Galiba buna yetişmek için bu saatte
getirmiş oldunuz bu değişikliği. 
Herkesi
saygıyla selamlıyorum. 
Teşekkür
ederim. (CHP sıralarından alkışlar) 
BAŞKAN
– Teşekkür ederim Sayın Cihaner. 
Aynı
mahiyetteki önergeleri oylarınıza sunuyorum: Kabul edenler… Kabul etmeyenler…
Önergeler kabul edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
Sayın
milletvekilleri, böylelikle birinci bölümde yer alan maddelerin oylamaları
tamamlanmıştır. 
Şimdi
ikinci bölümün görüşmelerine başlıyoruz. 
İkinci
bölüm, 23’üncü maddenin (1)’inci fıkrası, (2)’nci fıkrasının (a) ve (b)
bentleri ile (3)’üncü fıkrası dâhil, 14 ve 26’ncı maddeleri kapsamaktadır. 
İkinci
bölüm üzerinde Halkların Demokratik Partisi Grubu adına Adana Milletvekili
Meral Danış Beştaş konuşacaklardır. 
Buyurun.
(HDP sıralarından alkışlar) 
HDP
GRUBU ADINA MERAL DANIŞ BEŞTAŞ (Adana) – Teşekkürler Sayın Başkan, daha doğrusu
iyi sabahlar diyeyim. Saat dört, halktan gizli, canlı yayının olmadığı bir
koalisyon yasası görüşmelerine devam ediyoruz. 
Şimdi,
Hükûmet ve Anayasa Komisyonundan bazı açıklamalar yapıldı, teknik açıklamalar
ve açıkçası halkı yanıltmaya, algıyı yönetmeye dönük beyanlar devam ediyor.
Bunlardan bir tanesi de özellikle herhangi bir seçmenin kolluk gücünü
çağırabilmesi meselesinde, efendim, sandıklarda yüzde 100 aynı renkte oyların
çıktığını, sandık başlarında baskı ve baskı tehdidi olduğunu birilerine mal
ederek, özellikle Kürt illerinde bunun böyle yaşandığını ve kolluk gücünün bu
şekilde çağrılabileceğini, bunun ne zararı olduğunu anlatmaya çalışıyorlar. 
Biz
de diyoruz ki: Bölgede, Mardin’de, Urfa’da, Siirt’te, Diyarbakır’da, Hakkâri’de
ve diğer bütün illerde, bölge illerinde, Kürt illerinde kolluk gücünün,
korucunun, JÖH’ün, PÖH’ün çok ciddi bir baskısı var halk üzerinde ve halk,
bırakın sandıkta gidip istediği oyu kullanmayı, sandığa gitmemesi noktasında da
ciddi bir şekilde baskı altına alınıyor. Delil mi istiyorsunuz? Size bunun
delilini ve belgesini okuyacağım. 
Ağırlıklı
olarak sadece HDP’nin ve AKP’nin oy aldığı 12 ilde; Ağrı, Batman, Bingöl,
Bitlis, Diyarbakır, Hakkâri, Mardin, Muş, Urfa, Siirt, Şırnak ve Van’da 16
Nisan referandum sandık sonuçlarını inceledik. 306 sandıkta sıfır “hayır” oyu
çıkmış. Bu sandıkların neredeyse tamamının köylerde kurulduğunu da not etmek
istiyorum. Benzer şekilde, yüzde 90’ın üzerinde “evet” oyu çıkan sandıklar
incelendiği zaman 1.638 sandıkta “evet” oyu oranı yüzde 90 ve üzerinde çıkmış.
Bu sandıkları da incelediğimiz zaman sandıkların da tamamına yakınının aynen,
yine köylerde kurulduğu kaydedilmiş. 
Şimdi,
burada “evet” yönünde kullanılan oyların dikkatinizi çekmesini istiyorum. Orada
tümüyle ya korucular silah zoruyla kendileri oy kullanıyorlar ya da jandarma
-bizzat tanıklık ettik, heyetlerin gitmesine izin verilmiyor- ya da farklı
birçok hileyle, baskıyla, tehditle oylar sandıklardan bu şekilde çıkarılıyor. 
Yine,
ağırlıklı olarak HDP ile AKP’nin yüksek oy aldığı bu 12 ilde 1 Kasım 2015
seçimlerinde AKP’nin yüzde 90 ve üzerinde oy aldığı sandık sayısı sadece 919.
Ama bu rakam gelin bakın ki 16 Nisanda nasıl artmış? Yüzde 100 oranında artmış
ve referandumda bu sandık sayısı 1.638’e yükselmiş. Kasımdan nisana AKP’nin oy
oranının yüzde 100 arttığı -resmî sonuçlara göre söylüyorum- bellidir. 
Şimdi,
seçim hileleri bu nedenle, sadece böyle burada işte sözlü olarak, algıyı
tersine çevirerek, yalan yanlış bilgilerle olmaz. Eğer bir baskı varsa, bir
tehdit varsa bunun nasıl olduğunu sizin gibi kitaplardan okumadık, sizin gibi
uzaktan duymadık. Biz o sandık başlarında korucuların insanları nasıl
dövdüğünü, nasıl silahlarıyla o sandık başlarında durduğunu yıllardır, on
yıllardır deneyimlemişiz. Baro adına bile, her seçimde baro başkan vekili
olarak, yöneticisi olarak gidip orada gözlem yaptığımızda bunları
tutanaklarıyla tespit ettik. Ve şimdi bu da yetmiyor, artık diyorlar ki bütün
sandıkları zapturapt altına alalım, kolluk gücü bulunsun, her türden kolluk
gücü bulunabilir, halk orada oyunu veremesin; hakikat budur.
Diğer
mesele, yine Anayasa Komisyonundan yapılan açıklamalarda, ısrarla Anayasa
Komisyonunda da deniyor ki: “Ya, sahte oy nasıl olsun? Oy pusulası filigranlı.”
Şimdi, açıkçası vatandaş filigranlı filigransız, bunu çok bilmiyor. Onlar da
diyorlar ki, yüzde 90’ı öyle düşünüyordur: “Ya, Hükûmetin vardır bir bildiği.
Filigranlı demek, YSK’nin bastığı oy pusulası demek.” Doğru, burada bir
yanlışlık yok ama gelin görün ki yasa koyucu bundan önce bir tedbir almış ve
demiş ki: “Filigranlı oy olması yetmez, bunun mühürlenmesi gerekir sandık
kurulu tarafından.” Neden? Çünkü basılan oy sayısı, filigranlı oy sayısı on
milyonlarca fazla basılıyor, bunlar başka şekilde kullanılabilir.
Şimdi,
bunu daha açık anlatayım. Şimdi, oy pusulasının filigranlı olması mührü
gereksiz kılıyor mu? Bu soruya cevap arıyoruz. Kemal Gözler çok iyi bir anayasa
hukukçusudur, bu konuda çokça tartışmalar yaptı. Ben de onun yazılarını
kendimce takip ediyorum. Şimdi, burada şöyle: Nasıl tek başına bir oy
pusulasının filigranlı olması sahte oy kullanılmasını engellemiyorsa filigran
da oyun sahte veya hileli olmadığını değil, oyun kendisinin kullanıldığını yani
oy pusulasının YSK tarafından basıldığını gösterir. Daha açık bir ifadeyle, oy
pusulası filigranlıysa şu doğrudur: YSK tarafından bu oy pusulası basılmıştır,
burada bir tartışma yok. Peki, hileli oy nedir, oy pusulasının sahte oluşu
nedir? Bunlar aynı şeyler değildir, ayrı şeylerdir. Bir kere, oy kullanmaya
gelmemiş bir şahıs düşünelim. Fatma teyze oy kullanmaya gidemedi, o gün
yataktaydı. Başka bir kişi Fatma teyze yerine filigranlı bir oy pusulasına
tercih mührünü gayet tabii olarak basabilir. Bu durumda, oy pusulası sahte
değil, tabii ki sahte değil. Ya da herhangi bir şekilde gidemedi. Burada oyun
kendisi hilelidir ama. Oy pusulasının sahte olmaması oyun hileli olarak
kullanılmadığı anlamına gelmiyor.
Şimdi,
YSK referandumda şöyle bir açıklama da yaptı, açıklamasını söyleyeceğim:
Uygulamada gerektiği için seçmen sayısından fazla miktarda oy pusulası
bastırmış. Şimdi, YSK’nin resmî açıklaması: Beş gün kala, 7 Hazirana beş gün
kala YSK Başkanı Sadi Güven şöyle bir açıklama yaptı, Türkiye’de 53 milyon 741
bin 838 seçmen olduğunu, seçim için de 73 milyon 988 bin 955 oy pusulası
bastırıldığını açıkladı. Aradaki farkı bulun, 20 milyondan fazla. Neden olarak
da Seçim Yasası’nı gösterdi. Şimdi, ortada filigranlı 20 milyon oy var ve bu
yasa da diyor ki: “Seçim pusulası mühürsüz de olsa, mühürlü de olsa geçerlidir.
Filigranlı olması yeter.” Şimdi, madem öyle -daha önce de vekil arkadaşlar
söylediler- niye mühür arıyoruz ki? O zaman filigranlı oy pusulasını eşit
sayıda basalım, 53 milyonsa 53 milyon basalım, zimmetleyelim sandık kurulu
başkanlarına ve mühür hiç vurulmasın, ne gerek var?
Şimdi,
hem mühür vurursan geçerli hem mühür vurmazsan geçerlide kesinlikle bir oyun
var, orada başka bir hile var ve bu hile, bu yasa halkın, bizim gözümüzün içine
sokula sokula burada gece yarısı geçirilmeye çalışılıyor. Burada, kötü niyetli
birilerinin eline geçti filigranlı oy pusulası, bunun garantisi var mı? Yok.
Biz çöp kutularından, sokaklardan kullanılmış oylar topladık, bunların
fotoğrafını çektik, bunları dilekçemize iliştirip il seçim kurullarına, YSK’ye
verdik. Ağrı Taşlıçay unutmadığım ilçelerden biridir ama yanmış, yakılmış,
yırtılmış oy pusulalarını belgelediğimiz hâlde seçim kurulları itirazımızı
kabul etmedi. Neden? Çünkü iktidar partisinin isteği dışında bir karar veremez.
Çünkü YSK, iktidar partisinin talebi ve denetimi, emri dışında bir karar
veremez. İşte, burada hileli olup olmamasının ölçüsü filigranın kontrolüyle
değil mührün denetlenmesiyle anlaşılabilir. Bu konuda da kamuoyunu yanıltmaya
devam ediyorsunuz ama emin olun, vatandaş oyunu nasıl kullanacağını çok iyi
bilir ve bu cevabı size en yakın seçimde verecektir diyor, teşekkür ediyorum.
(HDP sıralarından alkışlar) 
BAŞKAN
– Teşekkür ederim Sayın Danış Beştaş. 
Cumhuriyet
Halk Partisi Grubu adına Artvin Milletvekili Sayın Uğur Bayraktutan
konuşacaklar. 
Buyurun
Sayın Bayraktutan. (CHP sıralarından alkışlar) 
CHP
GRUBU ADINA UĞUR BAYRAKTUTAN (Artvin) – Sayın Başkanım, çok değerli
milletvekilleri; yüce heyetinizi saygıyla selamlıyorum. 
Öncelikle
Anayasa Komisyonundaki görüşmeler sırasında ayrıntılı çekincelerimizi ifade
ettik, alt komisyonda arkadaşlarımız çekincelerini ifade ettiler ama ne yazık
ki hiçbir sonuç alamadık, bir anlamda kulaklar sağırdı. Bir kere, bu sitemimi
sözlerimin başında ifade etmek istiyorum. 
Değerli
arkadaşlarım, Anayasa’nın 67’nci maddesi seçimlerle, halk oylamasıyla alakalı
genel kurallar koymuş, seçimlerin nasıl yapılacağını, eşitlik ilkesini, gizli
oyun, açık tasnifin, neler olabileceğinin kurallarını koymuş. Gelinen noktada,
ne yazık ki buna ilişkin kuralların ihlal edildiği bir gerçekle karşı
karşıyayız. 
Değerli
arkadaşlarım, seçim yasaları herhangi bir yasa değil, bir tütün yasası, bir
fındıkla alakalı yasa değil. Bunu neden söylüyorum? Bu tip yasalarda bir ortak
konsensüsün olmaması beklenebilir, eşyanın tabiatı gereğidir, parlamento
hukukunun tabiatı gereğidir ama genel kuralları belirleyecek bir ortak uzlaşma
noktasında, ortak bir konsensüste, oyunun kurallarını belirleyen bir yasal
düzenlemenin bütün siyasi partilerin ortak bir noktada birleşeceği bir noktayla
bu Parlamentodan geçmesi gerekiyorken ne yazık ki böyle bir düzenlemeyle karşı
karşıya değiliz. 
Bakın,
öyle bir şey ki böyle bir düzenleme yapılıyor, Hükûmet sıralarında çok sevdiğim
Gençlik ve Spor Bakanı oturuyor, Adalet Bakanı da oturmuyor yani Hükûmet bize,
seçimle alakalı düzenlemelere gençlik ve spor tarafından, sahalardan, futboldan
bakıyor. 
O
nedenle, bu düzenlemeyi buna ilişkin…
GENÇLİK
VE SPOR BAKANI OSMAN AŞKIN BAK (Rize) – Adalet Bakanı burada, gelecek biraz
sonra, hava alıyor. 
UĞUR
BAYRAKTUTAN (Devamla) – Nerede? Göremiyorum Sayın Bakanı, göremiyorum. Biraz
sonra gelir herhâlde, öyle tahmin ediyorum. 
Değerli
arkadaşlarım, bakın, çok ünlü bir müzikal var, Operadaki Hayalet. Bunu niye
anlatıyorum? Bu Parlamentoda da bir hayalet var değerli arkadaşlar, bu
Parlamentoda da. Bu Parlamentodaki hayalet ne? Kenan Evren’in hayaleti.
Bakın,
otuz yıldır “Kenan Evren darbeci.” diyoruz, “Darbe yaptı.” diyoruz ama otuz
yıldır bu Mustafa Kemal’in Parlamentosunda Kenan Evren’in hayaleti bizim şeyden
gitmiyor değerli arkadaşlarım. (CHP sıralarından alkışlar) Niye? Yüzde 10 seçim
barajıyla alakalı düzenleme bir garabet gibi, bir cenaze gibi gelip şu
Parlamentonun göbeğinde duruyor. Buna ilişkin bütün siyasi partiler diyoruz ki:
“Bu yüzde 10 barajını kaldıralım.” Ama neyse, hangi siyasal güçse, arkasında
hangi güçler varsa bu yüzde 10 barajıyla alakalı düzenlemede çaresiz kalıyoruz değerli
arkadaşlarım. Yüzde 10 barajını -hukukçular çok iyi bilirler- kanuna karşı
hileyle aşmaya çalışıyoruz. Ne yapıyoruz? Yüzde 10 barajı orada duruyor; şimdi,
bir ittifak yasasıyla, bir ittifak düzenlemesiyle karşı karşıya kalıyoruz,
bununla burayı aşmaya çalışıyoruz.
Daha
önceden, her 2 parti birbirinden ayrıyken meydanlara çıkıyordunuz, diyordunuz
ki: “Şehitler ölmez, vatan bölünmez.” Şimdi, “Şehitler ölmez sandık bölünmez.”
diyorsunuz, o noktaya getirdiniz ülkeyi değerli arkadaşlarım, böyle bir tabloyla
karşı karşıyayız.
Bakın,
şimdi, burada en önemli kırılma noktalarından bir tanesi mühürsüz oyla alakalı
düzenlemeler. Biraz önce değerli milletvekili arkadaşlarımız çekincelerini
belli ettiler. Siz diyorsunuz ki: “Filigranlı kâğıtlar var, ilçe seçim kurulu
bunun altına gereken şeyleri yapabilir.” Ama böyle bir tablo yok değerli
arkadaşlar. 7 kişiden oluşan bir sandık kurulunun sehven hata yapabileceğini
öngörebiliyorsunuz.
Bakın,
sandık kurulu başkanlarını kamu görevlisi olarak atamayla alakalı bir zorunluluk
getirdiniz. Madde gerekçesinde ne diyorsunuz? Diyorsunuz ki: “Sandık kurulu
başkanlarının siyasi partilerin belirlemiş olduğu -hani o afaki bir kelime var-
ünlü kişilerden, tanınır kişilerden atanması, yetkin olmayan kişilerin sandık
kurulu başkanlığını yapmasıyla alakalı bir fiilî durumu ortaya koyar. O nedenle
kamu görevlilerini buraya atarsak kamu görevlileri bunu daha iyi yaparlar, daha
yetkindirler, yasayı, mevzuatı bilirler.” Ama bunun yanında, kamu
görevlilerinden atadığınız sandık kurulu başkanlarının olduğu bir yasal
düzenlemede şimdi diyorsunuz ki: “Bu sandık kurulu başkanları mührü
unutabilirler.”
Değerli
arkadaşlarım, Türkiye'nin en önemli gündem maddelerinden birini oluşturan 16
Nisan gibi bir cenaze ortada duruyorken sandık kurulu başkanları, bu 7 kişi
-hadi birisi unuttu, hadi öbürü unuttu- niye unutsun değerli arkadaşlarım? Bu
kadar saf mı olduğumuzu zannediyorsunuz bizim? Sehven böyle bir hata olabilir
mi? Bunun altında başka bir art niyet var. Bakın, Yüksek Seçim Kurulunun 16
Nisanla alakalı bu vermiş olduğu hilkat garibesi karardaki düzenlemenin kısa
öyküsünü size anlatayım: O akşam hani diyordunuz ya “Yüksek Seçim Kurulu verdi
bu kararı.” Hayır, arkadaşlar, Yüksek Seçim Kurulu durup dururken, resen bu
kararı vermedi; o akşam saat 16.10’da, Adalet ve Kalkınma Partisinin Yüksek
Seçim Kurulu temsilcisi Sayın Recep Özel -24’üncü Dönem milletvekili
arkadaşımız- bir dilekçe veriyor, diyor ki: “Bakın, burada bir anormallik var…”
Mühürsüz oyların sayılmasıyla alakalı itirazda bulunuyor, Yüksek Seçim Kurulu
17.10’da bir karar veriyor değerli arkadaşlarım… 
ZEKERİYA
BİRKAN (Bursa) – Hayır, hayır.
UĞUR
BAYRAKTUTAN (Devamla) – 17.30’a doğru diyor ki: “Mühürsüz oylar sayılmalıdır.”
diyor ve genelge gönderiyorlar. 
ZEKERİYA
BİRKAN (Bursa) – Yüksek Seçim Kurulunun kararı sandıklar açılmadan önce.
UĞUR
BAYRAKTUTAN (Devamla) – Sevgili arkadaşlarım, bakın, mühürsüz oylarla alakalı
genelge gönderildiği zaman… Ufak bir ayrıntı unutuluyor, Yüksek Seçim Kurulu
kararlarına ilişkin genelgelerin yürürlüğe girmesi için mutlaka Resmî Gazete’de
yayımlanması gerekir. Resmî Gazete’de yayımlanmayan bir düzenlemeyle alakalı
bütün ilçe seçim kurullarına ve sandık kurullarına yazılar yazılıyor değerli
arkadaşlarım. Peki, ne oluyor? O saatte, 16.00’da doğuda sandıklar açılmış. Biz
ne diyoruz? Üç ayrı denetim mekanizması olması lazım. Evet, filigran tamam,
ilçe seçim kurulunun mührü tamam ama bir tane daha bir şey olmalı değerli
arkadaşlarım, o da nedir? Sandık kurulunun mührü olmalı değerli arkadaşlarım.
Bakın, burada hukukçular bilirler, siz bir yasal düzenlemeyi, kanun koyucunun
emredici hüküm olarak koymuş olduğu bir düzenlemeyi kalkıp da bir başka
işlemle, kararnameyle ortadan kaldıramazsınız; bunu başka bir ülkede
yapabilirsiniz, gidip Saddam Hüseyin’in, bir diktatörün olduğu ülkede
yapabilirsiniz ama Batı demokrasilerinde bunu yaparsanız adama gülerler değerli
arkadaşlarım. Çünkü orada üç tane madde var; bir, 298 sayılı Kanun’un 77’inci
maddesi var, “Oy pusulaları mühürlenmelidir.” diyor; geliyoruz 98’inci maddeye,
“Zarflar mühürlenmelidir.” diyor; 101’inci maddenin (3)’üncü fıkrası orada kaya
gibi duruyor, “Mühürsüz oy pusulaları geçersizdir.” diyor ama siz bunu ne
yapıyorsunuz? Benim bütün bu dediklerimi göz ardı ederek bir akşamda, bir fiilî
darbe yaparak bu durumu ortadan kaldırıyorsunuz değerli arkadaşlarım.
Bakın,
başka bir şey daha yapıyorsunuz, hane bütünlüğünü sağlamak kaydıyla, ona
dokunmamak kaydıyla, aynı seçim çevresi içerisindeki insanları başka sandık
yerlerine gönderiyorsunuz. Önce, dinlediğiniz zaman diyorsunuz ki “Ne kadar
güzel bir uygulama.”
Değerli
arkadaşlarım, seçim güvenliği ciddi anlamda hepimizin kafasında soru işaretleri
olan… Siz “Aman efendim, 2019’da yapılacak seçimde olumsuz bir tabloyla karşı
karşıya kalacağız.” deyip muhtemel bir seçim yenilgisini önümüze gerekçe
koyarak şimdiden hazırlanıyorsunuz, bunu meşru hâle getiriyorsunuz. Yok,
arkadaşlar, yok öyle bir şey.
Bakın,
bir siyasal iklim tersine dönebilir, bugün kendisini güçlü zannedenler yarın
çok yalnız kaldıklarını hissedebilirler. 1950 seçimlerinde, 1946’da çok partili
siyasal yaşama geçildikten sonra, Cumhuriyet Halk Partisi ve Demokrat Parti
aynı masaya oturdular, bu ülkenin özgürlüklerini, demokrasisini belirleyecek,
belki eksiklikleri, hataları olan ortak bir seçim yasasını beraber yaptılar. 
Şimdi
ne yapıyorsunuz? Dediğimiz dedik, çaldığımız düdük. Yok öyle bir şey
arkadaşlar. Bu neye benziyor biliyor musunuz? İki takım maç yapıyor, maçın
kuralları var -Sayın Bakan da burada, benden daha iyi bilir futbolu-
taraflardan bir tanesi diyor ki: “Maçın kuralları budur.” Böyle bir şey yok
değerli arkadaşlar, böyle bir şey yok. Oy artırmadan milletvekili artırma
yasası değerli arkadaşlarım, oy artırmadan. Böyle bir şey olabilir mi? Böyle
bir adalet olabilir mi? 
Bakın,
bir ittifak yapıyorsunuz, bir sandık şeyi var ittifakta, orada bile adalet yok
değerli arkadaşlarım.
Sevgili
Balbay biraz önce söyledi, diyorsunuz ki “İttifaka oy ver, gerisini koyver.”
Böyle bir yasa olur mu? Böyle bir düzenleme olur mu değerli arkadaşlarım? Orada
bile eşitlik yok. O nedenle, seçim yasalarıyla alakalı düzenlemeler çok
tehlikeli düzenlemeler. Bütün dünya demokrasilerinde -her tarafta demiyorum,
Saddam tipi demokrasilerde, diktatörlüğün olduğu demokrasilerde, Pinochet’in,
Hitler’in, Mussolini’nin olduğu demokrasilerde, onların bahsettiği anlamda,
onlarda demiyorum ama- bütün Batı tipi demokrasilerde siyasal partiler
seçimleri kaybedecekse, öyle bir tehdit ve tehlike görüyorsa, başka bir şeyle
oynamıyorlar; genel kural, önce seçim yasalarıyla oynuyorlar. Seçim yasalarıyla
oynamayla alakalı bir olay var. Buradaki tablo net. Lafı evirip çevirmeye gerek
yok, çok teknik şeyleri söylemeye de gerek yok, herkes biliyor, sağır sultan da
biliyor; sizin yüzde 50’ye ihtiyacınız var, bu tarafın yüzde 10’a ihtiyacı var
arkadaşlar. Hiç lafı evirip çevirmeye gerek yok. İki tarafla alakalı bir
ortaklık yapılmış. Ama ben bir profesöre, bir akademisyene sordum. Türkiye’nin
en önemli akademisyenlerinden birisine, bir anayasa profesörüne “Hocam, bununla
alakalı konuşma yapacağım Mecliste. Bana doküman ne tavsiye edersiniz? Dünyada
buna ilişkin örnekler var mı?” dedim. Hoca “Böyle bir kitap bulamazsın. Böyle
bir kitabı henüz yazmadılar.” dedi. Böyle hilkat garibesi bir düzenlemeyle
alakalı, kendine özgü, “sui generis”, nevi şahsına münhasır da diyemeyeceğim
bir cenazeyle alakalı kitap yazmadılar değerli arkadaşlarım. Ama göreceğiz, hep
beraber yaşayacağız önümüzdeki günlerde, önümüzdeki günlerde o tabloyu hep
beraber yaşayacağız. Bundan dönmeyeceğinizi biliyorum. Saatlerinize bakıyorsunuz,
bir an evvel bu yasanın çıkmasıyla alakalı gerekenleri yapıyorsunuz. 
“Keser
döner, sap döner, bir gün hesap döner.” diye bir şey var. Hep beraber
ülkemizdeki gelişmeleri göreceğiz. Bu düzenlemeye bu ülke layık değil değerli
arkadaşlarım. Bunları dinlemeyeceğinizi biliyorum. Yanlıştan bugün olmasa da
bir gün dönüleceğine inanıyorum. 
Yüce
heyetinizi saygıyla, sevgiyle selamlıyorum. (CHP sıralarından alkışlar) 
BAŞKAN
– Teşekkür ederim Sayın Bayraktutan. 
Şahsı
adına İstanbul Milletvekili…
ÖZGÜR
ÖZEL (Manisa) – Sayın Başkanım, çok kısa, buradan da olabilir, tutanağa…
BAŞKAN
– Bir şey rica edebilir miyim? 
ÖZGÜR
ÖZEL (Manisa) – Tabii. 
BAŞKAN
– Ben bir cümleye başladığım zaman, lütfen cümlemi kesmeyin. 
ÖZGÜR
ÖZEL (Manisa) – Duyuramadım, tamam, bitirin Sayın Başkanım. 
BAŞKAN
– Cümlem bitince söz istediğinizi söyleyin, ben size söz vereyim. 
Şahsı
adına İstanbul Milletvekili Sayın İsmail Faruk Aksu konuşacak ama Sayın Özel
bir dakikalık bir söz talebinde bulundu. 
Buyurun.

VI.- AÇIKLAMALAR (Devam)
53.- Manisa Milletvekili Özgür Özel’in, 534
sıra sayılı Kanun Teklifi’nin ikinci bölümü üzerinde AKP ve MHP Grupları ile
Hükûmet ve Komisyonun konuşma hakkını kullanmamasına ilişkin açıklaması
ÖZGÜR
ÖZEL (Manisa) – Sayın Aksu’yu dikkatle dinleyeceğiz. Bizim için bu ittifak
teklifine destek veren, imza atan partilerin anlatıları çok önemli ama bir
gerçeği görelim. Bir gece yarısı saat dört buçuk, ikinci bölüm üzerinde -zaten
maddeler üzerinde konuşturtmuyorlar, temel kanun uygulaması yaptılar, sadece
önerge verebiliyorsunuz- teklifi veren iki parti grubu da Komisyon da Hükûmet
de konuşmadı. Sadece burada konuşulabiliyor ve burada konuşmadılar, sadece iki
tane beş dakikalık şahıs konuşmasıyla yetiniyorlar, onlar da şahısların
konuşması. Bu iki grubun kendisinin altına imza attığı bölümde, onlarca madde
adına, on dakikalık konuşmayı AKP Grubu, MHP Grubu, Hükûmet ve Komisyon
yapmıyorsa, artık bunu böyle savunamıyorlarsa, çıkıp anlatamıyorlarsa başka
diyecek bir şey yok. Elbette, Sayın Aksu’nun ve AKP’den şahıs adına konuşacak
arkadaşın düşünceleri değerli ama bunu tarihe not düşmek adına tutanaklara
geçirmek istedik.
Teşekkür
ederim.
BAŞKAN
– Sayın Muş…
54.- İstanbul Milletvekili Mehmet Muş’un,
Manisa Milletvekili Özgür Özel’in yaptığı açıklamasındaki bazı ifadelerine
ilişkin açıklaması
MEHMET
MUŞ (İstanbul) – Sayın Başkan, yasanın tümü üzerinde yapılan müzakerelerde hem
Komisyon hem Hükûmet gerekli açıklamaları yaptı. 
ERKAN
AKÇAY (Manisa) – Neyi tarihe not düşürmüş?
ERHAN
USTA (Samsun) – “Savunamıyorlar.” diyor. On dakika gruplar adına konuşulmadı
ya.
MEHMET
MUŞ (İstanbul) – Yasanın ne içerdiği, ne getirdiğiyle ilgili detaylı bilgi
Genel Kurula verildi. Aynı şekilde, AK PARTİ Grubu adına da bir konuşma
yapıldı.
ERKAN
AKÇAY (Manisa) – Ayıp ya, söylenecek sözler mi onlar?
ÖZGÜR
ÖZEL (Manisa) – Ne var ki? Yalan mı söylüyorum? Buna da mı tahammülünüz yok? 
MEHMET
MUŞ (İstanbul) – Dolayısıyla yasanın tartışılmasıyla ilgili gerekli bilgi Genel
Kurula verildi.
ÖZGÜR
ÖZEL (Manisa) – Biz eleştireceğiz, siz hakaret edeceksiniz; biz eleştireceğiz,
siz hakaret edeceksiniz. 
ERKAN
AKÇAY (Manisa) – Ne hakareti? Kim hakaret etti ya? Sabahtan beri hakaret
ediyorsun. 
ÖZGÜR
ÖZEL (Manisa) – Buna da tahammül yok yani bu kadar eleştiriye de yok.
BAŞKAN
– Sayın Özel, lütfen müsaade eder misiniz.
ÖZGÜR
ÖZEL (Manisa) – Biz eleştiride bulunuyoruz, hep hakaret duyuyoruz.
ERKAN
AKÇAY (Manisa) – Ya, size mi soracağız?
ÖZGÜR
ÖZEL (Manisa) – O zaman, böyle…
ERKAN
AKÇAY (Manisa) – Saygı duy.
MEHMET
MUŞ (İstanbul) – Aynı şeyi… Sayın Başkan, burada bir konuşma yapıyorum. 
BAŞKAN
– Sayın Özel, bakın, grup başkan vekili konuşma yapıyor ve 3 keredir size
ihtarda bulunuyorum.
ÖZGÜR
ÖZEL (Manisa) – Haklısınız.
BAŞKAN
– Buyurun Sayın Muş.
MEHMET
MUŞ (İstanbul) – Sayın Başkan, bu yasanın tümü üzerinde hem Hükûmet hem
Komisyon hem teklif sahibi partiler grupları adına detaylı konuşmalar yaptılar.
Hükûmet ve Komisyon yasanın ne getirdiğini, içeriğini burada anlattı. Daha
sonraki süreçlerde AK PARTİ Grubu adına çıkan şahıslar da gerekli açıklamaları
yaptılar. Dolayısıyla maksat hasıl olmuştur aslında, yasanın ne getirdiğiyle
alakalı. Ha, bu noktada muhalefet eleştiri hakkını kullanabilir ama çıkan
hatipler, konuşmaları takip ettiğiniz zaman…
(Mikrofon
otomatik cihaz tarafından kapatıldı)
BAŞKAN
– Tamamlayın lütfen.
MEHMET
MUŞ (İstanbul) – … 26 maddeyle alakalı söylenecek olanları, ne getirdiğini,
yeniliklerini, nasıl uygulanacağını zaten izahat olarak anlatıyor. Sanki bir
mesele anlatılamıyormuş gibi veya savunulamayacakmış gibi bir algı oluşturmanın
hiçbir anlamı yok.
Bakın,
tutanakları alalım, yasayla ilgili yapılan açıklamalara bakalım, konuşmalar
hemen hemen birbirine benzer mahiyettedir çünkü ne getirdiğiyle alakalı aynı
şeyi anlatacaksınız. Yani bir yasa ne getiriyorsa onu söylersiniz ama eleştirel
açıdan çok farklı şekilde eleştiri yöneltebilirsiniz. Bu, muhalefetin doğal
hakkıdır ama bunun üzerine aynı şeyi tekrarlamayıp “Efendim bunu
savunamıyorlar.” gibi bir anlayış, bizim açımızdan kabul edilebilir değildir.
Bunun bilinmesini isterim. 
BAŞKAN
– Teşekkür ederim.
Sayın
Akçay, size de söz vereyim bir dakika.
55.- Manisa Milletvekili Erkan Akçay’ın,
Manisa Milletvekili Özgür Özel’in yaptığı açıklamasındaki bazı ifadelerine
ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Bu
kanun teklifinin görüşmelerine başlandığında, zaten teklifin lehinde yaklaşık
85-90 dakika konuşuldu. Birinci bölüm üzerinde konuşmacı arkadaşımız da
konuşmacılar da konuştu. İkinci bölümde de konuşmamayı tercih ettik. Sadece
şahıs adına arkadaşımız konuşacak. Lütfen, saygı duyulsun. Buradan bir şey
çıkarıp işte “Cevap veremiyorlar.” veya “Söyleyecek sözleri yok.” gibi
ifadelerin son derece yakışıksız ve saygısız ifadeler olduğunu ifade etmek
isterim. Yani bunun karşılığında “Bütün konuşmacılarınız da kırık plak gibi
aynı şeyleri tekrarlıyor.” mu diyeyim? Yani bu tür polemiklere gerek olmadığı
kanaatindeyim. 
Şimdi,
baktım, biraz evvel basın toplantısı yapmış Cumhuriyet Halk Partisi. 
(Mikrofon
otomatik cihaz tarafından kapatıldı) 
BAŞKAN
– Tamamlayın siz de lütfen Sayın Akçay. 
ERKAN
AKÇAY (Manisa) – İşte, diyorlar ki: “Bu ittifak teklifi gece yarısı baskın
şeklinde çıkarılıyor. Grup toplantılarını iptal ettiler.” Milliyetçi Hareket
Partisi olarak 6 Mart Salı günkü grup toplantısında Sayın Genel Başkanımızın
“18 Marttaki 12’nci Büyük Kurultayımız nedeniyle son grup toplantımız”
şeklindeki ifadesiyle biz daha bir hafta önceden bu grup toplantısını
yapmayacağımızı ifade ettik. İlla böyle birtakım olumsuz, gereksiz yorumlar
yapmayı yakışıksız buluruz. 
Cumhuriyet
Halk Partisi de geçen haftaki grup toplantısını bir parti meclisi üyesinin
vefatı nedeniyle -Allah rahmet eylesin- ertesi güne bıraktı. İlla bir şeye mi
yormak gerekiyor hemen? Yani bu tür gereksiz yorumlardan, birtakım zorlama
polemiklerden de kaçınmak gerekir. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen. 
ERKAN
AKÇAY (Manisa) – Biz, bu ittifak yasasının altına imza attık. İki partinin
birlikte oluşturduğu üçer kişilik komisyon da gerekli çalışmaları yaptı ve iki
aydır da bu ittifak yasasının tartışmaları yapılıyor kamuoyunda. Eğer 100
birimlik bir konuşma yapılmışsa kamuoyunda, televizyonlarda veya Komisyonda,
bunun en az 80 birimi bu teklifin aleyhine yapılan konuşmalardır. Basın
organlarında, televizyonlarda, Mecliste bunun konuşmaları da yapılıyor. İlla
biz Cumhuriyet Halk Partisinin tarzında konuşmak zorunda değiliz. Lütfen,
saygıyı da ihmal etmeyelim. Yani çok fazla zorlamaya da gerek yok.
BAŞKAN
– Teşekkür ederim.
MERAL
DANIŞ BEŞTAŞ (Adana) – Sayın Başkan…
BAŞKAN
– Sayın Danış Beştaş…
56.- Adana Milletvekili Meral Danış
Beştaş’ın, Manisa Milletvekili Erkan Akçay’ın yaptığı açıklamasındaki bazı
ifadelerine ilişkin açıklaması
MERAL
DANIŞ BEŞTAŞ (Adana) – Teşekkür ederim Sayın Başkan.
Şimdi,
sabah oldu ve biz bu teklifi tartışıyoruz. Neden gizli diyoruz? Çünkü ittifak
tarafları, koalisyon tarafları bunu pişirdiler, yemeği yenilecek hâle
getirdiler, sadece onun bir sosu eksikti -öyle tarif edeyim- o da neydi? “Genel
Kurula gelecek. Muhalefet istediğini söylesin ama bizim nasıl olsa oy çoğunluğumuz
yeterli, biz bunu canlı yayının olmadığı pazartesi günü bir grup önerisiyle
getiririz. Biz milletvekillerimizi de Ankara’da tutarız, sabaha kadar da
Meclisi çalıştırırız. Siz istediğiniz kadar konuşun, biz buna karar verdik,
bunu geçireceğiz.” şeklinde bir özet yapabiliriz. Şu anda yaşadığımız, hâlimiz
budur. 
Konuşmalarımızın
tekrar olmadığını sayın grup başkan vekiline özellikle söylemek istiyorum.
Hiçbir konuşmacımız sanmıyorum ki -cümleler belki benzeyebilir- diğerini tekrar
etmiştir. Çünkü Anayasa Komisyonunda da görüşlerimizi ifade ettik, çok geniş
bir muhalefet şerhi yazdık ve şimdi de ne getiriyor ne götürüyor, ne kadar
vahim neticeleri olacağını anlatmaya çalışıyoruz.
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen.
MERAL
DANIŞ BEŞTAŞ (Adana) – İktidar partisi ve MHP, sonuçta bunu kendileri
hazırladıkları için “Bizim sözümüz yok.” diyorlar. Diğeri şu, çok önemli:
Televizyonlarda iki aydır tartışılıyor, doğru, tek gündem hâlinde kamuoyuna
dayatılmış, topluma dayatılmış ama orada muhalefet konuşmuyor. Orada siyaset
mühendisleri, bir kısım yazarçizerler her akşam bu ittifak yasa önerisinin ne
kadar iyi, ne kadar güzel, ne kadar muhteşem olduğunu anlatıyorlar. Ama orada
tek bir sözümüz yansımadı. HDP her gece tartışılıyor ve HDP’siz tartışılıyor.
Kendi partimiz adına söyleyeyim, bunun da demokrasiyle, tartışma kültürüyle,
düşünce ve ifade özgürlüğüyle hiçbir ilgisinin olmadığını da ifade etmek
istiyorum.
BAŞKAN
– Teşekkür ederim.
ÖZGÜR
ÖZEL (Manisa) – Sayın Başkan, sadece tutanağa geçsin. Bu kadar eleştiri
yapıyorlar. 
Şöyle
bir gerçeklik var: Bir muhalefet partisi -kendileri de muhalefet partisi, şu
anda iktidar refleksi gösteriyor olabilirler- bir eksik hak kullanımı varsa
bunun altını çizer, konuşulmuyorsa bunu söyler. Madem iktidar refleksi
gösteriyorsunuz, eleştirilmeye açık olacaksınız. Siz muhalefetteyken, muhalefet
gibi muhalefet yapıyorken neler söylüyordunuz, ne ağır eleştirilerde
bulunuyordunuz? Ne polemikler vardı aranızda, ne hakaret davaları? Şimdi,
burada biz size eleştiride bulunuyoruz; hakaret etmiyoruz, bir şey yapmıyoruz. 
ERKAN
AKÇAY (Manisa) – Biz de cevap verdik, cevap vermeyelim mi?
BAŞKAN
– Tamam, onlar da kendi düşüncelerini söylüyor Sayın Özel.
ÖZGÜR
ÖZEL (Manisa) – Biz “Selektör yapıyorsunuz.” dediğimizde, cevap olarak “İblisçe
bunu iddia ettiniz.” demiştiniz bize. Sonuçta, geldiğiniz hâl ortada. 
BAŞKAN
– Teşekkür ederim Sayın Özel.
EMİN
HALUK AYHAN (Denizli) – Ya, konuşacak bir şey bulamıyorsun, uzatıyorsun ya. 
ÖZGÜR
ÖZEL (Manisa) – Cumhurbaşkanlığı sistemiyle ilgili ortada. Buna
alınmayacaksınız. İktidarsınız siz artık, iktidar. 
BAŞKAN
– Sayın Özel, teşekkür ederim. Herkes kendi düşüncesini söylüyor. Lütfen…
ÖZGÜR
ÖZEL (Manisa) - Yapacak bir şey yok, iktidar refleksi. 
BAŞKAN
– Evet, şahsı adına İstanbul Milletvekili İsmail Faruk Aksu’yu dinleyeceğiz. 
ERKAN
AKÇAY (Manisa) – Sayın Başkan… Sayın Başkan… İktidar refleksiyle hareket
ettiğimizi söyledi. Şimdi…
MEHMET
METİNER (İstanbul) – Kimin nasıl davranacağına da CHP mi karar verecek?
ÖZGÜR
ÖZEL (Manisa) – Ya, benim işim bu, ben bunu söylemek için buradayım.
BAŞKAN
– Sayın milletvekilleri… 
Sayın
Özel, her konuşmadan sonra mikrofonu açıp konuşmak zorunda değilsiniz. 
ÖZGÜR
ÖZEL (Manisa) – Hayır, değilim tabii.
BAŞKAN
– Ama yapıyorsunuz bunu. 
ÖZGÜR
ÖZEL (Manisa) – Her konuşmadan sonra yapmıyorum, gerekli gördüğüm yerde…
BAŞKAN
– Her konuşmadan sonra yapıyorsunuz. Lütfen…
ÖZGÜR
ÖZEL (Manisa) – Ya, bu kadar kritik bir iş bir gecede hallolacak, ben bunda
susacağım!
ERKAN
AKÇAY (Manisa) – Sayın Başkan… Sayın Başkan…
BAŞKAN
– Herkese laf atıyorsunuz.
ÖZGÜR
ÖZEL (Manisa) – Atacağız tabii.
ERKAN
AKÇAY (Manisa) – Bu refleksimiz -bir refleks var- ittifak refleksidir. 
HÜSEYİN
YILDIZ (Aydın) – Bu yasa rejimi değiştiriyor, rejimi ya! Tartışmayalım mı?
Nerede tartışacağız?
EMİN
HALUK AYHAN (Denizli) – Daha ne konuşacak ya!
BAŞKAN
– Duymuyorum sayın milletvekilleri.
Buyurun.

ERKAN
AKÇAY (Manisa) – Bir de “ittifak refleksi” kavramını getiriyorum. 
MEHMET
TÜM (Balıkesir) – Parlamento konuşma yeridir, konuşacağız, onun için buradayız.
Kusura bakmayın.
EMİN
HALUK AYHAN (Denizli) – Konuşun sabaha kadar. 
ÖZGÜR
ÖZEL (Manisa) – Ya, siz muhalefetteyken neler diyordunuz.
MEHMET
TÜM (Balıkesir) – Biz konuşmayacağız da kim konuşacak? Konuşmuyorsanız gidin,
gidin evinizde yatın. 
ERKAN
AKÇAY (Manisa) – Burada artık, cumhurbaşkanlığı hükûmet sistemiyle siyasetin
dili, dinamiği, kulvarı, tarzı değişmiştir. Bu değişen kulvara, tarza ve
dinamiğe göre herkes, bütün siyasi partiler siyasetini ona göre artık
ayarlayacak ve bizim refleksimiz bir ittifak refleksidir. Bunu da hatırlatmak
isterim. (MHP sıralarından alkışlar)
BAŞKAN
– Teşekkür ederim.
ÖZGÜR
ÖZEL (Manisa) – Biz de onu söylüyoruz. 
ERKAN
AKÇAY (Manisa) – Onun için biz bütçeye “Hayır.” dedik, ittifakı da savunuyoruz.

ÖZGÜR
ÖZEL (Manisa) – Bütün tekliflerinize “Hayır.” diyorlar, siz onların her şeyine
“Evet.” diyorsunuz. 
ERHAN
USTA (Samsun) – Orayı biz düşünelim ya.
ÖZGÜR
ÖZEL (Manisa) – Düşünün! Sizin ittifak dereyi geçene kadar olmasın da…
ERHAN
USTA (Samsun) – Bizim adımıza da düşünme ya, orayı biz düşünürüz. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Grup Başkanı
İzmir Milletvekili Binali Yıldırım ve Milliyetçi Hareket Partisi Grup Başkanı
Osmaniye Milletvekili Devlet Bahçeli ile 6 Milletvekilinin; 298 Sayılı
Seçimlerin Temel Hükümleri ve Seçmen Kütükleri Hakkında Kanun ile Bazı
Kanunlarda Değişiklik Yapılmasına Dair Kanun Teklifi (2/2137) ve Anayasa
Komisyonu Raporu (S. Sayısı: 534) (Devam)
BAŞKAN
– Artık kimseyi dinlemeyeceğim, İstanbul Milletvekili Sayın İsmail Faruk
Aksu’yu dinleyeceğim sadece bu aşamada.
Buyurun.
(MHP sıralarından alkışlar)
Süreniz
beş dakika.
İSMAİL
FARUK AKSU (İstanbul) – Sayın Başkan, sayın milletvekilleri; 534 sıra sayılı
Kanun Teklifi hakkında söz aldım. Genel Kurulu saygıyla selamlıyorum. 
Bilindiği
gibi, aziz milletimiz hükûmet sistemini değiştirme yönünde meşru ve önemli bir
karar vermiş, 16 Nisanda bu konudaki son sözünü söylemiştir. Artık yapılması
gereken, millî iradenin gereğinin yerine getirilmesi ve cumhurbaşkanlığı
hükûmet sisteminin tüm kurum ve kurallarıyla hayata geçirilmesidir. Bu
çerçevede, Türkiye'nin yüz yüze olduğu karmaşık sorunlar karşısında benzer
siyasi tavır ve duruşa sahip partilerin ittifak yaparak seçime birlikte
girmeleri de demokratik bir hak, aynı zamanda milletimizin verdiği bir görevin
ifası olacaktır. Kuşku yok ki kurulacak seçim ittifakları siyasette uzlaşıyı
alenileştirerek gizli kapaklı yapılan blok, platform ve benzeri iş
birliklerinin meşru zemine çekilmesini sağlayacak, siyaseti hamasetten ve etik
dışı uygulamalardan arındıracaktır. 
Kanun
teklifiyle, temelde seçim güvenliği ve seçim ittifakına ilişkin düzenlemeler
yapılmaktadır; siyasi özgürlükler genişletilmekte, seçmen iradesinin
Parlamentoda temsil imkânı artırılmaktadır. Vatandaşlarımızın hür iradesiyle
seçme hakkını kullanabilmesini ve seçmen iradesinin tam olarak sandığa
yansımasını garanti altına alacak düzenlemeler yapılmaktadır. Yapılan bu
düzenlemeler genel ve soyut olup herhangi bir siyasi partiye yönelik
bulunmamakta, tüm partilere aynı hak ve imkânı sunmakta, hiçbir anayasal ilkeyi
de ihlal etmemektedir. Bu nedenle, kanun teklifinin Anayasa’nın eşitlik
ilkesine aykırı olduğu yönündeki iddialar gerçekleri yansıtmamaktadır zira
partiler, ittifak kurmak ya da seçimlere tek başına girmek konusunda tamamen
eşit haklara sahiptir, yapacakları tercih hangi yönde olursa olsun,
demokrasimizin sunduğu eşit fırsatların kullanılması anlamına gelecektir. 
Unutulmamalı
ki 3 Kasım 2019’dan itibaren Türkiye’de yeni bir dönem başlayacaktır. Bu yeni
dönemde Türkiye büyüyecek, Türk milletinin refahı artacak, Türk devleti daha
kudretli hâle gelecek ve lider ülke olacaktır. Görüştüğümüz kanun teklifi de bu
yönde atılan tarihî önemde bir adım olacaktır. 
Bu
düşüncelerle kanun teklifinin ülkemiz, milletimiz ve demokrasimiz için hayırlı
olmasını temenni ediyor, sizleri saygıyla selamlıyorum. (MHP sıralarından
alkışlar)
BAŞKAN
– Teşekkür ederim.
ERKAN
AKÇAY (Manisa) – Söz vardır, bir dakikada anlatılır.
BAŞKAN
– Şahsı adına ikinci olarak Bursa Milletvekili Sayın Zekeriya Birkan konuşacak.
Buyurun
Sayın Birkan. (AK PARTİ sıralarından alkışlar)
ZEKERİYA
BİRKAN (Bursa) – Sayın Başkan, kıymetli milletvekilleri; hepinizi saygıyla
selamlıyorum. 
298
Sayılı Seçimlerin Temel Hükümleri ve Seçmen Kütükleri Hakkında Kanun ile Bazı
Kanunlarda Değişiklik Yapılmasına Dair Kanun Teklifi’ni bu akşam burada
tartışıyoruz. Tabii, biz geçen hafta Anayasa Komisyonu olarak da bunu
konuşmuştuk ancak bir hususu belirtmem gerekir ki o da şu: Burada az önceki
milletvekili arkadaşımızın da söylediği gibi, genel, soyut, eşit olan bir
kanunu tartışırken maalesef, muhalefet tarafından çok farklı bir algı yapılmaya
çalışıldığını da müşahede etmek istiyorum. Bir akıl tutulması yaşanıyor. (CHP
sıralarından gürültüler) Nasıl yaşanıyor? Şöyle yaşanıyor: Sanki bir seçim
olmuş, o seçimin sonucunda milletvekilleri hesaplanıyor. Arkadaşlar, böyle bir
şey yok. Şu andaki çıkacak olan kanun, hepimiz için olacak olan ve uygulanacak
olan bir kanundur. 
Peki,
ben muhalefete şunu sormak istiyorum: Acaba, siz geçen hafta Komisyonda ve
bugün burada söylemiş olduğunuz birçok farazi şeye gerçekten inanıyor musunuz? 
UĞUR
BAYRAKTUTAN (Artvin) – İnanıyoruz Zekeriya, inanıyoruz. 
ZEKERİYA
BİRKAN (Devamla) – Böyle somut bir itirazınız bugüne kadar seçimlerde oldu mu?
Olmadı. Peki, bu kanun neyi getiriyor? 
ERTUĞRUL
KÜRKCÜ (İzmir) – Hile hurda. 
ZEKERİYA
BİRKAN (Devamla) – Çok basit, somut ve düzenlenmesi gereken, seçimlerde sıkıntı
olan konularla ilgili bir düzeni getiriyor. Neyi getiriyor? Daha önceden
hülleyle, hileyle yapılan ittifakları artık sona erdiriyor. 
ÖZGÜR
ÖZEL (Manisa) – Saadete diyorsun, “Saadet hile yapıyor, hülle yaptı.” 
ZEKERİYA
BİRKAN (Devamla) – Diyor ki: Her şey şeffaf olacak. İttifak yapmak isteyen
partilerin seçimden önce nasıl ittifak yapacaklarını gösteriyor. Bundan niye
rahatsız oluyorsunuz?
ÖZGÜR
ÖZEL (Manisa) – Saadet ile Büyük Birliğe diyorsunuz.
ZEKERİYA
BİRKAN (Devamla) – Diğer bir konu: Seçimlerde kamuoyuna yansıyan bir şey var;
bazı sandıklarda oy kullanırken gizliliğin ihlal edildiği. Yeni bir düzenleme
yapmışız, demişiz ki: Bazı hane halkları bölünmeden yine Yüksek Seçim Kurulu,
il seçim kurulu kararıyla yeni sandık kurulları kurulabilir.
MERAL
DANIŞ BEŞTAŞ (Adana) – Siz bölüyorsunuz hane halkını.
ERTUĞRUL
KÜRKCÜ (İzmir) – Seçim apartmanda mı yapılıyor?
ZEKERİYA
BİRKAN (Devamla) – Peki, ne olmuş? Niye bu gizlilikten rahatsız oluyorsunuz?
Niye rahatsız oluyorsunuz?
MERAL
DANIŞ BEŞTAŞ (Adana) – Komşuları niye ayırıyorsunuz?
ERTUĞRUL
KÜRKCÜ (İzmir) – Oy kabininde gizlilik, apartmanda gizlilik mi var?
ZEKERİYA
BİRKAN (Devamla) – Diğer bir nokta: Ben bir tek şunu anlamıyorum. Bakın, “82
Anayasası” “darbe anayasası” “Evren’in ruhu…” Gelin, değiştirelim. “Olmaz.”
Niye? 
MERAL
DANIŞ BEŞTAŞ (Adana) – Niye değiştirmiyorsunuz?
FİLİZ
KERESTECİOĞLU DEMİR (İstanbul) – Barajı kaldırın, barajı.
ZEKERİYA
BİRKAN (Devamla) – Hangi anayasa değişikliğini getirdiniz?
BAŞKAN
– Sayın milletvekilleri, böyle bir şey yok, karşılıklı konuşmak şeklinde.
Lütfen…
ZEKERİYA
BİRKAN (Devamla) – Değerli arkadaşlar, az önce değerli milletvekili arkadaşımız
şunu söyledi: Yüksek Seçim Kurulu, referandumda sanki oylar kullanılıp sayım
aşamasındayken… Böyle bir şey yok. 
ERTUĞRUL
KÜRKCÜ (İzmir) – Tabii, sayım aşamasında olacak. Ayıp ama ya!
HÜSEYİN
YILDIZ (Aydın) – Sandıklar ne zaman açılıyor?
ÖZGÜR
ÖZEL (Manisa) – Saat kaçta, saat?
ZEKERİYA
BİRKAN (Devamla) – Sandıklar açılmadan Yüksek Seçim Kurulu kararını vermişti.
Algı oluşturuyorsunuz. (Gürültüler)
BAŞKAN
– Sayın milletvekilleri, tahammüllü olalım biraz, lütfen
ZEKERİYA
BİRKAN (Devamla) – Değerli arkadaşlar, şu anda, ben şunu çok merak ediyorum:
Hepimiz birçok seçimi birlikte geçirdik, birçok engelli, hasta vatandaşımız,
kimisi oğlunun sırtında, kimisi yakınının iki taraftan tuttuğu sedyesiyle oy
kullanmaya gidiyor. Ya, bir düzenleme yaptık, neresi yanlış? Niye karşı
çıkıyorsunuz?
ERTUĞRUL
KÜRKCÜ (İzmir) – Hepsi yanlış.
MERAL
DANIŞ BEŞTAŞ (Adana) – Doğru tarafı yok ki.
ZEKERİYA
BİRKAN (Devamla) – Değerli arkadaşlar, bu, şunu gösteriyor: Şu anda, maalesef,
muhalefet cephesinde bir telaş, bir panik başlamış durumda, hakikaten başlamış
durumda, şimdiden 2019 seçimlerinin telaşı gelmiş durumda.
MERAL
DANIŞ BEŞTAŞ (Adana) – O telaş sizde var, sizde, bu yasayı alelacele
getiriyorsunuz.
ZEKERİYA
BİRKAN (Devamla) – 2019 seçimlerine ilişkin bir algı oluşturulmaya çalışılıyor
ama ben şunu söylüyorum…
HÜSEYİN
YILDIZ (Aydın) – Çukura kendiniz düşeceksiniz, merak etmeyin.
ZEKERİYA
BİRKAN (Devamla) – Bakın, Türkiye’de seçimler ilk defa yapılmıyor. 
ERTUĞRUL
KÜRKCÜ (İzmir) – Ama belki son defa yapılacak.
ZEKERİYA
BİRKAN (Devamla) – 1946’daki hileli seçimlerden sonra, 1950 yılında kurulan
Yüksek Seçim Kuruluyla beraber -ki güzel kurulmuş olan bir seçim kurulu- o gün
bugündür Türkiye’de seçim yapılıyor. Lütfen, Türkiye’de yapılan bu seçimleri
ufak, günlük, küçük hesaplar için algı operasyonuyla feda etmeyelim.
Tekrar
bu yasanın hayırlı olmasını diliyor, yüce Meclisi saygıyla selamlıyorum. (AK
PARTİ sıralarından alkışlar)
BAŞKAN
– Teşekkür ederim Sayın Birkan.
Sayın
milletvekilleri, teklifin ikinci bölümü üzerinde İç Tüzük’ün 72’nci maddesine
göre verilmiş bir önerge vardır, önergeyi okutuyorum:
Türkiye Büyük Millet Meclisi
Başkanlığına
Görüşülmekte olan kanunun ikinci bölümü üzerindeki
görüşmelere İç Tüzük’ün 72’nci maddesine uygun olarak devamını teklif ederiz.
 Özgür
Özel  Murat Bakan Mahmut Tanal
 Manisa İzmir İstanbul
 Hüseyin
Yıldız  Mehmet Gökdağ 
 Aydın Gaziantep
BAŞKAN
– Önergeyi oylarınıza sunuyorum…
ÖZGÜR
ÖZEL (Manisa) – Karar yeter sayısı istiyoruz.
BAŞKAN
– Karar yeter sayısı arayacağım.
Kabul
edenler… Kabul etmeyenler…
MEHMET
MUŞ (İstanbul) – Var Sayın Başkanım.
ÖZGÜR
ÖZEL (Manisa) – Yok diyorlar, yok diyorlar.
BAŞKAN
– Kâtip üyeler arasında anlaşmazlık var.
Bir
dakika süre veriyorum ve elektronik cihazla oylamayı başlatıyorum.
Buyurun.

(Elektronik
cihazla oylama yapıldı)
BAŞKAN
– Karar yeter sayısı vardır, önerge kabul edilmemiştir.
Sayın
milletvekilleri, şimdi on beş dakika süreyle soru-cevap işlemini yapacağız. Bu
sürenin yarısı sorulara ayrılmıştır, diğer yarısında da Sayın Bakan bu sorulara
cevap verecektir.
Yalnız
bu arada ismini okuyacağım sayın milletvekillerinin tekrar sisteme girmelerini
rica ediyorum. Sayın Akın, Sayın Özdemir, Sayın Arslan, Sayın Balbay, Sayın
Hürriyet, Sayın Yarkadaş, Sayın Gökdağ, Sayın Çakırözer, Sayın Bayraktutan,
Sayın Hakverdi, Sayın Tüm, Sayın Tanal, Sayın Tekin, Sayın Budak.
Sayın
Arslan, buyurun. 
KAZIM
ARSLAN (Denizli) – Sayın Bakan, 
1)
Seçim ittifakı yasasını bir pazartesi günü, televizyon yayınının olmadığı bir
günde, alelacele, gece karanlığında, halkın bilgisinden uzak bir şekilde
yasallaştırmaya çalışmanızın amacı nedir? 
2)
Meclisteki çoğunluğunuza dayanarak “Biz yaparız, biz ne istersek o olur,
muhalefet önemli değildir, önemli olan cumhuriyet ittifakı” mı diyorsunuz?
3)
Yapılacak bu düzenlemeyle, ülkemizin geleceği önemli değildir, önemli olan
iktidar partisinin ve yavru muhalefetin geleceği midir demek istiyorsunuz?
4)
Mühürsüz oylar ve zarflarla seçimi kazanacağınızı mı zannediyorsunuz?
5)
Yaptığınız bütün yasa düzenlemelerinde ve gerçekleştirdiğiniz işlerde hep
sandık ve oy hesabı yapıyorsunuz. Böyle kısır ve antidemokratik düzenlemelerle
bir yere varamazsınız. Yaptığınız bu adaletsizliğin altında siz de bir gün
kalacaksınız. 
Teşekkür
ederim.
BAŞKAN
– Sayın Özdemir…
SİBEL
ÖZDEMİR (İstanbul) – Teşekkür ederim Sayın Başkan.
Sayın
Başkan, değerli milletvekilleri; az evvel hatip kürsüden telaş, korku, panikten
bahsetti. Kimin telaş, korku, panik içinde olduğu bu gece sanırım ortaya çıktı.
Beş gün çalışma kararı alıp Meclisi bir gün, gerçekten son derece sağlıksız ve
insani olmayan koşullarda ve son derece önemli bir yasayı buradan panik içinde
geçirmeye çalıştığını gördü sanırım herkes. Hazırlanma süreciyle tartışma
yaratan bu yasa, komisyon sürecinde de uzlaşı ve katılımcılıktan uzak, iki
siyasal partinin dayatması sonucu Parlamentomuza geldi. Seçim ve sandık
güvenliği açısından gerçekten son derece sorunlar yaratan, seçmen iradesine
ipotek koyan, temsilde adaleti ortadan kaldıran bu yasa, bir gecede, “millî
irade” diyenler tarafından, millî iradenin şu an uyuduğu sürede vatandaştan
gizlenerek çıkarılmaya çalışılıyor. Bunu sizin vicdanlarınıza bırakıyorum.
(Mikrofon
otomatik cihaz tarafından kapatıldı) 
BAŞKAN
– Sayın Yarkadaş…
BARIŞ
YARKADAŞ (İstanbul) – Sayın Bakan, cezaevinde tutuklu bulunan Halkın Hukuk
Bürosu’nun 17 avukatı aylardan bu yana tecrit hâlinde. Grup Yorum’un eski üyesi
Cihan Keşkek çok eski bir davadan dolayı şu anda hakkında herhangi bir
iddianame hazırlanmadığı hâlde yine cezaevinde tutuluyor. Cezaevinde aylardan
bu yana iddianame hazırlanmadan tutuklu bulunan kişilerin mağduriyetini
gidermek için herhangi bir adım atacak mısınız? 
Teşekkür
ediyorum. 
BAŞKAN
– Teşekkür ederim ben de. 
Sayın
Balbay…
MUSTAFA
ALİ BALBAY (İzmir) – Teşekkür ediyorum Sayın Başkan. 
Sayın
Bakan, ceza infaz kurumlarındaki görevli infaz koruma memurları “sorumluluk”
deyince güvenlik elemanı, “özlük hakkı” deyince düz memur işlevi görüyor. Bu
ayrımı ne zaman ortadan kaldıracaksınız? 
İkinci
sorum da… Göreve gelmeden önce, Adalet ve Kalkınma Partisinin Genel Başkan
Yardımcısıyken “Yargıya güven yüzde 20-30’larda.” demişsiniz, bugün kaçlarda?
Yüksek yargı kararlarının uyulduğu bir Türkiye ne zaman yaşanacak? 
Cumhurbaşkanının
geçen hafta “Bir ülkede herkes ellerini havaya kaldırmış ‘adalet’ diye
bekliyorsa sorun var.” demişti, buna siz nasıl yaklaşıyorsunuz? 
BAŞKAN
– Sayın Çakırözer….
UTKU
ÇAKIRÖZER (Eskişehir)- Sayın Bakan, ilk bölümde zamanınız yetmemişti bir kez
daha şu soruya yanıt verebilirseniz memnun olacağız: OHAL döneminde yaşanan
ihraçlara itirazları değerlendirmek için kurulan OHAL İşlemleri İnceleme
Komisyonunun bugün süresi doldu. Bugün itibarıyla toplam kaç başvuru yapıldı?
Bunların kaçı incelendi? İncelenenlerin kaçında iade kararı verildi, kaçı
reddedildi? Komisyon bu hızla giderse 100 binin üzerindeki başvuruyu kaç yılda
inceleyebilir? Hem Komisyonun inceleme hem de Ankara’da oluşturulan iki
mahkemenin, iptal başvurularını inceleme süreçlerini hızlandırması için
önlemler almayı düşünüyor musunuz? 
Son
beş yılda her yıl ayrı ayrı olmak üzere kaç intihar vakası yaşandı
cezaevlerinde, kaçı ölümle sonuçlandı? 
15
Temmuz Darbe Girişimi sonrasında, OHAL döneminde bugüne kadar kaç intihar
vakası yaşandı cezaevlerinde, bunların kaçı ölümle sonuçlandı? 
Teşekkür
ederim. 
BAŞKAN
– Teşekkür ederim ben de. 
Sayın
Akın…
AHMET
AKIN (Balıkesir) – Sayın Başkan, teşekkürler. 
Sayın
Başkan, gece sabaha karşı olan bu saatte “Millet, millet.” diyerek alelacele
her şeyi milletten kaçırmanın akılla, mantıkla ve iradeyle ne alakası var? Bir,
onu soruyorum.
İkincisi:
Cumhurbaşkanlığı yürütmenin başıdır, milletvekilleri yasamadır. İkisinin de
aynı zarfa atılmasını nasıl açıklıyorsunuz? Buna dünyadan örnekler verebilir
misiniz? Nasıl bir mantıklı sebebi vardır? Yoksa mantıklı değil şeytani
sebepler peşinde misiniz?
BAŞKAN
– Sayın Tüm…
MEHMET
TÜM (Balıkesir) – Teşekkür ederim Sayın Başkan.
Sayın
Bakan, demokrasi bir uzlaşma rejimidir ama siz sayısal çoğunluğunuza güvenerek
her konuda olduğu gibi bu yasayı da oldubittiye getirmeye çalışıyorsunuz. Bu
yasayı bu saatte oldubittiye getirmenizin nedeni nedir? Millî iradeyi
gasbettiğinizi düşünüyor musunuz? 
İkinci
sorum da, bu FETÖ’nün siyasi kanadı ne oldu? Biliyorsunuz 120 bin yurttaşımıza
FETÖ davasından kamuda görevden el çektirildi. Siyasi olarak şu ana kadar
milletvekili, belediye başkanı, kaç kişi FETÖ’yle iş birliği yapmıştır? Bu
konuda açıklama yapar mısınız? Yani ordunun üçte 1’i, yargının üçte 1’i
gittiğine göre hiç mi içinizde bir milletvekili, bir belediye başkanı yoktur?
Bunu açıklar mısınız?
BAŞKAN
– Sayın Tekin…
HAYATİ
TEKİN (Samsun) – Sayın Bakanım, “adalet yürüyüşü”nde Sayın Kılıçdaroğlu’na
“atlet” diye küçümseme yolunu seçiyordunuz. Bu akşam görüyoruz ki millî
atletler Meclis TV’nin kapalı olduğu bir günde başlayıp salıya kadar tüm
kanunları geçirme çabasındadır. Bu deparın kolay kolay kırılamayacak bir depar
olduğu görülüyor. Bunu olimpiyat komitesine işletmeyi düşünüyor musunuz?
Demokrasilerde kırılamayacak bir rekordur. Ayrıca, bu, Cumhur İttifakı mıdır,
cukka ittifakı mıdır?
Teşekkür
ediyorum.
BAŞKAN
– Sayın Bayraktutan…
UĞUR
BAYRAKTUTAN (Artvin) – Teşekkür ediyorum Sayın Başkan.
Sayın
Bakan, bu yapılan düzenleme, siyasal münavebeye yani siyasal iktidarın el
değiştirmesine ilişkin, demokrasilerin vazgeçilmez unsuru olan bu temel kuralın
ihlal edilmesine ilişkin bir düzenleme olabilir mi? Eğer bu şekildeki bir
düzenleme Parlamentodan geçerse olabilecek bundan sonraki seçimlerin sadece bir
plebisitten öteye geçmeyeceğine ilişkin akademik görüşler ve bu konudaki soru
işaretlerine katılıyor musunuz? 
Ayrıca,
yüzde 10 seçim barajına ilişkin biraz önce değerli milletvekilimiz söyledi “Bu
konuda Parlamentoya bir düzenleme gelirse destek veririz, tabii ki kaldırırız.
Kenan Evren’in hayaleti bu Meclisten çıksın.” dedi. Yüzde 10 seçim barajıyla
alakalı, amasız, fakatsız, herhangi bir bağlaçsız bu şekilde yüzde 10 seçim
barajının kaldırılması konusunda ne düşünüyorsunuz?
Teşekkür
ediyorum.
BAŞKAN
– Ben de teşekkür ederim Sayın Bayraktutan.
Sayın
Bakan, buyurun.
Yedi
buçuk dakikanız var.
ADALET
BAKANI ABDULHAMİT GÜL (Gaziantep) – Teşekkür ediyorum.
Sayın
Başkan, değerli milletvekilleri; “Bu saatte Mecliste bu yoğun çalışmanın sebebi
nedir? ‘Muhalefet önemli değildir.’ mi diyorsunuz?” şeklinde, benzer birkaç soru
vardı. Değerli arkadaşlar, biz vekâletle, bu milletin oylarıyla, temsil için…
(AK PARTİ sıralarından gürültüler) 
GÖKCEN
ÖZDOĞAN ENÇ (Antalya) – Hak ihlali yapıyorsunuz şu anda.
MEHMET
TÜM (Balıkesir) – Burası otel odası değil.
TAMER
DAĞLI (Adana) – Ne yapıyorsun sen ya?
BAŞKAN
– Sayın milletvekilleri, Sayın Bakan konuşuyor, lütfen.
TAMER
DAĞLI (Adana) – Ne yapıyorsun? 
KAZIM
ARSLAN (Denizli) – Uyumasın canım, olur mu!
TAMER
DAĞLI (Adana) – Hayır, milletin resmini niye çekiyorsunuz?
KAZIM
ARSLAN (Denizli) – Bak, burada kanun görüşülüyor ya. Uyumasın, uyumasın.
BAŞKAN
– Sayın Tüm, lütfen…
TAMER
DAĞLI (Adana) – İzin aldın mı? Sil onu, sil.
BAŞKAN
– Sayın Tüm, yapmayın böyle. Kişilik haklarının ihlalidir bu, izin almadan
sayın milletvekillerinin fotoğrafını çekmeyin lütfen.
TAMER
DAĞLI (Adana) – Sil o resmi. 
MEHMET
TÜM (Balıkesir) – Bu saatlere kadar çalıştırıyorsanız yatmayacaksınız o zaman.
TAMER
DAĞLI (Adana) – O çektiğin fotoğrafı sil.
BAŞKAN
– Sayın Tüm, lütfen…
TAMER
DAĞLI (Adana) – O çektiğin fotoğrafı sil, sil o resmi!
MEHMET
TÜM (Balıkesir) – Çalışacaksınız, burası otel odası değil.
BAŞKAN
– Sayın Bakan, baştan başlıyoruz.
Yedi
buçuk dakika, buyurun…
TAMER
DAĞLI (Adana) – Sil o resmi, ondan sonra… 
MEHMET
TÜM (Balıkesir) – Burası otel odası değil.
TAMER
DAĞLI (Adana) – Terbiyesize bak, yakışıyor mu?
MEHMET
TÜM (Balıkesir) – Burası otel odası değil, o zaman çalışacaksınız burada. 
KAZIM
ARSLAN (Denizli) – Uyumak yakışmıyor, uyumak yakışmıyor.
MEHMET
TÜM (Balıkesir) – Size yakışıyor mu bu saate kadar bizi bekletiyorsunuz, orada
yatıyorsunuz!
GÖKCEN
ÖZDOĞAN ENÇ (Antalya) – İzinsiz fotoğraf çekiyorsun.
KAZIM
ARSLAN (Denizli) – Çekecek tabii, uyuyorsa çekecek ya.
BAŞKAN
– Sayın Tüm, bu yaptığınız davranış hoş ve doğru bir davranış değil.
ÖZGÜR
ÖZEL (Manisa) – Sayın Başkan, siz Meclis salonunda uyumayı hoş bir davranış
kabul edin… 
BAŞKAN
– Ben onu görmedim, görsem ona da müdahale ederim.
ÖZGÜR
ÖZEL (Manisa) – Uyarın.
BAŞKAN
– Ama bir kişilik hakları ihlali var, izin almadan fotoğrafını çekemezsiniz,
lütfen.
ÖZGÜR
ÖZEL (Manisa) – Kişilik hakkı ihlali yok, burası kamusal alan, adamın gidip de
başka yerde fotoğrafını çekmiyor. 
BAŞKAN
– Lütfen, bunu savunmayın bana.
ÖZGÜR
ÖZEL (Manisa) – Meclis binasında, çalışma yerinde adam yatacak, uyuyacak…
BAŞKAN
– Savunmayın bunu.
ÖZGÜR
ÖZEL (Manisa) – Yahu, siz savunmayın. Olacak şey mi ya!
SUAT
ÖNAL (Osmaniye) – Özgür, neyi savunuyorsun ya, neyi savunuyorsun? Hayret bir
şey ya!
MEHMET
MUŞ (İstanbul) – Sayın Başkan… Sayın Başkan…
ÖZGÜR
ÖZEL (Manisa) – Olacak şey mi!
AHMET
GÜNDOĞDU (Ankara) – Özgür Bey, bunun nesini savunuyorsunuz?
ÖZGÜR
ÖZEL (Manisa) – Ağabey, uyuyor, o da uyumayacak, o da çekmeyecek. Görevinizi
yapın.
BAŞKAN
– Buyurun Sayın Muş.
MEHMET
MUŞ (İstanbul) – Sayın Başkan, Cumhuriyet Halk Partisinin temel bir karakteristiği
var: “Ben istedim, bir şey olmadı, ben her türlü şeyi yaparım.” 
HAYATİ
TEKİN (Samsun) – O sizin karakteriniz kardeşim.
MEHMET
MUŞ (İstanbul) – Burada gazetecilik yapacaksanız, çıkın dışarıda
gazeteciliğinizi yapın, şu an burası yasama faaliyeti. 
ÖZGÜR
ÖZEL (Manisa) – E tamam, uyama yeri mi burası?
ÜNAL
DEMİRTAŞ (Zonguldak) – Yasama faaliyetini uyuyarak mı yapıyor?
MEHMET
MUŞ (İstanbul) – Yapan arkadaşların hepsi burada. İnsanların izinsiz
fotoğrafını çekemezsiniz, böyle bir hakkınız yok. Böyle bir hakkın yok.
ÖZGÜR
ÖZEL (Manisa) – Allah Allah! Yahu, uyuma yeri mi burası, Meclis salonu. 
MEHMET
MUŞ (İstanbul) – Kardeşim, böyle bir hakkın yok; sen, ben istemediğim müddetçe
fotoğrafımı çekemezsin. 
BARIŞ
YARKADAŞ (İstanbul) – Yahu, burası ev mi? Kamusal alan burası.
MEHMET
MUŞ (İstanbul) – Sana hukuk böyle bir hak vermiyor. 
BAŞKAN
– Teşekkür ederim Sayın Muş. 
ÖZGÜR
ÖZEL (Manisa) – Meclis burası, Meclis. 
ERTUĞRUL
KÜRKCÜ (İzmir) – Burası kamu alanı ya.
MEHMET
MUŞ (İstanbul) – Hukuk vermiyor, neresi olursa olsun.
BAŞKAN
– Sayın Muş, teşekkür ederim.
Sayın
milletvekilleri, sayın grup başkan vekilleri; birbirinizle mi konuşuyorsunuz,
benimle mi konuşuyorsunuz?
MEHMET
MUŞ (İstanbul) – Kayıtlara girmiştir Sayın Başkanım.
BARIŞ
YARKADAŞ (İstanbul) – Milletvekillerine niye eziyet ediyorsunuz sabah beşe
kadar? Neyin acelesi var?
BAŞKAN
– Buyurun Sayın Bakan.
BARIŞ
YARKADAŞ (İstanbul) – Dayanamıyorlar işte, uyuyorlar arkada, dayanamıyorlar. 
BAŞKAN
– Birleşime on dakika ara veriyorum. 
Kapanma Saati: 04.43
ONUNCU OTURUM
Açılma Saati: 05.04
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Bayram ÖZÇELİK (Burdur), Bülent ÖZ (Çanakkale) 
-----0-----
BAŞKAN
– Türkiye Büyük Millet Meclisinin 69’uncu Birleşiminin Onuncu Oturumunu
açıyorum. 
534
sıra sayılı Kanun Teklifi’nin görüşmelerine devam ediyoruz.
Komisyon
yerinde. 
Hükûmet
yerinde. 
İkinci
bölüm üzerinde soru-cevap işlemine devam ediyoruz. Söz Sayın Bakanda kalmıştı. 
Buyurun
Sayın Bakan. 
Süreniz
yedi buçuk dakika. 
ADALET
BAKANI ABDULHAMİT GÜL (Gaziantep) – Teşekkür ediyorum Sayın Başkanım. 
Değerli
milletvekilleri, “Mühürsüz oylarla seçim mi kazanacaksınız?” şeklinde Sayın
Arslan’ın bir sorusu vardı. Değerli arkadaşlar, bu meseleyi, yine, bir kez daha
ifade edelim ki kanun teklifimizde sandık kurulunun mühürlemediği, arkasında
sandık kurulu mührü bulunmayan oy pusulaları geçersizdir ve bu ibare yine
kanunun 101’inci maddesinde korunmaktadır ve devamında, bizim teklifimizde,
yetkili seçim kurulları tarafından gönderilen ve Türkiye Cumhuriyeti Yüksek Seçim
Kurulu filigranı bulunan oy pusulalarının arkasının sandık kurullarının
ihmaliyle mühürlenmemiş olması oy pusulalarını geçerli hâle getirmektedir.
Aslolan mühürdür yani mührün vurulmaması, sandık kurulu tarafından
mühürlenmemesi yönünde herhangi bir düzenleme getirilmemektedir, bunu bir kez
daha sarahaten ifade etmek isterim. 
Bu
konuda aslolan, zaten milletin, anasının ak sütü kadar helal oylarıyla iktidara
gelinir ve iktidardan ancak sandıkla gidilir ve bu iradeyle gelinir, bu
iradeyle gidilir. Burada sandığa giden bir seçmenin oyunun sandık kurulundaki 7
kişinin ihmaliyle eğer mühürlenmemesi hâlinde o oyun geçersiz kılınmaması
hususunda seçme hakkının yerine getirilmesi anlamında Anayasa’nın bir amir
hükmünün kanuna dercedilmesidir ve bu konuda sandık kurulu eğer ihmal etmişse
bu hususta Yüksek Seçim Kurulu gerekli suç duyurularında bulunmaktadır. Sandık
kurulunun ihmali bir suçtur. 
Bakınız,
son uygulamada da, son halk oylaması sonrasında da 30 ilçe seçim kurulu 67 suç
duyurusunda bulunmuştur. Niçin suç duyurusunda bulunmuştur? Sandık kurulunun
mührü basmaması, oy pusulasının arkasını mühürlememesi bir suçtur ve bundan
dolayı da seçim kurulu bu suçun cezai müeyyidesi için suç duyurusunda
bulunmuştur. 
Sanki
hiçbir şekilde oy pusulaları mühürlenmesin, sandık kurulları mühür basmasın
diye bir düzenleme getirmiyoruz. Her sandık kurulunda her partinin temsilcisi
vardır. Herhâlde 5 siyasi partinin temsilcisi oturup da… Yani burada bizim
partinin temsilcisi de var, MHP’nin de var, CHP’nin de var, diğer partilerin de
var. Elbette, eğitilmiş, bilinçli ve siyasal katılımı, demokrasiyi önemseyen
oradaki, sandık kurulundaki parti temsilcileri “Ya, arkadaş, şu pusulaları
aldık, bu pusulaların arkasını da mühürlememiz lazım, bu bizim görevimizdir.”
diyecektir. Birisi unutsa diğeri hatırlatacaktır. Yani sanki kalkıp da biz
mühür basılmasın diye bir kanun çıkarıyoruz gibi bir algının hiçbir şekilde bir
geçerliliği yoktur, aslolan sandık kurulunun mührüdür. Ama sandık kurulu ihmali
nedeniyle en ücra köşelerden bir demokrasi katılımı için oyunu kullanan bir
kişinin oyunun heba olmaması adına bu, çok önemli bir düzenleme getirmektedir.
Esasen bu düzenlemeden önce, 1984’ten beri Yüksek Seçim Kuruluna birçok
partinin başvurusuyla, bizim parti de dâhil, her partinin başvurusuyla ve
gerekçe olarak “Sandık kurulunun ihmali neden seçmenin oy tercihini ortadan
kaldırsın, bu bir haksızlıktır.” şeklindeki haklı başvurularla Yüksek Seçim
Kurulu 1984’ten 16 Nisana kadar hep bu tercihi yapmıştır, bu şekilde içtihatta
bulunmuştur. Dolayısıyla, bu konuda asla mühürsüzlük şeklinde bir irade yoktur,
bilakis seçmenin iradesinin sandıktan çıkması hususunda bir irade vardır ve
Yüksek Seçim Kurulunun filigranı vardır. 7 kişilik sandık kurulu huzurunda
mühürlenmiş paket açılmakta, tek tek sayılmakta ve herkesin huzurunda, tüm
siyasi partilerin denetiminde, müşahitlerin denetiminde açık, şeffaf bir
şekilde bu oy pusulaları konulmaktadır. Dolayısıyla, asla ve asla burada
mühürsüz bir seçim konusundaki iddiaları, bunu kabulümüz mümkün değildir, böyle
bir şey kanun teklifimizde de asla yer almamaktadır.
Sayın
Yarkadaş “Avukatlar tecritte, iddianame hazırlanmadı. Mağduriyetleri gidermek
için adım atacak mısınız?” diye sordu. Eğer bir gün mesleğim sona erer savcı
olursam cumhuriyet savcısı olarak açarım çünkü iddianameleri Türkiye’de
cumhuriyet savcıları açar, Bakan olarak, yürütme olarak bizim öyle bir
görevimiz yoktur; yargı bağımsızdır.
Sayın
Balbay’ın “Yargıya güven ne kadar?” şeklinde bir sorusu söz konusu ve daha
önceleri bizim yargıya güvenin azaldığına ilişkin ifadelerimizi de atfen
söyledi. Değerli arkadaşlar, özellikle 17-25 Aralık yargı darbesi girişimiyle
Türkiye’de yargı içerisine sızmış FETÖ terör örgütünün özellikle 15 Temmuz
darbe girişiminden sonra ayıklanmasıyla birlikte yargıya güvenin arttığını,
özellikle o dönemlerde de bu FETÖ terör örgütünün ideolojik, yanlı, hatta örgüt
liderini Mesih bile gösteren kararlarını darbe girişimi öncesi yaşadık ve her
geçen gün yargıya güven artmaktadır. Bizler de hem TÜİK hem ilgili kuruluşlarla
-avukatlarımıza, yargı mensuplarımıza ve vatandaşlarımıza- “Yargıya daha fazla
güven için ne gibi adımlar atılması gerekir?” konusunda şu anda araştırmalar,
kamuoyu araştırmaları, anketler de yapıyoruz. Hükûmetimiz her zaman olduğu gibi
“Yargıya güveni daha fazla nasıl artırırız?” konusunu da hem kanun
çalışmalarımız hem de avukatlık mesleği de dâhil olmak üzere sınav meselesinin
tartışıldığı, noterliğin, noter yardımcılığının yine sınavla ve hukukçulardan
seçilmesi ve dava dosyalarının, biliyorsunuz zorunlu arabuluculukla… Yine,
Türkiye’de yargıya giden birtakım iş yükünün azaltılmasına yönelik
reformlarımızı devam ettiriyoruz, bunları artırmaya devam edeceğiz.
Sayın
Çakırözer’in “Bugün itibarıyla OHAL Komisyonu ne kadar karar verdi, başvuru ne
kadar oldu ve kaç yıl sürecek?” şeklinde bir sorusu vardı. Değerli arkadaşlar,
230 personel, 80’i raportör, hâkim, uzman, müfettiş olmak üzere 350 bin evrakın
tasnif, kayıt, arşivleme işlemi tamamlanmıştır ve 107.175’i kamu görevinden
ihraç olmak üzere toplam 111.895 tedbir işlemi gerçekleşmiştir. Bugün
itibarıyla komisyona yapılan başvuru sayısı 108.100’dür ve yine bugün
itibarıyla 7.200’ü aşkın başvuru dosyası hakkında karar verilmiştir. Sonuçlanan
dosya sayısı dikkate alındığında yine, 100.890 başvurunun da karara bağlanması
beklenmektedir. Komisyon, 20’den fazla kurum ve kuruluştan temin ettiği
bilgilerle başvuru dosyalarının her birini bireyselleştirerek incelemekte olup
gerekçeli kararı yazmaktadır. Haftalık yaklaşık 700-800 civarında başvuru
dosyasını karara bağlayacak noktaya gelmiştir ve bu hususta komisyon
titizlikle, bağımsızca çalışmalarını devam ettirmektedir. Elbette şu ana kadar
bir hazırlık çalışmasıydı ama bundan sonra içtihatlarla, kararlarla daha da
olabildiğince komisyonun titizlikle…
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Bakan lütfen.
ADALET
BAKANI ABDULHAMİT GÜL (Gaziantep) - …bir an evvel tamamlamasını bizler de
bekliyoruz. 
Sayın
Akın, “Aynı zarfa cumhurbaşkanı, milletvekili pusulasının konmasının mantığı
nedir?” Değerli arkadaşlar, biliyorsunuz özellikle mahallî idareler seçiminde
1,5 milyon civarında oy bu nedenle geçersiz olmuştur, aynı zarfa konulduğu için
farklı oy pusulası. Bu nedenle, seçmen iradesinin yansıması adına, demokratik
katılım ve seçmenin oyunun yansıması adına, bir karışıklığa mahal vermemek
adına yapılan bir tercihtir. Usul ekonomisi, seçim ekonomisi bakımından ve
vatandaşın da oyunu rahatlıkla kullanması adına önemli bir düzenlemedir. Bunun
başkaca bir manası bulunmamaktadır.
Sayın
Bayraktutan akademik görüşleri eleştiriyor. Yine “Yüzde 10 seçim barajıyla
ilgili görüşünüz nedir?”
Değerli
arkadaşlar, elbette bu düzenlemelerle yine seçim barajı konusunda da farklı
düşünceleri olan partiler...
(Mikrofon
otomatik cihaz tarafından kapatıldı) 
ADALET
BAKANI ABDULHAMİT GÜL (Gaziantep) – Tamam, yazılı vereyim.
Teşekkür
ediyorum.
BAŞKAN
– Peki, teşekkür ederim Sayın Bakan.
ÖZGÜR
ÖZEL (Manisa) – Sayın Başkan...
BAŞKAN
– Sayın milletvekilleri, ikinci bölüm üzerindeki görüşmeler tamamlanmıştır. 
Şimdi
ikinci bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım.
Sayın
Özel...
VI.- AÇIKLAMALAR (Devam)
57.- Manisa Milletvekili Özgür Özel’in,
Adalet Bakanı Abdulhamit Gül’ün 534 sıra sayılı Kanun Teklifi’nin ikinci bölümü
üzerinde yapılan soru-cevap işlemi sırasındaki bazı ifadelerine ilişkin
açıklaması
ÖZGÜR
ÖZEL (Manisa) – Sayın Başkan, ülkenin Adalet Bakanı grubumuzun gözünün içine
baka baka “Yargıya güven artıyor.” diyor da.. Bu Adalet Bakanının şunu biliyor
olması lazım: Sizin kendinize adil demeniz yetmez, muhatabınızın sizin adil
olduğunuzu düşünüyor olması gerekir. 
Şimdi,
Sayın Genel Başkana Genel Başkanınız tarihî tazminat davaları açacak, davaların
hâkimlerini değiştireceksiniz. Enis Berberoğlu’yla ilgili istinafta karar veren
adamı süreceksiniz, davası görüşülmeden önce kafanıza göre oraya hâkim
atayacaksınız. Hâkimler ve Savcılar Kurulunu kendi istediğiniz gibi hâkimleri
istediğiniz davalara yönlendirmek için kullanacaksınız, ondan sonra da dönüp
bir de bizim gözümüzün içine baka baka diyeceksiniz ki “Türkiye'de yargıya
güven artıyor.” Rakamlar ortada: Yüzde 15’ler seviyelerine inmiş. Kendi
seçmeniniz yargıya güvenmiyor. Anketleri okuyorsunuz, partinize gelen
anketleri. 
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Seçimlerde size oy veren seçmenin yargıya güveni düşmüş. Bu
şartlar altında hâlen daha Adalet Bakanı nasıl dönüp de “Yargıya güven
artıyor.” diyebiliyor gözümüze bakarak, hayretler içindeyiz.
BAŞKAN
– Teşekkür ederim.
ADALET
BAKANI ABDULHAMİT GÜL (Gaziantep) – Sayın Başkanım...
BAŞKAN
– Cevap mı vereceksiniz?
Bir
dakika size de süre vereyim Sayın Adalet Bakanı.
Buyurun.
58.- Adalet Bakanı Abdulhamit Gül’ün,
Manisa Milletvekili Özgür Özel’in yaptığı açıklamasındaki bazı ifadelerine
ilişkin açıklaması
ADALET
BAKANI ABDULHAMİT GÜL (Gaziantep) – Sayın Başkanım, teşekkür ediyorum.
Bugün,
Türk yargısı bağımsız bir şekilde, tarafsız bir şekilde -başta 15 Temmuz
darbecileri olmak üzere- yargılamaları yapmaktadır. Türk yargısına yönelik
bütün haksız töhmetleri ve bu konudaki lekelemeleri, şiddetle, bu töhmette
bulunanlara iade ediyoruz. Bahsettiğiniz atamalardan, tasarruflardan hiçbir
şekilde bizim, Hükûmetimizin tasarrufu yoktur, kurulun kendi iradesiyle varsa
kendi tasarruflarıdır. Dolayısıyla bu konudaki ifadeleri, bu konudaki
yaralamaları asla ama asla… Adalet hepimizin adaletidir, yargı Türk milleti
adına karar vermektedir. Bu konuda da yapılan o tür değerlendirmelerin bir
geçerliliği bulunmamaktadır, bunu ifade etmek istiyorum. 
BAŞKAN
– Teşekkür ederim. 
ÖZGÜR
ÖZEL (Manisa) – Sayın Başkan…
MERAL
DANIŞ BEŞTAŞ (Adana) – Sayın Başkan…
BAŞKAN
– Sayın Danış Beştaş…
ÖZGÜR
ÖZEL (Manisa) – Sayın Bakan, bana cevap verdi. 
BAŞKAN
– Sayın Danış Beştaş’a söz verdim Sayın Özel, lütfen. 
ÖZGÜR
ÖZEL (Manisa) – Müsaade ederseniz, bunu bitirmek için bir cümle buradan
söyleyeyim. 
Türkiye’de
yargı Hükûmetin tasarruflarından bağımsız davranıyorsa Özgür Özel sevdiklerine
kavuşmasın. Aynı sözü, aynı yemini siz edebilir misiniz Adalet Bakanı? (CHP
sıralarından alkışlar, AK PARTİ sıralarından gürültüler) 
BAŞKAN
– Sayın Özel, polemik vaziyete getirmeyin bu işleri, lütfen. Böyle
magazinleştirmeyelim bu işi, lütfen. 
Buyurun
Sayın Danış Beştaş. 
ÖZGÜR
ÖZEL (Manisa) – Ben kendimi koydum ortaya, kendimi. (AK PARTİ sıralarından
gürültüler)
HAMZA
DAĞ (İzmir) – Şuralardasın. 
FİLİZ
KERESTECİOĞLU DEMİR (İstanbul) – Etmeyin bence Sayın Bakan, etmeyin, yazık
olur. 
MERAL
DANIŞ BEŞTAŞ (Adana) – Etmeyin lütfen, etmeyin. 
ADALET
BAKANI ABDULHAMİT GÜL (Gaziantep) – Kendi kararımı verebilirim Sayın Danış
Beştaş. 
BAŞKAN
– Sayın Bakan, lütfen…
MERAL
DANIŞ BEŞTAŞ (Adana) – Hayır, tanıklığımız var yani. 
ÖZGÜR
ÖZEL (Manisa) – Ben kendimi koydum ortaya. Evime varmak nasip olmasın, bu kadar
söylüyorum.
BAŞKAN
– Sayın Danış Beştaş, konuşacak mısınız? Size söz verdim. 
MERAL
DANIŞ BEŞTAŞ (Adana) – Daha söz alamadım ki. 
BAŞKAN
– Buyurun, sizi bekliyorum. 
MERAL
DANIŞ BEŞTAŞ (Adana) – Sayın Başkan, nedense sıra bize gelince aniden
geriliyorsunuz. 
BAŞKAN
– Sayın Danış Beştaş, size söz verdim, siz konuşacağınıza Adalet Bakanıyla
sohbet ediyorsunuz, lütfen.
MERAL
DANIŞ BEŞTAŞ (Adana) – Hayır, Sayın Bakanla o anda…
BAŞKAN
– Buyurun, sizi dinliyorum. 
FİLİZ
KERESTECİOĞLU DEMİR (İstanbul) – Siz Sayın Balbay’la sohbet ederken sohbet
oluyor.
BAŞKAN
– Sizinle konuşmuyorum, Sayın Danış Beştaş’la konuşuyorum.
Buyurun,
sizi dinliyorum. 
FİLİZ
KERESTECİOĞLU DEMİR (İstanbul) – İster konuşun ister konuşmayın, ben bu tutumu
kınıyorum. Burası Meclisse tutanağa geçecek. Allah Allah ya!
59.- Adana Milletvekili Meral Danış
Beştaş’ın, Adalet Bakanı Abdulhamit Gül’ün yaptığı açıklamasındaki bazı
ifadelerine ilişkin açıklaması
MERAL
DANIŞ BEŞTAŞ (Adana) – Sayın Başkan, siz Genel Kurulu gerçekten germekten
vazgeçin, sabah beş. Herkes yeterince yorgun ve resmen angarya yasağına aykırı.
Şu anda çalışanlarla birlikte milletvekilleri olarak biz de burada zorunlu bir
yasanın geçirilmesine tanıklık ediyoruz, muhalefetimiz işe yaramıyor. 
BAŞKAN
– Bunları mı söyleyecektiniz Sayın Danış Beştaş?
MERAL
DANIŞ BEŞTAŞ (Adana) – Hayır, yargıyla ilgili söz aldım. 
BAŞKAN
– Buyurun o zaman. 
MERAL
DANIŞ BEŞTAŞ (Adana) – Yani Sayın Adalet Bakanının sözlerini duymamayı tercih
ederdim çünkü şu anda Şahin Alpay, Mehmet Altan kararı, Anayasa Mahkemesinin
vermiş olduğu kararı Başbakan Yardımcısı Bozdağ geniş bir şekilde
değerlendirerek AYM kararına neden uyulmaması gerektiğini anlattı ve sonra
yargı karar verdi. Başbakan Yıldırım Almanya’dan Deniz Yücel’le ilgili açıkça
bir pazarlığı açıkladı bir gün önce ve bir gün sonra, kendisine tutukluluk
hâlinin devamına dair karar gittiği gün Deniz Yücel tahliye edildiğini öğrendi.

(Mikrofon
otomatik cihaz tarafından kapatıldı) 
MERAL
DANIŞ BEŞTAŞ (Adana) – Bu sayıları emin olun istemeyeceğiniz kadar
artırabilirim. Şu anda yargı, tümüyle, Demirtaş dosyasında da Berberoğlu
dosyasında da gazeteciler dosyasında da Ahmet Yıldırım davasında da sadece
talimatla, emirle çalışıyor. 
BAŞKAN
– Teşekkür ederim. 
MERAL
DANIŞ BEŞTAŞ (Adana) – Yargı bağımsız değil, yargı tarafsız değil. Şu anda her
şey Hükûmetin kontrolünde ve denetiminde. 
Sayın
Başbakan Binali Bey’in söylediği sözü eş genel başkanımız Sincan’dan söyledi. 
BAŞKAN
– Tamamlayın lütfen Sayın Danış Beştaş. 
MERAL
DANIŞ BEŞTAŞ (Adana) – Mahkeme başkanına dönüp -daha bilmiyordu- dedi ki Sayın
Demirtaş: “Bugün Başbakanın açıklamasından sonra, yarın Deniz Yücel’in tahliye
olacağını öğreneceğiz.” ve gerçekten biz duruşmaya giderken… 
BAŞKAN
– Sayın Danış Beştaş, lütfen tamamlar mısınız sözünüzü?
MERAL
DANIŞ BEŞTAŞ (Adana) – Tamamlayacağım, müsaade ederseniz tamamlayacağım. 
BAŞKAN
– Ama üç dakika oluyor. 
MERAL
DANIŞ BEŞTAŞ (Adana) – Bizim daha geçen hafta burada “padişah bozuntusu” dediği
için grup başkan vekilimizin milletvekilliği düşürüldü. Biz nasıl bu konuda
sakin olabiliriz? Bizim 9 milletvekilimiz bu yargının kararıyla cezalandırıldı…

BAŞKAN
– Teşekkür ederim Sayın Danış Beştaş. 
MERAL
DANIŞ BEŞTAŞ (Adana) – …ve bu Parlamentoda da milletvekilliği düşürüldü.
BAŞKAN
– Teşekkür ederim. 
METİN
AKGÜN (Tekirdağ) – Sayın Başkan, beş dakika oldu.
MERAL
DANIŞ BEŞTAŞ (Adana) – Bu nedenle, bu işin en fazla bedeli bize ödetiliyor ama
bu yargı gün gelecek, görecek, aynen kendilerine gerekli cezayı verecek. 
BAŞKAN
– Sayın Danış Beştaş, ben size bir dakikalık söz verdim, uzattım. 
Teşekkür
ederim. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Grup Başkanı
İzmir Milletvekili Binali Yıldırım ve Milliyetçi Hareket Partisi Grup Başkanı
Osmaniye Milletvekili Devlet Bahçeli ile 6 Milletvekilinin; 298 Sayılı
Seçimlerin Temel Hükümleri ve Seçmen Kütükleri Hakkında Kanun ile Bazı
Kanunlarda Değişiklik Yapılmasına Dair Kanun Teklifi (2/2137) ve Anayasa
Komisyonu Raporu (S. Sayısı: 534) (Devam)
BAŞKAN – 14’üncü madde üzerinde iki adet önerge vardır,
aykırılık sırasına göre işleme alacağım. 
Türkiye Büyük Millet Meclisi
Başkanlığına
(2/2137) esas numaralı, 298 sayılı Seçimlerin Temel
Hükümleri ve Seçmen Kütükleri Hakkında Kanun ile Bazı Kanunlarda Değişiklik Yapılmasına
Dair Kanun Teklifi’nin 14’üncü maddesinin teklif metninden çıkarılmasını arz ve
teklif ederiz. 
 Muharrem
Erken  Akın ÜStündağ  Mahmut Tanal
 Çanakkale Muğla İstanbul
 Ömer
Fethi Gürer Kazım Arslan  Mehmet Gökdağ
 Niğde Denizli Gaziantep
 Fatma
Kaplan Hürriyet Tufan Köse
 Kocaeli Çorum
BAŞKAN
– Komisyon önergeye katılıyor mu?
ANAYASA
KOMİSYONU SÖZCÜSÜ İBRAHİM HALİL FIRAT (Adıyaman) – Katılmıyoruz Sayın Başkan.
BAŞKAN
– Hükûmet?
ADALET
BAKANI ABDULHAMİT GÜL (Gaziantep) – Katılmıyoruz Sayın Başkanım.
BAŞKAN
– Önerge üzerinde Çorum Milletvekili Sayın Tufan Köse konuşacak.
Buyurun
Sayın Köse. (CHP sıralarından alkışlar)
TUFAN
KÖSE (Çorum) – Teşekkür ediyorum.
Sayın
Başkan, değerli milletvekilleri; ben de Sayın Bakanın az evvel verdiği
cevaplarla konuşmama başlamak istiyorum. Türkiye’de yargıya güven de kalmadı,
yargının bağımsızlığı da yok, bunu hepimiz biliyoruz, gözlemliyoruz. Sayın grup
başkan vekili de işin esasında bir gerçeği ifade etti. 
Siz
yoktunuz geçtiğimiz günlerde -Sayın Bakan gitmeden Sayın Bakana söyleyeyim-
burada, bir hukuk fakültesinin 1’incisi adli yargının mülakatında elendi. Siz
biliyorsunuz, adli yargının mülakatında hukukla ilişkili hiçbir şey sorulmaz,
baba adı, ana adı filan gibi şeyler sorulur, 7 kişi aynı anda alınır. Aynı fakültenin
yedi yılda, sekiz yılda mezun olanları bir kısım referanslarla o mülakatı
geçtiler, Sayın Bakan duymuştur umarım. 
Değerli
arkadaşlarım, yine Sayın Bakan duysaydı keşke, hiç dinlemeden gidiyorlar.
Şimdi, bu mühürsüz oy konusu çok önemli. Bugün bizim yapacağımız düzenleme işin
esasında bir yolsuzluğa, bir hukuksuzluğa kılıf uydurmak, 16 Nisanda
yaşadığımız yolsuzluğa, hukuksuzluğa. Bakın, kanun metni çok açık, birçok şeyle
beraber söylemiş, demiş ki: “Sandık kurulunun mührünü taşımayan oylar geçersizdir.”
Net, kanun açık. Yok Anayasa’da seçme seçilme hakkı, yok millî irade sandığa
yansıyacaktı, yok sandık kurulunun hatasından bunları nasıl sorumlu tutarız
falan diye bunların hiçbirisi gerekçe değil. Bakın, eğer biz hukuk devletiysek
o kanun da orada durduğu sürece o kanunun iptal edileceği yer belli,
değiştirileceği yer belli. Bunlar yapılmadığı sürece bunu uygulamak zorundayız.
Bunu YSK uygulamadı. Ben Sayın Bakana sormak istiyorum, biraz sonra sorar Spor
Bakanımız Adalet Bakanına: Yarın YSK “İlçe seçim kurulunun mührünü taşımayan
birçok pusula geldi, birçok zarf var. Millî irade sandığa yansımayacak, ilçe
seçim kurulunun hatasını bu millet çekmek zorunda mı, ben onları da geçerli
sayıyorum.” dese biz ne yapacağız? Yani filigranlı oy pusulaları bugün çıkmış
değil, filigranlı oy pusulası o kanunda sayılmış, yazılmış, filigranlı oy
pusulası olacak, ilçe seçim kurullarının mührü olacak, sandık kurulunun da
mührü olacak ki hangi oy hangi sandıkta kullanıldı bilinsin. Bu seçim güvenliği
millî irade kadar önemli arkadaşlar. Eğer güvenli bir seçim yapmazsanız, o
oyları düzgün saymazsanız millî irade sandığa yansımamış olur. Yani insanları
aldatmayalım, bu konu çok net, çok açık; eğer sandık kurulunun mührü yoksa
geçersiz. Biz şu anda, geçen sene yaşadığımız bir hukuksuzluğa ve yolsuzluğa
kılıf hazırlamanın derdindeyiz. 
Şimdi,
biz bu kanunu Komisyonda çok konuştuk, kısa kısa geçeceğim oralardan. Biz ne
zaman bir eleştiri getirsek Milliyetçi Hareket Partili arkadaşlar hemen “Aa, o
değişti, 15 Temmuz oldu.” diyorlar. Sanki 15 Temmuz sadece Milliyetçi Hareket
Partisine yapıldı. O akşam biz buradaydık, üzerimize bombalar düşerken dönemin
Adalet Bakanı filan kol kola geziyorduk. “Bu ittifaklar” diyordu, “Artık iş
birliğini, diyalogları, demokrasiyi daha da genişletelim, daha da büyütelim.”
diyordu. Bunların hiçbirisi kalmadı bakın arkadaşlar. İki tane parti, bir de
kendilerine “millî, yerli ittifak” filan diyorlar. Millî, yerli ittifakmış, biz
ne oluyorsak! Biz millî değil miyiz? Bakın, millî ve yerli ittifakı, şu anda
bizim milletvekillerimiz, Kars’ta, Erzurum’da, Erzincan’da NBŞ’nin
holdinglerine, kartellerine karşı şeker fabrikalarının önünde kurdular,
veriyorlar bütün partilerin tabanlarıyla birlikte. Bu, millî ve yerli bir
ittifak değil. 
Değerli
arkadaşlarım, biz ne zaman öyle desek “15 Temmuz” dediler, işte “mühürsüz oy
pusulası” desek “filigranlı oy pusulası” dediler. “CHP’nin Maltepe İlçe Başkanı
şöyle demiş, bir dilekçe vermiş.” dediler. Biz doğrusu olsun çabasındayız
kardeşim. Biz ilçe başkanının itiraz dilekçesiyle eğer kendimizi bağımlı
kılacaksak buradaki 550 milletvekili yani yazıklar olsun bize. Millî irade
burası, biz doğrusunu bulalım diye buradayız. 
Bir
YSK Başkanı var esir alınmış. 16 Nisanda hukuk devleti olan Türkiye
Cumhuriyeti’nin yüz elli yıllık parlamenter demokrasisini -ne uğruna olduğunu
biz biliyoruz ama burada söylemeyeyim, gerekirse söylerim de- sattı, bitirdi
2,5 milyon mühürsüz oyla. 
Şimdi,
değerli arkadaşlarım, yine, kendi dönemlerinde çıkan bir kanun vardı. Ben bu
bölümde teknik konuşma yapacağım. İşte, siyasi partiler sandık kurulu
başkanlarını atıyordu. İyi yönleri vardı, kötü yönleri vardı, ayrı bir şey.
Şimdi daha çok kötü yönleri var diye bunu değiştirdik, yeniden sandık
kurullarını liyakatli devlet memurları arasından ilçe seçim kurulu ya da il
seçim kurulu seçecek, koyacak. Yani bir sandık kurulu o mühürleri mühürleyecek,
liyakatli olacak, öyle anlaşılıyor. Hâl böyleyken mesela bir düzenleme
yapılmış, diyor ki: “Eğer sandık kurulu başkanı kolluk kuvvetlerini çağırmaz ya
da çağıracak durumda olmazsa…” Bu ne demektir? Çağırmaz ya da çağırmak
durumunda olmazsa, herhangi bir vatandaş da kolluk kuvvetlerine sandık
kurulunda yaşanan bir olayı ihbar edebilir. Yani polis eline sopayı alacak,
sandık kurulunu basacak. Bunun anlamı budur arkadaşlar. Bu yasayla birlikte siz
yeniden sopalı bir seçim getiriyorsunuz. Yazık ediyorsunuz bu memlekete. Yani
birisi üç gün daha iktidarda fazla kalacak, birisi Parlamentoda temsil edilecek
diye yüz elli yıllık, iki yüz yıllık parlamenter demokrasi geleneği olan bu
ülkeye yazık ediyorsunuz, etmeyin. (CHP sıralarından alkışlar)
BAŞKAN
– Teşekkür ederim Sayın Köse.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte olan 534 sıra sayılı Kanun Teklifi’nin
14’üncü maddesinde geçen “dışında” ibaresinin “harici” olarak değiştirilmesini
arz ve teklif ederiz.
 Filiz
Kerestecioğlu Demir Ertuğrul Kürkcü Meral Danış Beştaş
 İstanbul İzmir Adana
 Hüda
Kaya Mahmut Celadet Gaydalı Ayşe Acar Başaran
 İstanbul Bitlis
 Batman
BAŞKAN
– Komisyon önergeye katılıyor mu?
ANAYASA
KOMİSYONU SÖZCÜSÜ İBRAHİM HALİL FIRAT (Adıyaman) – Katılmıyoruz Sayın Başkan.
BAŞKAN
– Hükûmet?
GENÇLİK
VE SPOR BAKANI OSMAN AŞKIN BAK (Rize) – Katılmıyoruz Sayın Başkan.
BAŞKAN
– Önerge üzerinde Batman Milletvekili Sayın Ayşe Acar Başaran konuşacak.
Buyurun
Sayın Acar Başaran. (HDP sıralarından alkışlar)
AYŞE
ACAR BAŞARAN (Batman) – Sayın Başkan, değerli milletvekilleri; öncelikle,
gecenin belli bir saatinden sonra -arkadaşlarımız çokça eleştirisini yaptı ama
söylemeden geçmemek gerekiyor galiba- gecenin bu yarısında darbe olur, KHK
çıkar, siyasi soykırım operasyonları olur, vallahi hırsızlık olur. Meclis bu
saatte böyle önemli bir yasayı konuşmaz, konuşmaması gerekiyor. Yani diyoruz ki
“Türkiye’nin geleceğini belirleyecek yasa.” ama arka sıradaki arkadaşlar
uyuyor. Normal de, ben bunu yadırgamıyorum, bakın, yanlış anlamayın. Bir kısım
arkadaş da gitti. Hepimiz kahveleri içtik, bir kendimize gelip burada
Türkiye’nin geleceğini belirleyecek yasa üzerinde konuşuyoruz. Ve günlerden
pazartesi ve günlerden Meclis TV’nin kapalı olduğu gün ve günlerden bütün
basının kapatıldığı gün olarak geldik burada ittifak yasasını konuşuyoruz ve
şeffaflıktan söz ediyoruz.
AHMET
AKIN (Balıkesir) – Salı oldu, salı.
AYŞE
ACAR BAŞARAN (Devamla) – Ve dediğim gibi, az önce de söyledim, sandık
güvenliğinden, seçim güvenliğinden söz ediyoruz. Ya biz bu kanunu çıkarırken
bile, bu kadar antidemokratik bir ortamda hukuken -hukukçular bilir, insan
hakları savunucuları da bunu bilir- burada bizim bu saatte bu yasayı çıkarmak
için bu kadar bekletilmemiz, zorlanmamız bile işkencedir. Yorma yöntemidir,
gözaltında yapılır, uyutulmaz, yüzünden, kafasından aşağı sular dökülür, dövülür,
sonra ısrarla kendi dediğine getirtilir. Şu anda Mecliste işkence uygulanıyor
-bu çok açık net bir tabir- işkenceye uğruyoruz. Niye? Çünkü bir karar alınmış,
bir ittifak var zaten, yürüyor -bu ittifak yeni değil- alelacele biz, burada,
bir kanun çıkarmaya çalışıyoruz. Niye arkadaşlar? Biz merak ediyoruz bu
acelemiz niye? 
Sayın
Bahçeli buradayken… Belki yine kendisi haber verir, malumunuz, son dönemlerdeki
bütün önemli haberleri kendisinden alıyoruz. Bir seçim mi bekliyor bizi?
Batman’da -bugün basından takip ettiğim kadarıyla- AKP il örgütü bir seçim
çalışması başlatmış: 2019. Neyin çalışması? Seçim kararı alıyorsunuz da yine
bizim mi haberimiz yok, muhalefetin mi haberi yok? Belki bunun da bir
açıklanmaya ihtiyacı var. Neyin seçimine gidiyorsunuz? Neyin seçim çalışması
başlamış? 2019’a daha bir yıl var, bir seçim çalışmasıdır gidiyor. Zaten bu
Mecliste hiçbir şeyden haberi olmadan -arka sıralardaki arkadaşlar da dâhil,
iktidar sıraları da dâhil- bir sürü vakayla karşılaşıyoruz. 
NİHAT
ÖZTÜRK (Muğla) – Bir sen biliyorsun!
AYŞE
ACAR BAŞARAN (Devamla) - Meclis bir hafta kapatılıyor, bir savaş kararı
alıyoruz. Böyle bir şey olabilir mi? Türkiye'nin geleceğini ilgilendirecek bir
meselede bir hafta Meclis kapatılıyor, dış politikayı tamamen değiştirecek, Orta
Doğu politikamızı, dış politikamızı tamamen altüst edecek bir savaş kararı
alınıyor Afrin’le ilgili ve o dönemde Meclis kapalı tutuluyor. Sonrasında ne
yapılıyor? Bütün basına nasıl konuşmaları gerektiği konusunda bir liste
veriliyor, şöyle konuşacaksınız… Şimdi, ittifak yasasıyla ilgili de böyle, açın
bakın basına “Hep muhalefet konuşuyor.” diyorlar. Yok arkadaşlar, hangi sözümüz
acaba yansıdı? Hiçbiri. Açın bakın. Aman ne güzel, ne tatlı bir ittifak, millî
ve yerli ittifak, diğerleri de öcüler, şeytanlar.” Böyle tanımlanıyor bütün
basında. Çünkü onun için de talimat verilmiş, tıpkı Afrin’de olduğu gibi.
Bir
de az önce Sayın Bakanın söylediği –şu anda yok kendisi ama- tarafsız ve
bağımsız yargıdan söz edip bitireyim. Herkeste böyle bir yorgunluk belirtisi
vardı, artık herkes bir uyandı, bir kendine geldi herhâlde. 
İBRAHİM
AYDEMİR (Erzurum) – Allah Allah!
AYŞE
ACAR BAŞARAN (Devamla) – Bağımsız ve tarafsız yargıdan söz ediyor Sayın
Bakanımız. Ya, Afrin’le ilgili insanlar kendi görüşünü belirtiyor. Herkes, toplumun
bütünü sizin bütün politikalarınızı desteklemek zorunda değil ki. Farklı
düşünceler olacak, olması gerekiyor. Her defasında söylediğiniz demokrasinin, o
ağzınıza pelesenk ettiğiniz millî iradenin tanımlaması budur. Herkes kendini
ifade edebilecek, bunun için özgür bir ortam oluşturulacak. Ve Birleşmiş
Milletler Sözleşmesi’nde de savaş propagandası suç olarak kabul edilmiş, biz de
imza koymuşuz. Ama AKP Genel Başkanı çıktı bir mitingde “Gereği yapılacak.”
diye parmak salladı, bütün savcılar bir anda harekete geçti; nerede bağımsız,
tarafsız yargınız? 
Ya,
birbirimizi kandırmayalım, bence gerçekten kandırmayalım. Açık konuşalım. Bu
Meclisin de hiçbir işlevi kalmamıştır, yargı da yoktur, farklılıklar da hiç
yoktur. Tek ses, tek kişi, her şey tek tek tek tek ama en sonunda varacağınız
yer emin olun tek başınıza kalmaktan başka bir şey olmayacak. Bu halk sizden
bunun, hepsinin hesabını soracak.
Teşekkür
ederim. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir.
15’inci
maddede iki adet önerge vardır, okutuyorum:
Türkiye Büyük Millet Meclisi Başkanlığına
(2/2137)
esas numaralı, 298 sayılı Seçimlerin Temel Hükümleri ve Seçmen Kütükleri
Hakkında Kanun ile Bazı Kanunlarda Değişiklik Yapılmasına Dair Kanun
Teklifi’nin 15’inci maddesinin teklif metninden çıkarılmasını arz ve teklif
ederiz.
 Muharrem
Erkek Ömer Fethi Gürer Fatma Kaplan Hürriyet
 Çanakkale Niğde Kocaeli
 Mehmet
Gökdağ Kazım Arslan Mahmut Tanal
 Gaziantep Denizli İstanbul
 Akın
Üstündağ Tufan Köse
 Muğla Çorum
BAŞKAN
– Komisyon önergeye katılıyor mu?
ANAYASA
KOMİSYONU SÖZCÜSÜ İBRAHİM HALİL FIRAT (Adıyaman) – Katılamıyoruz Sayın Başkan.
BAŞKAN
– Hükûmet?
GENÇLİK
VE SPOR BAKANI OSMAN AŞKIN BAK (Rize) – Katılmıyoruz Sayın Başkan.
BAŞKAN
– Önerge üzerinde Çorum Milletvekili Sayın Tufan Köse konuşacaklar.
Buyurun
Sayın Köse. (CHP sıralarından alkışlar) 
TUFAN
KÖSE (Çorum) – Sayın Başkan, değerli milletvekilleri; sözlerime kaldığım yerden
devam edeceğim.
Şimdi,
diyorlar ki: “Aynı mahalle içerisinde seçmenleri yer değiştiriyoruz.” Bakın,
arkadaşlar, aynı mahalle dediğiniz, benim bulunduğum kentte bile 65 bin nüfuslu
mahalle var, İstanbul’da, Diyarbakır’da 100’er binin üzerinde nüfuslu
mahalleler var; kimi kandırıyorsunuz? Yani bu yasa, ola ki bir MHP-AKP ittifakı
cumhurbaşkanlığı seçiminde ya da Parlamento seçimlerinde geri düşerse nereden o
geri düşmeyi kapatacağız yasasıdır, başka bir şey değil, bunu yapmaya
çalışıyorsunuz. Bakın, gerekçeleri okuyun, samimiyetle söylüyorum, tek başınıza
okuyun, güleceksiniz. Birbirini tamamlayan maddelerin gerekçeleri birbirini
yalanlıyor. 
MEHMET
METİNER (İstanbul) – Siz okuyun o düzenlemeleri.
TUFAN
KÖSE (Devamla) – Biz okuduk efendim, okumasak burada…
MEHMET
METİNER (İstanbul) – Okuyup öğrenin.
TUFAN
KÖSE (Devamla) – Okuduk, siz de bir okuyun. Zaman yok, zaman olsa da keşke bir
ara sohbet edelim…
MEHMET
METİNER (İstanbul) – Biz gülmedik. 
BAŞKAN
– Sayın milletvekilleri, lütfen müdahale etmeyelim. 
TUFAN
KÖSE (Devamla) – Çok güldüler Komisyonda, siz de gülüyorsunuz bence de burada
gülemiyorsunuz, seçimler yaklaştı, gülemiyorsunuz efendim, gülseniz belki bir
daha aday göstermezler sizi. 
HAYATİ
TEKİN (Samsun) – Gülsün de Tayyip bacaklarından assın tavana.
TUFAN
KÖSE (Devamla) – Şimdi, değerli arkadaşlar, parlamenter demokrasinin
kavramlarıyla cumhurbaşkanlığı sisteminin, başkanlık sisteminin kavramlarını
izah edemezsiniz. “İttifak” diyoruz, “koalisyon” diyoruz filan. “Yok, koalisyon
değil bu, ittifak.” diyorlar. Ya, şimdi, eğer seçimlerin sonucuna kadar da
seçimlerden sonra da bu iş birliği devam ediyorsa bunun adı koalisyondur.
Üstelik parlamenter demokrasilerdeki koalisyonun bir haysiyeti var; pazarlıklar
yapılıyor ortada, konuşuluyor, şeffaf; ne konuştuğunuzu kimse bilmiyor şimdi.
Seçim bitince de mi acaba bu ittifak devam edecek? Bakın, milletvekilliği
seçimindeki ittifak kurnazlıktır, bunun başka adı yok. Cumhurbaşkanlığında
tamam, eyvallah, tek aday var, ittifak yapılabilir ama milletvekilliğindeki
ittifak bana göre kurnazlıktır yani doğru bir ittifak değildir.
Şimdi,
temsilde adalet, yönetimde istikrar diye bir şey var, bunu herkes biliyor
artık, burada çok konuşuldu.
ÖZGÜR
ÖZEL (Manisa) – Anayasa, Anayasa 67’nci madde.
TUFAN
KÖSE (Devamla) – Ama bu, parlamenter demokrasinin kavramı. Bakın, hem temsilde
adalet olacak hem de yönetimde istikrar olacak; bunun için baraj konulmuş. İşin
esasında yüzde 10 barajı bu iş için çok yüksekti ama gene bir mantığı vardı;
şimdi -Sayın Anayasa Komisyonu Başkanı yok herhâlde burada, o da gitmiş-
Anayasa Komisyonu Başkanının referandumdan önce açıklamaları vardı “Bu sistem
geçerse baraj olmayacak.” diyordu. Belki sembolik bir baraj olabilirdi. 
Arkadaşlar,
bakın, Putin rejiminde bile baraj yüzde 7’den 5’e indi. Avrupa’daki parlamenter
demokrasilerde baraj yüzde 2’ler, 3’ler seviyesinde. Yani bu barajın mantığını
bir izah ederseniz… Buyurun, biraz sonra çıkın, bir izah edin bu barajın
mantığını. 
MEHMET
METİNER (İstanbul) – Siz izah edin. 
TUFAN
KÖSE (Devamla) – Yani için için gülmüyorsanız, o zaman kandırılıyorsunuz yine.
Baraj olur mu başkanlık sisteminde? Yani herkes bu işlere gülüyor.
Şimdi,
değerli arkadaşlarım…
MEHMET
METİNER (İstanbul) – Başkanlık sistemi değil.
TUFAN
KÖSE (Devamla) – Şimdi, bakın, bakın… Artık başkanlık sistemi. 
EJDER
AÇIKKAPI (Elâzığ) – Cumhurbaşkanlığı hükûmet sistemi.
TUFAN
KÖSE (Devamla) – Türkiye'nin bölünmesinin reçetesi olan başkanlık sistemini biz
kabul ettik 16 Nisanda. 
MEHMET
METİNER (İstanbul) – Her şeyi kendinize göre tanımlıyorsunuz.
TUFAN
KÖSE (Devamla) – 16 Nisanda, biz, demokrasinin idam fermanı olan başkanlık
sistemini kabul ettik, bu yasayla da idam mahkûmunun boynuna o hükmü, o yaftayı
geçiriyorsunuz.
EJDER
AÇIKKAPI (Elâzığ) – Halkın onayıyla geçti. 
TUFAN
KÖSE (Devamla) – Değerli arkadaşlarım, yapmayın! Yapmayın! 
Bakın,
hırsızlığın ve yolsuzluğun ruhsatı olan başkanlık sistemini de biz kabul ettik
16 Nisanda, şimdi yaftayı asıyoruz biz bunun üzerine. 
MEHMET
METİNER (İstanbul) – Halkı tanımayanı biz de tanımayız.
BAŞKAN
– Sayın milletvekilleri, lütfen…
TUFAN
KÖSE (Devamla) – Bakın, federasyon demek olan, Türkiye'nin bölünmesini
getirecek olan başkanlık sistemini biz 16 Nisanda kabul ettik. Şimdi bu yasayla
beraber, biz, bunun yaftasını, idam fermanını bu ülkenin boynuna asıyoruz.
Yapmayın değerli arkadaşlarım bunu! Yani birkaç sene daha fazla iktidarda
kalmak için, birkaç parlamenteri daha fazladan Meclise sokmak için bu yasa
geçmez. 
Bakın,
bu yasa -arkadaşlarımız çok güzel ifade ettiler- oy artırmadan milletvekili
sayısını artırma yasasıdır. Bunun simülasyonlarını hepiniz görmüşsünüzdür,
sizlere de yapmışlardır. (AK PARTİ sıralarından gürültüler)
AHMET
AKIN (Balıkesir) – Koltuk ittifakı.
TUFAN
KÖSE (Devamla) – Efendim, ne alakası var? Bu, bana göre -söylemek istiyorum
ama- doğru bir ittifak değildir, bu saatte başka şeyler söyleyip ortalığı
germek istemiyorum, doğru bir ittifak yapmıyorsunuz, Türkiye'nin lehine,
hayrına bir ittifak yapmıyorsunuz. Aydınlatılmamış iradeleri kandırarak gideceğiniz
yerin sonuna geldiniz, o iş bitti. 
Bakın,
kim seçim yasalarıyla çok oynadıysa o sandığa gömüldü. İşin esasında, esir
alınmış YSK Başkanı, 2,5 milyon geçersiz oyu kanuna açıkça aykırı olarak kabul
etmeseydi 16 Nisanda da o yasa geçmeyecekti. 
Bakın,
bu Türk milleti sizin kirli oyunlarınızın farkına vardı, 16 Nisanda da vardı.
Şunu hiç düşünmeyin, “Biz yine hile yapacağız.” O sandıkları sabaha kadar,
akşama kadar, YSK’nin önünde, ilçe seçim kurullarının önünde bekleyeceğiz,
oylarımızı kimseye çaldırtmayacağız. Aklınızdan öyle bir şey geçiyorsa hiç
geçirmeyin aklınızdan, en küçük bir yerinden bile geçirmeyin. 
ALİ
HAYDAR HAKVERDİ (Ankara) – Yok canım, akıllarına gelmez! 
TUFAN
KÖSE (Devamla) – Hepinizi saygıyla selamlıyorum. (CHP sıralarından alkışlar) 
BAŞKAN
– Teşekkür ederim Sayın Köse.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi
Başkanlığına
Görüşülmekte olan 534 sıra sayılı Kanun Teklifi’nin
15’inci maddesinde geçen “7 gün” ibaresinin “30 gün” olarak değiştirilmesini
arz ve teklif ederiz. 
 Filiz
Kerestecioğlu Demir Meral Danış Beştaş Ertuğrul Kürkcü
 İstanbul Adana İzmir
 Hüda
Kaya Mahmut Celadet Gaydalı Erol Dora
 İstanbul Bitlis Mardin
BAŞKAN
– Komisyon önergeye katılıyor mu?
ANAYASA
KOMİSYONU SÖZCÜSÜ İBRAHİM HALİL FIRAT (Adıyaman) – Katılamıyoruz Sayın Başkan.
BAŞKAN
– Hükûmet?
GENÇLİK
VE SPOR BAKANI OSMAN AŞKIN BAK (Rize) – Katılmıyoruz Sayın Başkan.
BAŞKAN
– Önerge üzerinde Mardin Milletvekili Sayın Erol Dora konuşacaklar.
Buyurun
Sayın Dora. (HDP sıralarından alkışlar) 
EROL
DORA (Mardin) – Sayın Başkan, değerli milletvekilleri; seçimlerin temel
hükümleri hakkında değişiklik yapılmasına dair teklifin 15’inci maddesi
üzerinde Halkların Demokratik Partisi adına söz aldım. Genel Kurulu saygıyla
selamlıyorum. 
Değerli
milletvekilleri, elbette ülkemizde hâlihazırda yürürlükte olan seçim
mevzuatında değişikliğe gidilmesi gereken temel düzeyde onlarca problemli,
çarpık ve çağın gerisinde hüküm ve uygulama bulunmaktadır. Ancak ne yazık ki bu
kanun teklifi seçim mevzuatımızı daha demokratik bir temele oturtmak yerine,
çoğulcu demokrasiyi, halk iradesinin ülke yönetimine daha fazla yansımasını
sağlamak yerine çoğunlukçu yapıyı daha da pekiştirmeye odaklanmış bir
zihniyetle hazırlanmıştır. 
Bir
ülkede demokrasinin temel ölçütlerinden biri de halk iradesinin, yurttaş
iradesinin engellenmeden ülkenin yönetim şemasına etkin ve aktif bir biçimde
dâhil olabilmesi ve böylece en azınlıkta olan fikirlerin dahi dinlenebileceği
ve en azınlıkta olan toplumsal kesimlerin dahi temsil edilebileceği imkânların
yaratılabilmesidir. Ancak bu kanun teklifinde bu kaygılarımızın zerresini dahi
giderebilecek herhangi bir düzenleme göremiyoruz.
Değerli
milletvekilleri, evet, bu maddede, seçimlere ittifak ederek katılacak olan
siyasi partilerin kuracakları ittifakın çerçevesini belirleyen düzenlemeler yer
almaktadır. Elbette iki veya daha fazla siyasi partinin seçimlere ilişkin veya
seçimler dışında belli konularda çeşitli yöntemlerle ittifaklar geliştirmesi
demokratik bir haktır. Dolayısıyla buna bir itirazımız da yoktur. Ancak buna
ilişkin kanuni düzenlemede, ittifak edecek partilerin seçimlere girebilme
yeterliliği bulunan partiler olması biçiminde son derece antidemokratik bir
koşul, bir zorunluluk getirilmektedir. Özellikle belirtmemiz gerekir ki
partilere ilişkin bu söz konusu seçimlere katılabilme yeterliliği adı altında
konulan engeller, içerisinde bulunduğumuz çağın çokça gerisinde kalmış
antidemokratik ve çoğulcu olmayan uygulamalardır. Değerli milletvekilleri, bir
siyasal partinin seçimlere katılabilmesini, demokrasiyle yönetildiğini iddia
ettiğimiz bir ülkede neden böylesine zorlaştıran yasa maddelerini hâlâ
mevzuatımızda koruyor olmamızı da anlayabilmiş değiliz.
Bildiğiniz
gibi, hâlen mevzuatta yeri ısrarla korunan uygulamaya göre bir siyasi partinin
seçime katılım hakkı kazanabilmesi için Türkiye’de 81 ilin en az yarısından bir
fazlasında örgütlenme zorunluluğu bulunmaktadır. Bu hâliyle, mevcut Siyasi
Partiler Kanunu, açıkça siyasi partilerin örgütlenme özgürlüğünü kısıtlamakta,
partilerin örgütlenme biçim ve yöntemine dahi müdahale etmektedir. 
Sayın
Başkan, değerli milletvekilleri; siyasi partilerin örgütlenme modelinin ne
olacağına tamamen kendileri karar vermeli, teşkilat şemalarını kendileri
oluşturabilmeli, ülkenin kaç ilinde veya ilçesinde örgütlenmeleri gerektiğine
kendileri karar verebilmelidir. Buna ilişkin Avrupa ülkelerindeki uygulamalara
baktığımızda, böylesine antidemokratik bir uygulamayı görmek kesinlikle mümkün
değildir. Avrupa demokrasilerinde siyasi partilerin seçimlere katılabilmelerine
getirilen en önemli şart, çeşitli ülkelere göre küçük farklar içerse de
sembolik sayıda, örneğin 400 ile 7.500 arasında değişen sayılarda seçmenin imza
toplaması hâlinde bir siyasi parti seçimlere katılabilme hakkını kolaylıkla
kazanabilmektedir. 
Değerli
milletvekilleri, HDP olarak, seçim öncesinde veya seçim sonrasında iki veya
daha fazla siyasi partinin demokrasi kültürü içerisinde ittifak kurmasına karşı
bir pozisyonda değiliz. Bilakis, ortak toplumsal sorunlarımızın çözümünde
farklı toplumsal kesimlerin demokratik zeminde iş birliği yapmalarından yana
olduğumuzu belirtmeliyiz. Kaldı ki siyasi partilerin veya farklı siyasi
platformların çeşitli sorunların çözümü bağlamında ortaklaşması olarak
ittifaklar meselesi çağdaş dünyanın demokrasi tarihinde, demokrasi birikiminde
önemli bir yer tutmaktadır.
Bizim
muhalefet ettiğimiz nokta, şimdiden kamuoyuna deklare edilen ve “Cumhur
İttifakı” olarak adlandırılan ittifaka özel kanuni düzenlemeler yapmak kaydıyla
seçim mevzuatımızın âdeta bu ittifakın hizmetine sokulmak istenmesidir. Bizim
itirazımız, bu teklifin çoğulcu demokratik ilkeleri göz ardı etmesi, buna kulak
tıkaması, âdeta demokrasiyi yok sayarak çoğunlukçu bir tahakkümü iyice
pekiştirmek istemesidir. 
Genel
Kurulu tekrar saygıyla selamlıyorum. (HDP sıralarından alkışlar) 
BAŞKAN
– Teşekkür ederim. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
Sayın
milletvekilleri, 16’ncı madde üzerinde aynı mahiyette iki adet önerge vardır,
birlikte işleme alacağım. 
Türkiye Büyük Millet Meclisi Başkanlığına
Görüşülmekte
olan 534 sıra sayılı Kanun Teklifi’nin 16’ncı maddesinin teklif metninden
çıkarılmasını arz ve teklif ederiz. 
 Filiz
Kerestecioğlu Demir Meral Danış Beştaş Ertuğrul Kürkcü 
 İstanbul Adana İzmir
 Hüda
Kaya Erol Dora Mahmut Celadet Gaydalı
 İstanbul Mardin Bitlis

Aynı
mahiyetteki diğer önergenin imza sahipleri: 

 Muharrem
Erkek Akın Üstündağ Mahmut Tanal 
 Çanakkale Muğla İstanbul
 Ömer
Fethi Gürer Mehmet Gökdağ Kazım Arslan 
 Niğde Gaziantep Denizli
 Murat
Bakan Fatma Kaplan Hürriyet
 İzmir Kocaeli
BAŞKAN
– Aynı mahiyetteki önergelere Komisyon katılıyor mu? 
ANAYASA
KOMİSYONU SÖZCÜSÜ İBRAHİM HALİL FIRAT (Adıyaman) – Katılamıyoruz Sayın
Başkanım. 
BAŞKAN
– Hükûmet? 
GENÇLİK
VE SPOR BAKANI OSMAN AŞKIN BAK (Rize) – Katılmıyoruz Sayın Başkanım. 
BAŞKAN
- Önerge üzerinde Adana Milletvekili Sayın Meral Danış Beştaş konuşacak. (HDP
sıralarından alkışlar) 
MERAL
DANIŞ BEŞTAŞ (Adana) – İyi sabahlar.
Teşekkür
ediyorum Sayın Başkan.
Evet,
gizli koalisyon düzenlemesi devam ediyor. Biraz sonra…
MEHMET
MUŞ (İstanbul) – Gizli mi, ne gizlisi ya? Aleni, gizli falan değil.
MERAL
DANIŞ BEŞTAŞ (Devamla) – Aleni yapmıyoruz, gizli yapıyoruz ama tabii, gizli
değil, biz bunu alenileştireceğiz neticede.
MEHMET
MUŞ (İstanbul) – Her şey yasal, gizli değil yani.
MERAL
DANIŞ BEŞTAŞ (Devamla) – Değerli milletvekilleri, herhâlde dünyada siyaset
arenasında bir yarışma yapılsa en fazla söylediği sözlerin aksini söyleyen
parti kesinlikle iktidar partisi olur. Yani dün ne söylüyordu, bugün ne
söylüyor; dün koalisyon konusunda nasıl beyanda bulunuyordu, bugün koalisyonu nasıl
şaha kaldırıyor? Yani buna ilişkin o kadar çok veri var ki ve şu anda garip
olan şu: Bu kadar çabuk dönüşüm nasıl sağlanıyor? Yani daha düne kadar “Ya kaos
ya istikrar.” diyenler koalisyonun ne kadar kötü, ne kadar çekilmez…
EJDER
AÇIKKAPI (Elâzığ) – Koalisyon seçimlerden sonra olur.
MERAL
DANIŞ BEŞTAŞ (Adana) – Dinlemeyi öğrenseniz biraz da.
EJDER
AÇIKKAPI (Elâzığ) – Bunlar ittifak, koalisyon seçimlerden sonra olur.
MERAL
DANIŞ BEŞTAŞ (Devamla) – Ya, siz çabuk intibak ediyorsunuz ama biz henüz
alışamadık, bu kadar bukalemun olamıyoruz yani biz istikrarlı gidiyoruz.
BAŞKAN
– Sayın milletvekilleri, lütfen karşılıklı konuşmayalım.
EJDER
AÇIKKAPI (Elâzığ) – Sizde anlama sorunu var.
MERAL
DANIŞ BEŞTAŞ (Devamla) – Bu koalisyonla ilgili gerçekten Erdoğan’ın, eski
başbakanların, Hükûmet yetkililerinin o kadar çok aleyhte, ağza alınamayacak
sözleri var ki… Yüzde 10 barajını kaldırmadıklarında da “istikrar” diyorlardı.
İstikrar yani en önemli şey istikrar. 
Fakat
ben bir basın açıklamasında… Sayın Bahçeli buradayken de söyleyeyim, asla kötü
değil, tam tersine onore edecek bir şey söyleyeceğim. Herkes diyordu ya “MHP
AKP’nin kuyruğuna takıldı.” Affınıza sığınarak… Ya, yanlış
değerlendiriyorsunuz, MHP AKP’nin kuyruğuna falan takılmadı, eğer kuyruğa
takılan biri varsa o da AKP’dir, sonuçta AKP, MHP’lileşmiştir dedim. Bunu altı
yedi ay önce söylemiştim ve gerçekten her geçen gün bu sözümüz doğrulandı. Şu
anda, Sayın Bahçeli’nin sözleri ertesi gün Hükûmet yetkilileri tarafından kabul
görüyor. Bu da kendisinin bence -yani şahsi olarak söylüyorum- siyasetteki
başarısıdır. Nedir bu koalisyon? Başta Kürt karşıtlığı üzerinedir. Erdoğan’a
bozkurt işareti de yaptırıldı yani bozkurt işareti yapmayan bir bizim eş genel
başkanlarımız kaldı. Yakında herkes… Kurdu görünce Kürt oluyorlar.
Şimdi,
böyle bir tabloda buna “ittifak yasası” falan demeyelim. Burada bir koalisyon
var, bu koalisyonun ne amaçla olduğunu biz de biliyoruz, bütün Türkiye de
biliyor, bütün dünya da biliyor. Bunu gizlemenin anlamı yok. Şimdi, ayrıca, bu
koalisyon böyle 15 Temmuzda falan da kurulmadı ha, yani bu konuda bir yanılgıya
kapılmayalım. Ben Anayasa Uzlaşma Komisyonunda partim adına iki yıl görev
yaptım. O dönem MHP’nin -Sayın Parsak da vardı içinde- görüşlerini bugün gibi
hatırlıyorum, CHP’nin ve iktidar partisinin. Öyle bir dönüşüm yaşandı ki bu
konuda da yani bu koalisyon bu nedenle 15 Temmuzdan önce değil, 7 Haziranın
hemen akabinde oluştu. İktidardan düştünüz ya sayın milletvekilim… Gülerek
izlediğiniz için öyle diyorum. Alelacele birileriyle bir koalisyon kurmak
lazım, tek başına iktidar olamayacağını görüyor iktidar partisi. E, en
yakınındaki kim? Yani birilerine sonuçta uyması gerekiyor çünkü kendisinin bir
rotası, bir ilkesi, bir stratejisi yok ki birileri ona uysun; her gün başka bir
politika, her gün başka bir söylem. 
Şimdi,
burada, açıkçası Kürt karşıtlığı üzerine, iktidarı bırakmama üzerine, ilelebet
iktidarda kalacakmış gibi her söylenilene “Evet.” deme gibi bir hâl var. 
MEHMET
METİNER (İstanbul) – Yalan söylüyorsunuz, yalan!
EJDER
AÇIKKAPI (Elâzığ) – İftira bunlar, iftira! İftira atıyorsunuz!
MERAL
DANIŞ BEŞTAŞ (Devamla) – İftira atmayı asla beceremem.
EJDER
AÇIKKAPI (Elâzığ) – İftira atıyorsunuz!
MEHMET
METİNER (İstanbul) – Bir tek siz mi Kürt’sünüz ya!
MERAL
DANIŞ BEŞTAŞ (Devamla) – Ben sözlerimi inanarak ve hissederek söylüyorum ve
gerçekler üzerinde söylüyorum. 
MEHMET
METİNER (İstanbul) – Dibine kadar yalan söylüyorsun!
MERAL
DANIŞ BEŞTAŞ (Devamla) – Bu nedenle…
MEHMET
METİNER (İstanbul) – Sizin nereniz Kürt ya!
MERAL
DANIŞ BEŞTAŞ (Devamla) – Yani sen hiç Kürt olamazsın, kusura bakma. 
MEHMET
METİNER (İstanbul) – Nereniz Kürt sizin ya! 
BAŞKAN
– Sayın milletvekilleri…
MERAL
DANIŞ BEŞTAŞ (Devamla) – Burada açıkçası…
MEHMET
METİNER (İstanbul) – Dibine kadar yalan söylüyorsunuz.
MERAL
DANIŞ BEŞTAŞ (Devamla) – Metiner en son tartışmak istediğim kişidir.
MEHMET
METİNER (İstanbul) – İnsanda biraz utanma duygusu olur ya!
BAŞKAN
– Sayın Metiner…
MERAL
DANIŞ BEŞTAŞ (Devamla) – Çünkü ben bir Kürt olarak onu asla… 
MEHMET
METİNER (İstanbul) – Nereniz Kürt sizin? Nereniz Kürt sizin ya?
MERAL
DANIŞ BEŞTAŞ (Devamla) – Yani her zaman söyledim, o Kürt olamaz; objektif
olarak olabilir ama… 
BAŞKAN
– Şahıslarla uğraşmayalım lütfen. 
MERAL
DANIŞ BEŞTAŞ (Devamla) – …dinini, kimliğini, kültürünü reddeden, geçmişini reddeden
bir şahsiyet asla olamaz diyorum. 
Teşekkür
ediyorum. (HDP sıralarından alkışlar)
MEHMET
METİNER (İstanbul) – Elinizdeki Kürt kanıyla ne konuşuyorsunuz? Nereniz Kürt
sizin ya?
HAMZA
DAĞ (İzmir) – Çok ayrımcı bir dil kullanıyorsunuz. 
MEHMET
METİNER (İstanbul) – Elinizde onlarca Kürt’ün kanı var!
HÜDA
KAYA (İstanbul) – Epeydir sesin çıkmıyordu, hayret! Epeydir sesin çıkmıyordu,
ne oldu?
MEHMET
METİNER (İstanbul) – Bu nasıl bir hadsizliktir ya?
FİLİZ
KERESTECİOĞLU DEMİR (İstanbul) – Çok kızarıyorsunuz! 
ERTUĞRUL
KÜRKCÜ (İzmir) – Ne oldu buna ya?
FİLİZ
KERESTECİOĞLU DEMİR (İstanbul) – Birden bir şey oldu herhâlde. 
MEHMET
NACİ BOSTANCI (Amasya) – Sayın Başkan…
BAŞKAN
– Sayın Bostancı…
MEHMET
NACİ BOSTANCI (Amasya) – “Kürt karşıtlığı üzerinden bir ittifak siyaseti
kuruluyor.” şeklindeki değerlendirme...
MEHMET
METİNER (İstanbul) – Nasıl bir hadsizliktir?
BAŞKAN
– Sayın Metiner, grup başkan vekilini dinliyorum. 
MEHMET
NACİ BOSTANCI (Amasya) – …haksız ve yakışıksız bir değerlendirmedir. Bunun
ötesinde, Türkiye'nin gerçekleriyle, Türkiye’deki seçmen olan Kürt
vatandaşların gerçekleriyle de hiçbir şekilde ilgisi yoktur. Ama ne zaman
arkadaşların başları sıkışsa Kürtleri paratoner olarak kullanmaya çalışıyorlar,
bunu reddediyoruz.
MERAL
DANIŞ BEŞTAŞ (Adana) – 20 milyon yurttaştan söz ediyoruz ya!
MEHMET
NACİ BOSTANCI (Amasya) – Kürtleri bu şekilde kullanma kirli siyasetini
reddediyoruz. (AK PARTİ sıralarından alkışlar)
BAŞKAN
– Teşekkür ederim. 
MERAL
DANIŞ BEŞTAŞ (Adana) – Siz kullanıyorsunuz, siz!
Sayın
Başkan, zabıtlara geçmesi açısından…
BAŞKAN
– Sonra söz vereceğim size.
Aynı
mahiyetteki diğer önerge üzerinde Gaziantep Milletvekili Sayın Mehmet Gökdağ
konuşacak. 
Buyurun
Sayın Gökdağ. (CHP sıralarından alkışlar) 
MEHMET
GÖKDAĞ (Gaziantep) – Sayın Başkan, değerli milletvekilleri; saat sabahın
altısı. Türkiye'nin demokrasi açısından çok önemli bir yasasını görüşüyoruz,
sabahın altısında ne kadar sağlıklı olacağını, bu uygulamayla neyi, kimden
kaçırdığınızı anlamak mümkün değil değerli arkadaşlar. 
EJDER
AÇIKKAPI (Elâzığ) – Meclis ilk defa çalışmıyor ya!
MEHMET
GÖKDAĞ (Devamla) – Evet, bir ittifak yasası görüşüyoruz değerli arkadaşlarım. 
MEHMET
DEMİR (Kırıkkale) – Siz de yapacaksınız o ittifakı yarın.
MEHMET
GÖKDAĞ (Devamla) – İttifaka şu isim konuldu, bu isim konuldu ama bana göre
değerli arkadaşlar, bu ittifakın açık, net bir adı da korku ittifakı, korkunun
ittifakı. 
MEHMET
DEMİR (Kırıkkale) – Siz de yapacaksınız onu.
MEHMET
GÖKDAĞ (Devamla) – Haklısınız, haklısınız. Bakın, ilk defa hak veriyorum,
korkmakta haklısınız değerli arkadaşlar. Çünkü on altı yıldan bu yana bu ülkeyi
öyle kötü yönettiniz ki…
EJDER
AÇIKKAPI (Elâzığ) – Altmış yedi yıldır siz yönetiyordunuz! 
MEHMET
GÖKDAĞ (Devamla) – …bunun sandıkta hesabının sorulacağını biliyorsunuz ve
korkuyorsunuz. 
EJDER
AÇIKKAPI (Elâzığ) – Altmış yedi yıldır neredesiniz?
BAŞKAN
– Sayın milletvekilleri…
MEHMET
GÖKDAĞ (Devamla) – Bu bilgiden dolayı, bunu bildiğiniz için, on altı yıldan
beri bu ülkeyi çok kötü yönettiğinizi bildiğiniz için ülkeyi sizin
yönettiğinizi unutturmaya çalışıyorsunuz. 
HAMZA
DAĞ (İzmir) – Sanki on altı yıldır hiç seçim yapılmamış gibi konuşuyorsunuz. 
MEHMET
GÖKDAĞ (Devamla) – Yani on altı yıldan beri bu ülkeyi siz yönetmiyorsunuz, bunu
unutturmaya çalışıyorsunuz, böyle bir algı yaratmaya çalışıyorsunuz. 
HAMZA
DAĞ (İzmir) – On altı yıldır hiç seçim yapılmadı mı bu ülkede? İlk defa mı
seçim yapacağız?
MEHMET
DEMİR (Kırıkkale) – 7 tane seçim yapıldı, 7.
MEHMET
GÖKDAĞ (Devamla) – Ama halkın unutmadığını biliyorsunuz ve korkuyorsunuz. Nasıl
unutsun ki değerli arkadaşlar? Bu ülkede sizin iktidarınız döneminde bu ülkenin
Genelkurmay Başkanını terör örgütü üyesi diye cezaevine atmadınız mı? Halk
unutur mu bunu? Unutmaz, siz de biliyorsunuz. FETÖ’ye ne istediyse verdiniz,
siz söylediniz ve FETÖ’yü darbe yapacak güce siz eriştirmediniz mi? E, bunu
halk biliyor, halk biliyor bunu.
Peki,
eğitimi ne hâle getirdiniz? Sürekli, her bakan değişiminde eğitim politikasını
değiştirdiniz. Öğrencisi, öğretmeni, velisi şaşkınlık içerisinde kaldı. Halk
bunu unutur mu? Unuttu mu sanıyorsunuz? Unutmadı, siz de unutmadığını
biliyorsunuz. 
HAMZA
DAĞ (İzmir) – Altmış yedi yıldır unutmuyor yaptığınızı. 
EJDER
AÇIKKAPI (Elâzığ) – Tam altmış yedi yıldır.
BAŞKAN
– Sayın milletvekilleri, lütfen…
MEHMET
GÖKDAĞ (Devamla) – Yanlış dış politikayla “sıfır sorun” dediniz, sıfır komşu
hâline getirdiğinizi halk unutmadı, unutmadığını biliyorsunuz. Yanlış Suriye
politikasıyla 4 milyon Suriyeli geldi ülkemize ve bu ülkenin ekonomik yapısını,
sosyal yapısını ne hâle getirdiğini ben kendi şehrimden, Gaziantep’ten
biliyorum değerli arkadaşlar. 
EJDER
AÇIKKAPI (Elâzığ) – Ölüme mi terk etseydik onları?
MEHMET
GÖKDAĞ (Devamla) – Halk bunları unutmadı. Hem gelen Suriyeli perişan hem
ülkemizin ekonomik ve siyasal, sosyal yapısını bozmakla biz perişanız. Bunu
halk unutmadı değerli arkadaşlar.
On
altı yıllık AKP Hükûmetinin zengini daha zengin, fakiri daha fakir yaptığını bu
halk biliyor, halkın bildiğini siz de biliyorsunuz ve korkuyorsunuz değerli
arkadaşlar. Emeklinin, işçinin, köylünün ekonomik olarak giderek
yoksullaştığını biliyorsunuz. Tarımı bitirdiğinizi biliyorsunuz, saman ithal
eder hâle geldiğimizi biliyorsunuz. 
İBRAHİM
HALİL YILDIZ (Şanlıurfa) – Yalan söylüyorsun. 
MEHMET
GÖKDAĞ (Devamla) – İşsizliğin arttığını biliyorsunuz. Halkın bin bir
fedakârlıkla bu ülkeye kazandırdığı bütün değerlerinin satılıp ziyan edildiğini
siz de biliyorsunuz, unutulmadığını biliyorsunuz bunların. “Bunun önüne nasıl
geçeriz?” diye bir arayışa girdiniz, “Bu korkunun içinden nasıl kaçarız, nasıl
bu işten kurtuluruz?”un arayışına girdiniz. “İttifak” dediniz, yanınıza bir
ortak aldınız; yetmez. Biliyorsunuz, yetmedi. Ne yapacaksınız? O zaman böyle
güvensizlikle dolu bir yasayı getireceksiniz önümüze, getirdiniz.
“Mühürsüz
pusulaları geçerli sayarız.” dediniz. Aslında, bununla bir şeyi itiraf
ediyorsunuz değerli arkadaşlar, 16 Nisandaki mühürsüz oyların yasal olmayan
şekilde geçerli sayıldığını bununla kabul ediyorsunuz (CHP sıralarından
alkışlar) çünkü eğer yasal olsaydı, böyle bir yasal zemin olsaydı bugün bu düzenlemeyi
getirmezdiniz. Niye?
ORHAN
DELİGÖZ (Erzurum) – Ne alakası var?
MEHMET
GÖKDAĞ (Devamla) - Çünkü mademki mühürsüz oylar geçerli sayılabiliyor, yeni
düzenlemeye ne ihtiyaç var? Niye “Mühürsüz oylar da pusulalar da geçerli olur”
diye yazıyorsunuz? Demek ki 16 Nisanda böyle bir yasal düzenleme, böyle bir
yasal altyapı yoktu ve dolayısıyla yasal olmayan yoldan mühürsüz oyları mühürlü
saydınız, geçerli saydınız.
Değerli
arkadaşlar, bu ülke hepimizin. Bakın, hepimiz aynı gemide gidiyoruz. Aynı
gemide giderken eğer gemi batarsa kaptan köşkündeki oturanın batması ile makine
dairesinde oturanın batması arasında sadece iki dakika vardır. O nedenle
-güvenli bir seçim- hukukun içinde kalın, hesap verebilir bir durumda olun ve
bu ülkeyi kaosa sürüklemeyin.
Ben
Genel Kurulu saygıyla selamlıyorum. (CHP sıralarından alkışlar)
BAŞKAN
– Teşekkür ederim Sayın Gökdağ.
Önergeleri
oylarınıza sunuyorum: Kabul edenler… Kabul etmeyenler… Önergeler kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
17’nci
maddede aynı mahiyette olmak üzere iki adet önerge vardır, birlikte işleme
alacağım.
Türkiye Büyük Millet Meclisi Başkanlığına
Görüşülmekte
olan 534 sıra sayılı Kanun Teklifi’nin 17’nci maddesinin teklif metninden
çıkarılmasını arz ve teklif ederiz.
 Filiz Kerestecioğlu Demir Meral
Danış Beştaş Ertuğrul Kürkcü 
 İstanbul Adana İzmir
 Hüda Kaya Mahmut
Celadet Gaydalı Erol Dora
 İstanbul Bitlis Mardin
Aynı
mahiyetteki diğer önergenin imza sahipleri:
 Muharrem Erkek Akın
Üstündağ Mahmut Tanal
 Çanakkale Muğla İstanbul
 Ömer Fethi Gürer Kazım
Arslan Mehmet Gökdağ
 Niğde  Denizli Gaziantep
 Fatma Kaplan Hürriyet  Murat
Bakan
 Kocaeli İzmir
BAŞKAN
– Aynı mahiyetteki önergelere Komisyon katılıyor mu?
ANAYASA
KOMİSYONU SÖZCÜSÜ İBRAHİM HALİL FIRAT (Adıyaman) – Katılamıyoruz Sayın
Başkanım.
BAŞKAN
– Hükûmet?
GENÇLİK
VE SPOR BAKANI OSMAN AŞKIN BAK (Rize) – Katılmıyoruz Sayın Başkan.
BAŞKAN
– Önergeler üzerinde ilk olarak İzmir Milletvekili Sayın Ertuğrul Kürkcü
konuşacaklar.
Buyurun
Sayın Kürkcü. (HDP sıralarından alkışlar)
ERTUĞRUL
KÜRKCÜ (İzmir) – Sayın Başkan, sevgili arkadaşlar; söylemeye gerek yok,
anayasalar ve seçim yasaları bir ülkenin politik ve toplumsal dönüşümü
bakımından en önemli metinler. O nedenle Anayasa metinleri ve seçim yasalarına
ilişkin esaslar sadece birer yasa olarak değil, aynı zamanda siyasi literatüre
yaptıkları katkı, toplumda yarattıkları dalgalanma, Meclisin başının üstünden
bütün topluma seslenmek için verdiği imkânlar bakımından da en önemli belgeler
arasında sayılır. Dolayısıyla böyle değişiklik yasalarıyla gelenler aslında
seslerini sadece Meclis duysun değil, bütün toplum duysun, sadece bütün toplum
ve bütün millet duysun değil, bütün dünya duysun ister ama sözüm ona yepyeni
bir alaturka cumhurbaşkanlık hükûmet rejimiyle buraya gelen Hükûmet sesi
duyulsun istemiyor. Televizyon kapandığı zaman yasayı tartışmaya açıyor ve
bütün gün boyunca televizyon kapalıyken yani kitlelere uluşma yolu en çok
kapalıyken bu en mühim yasayı geçirmeye çalışıyor. Bunda bir tuhaflık yok mu
sizce? Var. O kadar var ki bu yasaya temel teşkil eden Anayasa oylamasından
sonraki zafer narası, atı alan Üsküdar’ı geçtiğiydi. Bir toplum bu menkıbeyle,
bir at hırsızlığı menkıbesiyle zaferini kutsayan bir iktidarın seçim yasasının
da ancak böyle olacağını görebilmeliydi ve görüyoruz hep beraber. Şimdi, bunu
sabaha kadar, bütün bir yirmi dört saat boyunca… Ben dün saat altıda yola
çıktım Ankara’ya gelmek için, yirmi dört saattir ayaktayım ve karşımdaki
malzeme bu kadar. Kendini insanlıktan saklamaya, tarihten saklamaya,
siyasetten, toplumdan saklamaya çalışan bir metni tartışmak; bunu yapmayın
demek için beni ve herkesi uğraştırmaya değer mi? Değer mi bütün bunlara
sevgili arkadaşlar? Nedir, elde edilecek olan nihayet nedir? Aslında bütün
buna, bütün bu edebiyata eşlik eden başka bir edebiyat ya da bu edebiyatsızlığa
eşlik eden başka bir edebiyatsızlık hemen Türkiye’nin güneyinde sürüp gidiyor.
Her gün, bulunan her açılış, bulunan her mümkün toplantıda ölü sayıları “3 bini
geçtik, 3.500 olduk...” Böyle bir Anayasa, böyle bir seçim yasasına böyle bir
insanlık edebiyatı. 
Türkiye’nin
bütün anayasal tarihinin en önemli metinleri bütün insanlığa seslenir ve
ölümden değil, hayattan söz eder. Biz ölümden söz ettiğimiz gün at hırsızlığı
menkıbeleriyle avunmaya ve bir ittifakı toplumun gözünden kaçırmaya çalışıyoruz
çünkü o kadar eşitsiz, o kadar adaletsiz ki hiç kimsenin gözünün içine
bakılarak savunulamaz şeyleri savunuyoruz. Bununla toplumu salaha
çıkartabileceğinize dair inancınıza hayretle bakıyorum. Meşru olmayan yollarla
meşru amaçlara ulaşılamaz. Bunun hiçbir noktasında bir meşruiyet yok. 
16
Nisan referandumunun sonuçlarının meşru olmadığını siz de biliyorsunuz, ben de
biliyorum, dünya da biliyor ve şimdi bu yoldan giderek bu ittifakı
meşrulaştırabileceğinizi düşünüyorsunuz. Dünyada bulunabilecek en köhne, en
derme çatma yolla en büyük iddiaları ortaya koyabileceğinizi, Türkiye’ye çağ
atlatabileceğinizi, Türkiye’ye yeni bir hayat sunabileceğinizi düşünmeniz ne
kadar acıklı. Böyle bir şey yok arkadaşlar. 
Bu
işin sonuna geldik. Ya Türkiye kendisini -hakikaten bütün yurttaşlar birbirine
bakarak tarihî bir müzakere yoluna girerek- yeniden kuracak ya da bu maceranın
sonunda hep birlikte bir hüsrana uğrayacağız. Umarım, Türkiye’yi çevreleyen
bütün coğrafyada ve bütün kıtalardaki bu kaynaşma, insan hakları ilkelerinden
bu küresel ayrılış dalgasına Türkiye kapılmaktan kendini koruyabilir,
yurttaşlar birbirini boğazlamadan bu tartışmayı sona erdirebiliriz ama asla ve
asla bu yoldan girdiğimiz bir seçimle değil.
Sizi
uyanmaya davet ediyorum: “Uyan artık uykundan, uyan ey esirler dünyası!” (HDP
sıralarından alkışlar) 
BAŞKAN
– Şimdi de İzmir Milletvekili Sayın Murat Bakan konuşacak. 
Buyurun
Sayın Bakan. (CHP sıralarından alkışlar) 
MURAT
BAKAN (İzmir) - Sayın Başkan, değerli milletvekili arkadaşlarım; hepinizi
saygıyla selamlıyorum. 
Değerli
arkadaşlar, sabahın bu saatinde görüştüğümüz yasa neyi amaçlıyor, neden böyle
bir yasaya ihtiyaç duyuldu? Benim değerlendirmem: Kendisini “Cumhur İttifakı”
olarak adlandıran bu koalisyonda iki siyasi partinin farklı beklentileri var.
İktidar partisi, öncelikle cumhurbaşkanlığını almak istiyor, bunun için yüzde
50+1’e ihtiyacı var ama seçmen desteği buna kifayet etmiyor. Diğer taraftan,
Parlamentoda çoğunluğu almak istiyor, 600 milletvekilinin 300’ünden fazlasını
ancak bu konuda da endişeleri var. Diğer taraftan, ittifakın küçük kardeşine
gelince, barajı geçmeyle ilgili problemi var, oylarında erime var; bir yandan
baraj sorununu ortadan kaldıracak, diğer taraftan iktidara ortak olacak bir
çözüm arayışında. 
Değerli
arkadaşlar, bir seçim ittifakından bahsediyoruz, adı: Cumhur İttifakı. Siz bu
Cumhur İttifakı’nın nasıl bir Türkiye hayal ettiğini duydunuz mu? Bu ittifakın
millî eğitim politikasıyla ilgili ortaklaştığı düşünceler neler; dış
politikayla ilgili, sosyal politikalarla ilgili, ekonomi politikasıyla ilgili?
Ben duymadım, sadece konuşulan: İttifakın tarafları, işte, bu seçim koşulları
nasıl olacak? İktidarda kalmaya, iktidara ortak olmaya yönelik bir ittifak ve
yapılan yasal düzenleme de bunun için yapılan bir yasal düzenleme. Mühürsüz
oyların geçersiz sayılmasından tutun sandık başkanlarının kamu görevlileri
arasından atanmasına, milletvekili dağılımının hesaplanmasından tutun oy
sayımının denetimine kadar tüm yasal düzenlemeler, iktidarlarını korumaya
yönelik. Bu yasa adil, eşit, güvenli seçim ilkesini ortadan kaldırıyor değerli
arkadaşlar. Bu yasa, 16 Nisan referandumunda yaşanan şaibe ve hukuksuzlukları
yasal zemine oturtmaktan öteye gitmiyor. 
Arkadaşlar,
siz, seçimlere yönelik yeni bir sistem getirmiyorsunuz; siz, her seferinde
kendinizin kazanacağı bir oyun kurmaya çalışıyorsunuz. Ben, burada, amaçlar
arasında demokrasi görmüyorum. Ben, burada, amaçlar arasında adil, eşit ve
güvenli bir seçim sistemi görmüyorum. Kendinize avantaj sağlamaya çalışıyorsunuz,
milletvekili sayısının hesaplanmasında bu sistem ittifak yapan partilere
avantaj sağlıyor. Seçimin kuralları, sandık çevresinin düzenlenmesi, seçmen
kütüklerinin oluşturulması, sandık kurulunun belirlenmesi gibi başlıklarla
ilgili değişikliklerin tümü tehlikeler barındırıyor.
Size
bir hikâye anlatacağım, bildiğiniz bir hikâye belki. 1936 Berlin Olimpiyatları.
Hitler yeni iktidara gelmiş, Naziler. Berlin Olimpiyatlarında Alman ırkının ne
kadar güçlü bir ırk olduğunu tüm dünyaya anlatacaklar. Alman atletler inanılmaz
hazırlanmışlar. Hitler, Berlin OIimpiyat Stadı’nda bütün yarışmaları
seyrediyor. Bütün atletler sırayla madalyaları alıyor, Alman atletler ama bir
atlet geliyor, oyunu bozuyor; Jesse Owens. Birinci altını alıyor, ikinci altını
alıyor, üçüncü altını alıyor. Dördüncü altını -uzun atlama yarışması- alacak,
ilk atlayışında hakem faul çalıyor, ikincisinde yine faul çalıyor, üçüncü
atlayışında bir beyaz havlu alıyor, bir adım geriye koyuyor, onun üzerine basıp
atlayıp yarışı kazanıyor değerli arkadaşlar.
Bunu
niye anlatıyorum? OHAL’in antidemokratik koşulları, sağladığı avantajlar,
ittifaka özel dikilmiş seçim yasaları da size istediğiniz avantajı
sağlamayacak. Bir defa işler ters gitmeye başlarsa bunu kimse durduramaz. Siz
de ne yaparsanız yapın durduramayacaksınız. Nasıl Jesse Owens bir adım geriden
başlasa da ve kazansa da Türkiye’de demokrasi güçleri kazanacak, insanlığın
yarattığı ortak değerleri savunan demokrasi güçleri kazanacak değerli
arkadaşlar. (CHP sıralarından alkışlar) Demokrasiyi, doğayı, insan haklarını,
adaleti savunanlar kazanacak; biz kazanacağız. 
Benim
bir meslektaşımın sözüyle, bir Fransız anayasa hukukçusunun sözüyle bitireyim,
Georges Vedel diyor ki: “Demokrasi, siyasi partiler olmadan yaşayamaz ama
siyasi partiler yüzünden ölebilir de.” Herkes buradan alması gereken mesajı
almıştır diye umuyorum.
Genel
Kurulu saygıyla selamlıyorum. (CHP sıralarından alkışlar) 
BAŞKAN
– Teşekkür ederim Sayın Bakan.
Aynı
mahiyetteki önergeleri oylarınıza sunuyorum: Kabul edenler… Kabul etmeyenler…
Kabul edilmemiştir.
ÖZGÜR
ÖZEL (Manisa) – Maddenin oylamasında karar yeter sayısı talep ediyoruz. 
BAŞKAN
– Maddeyi oylarınıza sunuyorum, karar yeter sayısı arayacağım. Maddeyi kabul
edenler… Kabul etmeyenler… Karar yeter sayısı yoktur.
Birleşime
beş dakika ara veriyorum.
Kapanma Saati: 06.08
ON BİRİNCİ OTURUM
Açılma Saati: 06.16
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Bayram ÖZÇELİK (Burdur), Bülent ÖZ (Çanakkale) 
----- 0 -----
BAŞKAN
– Türkiye Büyük Millet Meclisinin 69’uncu Birleşiminin On Birinci Oturumunu
açıyorum. 
17’nci
maddenin oylamasında karar yeter sayısı bulunamamıştı. Şimdi maddeyi yeniden
oylarınıza sunacağım ve karar yeter sayısı arayacağım. 
Maddeyi
kabul edenler… 
Kâtip
üyeler arasında bir anlaşmazlık var, elektronik cihazla oylamayı yapalım.
Bir
dakika süre veriyorum ve süreyi başlatıyorum.
(Elektronik
cihazla oylama yapıldı)
BAŞKAN
– Madde kabul edilmiştir. Karar yeter sayısı vardır. 
534
sıra sayılı Kanun Teklifi’nin görüşmelerine devam ediyoruz. 
Komisyon
yerinde. 
Hükûmet
yerinde. 
Sayın
milletvekilleri, 18’inci maddede aynı mahiyette iki adet önerge vardır,
okutuyorum: 
Türkiye Büyük Millet Meclisi
Başkanlığına
Görüşülmekte
olan 534 sıra sayılı Kanun Teklifi’nin 18’inci maddesinin teklif metninden
çıkartılmasını arz ve teklif ederiz.
 Filiz
Kerestecioğlu Demir Ertuğrul Kürkcü Mahmut Celadet Gaydalı
 İstanbul İzmir Bitlis

 Hüda
Kaya Meral Danış Beştaş Mehmet Emin Adıyaman 
 İstanbul Adana Iğdır

 Erol
Dora
 Mardin

Aynı mahiyetteki
diğer önergenin imza sahipleri:
 Ömer
Fethi Gürer Akın Üstündağ Muharrem Erkek
 Niğde Muğla Çanakkale

 Mahmut
Tanal Kazım Arslan Mehmet Gökdağ
 İstanbul Denizli Gaziantep
 Mehmet
Tüm Fatma Kaplan Hürriyet
 Balıkesir Kocaeli
BAŞKAN
– Aynı mahiyetteki önergelere Komisyon katılıyor mu?
ANAYASA
KOMİSYONU SÖZCÜSÜ MUSTAFA KÖSE (Antalya) – Katılamıyoruz Başkanım.
BAŞKAN
– Hükûmet?
ADALET
BAKANI ABDULHAMİT GÜL (Gaziantep) – Katılmıyoruz Sayın Başkanım.
BAŞKAN
– Önergeler üzerinde ilk olarak Iğdır Milletvekili Sayın Mehmet Emin Adıyaman
konuşacaklar. 
Buyurun
Sayın Adıyaman. (HDP sıralarından alkışlar)
MEHMET
EMİN ADIYAMAN (Iğdır) – Sayın Başkan, değerli milletvekilleri; 2839 sayılı
Milletvekili Seçim Kanunu’nun 29’uncu maddesinde değişiklik öngören teklifin
18’inci maddesi hakkında söz almış bulunmaktayım. 
Değerli
milletvekilleri, 18’inci maddeyle aslında seçim hukukuna iki yeni kavram
ekleniyor. Ben araştırmadım, başka ülkelerin hukukunda var mı, yok mu,
bilmiyorum ama ilk defa bizim seçim hukukumuza giren bu kavram “ittifak payı”
ve “ittifak ortak oyları” şeklinde bir düzenleme içeriyor. 
Tabii,
teknik olarak madde teklifle bağlantılı olarak bu ittifak içerisinde oyların
partilere nasıl paylaştırılacağı, nasıl dağıtılacağına ilişkin bir düzenleme.
Her siyasi partinin aldığı oylar dışında bir de “ittifakın ortak oyları” diye
ifade edilen bu oyların partilere nasıl bölüştürüleceğini düzenliyor. Tabii,
bu, işin teknik boyutu ama buradaki önemli husus şu: İttifakın ortak oyları.
Bunlar nereden geliyor, nasıl oylar? 
Şimdi,
baktığımızda ittifak oluşturmamış, kendi başına seçime giren tüm siyasi
partiler için “geçersiz” kabul edilen oylar yani herhangi bir partinin tercih
alanının dışına taşınmış bir tercih mührü “geçersiz” kabul ediliyor; normalde,
uygulamada böyle. Ama ittifak dediğimiz, birden fazla partinin aynı ittifak
içerisinde yer alması durumunda diğer partiler için “geçersiz” olan bu uygulama
burada “ittifakın ortak oyları” şeklinde ifade bulmuş. Yani herhangi bir
partiye, ittifak içerisindeki herhangi bir partiye tercih kullanmamış ya da
kullandığı tercih her iki partinin de tercih alanına taşınmış ya da hiçbir
partiye değil de sadece ittifakı çerçeveleyen çerçevenin içerisine mühür
basılmışsa “ittifakın ortak oyları” olarak kabul ediliyor. Bu öncelikle seçim
adaleti açısından bir eşitsizlik, bir hukuksuzluk ya da diğer partiler için
öngörülmeyen, meşru görülmeyen tercih, ittifak için meşru ve geçerli bir tercih
olarak kabul ediliyor. 
Şimdi
buradaki mantık anlaşılıyor aslında, mantalite anlaşılıyor. İşte hep ifade ediyoruz
ya, düzenleme ittifakın çıkarları üzerine. İttifak noktasında anlaşmış, teklifi
getiren partilerin kendi çıkarları doğrultusunda düzenlenmiş diyoruz ya, işte,
bunun mantığı şudur: Ne varsa torbaya doldur yani ittifak torbasına -geçerli,
geçersiz- diğer partiler için geçersiz olan oylar ama buraya doldurun. 
Şimdi,
tabii, bu, işin teknik boyutu ama bir de hukuk açısından, gerçekten seçmenin
iradesi açısından da ciddi bir sorun çünkü seçmen, tercihini kullanırken
aslında tercihinin net olması lazım, kesin olması lazım. Eğer seçmenin iradesi
o oylara net ve kesin yansımıyorsa doğal olarak bu Parlamentoya da temsilî
demokrasi anlamında ya da halkın iradesinin somut olarak yansıması açısından
bir engel teşkil ediyor çünkü belirsiz oylar üzerinden bir irade yansımış
olacak bu Parlamentoya. Dolayısıyla, bütün bu ittifak mantığı, düşüncesi,
barajı aşma, yüzde 50+1’i bulma, yüzde 10 barajını aşma gibi hep tartıştığımız
hususların dışında bir de özgün olarak oy hırsızlığına dayanan bir sistem ya da
hukuksuz, geçersiz oyları ittifakın lehine çeviren bir düzenleme. 
Sözlerime
son vermeden önce Milliyetçi Hareket Partisinin bu teklifte yer alan ekibini
gerçekten kutluyorum. Sadece yüzde 50+1’i elde etmek adına AK PARTİ lehine
düzenlenen düzenlemenin dışında 26 maddenin yüzde 90’ı MHP lehine
düzenlenmiştir, o ekibi de canıgönülden tebrik ediyorum. Seçim sonucunda ne
kastettiğim, somut olarak, matematiksel olarak ortaya çıkacaktır diyorum.
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Adıyaman.
Aynı
mahiyetteki önergeler üzerinde son olarak Balıkesir Milletvekili Sayın Mehmet
Tüm konuşacaklar.
Buyurun
Sayın Tüm. (CHP sıralarından alkışlar)
MEHMET
TÜM (Balıkesir) - Sayın Başkan, değerli milletvekilleri; görüşülmekte olan
kanun teklifine ilişkin söz almış bulunuyorum. Hepinizi saygıyla selamlıyorum.
Değerli
milletvekilleri, bildiğiniz gibi ülkemiz 16 Nisanda bir referandum yaşadı. 16
Nisana ilişkin akılda kalan tek şeyse seçimde kullanılan mühürsüz oyları Yüksek
Seçim Kurulu tarafında bir çetenin kanuna, yasaya aykırı olarak geçerli sayması
oldu. “Hayır” blokunun kazandığı, millî iradenin “hayır” yönünde tecelli ettiği
seçim, saray baskısıyla, zorla ve hileyle kaybettirildi. Bugün Genel Kurulda
görüşülen ittifak teklifi, işte bu 16 Nisan gayrimeşru referandumunu
meşrulaştırma çabasıdır. Bu, onun devamıdır; bu, gayrimeşru bir durumun
yasallaşmasıdır. Bunu tüm halkımızın bilmesi gerekiyor.
Değerli
milletvekilleri, tam yirmi aydır ülkeyi olağanüstü hâlle idare ediyoruz. Saray
sevdalısı, tek adam olsun diye olağanüstü hâl rejiminde hileli bir referandum
yaptınız. İstediğiniz her şeyi, Anayasa’ya, kanuna ister uysun ister uymasın
kanun hükmünde kararnameler çıkararak yapıyorsunuz. Görünen o ki önümüzdeki
seçimlere kadar olağanüstü hâli kaldırmayacaksınız. Nasılsa Meclis yok, yasama
yok, yargı yok, adalet yok, istediğinizi yapıyorsunuz. Ülkenin kaderini
olağanüstü hâlle belirliyorsunuz. Bunu hangi yetkiye dayanarak yapıyorsunuz?
Hangi demokrasi, hangi siyasi etik, hangi kanun bir Hükûmete bu kadar yetki
verebilir? Şimdi, bir ittifak teklifiyle sırf koltuklarınızı korumak için
ülkenin geleceğini belirsizliğe sürüklüyorsunuz. 
Değerli
milletvekilleri, faşizm, sadece insanların kitlesel olarak öldürülmesi
değildir. Faşizm, bir iktidar hastalığıdır, iktidarda kalmak için bire bir
ülkenin geleceğini karartmaktır. Sizler saray sevdalısı yalakalarınızla, yandaş
medyanızla, koltuk değneğiniz siyasal oluşumlarla ülkenin geleceğini
karartıyorsunuz.(AK PARTİ sıralarından gürültüler) Tek bir adamın iktidar hırsı
uğruna 80 milyonun kaderini değiştiriyorsunuz. İşte bunun adı faşizmdir, tek
adam diktatörlüğüdür. İşinize gelince bozkurt işaretleriyle milliyetçilik
yapıyorsunuz, işinize gelmediğinde yerli ve millî ne varsa emperyalist
firmalara peşkeş çekiyorsunuz. Dünyada artık işgaller tankla, tüfekle değil,
beyinlerin işgaliyle yapılıyor. Sizler tek adamın koltuğu uğruna halkımızın
beyinlerini işgal ediyorsunuz. 
Değerli
milletvekilleri, dünyanın hiçbir gelişmiş ülkesinde Meclise sunduğunuz gibi bir
teklifle seçim yapılamaz. Bu kanunda yer alan maddeler açıkça Anayasa'ya
aykırıdır. En başta Cumhurbaşkanı ve milletvekili seçimlerinde oy pusulalarının
aynı zarfa konulması hükmü güçler ayrılığına aykırıdır. Eğer iki farklı seçim
yapılıyorsa pusula ve zarfları da farklı olmalıdır. Aynı zarfa konulan oylarla
insanlara “Genel seçimde hangi partiye oy veriyorsan Cumhurbaşkanı seçiminde de
aynı kişiye oy ver.” baskısı yapılmaktadır. Bu durum yeni sistemde yasama,
yürütme ve yargının tek bir kişiye bağlanacağının işaretidir. 
Değerli
milletvekilleri, sandık mührü bulunmayan oyların geçerli sayılabilmesi 16
Nisandaki hırsızlığın ispatıdır. Ülkenin en saygın kurumu olan Yüksek Seçim
Kurulunun hilesini insanlar hâlâ unutmuş değil. Baskıyla millî iradeyi yok
etmeye çalışıyorsunuz. İnsanların sandığa olan inancını sarstınız. Bunun sonu
hepimiz için çok ağır olur. Diğer taraftan, aynı binada oturan seçmenlerin
farklı sandık bölgelerinde oy kullanabilmelerinin de amacı yine hırsızlık
yapmaktır. Böylece sahte seçmen yazımı, ölülere oy kullandırma gibi şeylerle
oylar çalınacaktır. Teklifte sandıkların taşınmasına ve kolluk kuvvetlerinin
çağrılmasına ilişkin hususlar yer almaktadır. Bu düzenlemeyle, iktidara yakın
görevliler sandıkları istediği gibi taşıyabilecek ve itiraz edenlere karşı
şiddet ve cebir araçlarına sahip olacaktır. 
Değerli
milletvekilleri, son olarak seçim teklifinde yüzde 10’luk baraj için partinin
değil, ittifakın aldığı oyun hesaplanıyor olması tümüyle MHP’yi kurtarmak için
yapılmış bir çabadır. MHP’yi barajdan kurtarmak için yasayı bu şekilde
dolanmak, milletin iradesine ve Anayasa'ya saygısızlıktır. Bir taraftan, diğer
küçük partilerin temsilini engellemek için yüzde 10 barajını tutuyorsunuz,
diğer taraftan MHP gibi baraj altında kalacağını düşündüğünüz partiyi kurtarmak
adına ittifak yasası yapıyorsunuz. 
(Mikrofon
otomatik cihaz tarafından kapatıldı)
BAŞKAN
– Toparlayın lütfen. 
MEHMET
TÜM (Devamla) – Bu teklifle millî irade saray iradesinin boyunduruğuna
alınmaktadır. Artık bu işi fazla ileri götürmeyin, ülkeyi daha da germeyin.
Halka rağmen hak etmediğiniz oyları alarak oralarda oturamazsınız. 
Biz
“hayır” bloku olarak dayanışmanın gücünü 16 Nisanda gördük. Dayanışma ve
mücadeleyle dikta yönetimini alaşağı edeceğimizi hepinizin bilmesini istiyoruz.
Ne yaparsanız yapın, bir daha oy çalamayacaksınız, millî iradeyi istediğiniz
yönde gasbedemeyeceksiniz, gasbettirmeyeceğiz. 
Değerli
milletvekilleri, bizler sizin dayattığınız faşizme karşı sonuna kadar
demokrasiyi savunacağız, sizin dayattığınız savaş politikalarına karşı sonuna
kadar “barış” diyeceğiz. Özgür ve barış içinde yaşayacağımız Türkiye’yi hep
birlikte yeniden kuracağız diyorum. 
Teşekkür
ediyorum, saygılar sunuyorum. (CHP sıralarından alkışlar) 
BAŞKAN
– Teşekkür ederim. 
Önergeleri
oylarınıza sunuyorum: Kabul edenler… Kabul etmeyenler… Önergeler kabul
edilmemiştir. 
ÖZGÜR
ÖZEL (Manisa) – Maddenin oylamasında karar yeter sayısı talep ediyorum. 
BAŞKAN
– Maddeyi oylarınıza sunacağım ve karar yeter sayısı arayacağım. 
Kabul
edenler… Kabul etmeyenler… 
Elektronik
cihazla oylama yapalım, kâtip üyeler arasında anlaşmazlık var. 
Bir
dakika süre veriyorum ve süreyi başlatıyorum. 
(Elektronik
cihazla oylama yapıldı) 
BAŞKAN
– Karar yeter sayısı yoktur. 
Birleşime
on dakika ara veriyorum. 
Kapanma
Saati: 06.33
ON İKİNCİ OTURUM
Açılma Saati: 06.46
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Bayram ÖZÇELİK (Burdur), Bülent ÖZ (Çanakkale)
----- 0 -----
BAŞKAN
– Türkiye Büyük Millet Meclisinin 69’uncu Birleşiminin On İkinci Oturumunu
açıyorum. 
18’inci
maddenin oylamasında karar yeter sayısı bulunamamıştı. Şimdi maddeyi yeniden
oylarınıza sunacağım ve karar yeter sayısı arayacağım. 
Maddeyi
kabul edenler… Kabul etmeyenler… Karar yeter sayısı vardır, madde kabul
edilmiştir.
534
sıra sayılı Kanun Teklifi’nin görüşmelerine devam ediyoruz.
Komisyon?
Yerinde.
Hükûmet?
Yerinde.
Sayın
milletvekilleri, 19’uncu maddede aynı mahiyette olmak üzere iki adet önerge
vardır, okutuyorum:
Türkiye Büyük Millet Meclisi Başkanlığına
Görüşülmekte
olan 534 sıra sayılı Kanun Teklifi’nin 19’uncu maddesinin teklif metninden
çıkarılmasını arz ve teklif ederiz.

 Filiz
Kerestecioğlu Demir Meral Danış Beştaş Ertuğrul Kürkcü
 İstanbul Adana İzmir
 Mahmut
Celadet Gaydalı Erol Dora Hüda Kaya
 Bitlis Mardin İstanbul
Aynı
mahiyetteki diğer önergenin imza sahipleri:
 Akın
Üstündağ Mahmut Tanal Mehmet Gökdağ
 Muğla İstanbul Gaziantep
 Kazım
Arslan Utku Çakırözer Muharrem Erkek
 Denizli Eskişehir Çanakkale
 Ömer
Fethi Gürer Fatma Kaplan Hürriyet
 Niğde Kocaeli
BAŞKAN
– Komisyon önergelere katılıyor mu?
ANAYASA
KOMİSYONU SÖZCÜSÜ MUHAMMET EMİN AKBAŞOĞLU (Çankırı) – Katılmıyoruz Başkanım. 
BAŞKAN
– Hükûmet?
GENÇLİK
VE SPOR BAKANI OSMAN AŞKIN BAK (Rize) – Katılmıyoruz Sayın Başkan. 
BAŞKAN
– Aynı mahiyetteki önergeler üzerinde ilk olarak İstanbul Milletvekili Sayın
Hüda Kaya konuşacaklar. 
Buyurun
Sayın Kaya. (HDP sıralarından alkışlar)
HÜDA
KAYA (İstanbul) – Sayın Başkan, sayın milletvekilleri; hepinize hayırlı
sabahlar diliyorum. Halkımız, ülkemiz için, tüm ezilenler için güneşli,
aydınlık bir gelecek diliyorum. 
Bu
saate kadar, bu ittifak yasasını güneşin doğduğu bu saatlere kadar alelacele
geçirmenizin sebebini anlıyoruz elbette. Bunun tabii ki sonuçlarının
farkındasınız. Eğer bu ittifak yasası çıkmazsa nasıl bir gerçekle karşı karşıya
kaldığınızı, partilerin ve ülkemizin ve saray geleceğinin nasıl bir riskle
karşı karşıya kaldığını sizler de biliyorsunuz, biz de biliyoruz. 
Tecavüz,
taciz yaşı 3 yaşına indi arkadaşlar. Bakın, bugünkü bir haber, şehirler arası
yolcu otobüsünde 10 yaşındaki çocuk dahi taciz edilecek duruma geldi, çocuk
uyurken bile. Bunu daha önce de söyledim, aileler çocuklarını sokağa
indiremiyorlar, artık komşuya çocuk gönderemiyorlar. Toplumun içerisinde
komşular arası, insanlar arası ilişkiler zedelendi, güven zedelendi.
Her
gün yüzlerce atölye ve esnaf kepenk kapatıyor. Sessiz bir ekonomik kriz
derinden derine geliyor. Diğer taraftan, Türkiye’nin insanlarının yüz yıldır
kullanmadığı kadar antidepresan şu anda kullanılır durumda. İnsanlar hasta hâle
geldiler, insanlar cinnet noktasına geldiler. Hani bir zamanlar sizler dilinize
çok doluyordunuz ya, 2000’lerde, efendim, Başbakanlığın kapısına getirip de
kasayı fırlatanları 2001 krizinin, ekonomik krizin travmalarını anlatırken
örnek veriyordunuz. İnsanlar çatılara çıkıyorlar, insanlar intihar ediyorlar,
insanlar cinnet geçiriyor, ne yaptığını bilmiyor, artık gözünü kan bürümüş
durumda. Değerler çürümüş, inançlar çürümüş durumda, büyük bir ahlaki yozlaşma
dibe vurmuş durumda toplumumuzda ve böyle bir Türkiye manzarası var karşımızda arkadaşlar.
Bakın,
inanın, bunu muhalefet etmek için söylemiyorum. Güzel şeyler yapılsın, güzel
şeyleri paylaşalım, takdir edelim, tebrik edelim, hepimiz birlikte sevinelim.
Ülkemiz için, insanlarımız için güzel şeyler oluyor diye gerçekten ben şahsen
büyük bir özlem içerisindeyim. Keşke bir de güzel bir şeyler paylaşabilsek
fakat nefretle, şiddetle, tacizle, istismarla, güvensizlikle, ahlaki
yozlaşmayla bir cehenneme dönmüş toplum fotoğrafı var karşımızda. Ve maalesef
en acı olan -ki bakın, işte, 12 Martı bitirdik biz bu gece burada- bugüne kadar
Türkiye’nin yaşadığı bütün darbe süreçlerinden çok daha ağır ekonomik, insani,
ahlaki, inançsal ve politik travmaları hiçbir şekilde Türkiye böylesine
derinden yaşamamıştı arkadaşlar. Yalan, iftira, ihanet, insani değersizleşme,
kan sevicilik, şiddet, nefret, kötü olan her şey toplumumuzu bir virüs gibi
sardı arkadaşlar. Bütün bunların elbette biz de farkındayız, siz de
farkındasınız ve bunun için muhalefeti susturup, sandığı sembolik bir etkinliğe
çevirip karşı karşıya olduğunuz, iktidarın karşı karşıya olduğu riski bir
şekilde yok etme ve bunun için de konuşan, düşünen, eleştiren bütün çevreleri,
muhalifleri susturma yoluna gidiyorsunuz. Bu yasa da bu adımlardan bir tanesi. 
(Mikrofon
otomatik cihaz tarafından kapatıldı) 
HÜDA
KAYA (Devamla) - Şu sabahın güzel vaktinde tekrar çağrıda bulunuyorum: Sevgili
arkadaşlar, ahlaki yozlaşmayı durdurmak, kaybolan adaleti gerçekleştirmek için,
insanların geleceğe dair umutlarını yitirdiği, cinnet geçirdiği böyle bir
dönemde gelin hep birlikte halkımıza sahip çıkalım; ülkemizin, halkımızın
geleceğini birlikte kurtaralım arkadaşlar. 
Tekrar
hayırlı sabahlar. (HDP sıralarından alkışlar) 
BAŞKAN
– Sayın Kaya, teşekkür ediyorum. 
Şimdi
de Eskişehir Milletvekili Sayın Utku Çakırözer konuşacak. 
Buyurun
Sayın Çakırözer. (CHP sıralarından alkışlar) 
UTKU
ÇAKIRÖZER (Eskişehir) – Sayın Başkan, değerli milletvekilleri; günün ilk
ışıklarında hepinizi saygıyla selamlıyorum. 
Değerli
arkadaşlarım, sizlere sormak isterim: Gecenin bir yarısında, yangından mal
kaçırır gibi geçirilmek istenen bu yasa teklifi neden önümüzde? Nedeni belli.
Birincisi, tek adam iktidarını korumak isteyen AKP, içeride OHAL baskıları,
ekonomideki kötü gidiş ve dışarıda baş başa kaldığı yalnızlık nedeniyle
halkımızın güvenini yitirdiğini biliyor, görüyor. Bu adı ittifak kendi
koalisyon olan birlikteliğin küçük partisi ise barajı aşamayacağını görüyor,
biliyor. Yani ülkemiz için, halkımız için değil tamamen kendinizi kurtarmak
için bu şaibeli ittifakı yapmaktasınız. Yüzde 50 desteği bulamayınca, sonunda,
işte içinde şaibeli pazarlıklar olan bu koalisyon kanunuyla karşımıza
çıkıyorsunuz. 
Değerli
arkadaşlarım, peki, biz bu şaibeli ortaklığa inançla, kararlılıkla neden karşı
çıkıyoruz? İki sebebi var. Birincisi, sizler milletin iradesini yok saymak
istiyorsunuz, Meclise yansıtmıyorsunuz. Yaptığınızın 12 Eylül darbecilerinden
farkı nedir, sorarım. Onların getirdiği yüzde 10 seçim barajı utancını devam
ettiriyorsunuz.
Şimdi
siz bu antidemokratik utanç barajını korumakla yetinmiyorsunuz, ötesine de
geçiyorsunuz. 12 Eylül cuntacılarının bile aklına gelmeyen bir yöntemle barajı
resmen 5 katına katlıyorsunuz. Nasıl mı? Baraj bir şantaj hâline
getirilmektedir. Cumhurbaşkanlığı seçimi için gerekli yüzde 50+1 oyun
sağlanması karşılığında iktidara destek veren partilerin barajdan
etkilenmeyeceği bir sistem getirilmekte. Yüzde 5’lik, 3’lük, hatta yüzde
yarımlık bir parti bile Meclise milletvekili sokabilir hâle getirilmekte. Öte
yandan, ittifak yapmadan yüzde 5, 7, hatta 9,9 oy alacak yani 5-6 milyon
yurttaşımızın oylarını temsil edecek bir parti ise tek bir milletvekili dahi
çıkaramaz hâle getirilmekte. Milyonlarca yurttaşın iradesi yok sayılmakta.
Soruyorum: Nerede kaldı temsilde adalet? Nerede kaldı çoğulculuk, çok seslilik?
Bu yasayla seçmen iradesi, millet iradesi işte böyle çalınmakta, yok
edilmektedir. “Mümkünse ittifak yapsınlar, yapamıyorlarsa barajın altında
kalsınlar.” anlayışı hiçbir demokrasiyle, çoğulculukla, adaletle, eşitlikle
bağdaşmaz.
Değerli
arkadaşlarım, bu kanuna karşı çıkışımızın ikinci temel gerekçesi ise seçim
güvenliğinin tamamen ortadan kaldırılacak olmasıdır. Serbest seçim ilkesini
ortadan kaldırmaktasınız. Demokrasilerde ilke bellidir; gizli oy, açık sayım.
Peki, biz şimdi ne yapıyoruz? Açık oy, gizli sayım. Aynı binada oturan
seçmenler farklı bölgelere kaydırılacak; kaydırılacak ki sahte, şüpheli oyların
tespiti güçleşsin, yurttaş denetimi tamamen ortadan kalksın. Sandıklar
taşınmakta, sandıklar birleştirilmekte; öyle ki seçmen iradesi baskı altına
alınabilsin. Sandık kurulu başkan ve üyeleri doğrudan iktidarın emrindeki kamu
görevlilerinden seçilecek; seçilecek ki siyasi partiler oy sayımını
denetleyemesin. Üzerinde mühür bulunmayan pusulalar ve zarfları geçerli
sayılmakta; sayılacak ki hileli oylar kontrol edilemesin. Bilinmeyen ihbarlarla
kolluk gücünün sandık başına gelmesi sağlanacak; sağlanacak ki haklı itirazlar
silah gölgesinde susturulacak, muhalefet sindirilecek. Soruyorum: Partilerin
denetimi dışına çıkarılan ve sadece kamu görevlilerinin inisiyatifine bırakılan
bir seçim ne kadar demokratik, ne kadar adil, ne kadar meşru olur? Bunun adı
polis ve jandarma gözetiminde sopalı seçimdir. 
Değerli
arkadaşlar, böyle bir seçim eşit seçim olamaz. Böyle bir seçim ahlaklı olamaz,
vicdanlı olamaz, demokratik bir seçim olamaz. Böyle bir seçim ayrışmayı
derinleştirecek, kutuplaşmayı derinleştirecektir. Bu kürsüden sizleri uyarmak
isterim: Şu anda elinizdeki güce, aritmetik güce, sayısal güce güveniyor
olabilirsiniz ama haklılık, ahlaki ve vicdani meşruiyet, iradesini çalmaya
çalıştığınız millettedir. Millet bu şaibeli ittifakınızın bedelini hepinizden
soracaktır. Vatanını seven, demokrasi âşığı milletimizle birlikte,
Cumhurbaşkanlığını kazanamama ve barajı geçememek kaygısıyla kurulan bu korku
ittifakına geçit vermeyeceğiz. Bu iktidar ittifakını devirerek, seçim yoluyla
değiştirerek demokrasimizin rüştünü ispat edeceğiz. Türkiye’yi huzur, barış,
kardeşlik yurdu, yeniden demokrasi yurdu yapacağız.
Hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkür ederim Sayın Çakırözer.
Önergeleri
oylarınıza sunuyorum: Kabul edenler... Kabul etmeyenler... Önergeler kabul
edilmemiştir.
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir. 
20’nci
maddede aynı mahiyette iki adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 534 sıra sayılı Kanun Teklifi’nin 20’nci maddesinin teklif metninden
çıkarılmasını arz ve teklif ederiz.
 Filiz
Kerestecioğlu Demir  Meral Danış Beştaş Ertuğrul Kürkcü
 İstanbul Adana İzmir
 Mahmut
Celadet Gaydalı Erol Dora Hüda Kaya
 Bitlis Mardin İstanbul
Aynı
mahiyetteki diğer önergenin imza sahipleri:
 Akın
Üstündağ Mahmut Tanal Mehmet Gökdağ
 Muğla İstanbul Gaziantep
 Kazım
Arslan Muharrem Erkek
 Denizli Çanakkale
 Ömer
Fethi Gürer Fatma Kaplan Hürriyet Murat Emir
 Niğde Kocaeli Ankara

BAŞKAN
– Önergelere Komisyon katılıyor mu?
ANAYASA
KOMİSYONU SÖZCÜSÜ MUHAMMET EMİN AKBAŞOĞLU (Çankırı) – Katılamıyoruz Başkanım. 
BAŞKAN
– Hükûmet?
GENÇLİK
VE SPOR BAKANI OSMAN AŞKIN BAK (Rize) – Katılmıyoruz Sayın Başkan. 
BAŞKAN
– Önergeler üzerinde ilk olarak İstanbul Milletvekili Sayın Filiz Kerestecioğlu
konuşacak. 
Buyurun
Sayın Kerestecioğlu. (HDP sıralarından alkışlar)
FİLİZ
KERESTECİOĞLU DEMİR (İstanbul) – Sayın Başkan, değerli milletvekilleri; ben,
önce oğluma günaydın diyerek sözlerime başlamak istiyorum. İktidarınızın bir
başka armağanı çocuklara, karanlık bu saatte, saat ayarlarıyla kendisi şu anda
yollara düşmüş durumda ve şaşkın tabii biz hâlâ Mecliste çalışıyoruz diye.
Hukukta
“muvazaalı işlem” diye bir ibare vardır, hukukun çevresinden dolanıp hile
yapılmasına “muvazaa” denir. Bu kanun teklifi de açıkça muvazaalıdır. 1980
darbesinin bir utancı olarak Seçim Kanunu’nda bulunan yüzde 10 seçim barajını
korumak için ne yaparız diye düşünülmüş, adına “ittifak” denilen fakat esasen
bir hileden ibaret olan bu yasa teklifi hazırlanmış. Dünyanın hiçbir yerinde
olmayan seçim barajı neden korunmak isteniyor gerçekten? 
Bakın,
şimdi rakamlarla izah edelim. Bu baraj yüzünden, Kasım 2002 genel seçimlerinde,
AK PARTİ geçerli oyların yüzde 34,28’ini almasına karşın, TBMM’deki temsil
oranı 363 milletvekiliyle yüzde 66 olmuştu; hak etmediği hâlde, neredeyse
aldığı oyun 2 katı fazla oranda milletvekilliği kazanmış ve yasama organında
çoğunluğu ele geçirmişti. Bu nedenle, seçimlerde oy kullananların neredeyse
yarısı Mecliste temsil edilemedi. 2002 genel seçimlerinde 31 milyon 528 bin 783
geçerli oyun 17 milyon 235 bin 832’sini kullanan seçmen Mecliste temsil edilme
şansı buldu, 14 milyon 292 bin 951 seçmen temsil olanağından yararlanamadı ki
bu temsiliyet oranı da bağımsız milletvekilleriyle yükselmişti. Yani Mecliste
temsil edilen siyasal görüşlerin oranı yüzde 53, edilmeyenlerin oranıysa yüzde
47. Şimdi “Temsiliyette adalet var.” demek mümkün mü buna? Bu adaletsizliğin
üstesinden, bir nebze de olsa Halkların Demokratik Partisine güvenen
milyonlarca seçmenin haziran ve kasım seçimlerinde barajı yıkmasıyla gelindi.
Düşünün ki milyonlarca seçmen oy veriyor fakat ne oluyor? Yüzde 9,9 alıyor
siyasi parti ve muhalif seçmenin oyu iktidar partisine gidiyor. Bu kanun
teklifiyle bu adaletsizlik daha da büyüyor; artık yüzde 9,9 Parlamentoda yer
bulamazken yüzde 0,5 oy alan parti eğer barajı aşan diğer ittifak partisiyle
seçime girerse milletvekili çıkaracak. 
İşte
bu sistemin yaratacağı sonuç bellidir. Tüm farklı görüşlerin siyaset
sahnesinden silinmesi ve herkesin birbirine, en çok da iktidardaki fikirlere
benzemesidir. Böyle antidemokratik bir sistemden memnun olacak siyasi anlayış
ise tekçi ve otoriterdir. 
Bu
barajı kimin getirdiğini çok iyi biliyorsunuz. Hani o zihniyetiyle
hesaplaşacağınız darbeciler getirmişti bu barajı. 1980 darbesinden bir süre
sonra oluşturulan ve tüm üyeleri Kenan Evren ve kuvvet komutanları tarafından
atanan Danışma Meclisi getirdi bu seçim kanununu. İlk yaptıkları iş, yüzde 10
ulusal barajı getirmek olmuştu. Amaç, darbecilerin kontrolü altında 2 partinin
Meclise girmesi; solun, İşçi Partisi gibi bu ülkenin görüp görebileceği en ön
açıcı partilerin ve hatta milliyetçi partilerin de Meclisin dışında
bırakılmasıydı ve hızla, işçilerin karşısında, patronun ve yabancı sermayenin
yanında bir ekonomi politikası da uygulamaya konuldu. Yani vesayet ne istediyse
o oldu. 90’lı yılların o karanlık zamanlarında Kürt politikacıları da siyasetin
dışında tutmakta çok işlevsel bir rol aldı bu baraj. Bugün, dünyanın hiçbir
yerinde olmayan bu seçim hırsızlığı barajı hileli yollarla aşılmaya
çalışılıyor. 
(Mikrofon
otomatik cihaz tarafından kapatıldı)
FİLİZ
KERESTECİOĞLU DEMİR (Devamla) – Tamamlayabilir miyim Sayın Başkan? Son cümlem.
BAŞKAN
– Tamamlayın lütfen.
FİLİZ
KERESTECİOĞLU DEMİR (İstanbul) – Eğer siz “Sadece benim yanımda olan
Parlamentoya girer. Olmayanın ise girmemesi için her yolu denerim.” diyorsanız,
artık “halkın iradesi” sözlerini etmeyin. Halkın iradesine önem vermek, her
farklı düşünceyi yaşatmaktan geçer, muhalefetin sözünü dinlemekten geçer. Ancak
muhalefetin mikrofonlarını kapatanlar, halkın iradesinden söz edemezler. Burada
sadece söz edilecek olan, herhâlde, sarayın iradesidir. Sizler de onu
uygulamaya çalışıyorsunuz. 
Saygılar
sunarım. (HDP sıralarından alkışlar)
BAŞKAN
– Teşekkür ederim.
Aynı
mahiyetteki önergeler üzerinde şimdi de Ankara Milletvekili Sayın Murat Emir
konuşacaklar.
Buyurun
Sayın Emir. (CHP sıralarından alkışlar)
MURAT
EMİR (Ankara) – Sayın Başkan, değerli milletvekilleri; sabahın yedisinde Genel
Kurulu günaydın diyerek selamlamak istiyorum.
Sözlerime
hepimizin aslında gecenin ilk saatlerinden beri sıkça sorduğumuz bir soruyla
başlamak istiyorum. Biz niye bugün, burada böylesine yoğun bir çalışma
yürütüyoruz? Bu sorunun cevabı önemli arkadaşlar. Biz niye saatlerdir bu
çalışmayı yürütüyoruz? Neyi yetiştirmeye çalışıyoruz? Kimden, neyi saklamaya
çalışıyoruz? Neyi kaçırıyoruz? Hedefimiz nedir?
Değerli
arkadaşlar, burada, aslında, ben “çalışma” dedim ama bunun gerçek bir çalışma
olmadığını da söylemek zorundayız. Ne kendimizi ne de milletimizi kandırmaya
hakkımız yok. Bakın, alt komisyon kurdunuz. Alt komisyon çalışmasını alelacele,
bir günde tamamladınız ve hatta Başkan, daha komisyon kurulurken “Kurulmasına
ve hızla görevini bitirmesine…” dedi ve öbür güne de Komisyonu toplama
randevusu verdi. Komisyon toplandı, yine aynı hız. Genel Kurula geldik, en
azından dört beş gün çalışacağımızı düşündük, tartışacağımızı düşündük ama gel
gör ki bir Genel Kurul salonuna girdik, çalışmaya başladık ve kendimizi sabahın
yedisinde, sekizinde hâlâ bu kanunu görüşüyorken buluyoruz. Oysa aslında kanunu
da görüşmüyoruz, biz düşüncelerimizi anlatıyoruz İç Tüzük’ün olanak verdiği
ölçüde ama ne AKP’den ne MHP’den bu kanuna katkı verecek ne bir cevap ne bir
söz duyamıyoruz. Dolayısıyla bu, aslında bir yerlerde tasarlanmış, kotarılmış,
anlaşılmış -her neyse- ve önümüze getirilmiş bir metnin burada usuli bir
şekilde hem de yanlış bir biçimde geçirilmesinden ibaret bir durum. 
Değerli
arkadaşlar, fırsat gelmişken şunu da ifade etmek isterim: Ben yirmi yılını göz
hastalıklarına vermiş bir hekimim ve bu Genel Kurul salonu, hele de bu kadar
yoğun çalışılırsa, bu saate kadar çalışılırsa gerçek bir iş sağlığı sorunu
kaynağıdır. (CHP sıralarından alkışlar) Hepinizin gözlerini görüyorum,
hepinizin gözleri hasta, hiçbirinizin gözlerini açacak hâli kalmamış durumda.
Kesinlikle ve kesinlikle bu çalışma koşullarının değiştirilmesi gerekiyor. Size
en basit önerim, nasıl kuliste çay dağıtılıyor, kahve dağıtılıyor ayakta
kalalım diye, aynı zamanda hepimize suni gözyaşı preparatlarının da dağıtılması
gerektiğini düşünüyorum en azından bir ölçüde gözlerin rahatlaması açısından.
Değerli
arkadaşlar, üzerinde söz aldığım madde, ittifakı düzenliyor. Biz “kirli
ittifak” diyoruz, siz bozuluyorsunuz ya, gerçekten kirli bir ittifak. Biz
ittifaka karşı değiliz, yapılabilir, niye yapılmasın? Çünkü bunun yasal bir
zemine kavuşturulmasında yarar var elbette ama bunun adil olması gerekiyor,
hilesiz olması gerekiyor, dürüst olması gerekiyor. Bakın, ittifakın faydaları
saymakla bitmiyor. 
Bir
defa, pusulada hile var. Nasıl var? Geniş bir geometrik alan bırakılıyor, bir
de “ittifak” yazıyorsunuz üstüne, onu da ekliyorsunuz ve seçmen algısı
yönlendiriliyor bir şekilde. 
Bitmiyor,
mühürde de hile. Nereye basarsan bas, yeter ki denk getir; ittifakın bir yerine
denk getirirsen MHP’ye yakınsa MHP’ye, AKP’ye yakınsa AKP’ye, yukarıda
yazılmışsa ittifaka; ittifak sonradan döndürüp dolaştırıp tekrar partilerin
cebine koyuyor o oyu. Yani mühürde de bir hile var arkadaşlar. 
Zarfta
hile var. Cumhurbaşkanını seçiyor vatandaş, milletvekili partisini seçiyor,
belki farklı seçiyor; ikisini, hepsini aynı zarfa koyuyor ve öyle bir mühürleme
yapıyorsunuz ki bir mührü her şeye sayıyorsunuz. Bu kişi ittifaka oy verdi mi?
Beğendi mi bu birleşmeyi? Oysa sadece belki partisine vermek istiyordu.
Bunlarla hiç ilgilendiğiniz yok. İşte “millî irade gasbı” dediğimiz bu. 
Sayımda
hile yapıyorsunuz -sürem yetişmiyor- yetmiyor, toplamada hile yapıyorsunuz;
dönüyorsunuz, tekrar dağıtıyorsunuz. Milletvekili hesabında hile var, 2 defa
D’Hondt uyguluyorsunuz, millî iradeyi gasbediyorsunuz. Barajı aslında kaldırmak
yerine, bir defa da demokratik bir şey yapmak yerine barajı bir şantaj unsuru
olarak kullanıyorsunuz ve siz bir şekilde kurdunuz ya ittifakınızı, diğer
partileri buna zorluyorsunuz ve kuralları da haksız bir biçimde zorluyorsunuz. 
Değerli
arkadaşlar, bu anlayışlarla -süremin de sonuna geldim- bu kirli ittifakın ve bu
yasa teklifinin Türkiye’ye getireceği şey sadece demokrasimize ağır bir
darbedir. Nasıl bundan neredeyse yarım asır önce askerler eliyle, muhtıralar
yoluyla demokrasimize darbe vurulmuşsa siz de bu sabah, aynı tarihte
demokrasimize ve seçim güvenliğimize ağır bir darbe vurmak üzeresiniz. 
Genel
Kurulu saygıyla selamlıyorum. (CHP sıralarından alkışlar)
BAŞKAN
– Teşekkür ederim Sayın Emir. 
Önergeleri
oylarınıza sunuyorum: Kabul edenler… Kabul etmeyenler… Önergeler kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
21’inci
maddede aynı mahiyette iki adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 534 sıra sayılı Kanun Teklifi’nin 21’inci maddesinin teklif metninden
çıkarılmasını arz ve teklif ederiz.
 Filiz
Kerestecioğlu Demir Ertuğrul Kürkcü Erol Dora
 İstanbul
 İzmir Mardin
 Meral
Danış Beştaş Mahmut Celadet Gaydalı Hüda Kaya
 Adana Bitlis İstanbul

 Mehmet
Emin Adıyaman
 Iğdır

Aynı
mahiyetteki diğer önergenin imza sahipleri: 
 Akın
Üstündağ Mahmut Tanal Mehmet Gökdağ
 Muğla İstanbul Gaziantep

 Kazım
Arslan Fatma Kaplan Hürriyet Ömer Fethi Gürer 
 Denizli
 Kocaeli Niğde
 Muharrem
Erkek
 Çanakkale
BAŞKAN
– Aynı mahiyetteki önergelere Komisyon katılıyor mu?
ANAYASA
KOMİSYONU SÖZCÜSÜ MUHAMMET EMİN AKBAŞOĞLU (Çankırı) – Katılamıyoruz Sayın
Başkanım. 
BAŞKAN
– Hükûmet? 
GENÇLİK
VE SPOR BAKANI OSMAN AŞKIN BAK (Rize) – Katılmıyoruz Sayın Başkan. 
BAŞKAN
– Aynı mahiyetteki önergeler üzerinde ilk olarak Iğdır Milletvekili Sayın
Mehmet Emin Adıyaman konuşacak.
Buyurun
Sayın Adıyaman. (HDP sıralarından alkışlar)
MEHMET
EMİN ADIYAMAN (Iğdır) – Teşekkür ederim Sayın Başkan. 
Değerli
milletvekilleri, ben de bu saatte günaydın demek istiyorum, hepinizi
selamlıyorum. 
Evet,
ben de 534 sıra sayılı Kanun Teklifi’nin 21’inci maddesi üzerine söz almış
bulunmaktayım. 21’inci madde de teknik bir madde, 2839 sayılı Yasa’nın 34’üncü
maddesinde birtakım değişiklikler yapıyor ve son bir fıkra olarak bu kez
ittifak milletvekillerinin nasıl paylaştırılacağına ilişkin bir düzenleme. Yani
bir önceki konuşmamda izah ettiğim ittifak oyları ve ittifak payları
paylaştırıldıktan sonra ortaya çıkan, ittifakın her bir siyasi partisine düşen
milletvekillerinin paylaşımını düzenliyor. 
Şimdi,
değerli milletvekilleri, arkamızda “Egemenlik kayıtsız şartsız milletindir.”
diyor. Egemenliğin kayıtsız ve şartsız millete ait olmasının kamusal alanda,
yönetimsel alanda ifade edilebilmesinin temel dayanağı anayasal kurumlardır.
Bunların başında da hiç şüphesiz yasama, yargı ve yürütme gelmektedir.
Dolayısıyla egemenlik, bu anayasal erkler eliyle kullanılıyor. 
Şimdi,
18 Nisan 2017’deki referandumdan bu yana, sistemde ve bu egemenliğin
kullanılması noktasında önemli bir değişiklik yaşandı ve bugün burada tartıştığımız
yasa teklifiyle de bu egemenliğin kurumsallaştırılması yani kullanımının
kurumsallaştırılması hedeflenmekte. Peki, nasıl kullanılıyor bu egemenlik,
nasıl kullanılacak? Gerçekten, bundan sonra egemenlik kayıtsız şartsız milletin
midir yoksa egemenlik bundan sonra kayıtsız şartsız tek adamın mı olacaktır? 
Şimdi,
biz hem Anayasa değişikliğini hem bu teklifi bir arada düşündüğümüzde, bundan
sonraki seçim süreçlerinde şeklen yurttaş oy kullanmış olacak ama egemenliğin
kullanımı ve tecellisi tek adamın iradesine göre gerçekleşecek. Ha, bu nasıl
gerçekleşecek? Bakın, mevcut Siyasi Partiler Kanunu’nu hepimiz biliyoruz ve
mevcut partilerin iç tüzüğünü de biliyoruz. Bunu niye izah ediyorum? Hepimiz
çok iyi biliyoruz ki seçim sürecinde milletvekilleri aday adayları tamamen,
mevcut mevzuata göre, Siyasi Partiler Kanunu ve partilerin iç tüzüğüne göre
parti genel başkanları tarafından belirleniyor. E, şimdi, yüzde 50+1’i
hedefleyen -ki Anayasa değişikliğiyle ismi Cumhurbaşkanlığı ama bana göre
başkanlık sisteminde- başkan aynı zamanda siyasi partinin de genel başkanı
olduğuna göre, teşekkül edecek yasama meclisi onun iradesi doğrultusunda
teşekkül edecek ve eğer başkanlığa ya da Cumhurbaşkanlığına seçilirse doğal
olarak Parlamentodaki çoğunluk da onun iradesi olacak. Ama bununla bağlantılı
olarak Hâkimler ve Savcılar Kurulu ve Anayasa Mahkemesi üyelerinin bir kısmı
Cumhurbaşkanı tarafından, diğer bir kısmı da yine başkanın seçtirdiği ya da
iradesine göre hareket eden Meclis çoğunluğu tarafından atanacağına göre artık
yargı, yürütme ve yasama tek elde birleşmiş oluyor. 
Şimdi,
böyle bir sistemde yani kuvvetler ayrılığının aksine kuvvetler birliğine
dönüştüğü bir sistemde, Parlamento dışından teşekkül edecek hükûmeti ve
dolayısıyla hükûmetin başını kim denetleyecek? Denge, denetim sistemi nasıl
oluşacak? Meseleyi biz burada konuşuyoruz -birbirimizin hoşuna gider, gitmez-
birbirimizi farklı sıfatlarla niteleyebiliyoruz ama her konuşmamız tutanaklara
geçiyor ve bu, tarihe mal olacak. Önümüzdeki süreçlerde göreceğimiz bir dikta
rejiminin, totaliter rejimin olumlu ya da olumsuz her sonucu, vebali, bizim bu
kürsüden yaptığımız konuşmalar, yaptığımız önermeler bize hayır veya günah
olarak yansıyacak, gelecek nesil bizi bu şekilde değerlendirecektir. Onun için,
biz, konuşmalarımızda ısrarla burada önerilerimizi dile getiriyoruz,
sakıncalarını belirtiyoruz ama görünen o ki bir karar verilmiş ve iki partinin
önümüze koyduğu bu teklif yine çoğunluğun oyuyla kabul görecektir.
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Adıyaman.
Önergeler
üzerinde şimdi de Muğla Milletvekili Sayın Akın Üstündağ konuşacak.
Buyurun
Sayın Üstündağ. (CHP sıralarından alkışlar)
AKIN
ÜSTÜNDAĞ (Muğla) – Sayın Başkan, değerli milletvekilleri; hepinize iyi sabahlar
diliyorum.
Görüşmekte
olduğumuz kanun teklifi, Anayasa’nın 67’nci maddesinde ifade edilen temsilde
adalet ilkesine birkaç noktada aykırıdır. Bu aykırılıkları maalesef, Anayasa’yı
korumakla görevli Anayasa Komisyonu dikkate almamıştır ve şu anda görüşmekte
olduğumuz yasa teklifi Anayasa’ya aykırı bir yasa teklifidir.
Öncelikle,
barajı aşamayan partinin veya partilerin barajı atlamasını sağlamaya yönelik
bir düzenlemedir. İttifak yapmayan parti veya partiler, barajı aşması sağlanan
partilerden daha çok oyu alsa bile barajı geçemeyebilir. Oysaki barajı atlamayı
düşüneceklerine barajı indirmeyi düşünseler çok daha tutarlı olabilirlerdi.
Kaldı ki hükûmet Meclisten çıkamayacağından dolayı Meclis çoğunluğunun yeni
sistemde hiçbir önemi yoktur. Yeni durumda yönetimde istikrar bir gerekçe
olmaktan çıkmış durumdadır.
İkincisi:
İttifak yapan parti amblemlerinin dışında, ayrıca bunlardan farklı olarak
“ittifak oyu” denilen ve ittifak yapan partilere garameten bölüştürülen, nereye
verildiği, hangi partiye verildiği belli olmayan oylar söz konusu; seçmen
iradesinin tam olarak belli olmadığı müphem bir oy söz konusu, her iki partiye
ait olmayan ama olması arzulanan bir oy kitlesi söz konusu. Ve bu oyun ne
anlama geldiği, millî iradenin ne şekilde tecelli ettiği de belirli değil.
Üçüncü
Anayasa’ya aykırılık: İttifak yapmayan partiler milletvekili hesabında
dezavantajlı durumda. Zira ittifak yapan partilerin toplam oyu milletvekili
hesaplamasında dikkate alınacaktır. Bu şekilde diğer partiler de ister istemez
ittifak arayışına girmek durumunda kalacaktır. Bunu, birçok noktada, özellikle
Anayasa Komisyonu toplantılarında “milletvekilliği hırsızlığı” olarak
arkadaşlarımız ortaya koydu. Aslında bu yasa teklifi şapkadan tavşan çıkarma
yasa teklifi ama aynı zamanda da sandıktan fazla milletvekili çıkarma teklifi. 
Değerli
arkadaşlar, dördüncü Anayasa’ya aykırılık: İttifakın belirlenen milletvekili
sayısının da ayrı bir hesaplamayla kendi aralarında da D’Hondt sistemiyle
bölüştürülmesi. Bu da resmen bir seçim mühendisliğini gösteriyor, bu ganimeti
kendi aralarında bölüşmek gibi bir durumu ortaya koyuyor. 
Değerli
arkadaşlar, hem Komisyonda hem de Genel Kurulda müttefik partilerin yaptıkları
ittifakın koalisyon olmadığı, bir ittifak olduğu ortaya konularak her iki
durumun da farklılıkları ortaya konmaya çalışılıyor. Aslında böyle bir çabanın
hiçbir anlamı yok. Önemli olan iktidarın bölüşülüp bölüşülmediğidir. Eğer
ortada bir iktidar bölüşümü varsa adı ister “koalisyon” olsun ister “ittifak”
olsun aralarında hiçbir fark yoktur. 
Değerli
arkadaşlarım, seçimlerde Cumhurbaşkanlığı ve milletvekilliğine ait oy
pusulalarının aynı zarfa konulacak olması da resmen yasama ve yürütme
organlarının sandıkta birleşmesi anlamına geliyor. Kuvvetler birliğinin
öngörüldüğünün ayrıca bir yansıması olarak da bunu söyleyebiliriz. Burada
seçmenlerin psikolojik olarak ilk verdiği oy ile son verdiği oyun aynı partiye,
ittifaka verilmesiyle ilgili bir psikolojik baskı unsuru olduğu da ayrıca
görülüyor. Seçmeni yönlendiren bir teklifle karşı karşıyayız. 
Değerli
arkadaşlar, bu teklifte birçok yanlış düzenlemeler var ama bu düzenlemelerin
hangisine bakarsak bakalım hiçbiri demokratik değil, hiçbiri seçmenin
iradesinin tam olarak sandığa yansımasını sağlayacak nitelikte değildir. 
Genel
Kurulu saygıyla selamlıyorum. (CHP sıralarından alkışlar) 
BAŞKAN
– Teşekkür ederim Sayın Üstündağ.
Önergeleri
oylarınıza sunuyorum: Kabul edeneler… Kabul etmeyenler… Önergeler kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
22’nci
maddede aynı mahiyette iki adet önerge vardır, okutuyorum:
Türkiye Büyük Millet Meclisi
Başkanlığına
Görüşülmekte olan 534 sıra sayılı Kanun Teklifi’nin
22’nci maddesinin teklif metninden çıkartılmasını arz ve teklif ederiz.
 Filiz
Kerestecioğlu Demir  Ertuğrul Kürkcü  Erol Dora
 İstanbul
 İzmir  Mardin
 Mahmut
Celadet Gaydalı  Meral Danış Beştaş  Hüda Kaya
 Bitlis
 Adana  İstanbul
 Ayşe
Acar Başaran
 Batman
Diğer önerge sahipleri: 
 Ünal
Demirtaş Kazım Arslan Mehmet Gökdağ
 Zonguldak Denizli Gaziantep
 Akın
Üstündağ Mahmut Tanal Muharrem Erkek
 Muğla İstanbul Çanakkale
 Ömer
Fethi Gürer Fatma Kaplan Hürriyet
 Niğde Kocaeli
BAŞKAN
– Aynı mahiyetteki önergelere Komisyon katılıyor mu?
ANAYASA
KOMİSYONU SÖZCÜSÜ MUHAMMET EMİN AKBAŞOĞLU (Çankırı) – Katılamıyoruz Sayın
Başkanım.
BAŞKAN
– Hükûmet?
ADALET
BAKANI ABDULHAMİT GÜL (Gaziantep) – Katılmıyoruz Sayın Başkanım.
BAŞKAN
– Önergeler üzerinde ilk olarak Batman Milletvekili Ayşe Acar Başaran
konuşacaklar.
Buyurun
Sayın Acar Başaran. (HDP sıralarından alkışlar) 
AYŞE
ACAR BAŞARAN (Batman) – Sayın Başkan, değerli milletvekilleri; ben günaydın
demeyeceğim, günün aydın olup olmayacağını şimdi bilemiyoruz. (AK PARTİ
sıralarından “Biz de zaten beklemiyoruz.” sesi) Önümüzdeki süreçte göreceğiz, o
açıdan söyledim, onu beklememenizden değil. 
Çünkü
biliyoruz ki bazen zafer elde etmiş gibi görünenler süre içerisinde aslında
nasıl büyük bir yenilgi içerisinde olduklarını göreceklerdir, bunun çokça
uyarısını yaptık. 
Değerli
arkadaşlar, şimdi, fiilî bir ittifak durumu olduğundan… Ben ilk konuşmamdan
beri bundan söz ettim, bu son konuşmam, böyle de bitireyim. Fiilî bir ittifak
var; peki, bu fiilî ittifakın Türkiye’ye getirisine bir bakalım isterseniz. Bu
fiilî ittifak aslında 7 Haziran seçiminden önce başladı. 7 Haziran seçiminden
sonra, hatta önce Türkiye’de içte bir çatışma ortamı, dışta da bir yalnızlaşma
ve çatışma ortamı yaratıldı. O günden bugüne Türkiye toplumunun tümüne, kime
gidip sorarsanız sorun -insanlara bir kamuoyu yoklaması yapalım- mutlu olan,
gelecekten umutlu olan, aydınlık bir gelecek umudunu taşıyan hiç kimse yok. 
Daha
önce de söylemiştim, bu bir fragman aslında. Biz aslında korku filminin kısa
versiyonunu şu anda izledik, görüyoruz; filmin aslının ne olacağını da
resmiyete bürününce aslında göreceğiz. Daha iyi bir gelecek beklemiyor bizi bu
ittifakla beraber. Bu ittifak, hele hele yaratılan bu algıdan sonra Türkiye
toplumunun ihtiyacına, derdine derman olacak bir düzenleme midir, değil midir
bunu tartışmak gerekiyor. Yoksa şuraya 4 koltuk gelmiş, 5 koltuk bu tarafa
gelmiş; bunun bizim açımızdan da sizin açınızdan da hiçbir öneminin olmaması
gerekiyor çünkü bu koltuklarımız gelip geçici, biz bu koltuklarda gelip
geçiciyiz ama Türkiye halklarının, Türkiye’deki inançların, Türkiye’de bir
arada yaşayanların ebedî olması gerekiyor. Bu halkları bir arada yaşatacak bir
sistem mi öngörüyorsunuz, böyle bir tasarıyla mı karşımıza geliyorsunuz; yoksa
bir kesimin kendini tamamen dışında hissettiği, bir kesimin tamamen düşman ilan
edildiği bir sistem mi inşa ediyorsunuz; buna bakmamız gerekiyor. 
Peki,
bunun sonucunda kim kazançlı çıkacak arkadaşlar? Nasıl bir kazanç olacak?
Gelmeyelim; HDP gelmese buraya, bu barajla bu barajı aşamasak, HDP fikriyatı,
HDP’ye oy verenler Türkiye’den yok mu olacak? Onlar bir yerde yine mücadele
edecekler, mücadeleye devam edecekler. Ha, bu sıralara da gelirler, çok mesele
değil; mücadele sadece bu sıralar da değil, kendimizi ifade edeceğimiz alan
sadece bu alan da değil ama Türkiye’de 7 Hazirandan bu yana kese kese, kırpa
kırpa, şu sıralardan diğer tarafa almaya çalıştığınız HDP’ye 6 milyon kişi oy
verdi, bu fikriyatı benimsedi bütün saldırılara rağmen, iktidarın bütün algı
yönetmelerine rağmen ve şu anda bu 6 milyonluk kesim kendini sistem dışında
hissediyor. Ama bakın, halkların tarihine bakın, kendini sistem dışında
hissedenler başka bir mücadele yol ve yöntemi seçerler ama bunun sorumlusu
onlar olmaz, onları bu yola itenler olur.
Değerli
arkadaşlar, şimdi, kendimize 7 Haziran öncesinden bugüne, bir seçim atmosferine
girdiğimiz günden bugüne dış düşmanlar ilan ettik. Bakın, Afrin’i burada
ağzımıza aldığımızda saldırıyorsunuz. Değerli arkadaşlar, YPG bugün Afrin’de
değil. Düne kadar neden düşman değildi de her seçim yaklaştığında
düşmanlaşıyor? Bunu bir açıklamak gerekiyor. Türkiye’ye bakın, AKP’nin
tarihinden getirin bugüne kadar, her seçim öncesinde aynı şey: “Dışta bütün
ülkeler bize düşman. Bir sürü dış mihraklar var, devletin bekası…” Milliyetçi
duyguları yükseltin, içte de iktidar olun, şu koltuklara, şu sıralara oturun.
Sonrasında yarattığınız tahribatı nasıl düzelteceksiniz? 
Bakın,
bugün konuştuk, 11 genç kadın hayatını kaybetti ve Türkiye’de onlara karşı
yükselen bir nefret vardı. Bunun nedenini şu sıralardaki hiç kimse düşünmüyor
mu? Niye? Çünkü yoksul zenginden nefret ediyor, çünkü Türk’ü Kürt’ten, Kürt’ü
Türk’ten nefret eder hâle getirdiniz, çünkü erkekleri kadınlardan nefret eder
hâle getirdiniz. 
ORHAN
DELİGÖZ (Erzurum) – Öyle bir şey yok. 
AYŞE
ACAR BAŞARAN (Devamla) - Herkesi birbirinden nefret eder hâle getirdiniz. Açın
ya, sosyal medyayı siz takip etmiyor musunuz? Çıkın halkın içine ama o koruma
ordularınızla değil, ama kimliklerinizle değil; böyle, normal, sıradan vatandaş
gibi ve tanınmayacağınız bir şekilde çıkın bakalım halkın içine size ne
diyecekler. Size verecekleri tek bir cevap var “Korkuyoruz, herkesten nefret
ediyoruz, umutsuzuz, vazgeçin bu politikalarınızdan.” diyecekler. (HDP
sıralarından alkışlar, AK PARTİ sıralarından gürültüler)
BAŞKAN
– Aynı mahiyetteki önerge üzerinde şimdi de Zonguldak Milletvekili Sayın Ünal
Demirtaş konuşacaklar.
Buyurun
Sayın Demirtaş. (CHP sıralarından alkışlar)
ÜNAL
DEMİRTAŞ (Zonguldak) – Teşekkür ederim Sayın Başkan.
Genel
Kurulu saygıyla selamlıyorum.
Değerli
arkadaşlarım, 16 Temmuzdan sonra, daha doğrusu 20 Temmuzdan sonra olağanüstü
hâlin olağanüstü koşullarında önce 16 Nisanda bir referanduma gittik. Bu
referandum sonucu, maalesef, tek adam rejimini inşa eden gayrimeşru bir
referandumu yaşadık. 16 Nisandaki seçim sonuçları, tam kanunsuzluk içeren
mühürsüz oy pusulalarını geçerli kabul eden Yüksek Seçim Kurulunun kararıyla
meşruluğunu yitirmiştir. Bu teklif ise maalesef, 16 Nisandaki mühürsüz seçimle
gayrimeşru hâle gelen referandumu meşru hâle getirmeye çalışan bir tekliftir,
esasen 16 Nisandaki gayrimeşruluğun mütemmim cüzü olan bir tekliftir. 
Evet,
değerli arkadaşlarım, bu teklifle ne getirilmeye çalışılıyor, öncelikle onu
ifade etmek istiyorum. Nereden çıktı bu teklif? Değerli arkadaşlarım, iki
partinin bir baraj sorunu var, bu teklifle bu baraj sorunu ortadan kaldırılmaya
çalışılıyor. İttifakın küçük partisinin yüzde 10, büyük partisinin ise yüzde 51
baraj sorunu var. İşte bu teklifle “Barajlar muhafaza edilerek barajı nasıl
aşarız?” diye bir formül üretilmeye çalışılmış ve sonuç olarak da bu kanun
teklifi Türkiye’nin gündemine gelmiştir. 
Değerli
arkadaşlarım, bu değişikliğe “ittifak yasası” diyoruz ama aslında bu yasa
zorunlu nikâh yasasıdır, barajları geçmek için yapılan zorunlu nikâh yasasıdır.
Değerli
arkadaşlarım, bu teklif demokrasimizi iyice zayıflatan, temsilde adaleti
ortadan kaldıran, kuvvetler ayrılığı ilkesine aykırı olan, Anayasa’ya da açıkça
aykırı olan bir tekliftir. Yine bu teklifle, maalesef, siyasi bir sihirbazlık
yapılarak oy artırılmadan milletvekili sayısı artırılmaya, millî irade
çalınmaya ve meşru hâle getirilmeye çalışılmaktadır.
Değerli
arkadaşlarım, yine bu teklif, seçimlerin güvenirliğini ve güvenliğini ortadan
kaldıran bir tekliftir. Bu teklifle seçim hileleri yasal hâle getirilmeye
çalışılmaktadır. Yine değerli arkadaşlarım, bu teklif geçerse maalesef artık
Türkiye'de gerçek anlamda seçimler olmayacaktır, seçimler yapılıyormuş gibi
olacaktır. Değerli arkadaşlarım, yine bu teklif geçerse bundan sonra seçim
sonuçlarına daha baştan gölge düşecektir, bundan sonra yapılacak tüm seçimler
baştan gayrimeşru hâle gelecektir. 
Değerli
arkadaşlarım, ittifak partileri 16 Nisanda dediler ki: “Bu yeni sistemde sert
kuvvetler ayrılığı olacak, yasama ile yürütme birbirinden ayrılacak.” Biz de
referandum süresi boyunca, kuvvetlerin tek elde toplanacağını ve bir tek adam
rejimi inşa edileceğini iddia ettik. İşte bu yasa tamamen bizim iddiamızı
kanıtlıyor değerli arkadaşlarım. Cumhurbaşkanlığı ve milletvekili seçimi oy
pusulalarının aynı zarfa konulmasına yönelik düzenleme yapıyorsunuz; hani
yasama ve yürütme birbirinden sert bir şekilde ayrılıyordu? O zaman niye iki
seçimin oy pusulalarını aynı zarfa ve aynı sandığa koyuyoruz? Dolayısıyla
değerli arkadaşlarım, bu durum bile aslında 16 Nisanda geçen rejimin tek adam
rejimi olduğunu ve bu ittifak yasasının da o rejimin mütemmim cüzü olduğunu
açıkça göstermektedir.
Yine
değerli arkadaşlarım, mühürsüz oy pusulaları bu düzenlemeyle geçerli hâle
getirilmektedir. Aslında bu düzenleme 16 Nisanın da gayrimeşruluğunu bir
şekilde teyit etmektedir. Denilmektedir ki: “Oy pusulalarının mühürsüz olup
olmamasının herhangi bir önemi ve değeri yoktur, önemli olan pusulanın
filigranlı olmasıdır.” Ama değerli arkadaşlarım, eğer oy pusulalarının sadece
filigranlı olması yeterliyse niye mühür vuruyoruz, o zaman ne gerek var mühre?
Evet, değerli arkadaşlarım, mühür imzadır. Nasıl ki imzasız bir metin
geçersizse mühürsüz oy pusulası da geçersizdir. Seçimin güvenliğini sağlayan en
önemli unsurdur oy pusulalarının ve zarflarının mühürlü olması. Neden
önemlidir? Çünkü pusulanın ve zarfın o sandık için hazırlandığının ve o
sandıkta kullanıldığının tek karinesi mühürdür. Bu mühürler yoluyla,
kullanılmayan oy pusulalarının tespiti yapılmakta ve onlar da sayılarak,
sabitlenerek oy hırsızlığının önüne geçilmeye çalışılmaktadır. Dünyada mühür
kullanılmadan yapılan bir seçim yoktur değerli arkadaşlarım. 
(Mikrofon
otomatik cihaz tarafından kapatıldı) 
BAŞKAN
– Sayın Demirtaş, teşekkür ederim. 
ÜNAL
DEMİRTAŞ (Devamla) – Siz mühürlü seçimlerle iktidara geldiniz ama mühürsüz
seçimlerle de iktidardan gitmemeye çalışıyorsunuz. 
Saygılarımı
sunuyorum. (CHP sıralarından alkışlar)
BAŞKAN
– Teşekkür ederim. 
ÖZGÜR
ÖZEL (Manisa) – Karar yeter sayısı…
BAŞKAN
– Önergeleri oylarınıza sunacağım ve karar yeter sayısı arayacağım.
Kabul
edenler… Kabul etmeyenler… 
Kâtip
üyeler arasında anlaşmazlık var, elektronik cihazla oylama yapacağız. 
İki
dakika süre veriyorum ve süreyi başlatıyorum. 
(Elektronik
cihazla oylama yapıldı)
BAŞKAN
– Karar yeter sayısı vardır, önergeler kabul edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
FİLİZ
KERESTECİOĞLU DEMİR (İstanbul) – Sayın Başkan, az önce sisteme girmiştim.
BAŞKAN
– Sayın Kerestecioğlu, buyurun bir dakika.
VI.- AÇIKLAMALAR (Devam)
60.- İstanbul Milletvekili Filiz
Kerestecioğlu Demir’in, Meclisin salı günkü çalışmasının yapılmayacağıyla
ilgili duyumlar aldıklarına ve bunun nedeninin açıklanmasını beklediklerine
ilişkin açıklaması
FİLİZ
KERESTECİOĞLU DEMİR (İstanbul) – Sayın Başkan, ben bir konunun sadece açıklığa
kavuşmasını mümkünse rica edeceğim.
Yarın
aç kapa yapılacağı ve Meclisin çalışmayacağı -bugün yani daha doğrusu, evet,
bugün oldu- bilgisini duyduk. Doğru mu bu bilgi? Yani herhâlde bununla ilgili
bilgi verecek bir yetkili vardır. Doğruysa da niye böyle, biz bu saate kadar niye
çalıştık? Bunun bir mantıki açıklaması var mı? Hani en azından bize de
sorduklarında gerçekten aklımızın yerinde olduğunu, bunun nedeninin bu olduğunu
söyleyeyim ve ertesi gün çalışmıyoruz ama sabaha kadar çalışmayı herhâlde
seviyordu vekiller falan diyelim. Ama bir açıklama gerçekten gerekiyor.
BAŞKAN
– Sayın Özel…
61.- Manisa Milletvekili Özgür Özel’in, 534
sıra sayılı Kanun Teklifi’nin televizyon yayını kapalıyken sabaha kadar
çalışılarak geçirilmesine ilişkin açıklaması
ÖZGÜR
ÖZEL (Manisa) – Sayın Başkan, bu dönem Parlamentonun ilk kez deneyimlediği bir
şeyi ben de deneyeceğim, bazı muhalefet partileri iktidar gibi yapıyor ya,
muhalefetin bu sorusuna ben cevap vereceğim: Dün gece sabaha kadar çalıştık
çünkü televizyonlar yokken teklif geçsin isteniyordu. “Bugün saat ikide gelip
televizyonlar açıkken normal, sağlıklı, zinde, önerileri dinleme, değerlendirme
ve buradan bir şey üretmeye niyetimiz yoktu, algımız kapalıydı; noktasını ve
virgülünü değiştirmeyeceğiz diyorduk. Bu yapacağımız büyük kötülüğü de en az
kişi duysun, en az kişi görsün istiyorduk.” İktidar partisi büyük ihtimalle
böyle düşünmüştür. 
İktidar
partisi gibi yapan muhalefet partisi olarak ben muhalefetin bu sorusuna böyle
cevap vermiş olayım.
Teşekkür
ederim. (CHP sıralarından alkışlar)
BAŞKAN
– Teşekkür ederim.
FİLİZ
KERESTECİOĞLU DEMİR (İstanbul) – Ama ben onlardan bekliyorum.
BAŞKAN
– Sayın Kerestecioğlu, Sayın Muş’la görüşürseniz, bu konudaki net bilgiyi
konuşursunuz.
FİLİZ
KERESTECİOĞLU DEMİR (İstanbul) – Yok, hayır yani Sayın Başkan, tutanağa geçsin
bunlar aynı zamanda, ben özel bir cevap beklemiyorum.
BAŞKAN
– Tamam, tutanağa geçti o zaman.
FİLİZ
KERESTECİOĞLU DEMİR (İstanbul) – Hayır, ben sözümü tamamlamak istiyorum. 
Bunca
vekil arkadaşım burada bizlerle beraber; niye buradaydık, niye bugün bu sabaha
kadar, bu saate kadar -Meclis çalışanları da aynı şekilde- çalıştık ve bugün de
tatil yapacağız? Yani bunun hakikaten mantıklı bir izahı varsa birisi bize izah
etsin. Herhâlde böyle bir borcunuz olduğunu düşünüyorum yani bunu açıklamak gerekli
bir şey.
BAŞKAN
– Peki.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Grup Başkanı
İzmir Milletvekili Binali Yıldırım ve Milliyetçi Hareket Partisi Grup Başkanı
Osmaniye Milletvekili Devlet Bahçeli ile 6 Milletvekilinin; 298 Sayılı
Seçimlerin Temel Hükümleri ve Seçmen Kütükleri Hakkında Kanun ile Bazı
Kanunlarda Değişiklik Yapılmasına Dair Kanun Teklifi (2/2137) ve Anayasa
Komisyonu Raporu (S. Sayısı: 534) (Devam)
BAŞKAN
- 23’üncü maddenin (1)’inci fıkrasında iki adet önerge vardır, aykırılık
sırasına göre işleme alacağım.
Türkiye Büyük Millet Meclisi Başkanlığına
(2/2137)
esas numaralı 298 sayılı Seçimlerin Temel Hükümleri ve Seçmen Kütükleri
Hakkında Kanun ile Bazı Kanunlarda Değişiklik Yapılmasına Daire Kanun
Teklifi'nin 23’üncü maddesinin (1)’inci fıkrasının teklif metninden
çıkarılmasını arz ve teklif ederiz.
 Muharrem
Erkek Akın Üstündağ Mahmut Tanal
 Çanakkale Muğla İstanbul
 Ömer
Fethi Gürer Kazım Arslan Mehmet Gökdağ
 Niğde Denizli Gaziantep
 Fatma
Kaplan Hürriyet Faik Öztrak
 Kocaeli Tekirdağ
BAŞKAN
– Komisyon okunan önergeye katılıyor mu?
ANAYASA
KOMİSYONU SÖZCÜSÜ KEMALETTİN YILMAZTEKİN (Şanlıurfa) – Katılmıyoruz efendim.
BAŞKAN
– Hükûmet?
ADALET
BAKANI ABDULHAMİT GÜL (Gaziantep) – Katılmıyoruz Sayın Başkanım.
BAŞKAN
– Önerge üzerinde Tekirdağ Milletvekili Sayın Faik Öztrak konuşacaklar.
Buyurun
Sayın Öztrak. (CHP sıralarından alkışlar)
FAİK
ÖZTRAK (Tekirdağ) – Sayın Başkan, değerli milletvekilleri; sabahın bu erken
saatlerinde hepinizi saygıyla selamlayarak konuşmama başlıyorum. 
Demokrasi
tarihimizin belki de –belki de demeyeyim- en sıkıntılı günlerini yaşıyoruz. Son
Anayasa oylamasıyla ülkede yönetim hızla Orta Doğu tipi bir tek adam parti devletine
dönüştü. Ülke yirmi aydır OHAL’le yönetiliyor. Hukukun üstünlüğü, hukuk
devleti, yargı bağımsızlığı, kuvvetler ayrılığı ve demokrasimiz her gün yeni
bir saldırıyla karşı karşıya. Dünya demokrasi tarihi, demokrasinin sağladığı
özgürlükleri kullanarak onun sonunu getirmeye çalışanların yarattığı acı
yıkıntılarla doludur. 1932 yılında Alman Nazi partisine oy verenlerin, 1946
yılında Çekoslovakya komünist partisine oy verenlerin kahir ekseriyeti bunun
serbest oy verdikleri son seçim olduğunun farkında değillerdi. 
Neden
arkadaşlar yangından mal kaçırır gibi bir yasa yapıyoruz? Herhâlde bunun çok
fazla gündemde kalmasını istemiyoruz. Neden bunu millet fark etmeden geçirmek
istiyoruz? Bugün milletten kaçırdığımız bu yasa, benim gördüğüm kadarıyla
2019’da sandığı da millî iradeden kaçırmanın önünü açıyor.
Değerli
milletvekilleri; olağanüstü hâlin tanıdığı kanun hükmünde kararname çıkarma
yetkisiyle 687 sayılı Kanun Hükmünde Kararname’yi çıkardı iktidar ve bu
kararnameyle Yüksek Seçim Kurulunun taraflı yayınlara karşı yaptırım yetkisini
kaldırdı. Ardından, Cumhurbaşkanının ve diğer iktidar yetkililerinin devletin
imkânlarını kullanarak hem kendisi hem de partisi için kampanya yapması, tek
bir tarafın baskınlığı, kamu kaynaklarının kötüye kullanılmasıyla ilgili yasakların
seçimden önce sadece bir hafta uygulanması gerçekten kampanyanın adil
olmadığını, yürütülmediğini açıkça ortaya koydu ve bu, uluslararası kabul
edilmiş birtakım kriterlere de aykırıydı. Seçimde devlet ile parti arasındaki
çizgi giderek bulanıklaştı. Valiler partinin valisi, kaymakamlar partinin
kaymakamı; hâkimler partinin, iktidar partisinin hâkimleri, savcıları hâline
geldi. Kampanya finansmanının saydamlığı diye bir şey kalmadı. Medya baskısı
aldı başını gitti; gazeteciler tutuklandı, otosansür mekanizmaları devreye
girdi. Bütün bunlar, bugün, artık Türkiye'de, önümüzdeki dönemde adil bir seçim
yapma imkânının ortadan kalktığını gösterir. 
Şimdi
de seçim güvenliği meselesine baktığımızda, bakın, Avrupa Güvenlik ve İşbirliği
Teşkilatının Gürcistan hakkında bir kararı var, diyor ki: “Seçimleri OHAL
kalktıktan altmış gün sonra uygula.” Oysa biz OHAL’de seçimlere gitme
niyetindeyiz. Yüksek Seçim Kurulunun, Anayasa'nın aykırı hükmüne rağmen, OHAL
kanun hükmünde kararnamelerini seçimlerden önce, referandumdan önce devreye
sokması da son derece ilginçtir. Aslında, bunu burada tartışmanın da bir âlemi
yoktu, çıkarırdınız bir olağanüstü hâl kanun hükmünde kararnamesi, bir de bir
madde koyardınız “Bu seçimlerde de uygulanır.” diye; bu kadar telaşa -bir yıl öncesiymiş,
iki yıl öncesiymiş- bunlara hiç gerek yoktu, elinizde OHAL imkânları vardı. 
Bakın,
arkadaşlar, seçim kurullarının çalışmaları da saydam değil. Son seçimlerde 228
kararın sadece 38 tanesi yayınlanmış, 190 tanesi yayınlanmamış. 
Şimdi,
Avrupa Güvenlik ve İşbirliği Teşkilatı şunu söylüyor: “Yüksek Seçim Kurulu bir
icra organına dönüştü. Dolayısıyla, Yüksek Seçim Kurulu kararlarını mahkemeye
götürün.” diyor ama burada öyle bir hüküm yok. Yüksek Seçim Kurulunun durumunu
daha da güçlendiriyoruz. “Demokratik bir seçim için yargı bağımsız olmalı.”
diyor. Yargının bağımsız olmadığı açık. 
Arkadaşlar,
şunu söyleyeyim, bir laf var: “Seçimlerde kimin oy verdiği değil, oyları kimin
saydığı önemli.” Şu yapılan düzenlemeyle siz Türkiye'de oyları tek adam parti
devletine saydırıp hanedanın önünü açmak istiyorsunuz. Çok açık söyleyeyim: Bu
gidiş gidiş değil. Bu gidiş, önümüzdeki dönemde çok ciddi sıkıntılara yol
açacaktır, dünya bunun örnekleriyle doludur. Bunu yapmayın, bundan vazgeçin.
Hepinize
saygılar sunuyorum. (CHP sıralarından alkışlar)
BAŞKAN
– Teşekkür ederim. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 534 sıra sayılı Kanun Teklifi’nin 23’üncü maddesinin (1)’inci fıkrasında
geçen “yer alan” ibarelerinin “bulunan” ibaresiyle değiştirilmesini arz ve
teklif ederiz. 
 Filiz
Kerestecioğlu Demir Meral Danış Beştaş Hüda Kaya 
 İstanbul Adana İstanbul
 Ertuğrul
Kürkcü Erol Dora Mahmut Celadet Gaydalı
 İzmir Mardin Bitlis
 Mehmet
Emin Adıyaman
 Iğdır
BAŞKAN
– Komisyon önergeye katılıyor mu?
ANAYASA
KOMİSYONU SÖZCÜSÜ KEMALETTİN YILMAZTEKİN (Şanlıurfa) – Katılamıyoruz Başkanım.
BAŞKAN
– Hükûmet?
ADALET
BAKANI ABDULHAMİT GÜL (Gaziantep) – Katılmıyoruz Sayın Başkan.
BAŞKAN
– Önerge üzerinde Iğdır Milletvekili Sayın Mehmet Emin Adıyaman konuşacaklar.
Buyurun
Sayın Adıyaman. (HDP sıralarından alkışlar)
MEHMET
EMİN ADIYAMAN (Iğdır) – Sayın Başkan, değerli milletvekilleri; 534 sıra sayılı
Kanun Teklifi’nin 23’üncü maddesi üzerine söz almış bulunmaktayım. 
23’üncü
madde, 298 sayılı Seçimlerin Temel Hükümleri ve Seçmen Kütükleri Hakkındaki
Kanun ile 2839 sayılı Milletvekili Seçimi Kanunu ve 2972 sayılı Mahalli
İdareler Seçimi Hakkında Kanun’un ilgili hükümlerinde yani bu teklifle
bağlantılı ve ittifakla ilişkili olan maddelerinde değişiklik öngören bir
düzenleme. 
Doğrusu,
23’üncü maddeye gelinceye kadar ve bu saate kadar bu teklifte, hani samanlıkta
iğne ararsın da acaba iğne bulur muyuz dersin ya, biz de bu 26 maddelik
teklifte acaba ortaklaşabileceğimiz, hepimizin hemfikir olabileceği bir hüküm
bulabilir miyiz dedik; evet, bulduk, o da bu maddenin yani 23’üncü maddenin
(3)’üncü fıkrasıdır. Teklifin 23’üncü maddesinin (3)’üncü fıkrası, yerel
yönetimlerde, yerel idarelerde 25 yaş şartını 18 yaşına indiren bir değişiklik
öngörmektedir. Yani 18 yaşını tamamlamış herhangi bir yurttaş belediye
başkanlığı, belediye meclis üyelikleri, il genel meclisi üyelikleri, muhtar ve
köy ihtiyar heyetinde aday olabilecek, seçilebilecek, seçildiği takdirde de bu
görevleri yürütebilecektir. Yani, eskiden 25 yaştı, şimdi 18 yaş. Sanırım bütün
parti gruplarının mutabık olacağı, hemfikir olacağı, bütün bu düzenleme
içerisindeki tek -madde demiyorum- fıkra çünkü bu, 23’üncü maddenin (3)’üncü
fıkrası olarak düzenlenmiş. Tabii, bu değişiklik 2972 sayılı Mahallî İdareler
Kanunu’nun 9 ve 31’inci maddelerinde bu değişikliği yaratıyor. Bu, olumlu bir
değişiklik. Neden olumlu bir değişiklik? 18 yaşını tamamlamış yani kanunen
reşit sayılan, fiilî ehliyete sahip olan, tüm haklarını kullanma ehliyetini
elde etmiş bir yurttaşın elbette belediye başkanı, belediye meclis üyesi, il
genel meclis üyesi veya bir köyde muhtar olması veya ihtiyar heyetinde yer
alması doğru bir tercihtir ama aynı zamanda siyasete bir dinamizm katma
anlamında bir yarar getiriyor. Tırnak içinde söylüyorum, siyaset kurdu olmuş
olanların, çok küçük hesaplar peşinde olan insanların, belki bir bakıma
eskilerin deyimiyle dinozorların siyaset alanından çıkıp yerine daha genç, daha
dinamik yurttaşların, gençlerin daha bir yüreklice, daha sade ve daha ahlaklıca
siyasette aktif ve etkin rol almalarını sağlayan bir düzenleme. E, bu saate
kadar beklemek böyle bir maddeye de hiç olmazsa -bizim açımızdan bir teselli, bir
nefes- değiyor. Bütün yürütme ve yürürlük maddelerini çıkarırsak ve ilga
maddelerini içeren 24’üncü maddeyi de çıkarırsak 23 maddenin -hiç olmazsa bu
saate kadar bekledik, bari değdi- tamam, hepsi hukuka aykırı ya da Anayasa’ya
aykırı düzenlemeler ama bir de faydalı böyle bir fıkra var, o da samanlıkta
iğneyi bulmak gibi bir şey. Bu da bizim açımızdan güzel bir duygu, en azından
bireysel olarak benim açımdan bütün yorgunluğumu gideren bir düzenleme diyorum.
Hepinizi
saygıyla selamlıyorum tekrar. (HDP sıralarından alkışlar)
BAŞKAN
– Teşekkür ederim Sayın Adıyaman.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
23’üncü
maddenin (1)’inci fıkrasını oylarınıza sunuyorum: Kabul edenler… Kabul
etmeyenler… Madde kabul edilmiştir.
23’üncü
maddenin (2)’nci fıkrasının (a) bendi üzerinde iki adet önerge vardır, ilk
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 534 sıra sayılı Kanun Teklifi’nin 23’üncü maddesinin (2)’nci fıkrasının
(a) bendinde geçen “yer alan” ibaresinin “bulunan” ibaresiyle değiştirilmesini
arz ve teklif ederiz.
 Filiz
Kerestecioğlu Demir Meral Danış Beştaş Ertuğrul Kürkcü
 İstanbul Adana İzmir
 Mahmut
Celadet Gaydalı Erol Dora Hüda Kaya
 Bitlis Mardin İstanbul
BAŞKAN
– Komisyon önergeye katılıyor mu?
ANAYASA
KOMİSYONU SÖZCÜSÜ KEMALETTİN YILMAZTEKİN (Şanlıurfa) – Katılamıyoruz Sayın
Başkan.
BAŞKAN
– Hükûmet?
ADALET
BAKANI ABDULHAMİT GÜL (Gaziantep) – Katılmıyoruz Sayın Başkanım.
BAŞKAN
– Önerge üzerinde Mardin Milletvekili Sayın Erol Dora konuşacaklar.
Buyurun
Sayın Dora. (HDP sıralarından alkışlar)
EROL
DORA (Mardin) - Sayın Başkan, değerli milletvekilleri; Seçimlerin Temel
Hükümleri Hakkında Kanunda Değişiklik Yapılmasına Dair Kanun Teklifi üzerine
söz aldım. Genel Kurulu saygıyla selamlıyorum.
Değerli
milletvekilleri, kanun teklifinin bu maddesiyle değişiklik yapılan kanunlarda
ilga edilmesi öngörülen maddeler belirtilmektedir. Aynı zamanda bu kanun
teklifinin Genel Kurula gelmeden önce görüşüldüğü Anayasa Komisyonu sürecinde
de bu kanun teklifi bağlamında ilga edilmesi gereken 2 maddeye ilişkin
önergemizi burada da tekrarlamak istiyoruz. 
Değerli
milletvekilleri, ilga edilmesini önerdiğimiz yasal düzenlemelerden biri yüzde
10’luk seçim barajı, bir diğeri de yine seçim barajının bir başka versiyonu
niteliğindeki, siyasi partilerin seçimlere katılabilmelerini engelleyen ve son
derece zorlaştıran şartlara ilişkindir. 
Sayın
Başkan, değerli milletvekilleri; teklifte ittifaklara ilişkin düzenleme getiren
maddelerden biri de seçimlere ittifak ederek giren partilerden birinin
seçimlerde aldığı oy oranına bakılmaksızın diğer ittifak partisi seçim barajını
geçtiği takdirde o partinin de seçim barajını aşmış sayılacağına ilişkin
düzenlemedir. Mevcut yüzde 10 seçim barajının bir an önce yürürlükten
kaldırılarak demokratik, adil, çoğulcu ve eşitlikçi bir düzenlemenin yapılması,
böylece baraj riski taşıyan partilerin bir başka partiye eklemlenmesine zemin
hazırlayan düzenlemelerin ise gerek bu tekliften ve gerekse bir bütün olarak
mevzuatımızdan çıkarılması gerekmektedir. İttifak eden siyasi partilere son
derece adaletsiz bir ayrıcalık tanınarak seçim barajından muaf tutulmaları,
doğrudan bir adaletsizliğe ve eşitsizliğe yol açmaktadır. Teklifte hâlihazırda
zaten siyasi partiler arasında ve yurttaş iradesi bağlamında önemli bir
haksızlığın sürüp gitmesine neden olmaya devam eden yüzde 10 seçim barajına
dokunulmuyor oluşu, bu yasa teklifinin demokratik ve çoğulcu bir yapıyı
hedeflemediğini açıkça göstermektedir. Teklifle getirilen ittifaklara olanak
sağlayan ancak baraja kesinlikle dokunmayan bu düzenlemenin hayata geçmesi
hâlinde, yüzde 5 oy oranıyla barajı aşamayacak olan bir partinin ittifak yoluyla
Parlamentoda temsil hakkı kazanabilmesi imkânına karşın ittifak yapmadığı için
bir partinin yüzde 9,9’luk bir oranla Parlamento dışında kalması hukuka,
Anayasa’ya açıkça aykırılık teşkil ettiği gibi, halk iradesine de önem
verilmediğinin bir göstergesi olacaktır. Bu itibarla, yüzde 10 seçim barajının
bir bütün olarak kaldırılması en basit, en etkili ve halk iradesine en saygılı
yöntem olacaktır. 
Değerli
milletvekilleri, az önce belirttiğimiz üzere, halk iradesini, yurttaş iradesini
açıkça engelleyen ve en az yüzde 10 seçim barajı uygulaması kadar adaletsiz ve
antidemokratik sonuçlara yol açan bir diğer itiraz ettiğimiz uygulama, siyasi
partilerin seçimlere katılabilmelerini olabildiğince zorlaştıran ve engelleyen,
mevcut yasal hükümlerde olduğu gibi bu teklifle de devam ettirilen şartlara
ilişkindir. Türkiye’de siyasi partilerin seçimlere katılabilmeleri için illerin
en az yarısında yani en az 41 ilde oy verme gününden en az altı ay evvel
teşkilat kurmuş olmalarını ve büyük kongrelerini yapmış olmalarını veya Türkiye
Büyük Millet Meclisinde gruplarının bulunmasını şart koşan mevcut yasal
düzenleme çağın gerisinde, evrensel, demokratik ilkelerle bağdaşmayan, yurttaş
iradesinin ülke yönetimine yansımasını doğrudan engelleyen ve çoğulculuk
ilkesine büyük zararlar vermeye devam eden bir uygulamadır. 
Sayın
Başkan, değerli milletvekilleri; Türkiye’de darbe rejimiyle birlikte 1983’ten
bu yana uygulanan yüzde 10’luk ülke barajı Avrupa ülkeleri bağlamında
değerlendirildiğinde en yüksek ve en adaletsiz barajdır. Dolayısıyla seçim
mevzuatında anlamlı bir değişikliğe gidilmek isteniyorsa öncelikle bu
antidemokratik barajın bir an önce artık mevzuatımızdan kaldırılması
gerektiğine inanıyorum.
Benim
de bu son konuşmamdı. Yine, hepinize iyi sabahlar diliyor, hepinizi sevgi ve
saygılarımla selamlıyorum.
Teşekkür
ediyorum. (HDP sıralarından alkışlar)
BAŞKAN
– Teşekkür ederim Sayın Dora.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi
Başkanlığına
Teklifin 23’üncü maddesinin (2)’nci fıkrasının (a)
bendinde yer alan “Askerlikle ilişiği” ibaresinin “Askerlik ile ilişiği”
şeklinde değiştirilmesini arz ve talep ederiz.
 Muharrem
Erkek Levent Gök Barış Yarkadaş
 Çanakkale Ankara İstanbul
 Murat
Emir Murat Bakan Çetin Osman Budak
 Ankara
 İzmir Antalya
 Mustafa
Ali Balbay
 İzmir
BAŞKAN
– Komisyon okunan önergeye katılıyor mu?
ANAYASA
KOMİSYONU SÖZCÜSÜ KEMALETTİN YILMAZTEKİN (Şanlıurfa) – Katılamıyoruz Sayın
Başkan.
BAŞKAN
– Hükûmet?
ADALET
BAKANI ABDULHAMİT GÜL (Gaziantep) – Katılmıyoruz Sayın Başkanım.
BAŞKAN
– Önerge üzerinde İzmir Milletvekili Mustafa Ali Balbay konuşacak.
Buyurun
Sayın Balbay. (CHP sıralarından alkışlar) 
MUSTAFA
ALİ BALBAY (İzmir) – Sayın Başkan, sayın milletvekilleri; herkese günaydın
diyorum. Sabahın ilk saatleri de geçti artık, kuşluk vaktine doğru ilerliyoruz.

Sayın
milletvekilleri, Hitler’in hiçbir işi yasa dışı değildi, attığı bütün adımlar
yasaldı çünkü Parlamentodan geçirmişti. Özgür Özel “ Bu maddede siz konuşun.”
deyince aklıma ilk bu geldi. Sabahın ilk saatlerinde, apar topar böyle bir yasa
çıkarıyoruz. 
Sayın
milletvekilleri, üç dört gün önce Çin Parlamentosundan da bir yasa çıktı 2’ye
karşı 2.958 oyla. Çin Devlet Başkanının ömür boyu seçilmesinin önü açıldı yani
aklınıza bir şey mi getiriyorum diye de endişe ediyorum ama Parlamentodan böyle
bir yasanın geçmesi hukuki olmuyor ne yazık ki. İyi bir iş yapmadınız,
Türkiye’ye iyilik yapmadınız çünkü sayın milletvekilleri, siyasi partiler oyu
halktan alır meşruiyeti hukuktan alır. Hukuki olmayan, her bir maddesi özel
olarak karşılıklı planlamayla, karşılıklı pazarlıkla oluşturulmuş bu seçim
yasası, seçim koalisyonu, seçim ittifakı, seçim nifakı, ne dersek diyelim, bu
değişiklik ne yazık ki Türkiye demokrasisine hayır getirmeyecek çünkü
Parlamentodan aldığınız oyun karşılığında bir toplumsal meşruiyet oluşması
gereklidir. Lütfen, bir muhakeme edin, sabaha kadar bu yasayı geçirdik, belki
çoğunuz hangi maddenin ne işe yaradığına daha sonra bakacaksınız. Bu
değişiklik, toplumsal meşruiyeti sağladı mı? Bence sağlamadı sayın
milletvekilleri. 
Ben,
Sayın Bahçeli’yi gazeteci olarak da izlemiş bir kişiyim. Gün geldi, önüne
milletvekillerini sundular, Parlamento dışındaydı “İstediğiniz kadar
milletvekili size gelecek efendim.” dediler, Sayın Bahçeli bunu elinin tersiyle
itmişti. Bugün aynı Bahçeli, böyle bir değişiklikle, karşılıklı, bizim tüm
ayrıntılarını bilmediğimiz bir pazarlıkla böyle bir yola girmiş olmasını henüz
açıklamadı, gerçekten ben de merak ediyorum sayın milletvekilleri. Yine, ayrıca
vurgulamak istedim, Parlamento dışında olduğu dönemde önerilmişti.
Yine,
sayın milletvekilleri, komşu ülkelerden bir örnek vermek istiyorum ayrıca.
Önümüzde Cumhurbaşkanlığıyla ilgili tartışmalar var. Şu anda Suriye’de
diktatör, katil, her ne adını taşırsa, her ne ad veriyorsanız verin Esad 2014
yılında Cumhurbaşkanlığı seçimine 3 adayla birlikte girdi. “Karşıma 2 aday daha
çıksın.” dedi. Biri çıktı, beğenmedi. Biri daha çıktı, onu da beğenmedi. 2
adayla ilgili “Ha, bunlar olur.” dedi. Sonra da yüzde 88 oyla seçildi. Çok
yüksek bir halk desteği. Esad meşru mu? Meşru mu? Değil. Yani çok yüksek oy
almak, büyük oy almak büyük parti olmak anlamına gelmiyor.
Yine,
Özal da -ben geçmiş dönemlerinde izlediğimde- her seçimden önce, istisnasız her
seçimden önce Seçim Yasası’nı değiştirirdi. Ankara’nın bölgeleriyle oynardı, 2
ilçeyi bir tarafa, 3 köyü bir tarafa koyardı ama ona da yaramadı. Onun da
demokrasi siciline her seçimden önce seçim yasalarını değiştirmek gibi bir
kayıt yerleşti sayın milletvekilleri.
Burada
bugün, daha doğrusu dün bu Meclisi açtığımızda hepimiz, bütün partilerden
milletvekilleri İstiklal Marşı’nın kabul edilişinin 97’nci yılını içten,
kendilerine özgü cümlelerle anlattılar.
Sayın
milletvekilleri, doksan yedi yıl önce bugün İstiklal Marşı’mızın sözleri
Mecliste okunmuş, o sözler herkesi etkilemişti, o sözler herkesi buluşturmuştu.
Sayın milletvekilleri, hepimizin değişik şekillerde sempati duyduğu,
liderlerini beğendiği Bosna-Hersek Cumhuriyeti’nin millî marşında söz yok,
ortak söz yazamadılar; ortak bir devlet kurdular…
(Mikrofon
otomatik cihaz tarafından kapatıldı) 
MUSTAFA
ALİ BALBAY (Devamla) – Sayın Başkanım, zaten kaldık sabaha kadar…
BAŞKAN
– Bir dakika ek süre vereyim.
MUSTAFA
ALİ BALBAY (Devamla) – …ortak bir söz bulamadılar. Önce buldular bir söz, sonra
Bosna-Hersek Boşnakların, Hırvatların, Sırpların ortak yaşadığı bir cumhuriyet
olduğundan biri o sözü beğenmedi, biri sözün anlamını beğenmedi ve yirmi yıldır
Bosna-Hersek millî marşı sözsüzdür. Ne demek istiyorum? Bu cumhuriyeti kuranlar
ortak sözlerde birleştiler ama bu getirdiğiniz Seçim Yasası bizi ayrıştırıyor.
Siz kendinizi cumhur ilan ederseniz karşınızdakini ne ilan edeceksiniz, nasıl
bir ortak payda bulacaksınız merak ediyorum. Doksan yedi yıl önce bugün burada
İstiklal Marşı okunmuştu, ne yazık ki sizin tek derdiniz bir istikbal marşı
yazmak ama bu istikbal, istikbal olmayacak sayın milletvekilleri.
Hepinize
saygılar sunuyorum. (CHP sıralarından alkışlar) 
BAŞKAN
– Teşekkür ederim Sayın Balbay.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Maddeyi
oylarınıza sunuyorum: Kabul edenler... Kabul etmeyenler... 23’üncü maddenin
(2)’nci fıkrasının (a) bendi kabul edilmiştir. 
Şimdi,
23’üncü maddenin (2)’nci fıkrasının (b) bendini görüşeceğiz.
Bu
madde üzerinde bir adet önerge vardır, okutuyorum.
Türkiye Büyük Millet Meclisi Başkanlığına
Teklifin
23’üncü maddesinin (2)’nci fıkrasının (b) bendinin teklif metninden
çıkarılmasını arz ve teklif ederiz.
 Murat
Bakan Hüseyin Yıldız Özgür Özel
 İzmir
 Aydın Manisa
 Kazım
Arslan  Barış Yarkadaş Muharrem Erkek
 Denizli İstanbul Çanakkale
 Hayati
Tekin
 Samsun

BAŞKAN
– Komisyon okunan önergeye katılıyor mu?
ANAYASA
KOMİSYONU SÖZCÜSÜ KEMALETTİN YILMAZTEKİN (Şanlıurfa) – Katılamıyoruz Sayın
Başkan.
BAŞKAN
– Hükûmet?
ADALET
BAKANI ABDULHAMİT GÜL (Gaziantep) – Katılmıyoruz Sayın Başkanım.
BAŞKAN
– Önerge üzerinde İstanbul Milletvekili Sayın Barış Yarkadaş konuşacaklar.
Buyurun
Sayın Yarkadaş. (CHP sıralarından alkışlar)
BARIŞ
YARKADAŞ (İstanbul) – Herkese günaydın.
Yaklaşık
yirmi saattir aralıksız süren bir çalışmanın içindeyiz. Tiyatrocular bu tür
durumları anlatmak için bir kavram bulmuştur ve içinde bulunduğumuz durumlara
vodvil derler. Yani anlamsız bir sürü sözün peş peşe gelmesi ve o sözlere de
insanların gülmesine vodvil denir. Şu anda, ne yazık ki AKP ve MHP’nin ortaklığıyla,
koalisyonuyla birlikte getirilen elimdeki şu teklif hakikaten bir vodvil.
İçinde ne var, ne anlatıyor, topluma hangi yararı olacak, bu kanunlar
çıktığında kim bundan nasıl faydalanacak, toplum bunları nasıl öğrenecek, hiç
kimse bilmiyor. 
Tiyatrodan
başladık, operadan gidelim. Saraydan Kız Kaçırma balesi vardır biliyorsunuz,
şimdi halktan yasa kaçırma oyununu oynuyoruz. Nedir aceleniz sayın
milletvekilleri? Gecenin saat on ikisinde, birinde, ikisinde oy aldığınız
insanlardan bu kanunları kaçıracak kadar aceleniz nedir? Aceleniz mi var yoksa
toplumun önüne böyle saçma sapan bir kanun getirdiğiniz için utancınız mı var?
(CHP sıralarından alkışlar) Acaba utandığınız için mi bunları savunamıyorsunuz.
Sayın
Bahçeli, Milliyetçi Hareket Partisinin Sayın Genel Başkanı, birkaç yıl önce
verdiği bir röportajda “Arkamdaki saat 17.25’te duruyor.” demişti. Şimdi ne
oldu da o 17.25’in saatinin yelkovanı, akrebi birbirini hızlıca kovalamaya
başladı ve bütün bunlar ortaya çıktı. Sanırım, Milliyetçi Hareket Partisinin topluma
bu anlamda ya bir öz eleştiri vermesi ya da o günkü sözlerinden dolayı özür
dilemesi gerekiyor. O gün mü haklıydınız, bugün mü haklısınız? O gün mü doğruyu
söylüyordunuz yoksa bugün mü doğruyu söylüyorsunuz? Ne oldu da 17-25 Aralığın
günahkârı AKP’yle bir koalisyon kurmak zorunda kaldınız ve ne oldu da yangından
mal kaçırırcasına bu teklifi gece vakti geçirmek zorunda kaldınız? Hakikaten
merak ediyorum. Bunu hazırlayanlar, neden çıkıp toplumun önüne Meclis TV’nin
açık olduğu saatlerde anlatma cesaretini gösteremiyor? Bunun herhâlde bir
cevabının olması gerekir. AKP’ye oy vereceksin, MHP’ye sayılacak, MHP’ye oy
vereceksin, AKP’ye sayılacak. Sizin bu Zihni Sinir projelerinizi gördükçe Cem
Yılmaz’ın o filmi aklıma geliyor. Hani meşhur sahne vardır ya, televizyonu
kurarlar, Yılmaz Erdoğan televizyonun karşısına geçer, Zeki Müren o anda şarkı
söyler, köylüler merakla sorar “Zeki Müren de bizi görecek mi?” diye. Hakikaten
halk sizin bu yaptıklarınızı görüyor da siz halkın size nasıl baktığını görecek
misiniz? E göremezsiniz çünkü halkı âdeta uyutarak, gerçek anlamda uyutarak,
mecazi anlamda uyutarak oy aldığınız insanlara saygısızlık yapıyor,
getirdiğiniz kanunları onların gözlerinin içine bakarak savunma cesareti dahi
gösteremiyorsunuz. 
Emin
olun ki sizin yerinizde olmak istemezdim. (AK PARTİ sıralarından “Hadi oradan!”
sesleri) Eminim ki siz şu anda benim yerimde olmak ve bu kanunlara karşı çıkmak
istiyorsunuz. İçinizden ne düşündüğünüzü biliyorum. “Ya arkadaş, biz yüzde
50’lik bir partiyken nasıl oldu da geldik MHP’nin her istediğini yapar bir
duruma düştük?” diye kendi içinizde sorduğunuzu biliyorum. Bundan rahatsız
olduğunuzu da biliyorum. 
MEHMET
METİNER (İstanbul) – Bir sıkıntımız yok bizim.
BARIŞ
YARKADAŞ (Devamla) – Çünkü milletvekili arkadaşlarınız arkadaşlarımıza not
gönderiyor. “Ya, ne yapın edin de bu saçma yasayı çıkarttırmayın, biz hakikaten
bunu halka anlatmakta zorlanıyoruz.” diyorlar.
HALİL
ELDEMİR (Bilecik) – Kim o, kim? Söyle, açıkla.
BARIŞ
YARKADAŞ (Devamla) – Bence biraz sonra bu kanunun maddelerinin tamamı
oylandığında elinizi vicdanınıza koyun ve bir kez olsun, bir kez olsun
inanmadığınız bir şeye “hayır” deme cesaretini gösterin. Emin olun hiçbir şey
olmaz. Bu milletvekili koltuklarından bizim gibi binlerce insan geçti. Ne olur?
Bir kere daha milletvekili seçilmezsiniz. Ama en azından yarın torunlarınıza,
çocuklarınıza, eşlerinize gururla, onların yüzüne, gözüne, böyle inançla
bakarak “Ben o saçma kanuna, Türkiye’yi bölecek, parçalayacak, ayrıştıracak
kanuna sabah yedi buçukta, sekizde ‘hayır’ verdim.” demenin onurunu yaşarsınız.

MEHMET
UĞUR DİLİPAK (Kahramanmaraş) – Burnuna bak, burnun uzamış, burnuna! Pinokyo
gibi burnun uzamış. Burnuna bak bir!
BARIŞ
YARKADAŞ (Devamla) – Ben bugün size bunu söylemek zorundayım ve bunu tarihsel
bir misyon olarak bir kez daha dile getiriyorum. Gelin, bir kez, hayatta bir
kez, inanmadığınız bir şeye “Hayır.” deyin.
Saygılar
sunuyorum. (CHP sıralarından alkışlar)
MEHMET
METİNER (İstanbul) – İnanarak evet diyoruz, inanarak Barış. Bu tarihi şerefle
yazacağız.
MEHMET
UĞUR DİLİPAK (Kahramanmaraş) – Burnuna bak, burnuna, burnun uzamış.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
23’üncü
maddenin ikinci fıkrasının (b) bendini oylarınıza sunuyorum: Kabul edenler…
Kabul etmeyenler… Kabul edilmiştir.
23’üncü
maddenin üçüncü fıkrası üzerinde bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 534 sıra sayılı Kanun Teklifi’nin 23’üncü maddesinin üçüncü fıkrasında
geçen “yer alan” ibaresinin “bulunan” ibaresiyle değiştirilmesini arz ve teklif
ederiz.
 Filiz
Kerestecioğlu Demir  Meral Danış Beştaş  Hüda Kaya
 İstanbul Adana İstanbul
 Ertuğrul
Kürkcü  Mahmut Celadet Gaydalı  Erol Dora
 İzmir
 Bitlis  Mardin
BAŞKAN
– Komisyon önergeye katılıyor mu?
ANAYASA
KOMİSYONU SÖZCÜSÜ KEMALETTİN YILMAZTEKİN (Şanlıurfa) – Katılamıyoruz Sayın
Başkan.
BAŞKAN
– Hükûmet?
ADALET
BAKANI ABDULHAMİT GÜL (Gaziantep) – Katılmıyoruz Sayın Başkanım.
MERAL
DANIŞ BEŞTAŞ (Adana) – Gerekçe…
BAŞKAN
– Gerekçeyi okutuyorum:
Gerekçe:

Değişiklikle
madde metninin daha anlaşılır olması amaçlanmaktadır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
23’üncü
maddenin üçüncü fıkrasını oylarınıza sunuyorum: Kabul edenler… Kabul
etmeyenler… 23’üncü maddenin üçüncü fıkrası kabul edilmiştir. 
Birleşime
beş dakika ara veriyorum.
Kapanma Saati: 08.14
ON ÜÇÜNCÜ OTURUM
Açılma Saati: 08.26
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Bayram ÖZÇELİK (Burdur), Bülent ÖZ (Çanakkale)
----- 0 -----
BAŞKAN
– Türkiye Büyük Millet Meclisinin 69’uncu Birleşiminin On Üçüncü Oturumunu
açıyorum. 
534
sıra sayılı Kanun Teklifi’nin görüşmelerine devam ediyoruz. 
Komisyon
yerinde. 
Hükûmet
yerinde. 
MAHMUT
TANAL (İstanbul) – Sayın Başkan…
BAŞKAN
– Sayın milletvekilleri, yeni madde ihdasına dair bir önerge vardır. 
MAHMUT
TANAL (İstanbul) – Sayın Başkan…
BAŞKAN
– Bakın, işleme başladım. Lütfen, rica ediyorum, bunu kaç kere rica ettim
sizden. 
MAHMUT
TANAL (İstanbul) – Pardon, özür dilerim. 
BAŞKAN
– Her seferinde sözüm kesiliyor. 
MAHMUT
TANAL (İstanbul) – Ben de özür diliyorum Sayın Başkan. 
BAŞKAN
– Tamam, teşekkür ederim. 
Önergeyi
okutup Komisyona soracağım. Komisyon önergeye salt çoğunlukla yani 14 üyesiyle
katılırsa önerge üzerinde yeni bir madde olarak görüşme açacağım. Komisyonun
salt çoğunlukla katılmaması hâlinde ise önergeyi işlemden kaldıracağım. 
Şimdi
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 534 sıra sayılı Kanun Teklifi’ne 23’üncü maddeden sonra gelmek üzere
aşağıdaki maddenin ihdas edilmesini, diğer maddelerin ise buna göre teselsül
ettirilmesini arz ve teklif ederiz. 
 Meral
Danış Beştaş Filiz Kerestecioğlu Demir Ertuğrul Kürkcü
 Adana İstanbul
 İzmir
 Ayşe
Acar Başaran Erol Dora 
 Batman Mardin

MADDE
24- 22/4/1983 tarihli ve 2820 sayılı Siyasi Partiler Kanununun 19 uncu
maddesine aşağıdaki fıkra eklenmiştir.
“Siyasi
partiler, tüzüklerinde yer almak üzere iki kişiden fazla olmamak kaydıyla ilçe
teşkilatlarında eş başkanlık sistemini uygulayabilirler. İlçe eş başkanları, bu
kanunda ilçe başkanı için öngörülen hükümlere tabidir.” 
BAŞKAN
– Komisyon, önergeye salt çoğunlukla katılıyor musunuz? 
ANAYASA
KOMİSYONU SÖZCÜSÜ KEMALETTİN YILMAZTEKİN (Şanlıurfa) – Yeterli çoğunluğumuz olmadığı
için katılamıyoruz Sayın Başkan. 
MERAL
DANIŞ BEŞTAŞ (Adana) – Yoksa katılacak mıydınız? 
ÖZGÜR
ÖZEL (Manisa) – Sayın Başkan, burada bir usul takip edilecekse bu, iktidar
partisinden, muhalefet partisinden, başka partiden gelince farklı olmaz. İktidar
partisi yeni bir madde ihdası yaptığında hangi usulü takip ediyorlarsa…
BAŞKAN
– Aynı usulü takip ediyoruz.
ÖZGÜR
ÖZEL (Manisa) – Sayın Başkan, o zaman Komisyonu, Komisyon sıralarına davet
etmeleri lazım. Komisyon üyesi arkadaşlarımız var. Bakın, AK PARTİ Grubu da
söylüyor.
BAŞKAN
– Komisyon adına ben zaten soruyu sordum “Katılıyor musunuz?” dedim.
ÖZGÜR
ÖZEL (Manisa) – Onlar hemen cevap verdiler. Ben size itiraz etmiyorum.
MERAL
DANIŞ BEŞTAŞ (Adana) – “Çoğunluğumuz olmadığından” dediler.
MAHMUT
TANAL (İstanbul) – Komisyonu çağırmanız lazım.
ÖZGÜR
ÖZEL (Manisa) – Ben size itiraz etmiyorum Sayın Başkan, Komisyonun tutumuna
itiraz ediyorum.
BAŞKAN
– Tamam, peki, anlaşıldı.
ANAYASA
KOMİSYONU SÖZCÜSÜ KEMALETTİN YILMAZTEKİN (Şanlıurfa) – Efendim, Komisyon üyelerini
davet edelim biz Komisyon sıralarına.
MAHMUT
TANAL (İstanbul) – Şimdi, Sayın Başkanım, üyeler gelinceye kadar ben meramımı
anlatabilir miyim?
BAŞKAN
– Hayır, işlemi bitireceğim.
Salt
çoğunluğu sağladınız mı?
ANAYASA
KOMİSYONU SÖZCÜSÜ KEMALETTİN YILMAZTEKİN (Şanlıurfa) – Sağlayamadık Başkanım.
ÖZGÜR
ÖZEL (Manisa) – Komisyon üyelerinden salonda bulunup Komisyonun davetine
uymayanlar var.
BAŞKAN
– Komisyon önergeye salt çoğunlukla katılmamış olduğundan önergeyi işlemden
kaldırıyorum.
MAHMUT
TANAL (İstanbul) – Sayın Başkan…
BAŞKAN
– Buyurun Sayın Tanal.
MAHMUT
TANAL (İstanbul) – Teşekkür ederim Sayın Başkanım.
Dün
ikiden, işte şimdi saat sekiz buçuk, bu saate kadar hep birlikte çalışıyoruz.
Bizimle birlikte Meclisin personeli de çalışıyor. Biz kahvaltı yapabiliyoruz,
bizim kahvaltı yapma imkânımız var, çalışanlara burada kahvaltı verilmiyor. Bu,
gerçekten çalışanları aşağılamadır. Sizden istirham ediyorum, siz Meclis Başkan
Vekili olarak bu…
BAŞKAN
– Böyle bir şeyin olacağını tahmin etmiyorum ama ilgileneceğim.
MAHMUT
TANAL (İstanbul) – Bakın, ben şimdi oradan geliyorum.
BAŞKAN
– Tamam, ilgileneceğim.
MAHMUT
TANAL (İstanbul) – Yani çalışanlara kahvaltı verilmesini istirham ediyorum.
Teşekkür
ediyorum.
BAŞKAN
– E, herhâlde kahvaltı yapmaları gerekiyor.
24’üncü
madde üzerinde iki adet önerge vardır, aykırılık sırasına göre işleme alacağım.
Türkiye Büyük Millet Meclisi Başkanlığına
(2/2137)
esas numaralı 298 sayılı Seçimlerin Temel Hükümleri ve Seçmen Kütükleri
Hakkında Kanun ile Bazı Kanunlarda Değişiklik Yapılmasına Dair Kanun
Teklifi’nin 24’üncü maddesinin teklif metninden çıkarılmasını arz ve teklif
ederiz.
 Akın Üstündağ  Mahmut Tanal Mehmet
Gökdağ
 Muğla İstanbul Gaziantep
 Kazım Arslan  Fatma Kaplan
Hürriyet Muharrem Erkek
 Denizli  Kocaeli
 Çanakkale
 Ömer Fethi Gürer Özgür Özel
 Niğde Manisa
BAŞKAN
– Komisyon önergeye katılıyor mu?
ANAYASA
KOMİSYONU SÖZCÜSÜ KEMALETTİN YILMAZTEKİN (Şanlıurfa) – Katılamıyoruz Sayın
Başkan.
BAŞKAN
– Hükûmet?
ADALET
BAKANI ABDULHAMİT GÜL (Gaziantep) – Katılmıyoruz Sayın Başkanım.
Önerge
üzerinde Manisa Milletvekili Sayın Özgür Özel konuşacak.
Buyurun
Sayın Özel. (CHP sıralarından alkışlar)
ÖZGÜR
ÖZEL (Manisa) – Sayın Başkan, değerli milletvekilleri; hepinizi bir kez daha
saygıyla selamlarım.
On
sekiz saati geçen bir çalışmanın sonlarına doğru geliyoruz. Ben Cumhuriyet Halk
Partisi Grubu adına bu kürsüde pek çok kez kaliteli yasamanın, yasama
süreçlerine iktidarıyla muhalefetiyle kaliteli katkı yapmanın önemini hep
vurguladım. Öyle bir kanun görüşüyoruz ki geldi, alt komisyona sevk edildi,
noktası virgülü değişmeden geçti bir günde apar topar. Komisyonda günlerce
görüştük, herhangi bir yerinde bir değişiklik yapılmadı. Genel Kurula geldi,
gelmeden önce bir siyasi partinin yetkilisi “Geldiği gibi geçecek.” dedi. Diğer
siyasi parti bu konuda böyle bir yaklaşımda bulunmamıştı ama lideri bu ülkenin
ilk Cumhurbaşkanının bir lafını söyledi, “Geldikleri gibi gittiler.” dedi. Oysa
onlara 8 siyasi partinin ortak taleplerini iletmiştik. Bu ülkenin ilk
Cumhurbaşkanı “Geldikleri gibi giderler.”i düşman ordusuna söylemişti, işgal
kuvvetlerine; ülkenin Cumhurbaşkanı, ana muhalefet partisinin heyeti için
ülkenin kurucusunun düşman kuvvetlerine söylediği sözü söylemeyi kendine
yakıştırdı. O kendine yakıştırdıysa biz de ona yakıştırdık. Ama bugün
geldiğimiz noktada, bu Meclise sevk edilen bir kanunun noktası virgülünün
değişmeyeceğine ilişkin önceden yapılan irade beyanları sadece bizlere değil,
iktidar partisi grubuna da ciddi bir hakarettir. Onlara “Sizin, komisyonda, alt
komisyonda, Mecliste aklınızı, kalbinizi, zihninizi değil, sadece
parmaklarınızı istiyoruz; şifreleri girin, oyu kullanın, gerisini bize
bırakın…” Biz bunu bir yerden hatırlıyoruz arkadaşlar. Burada noktası virgülü
değişmeden geçen kanunlar -daha sonradan anlaşıldı- hep FETÖ’nün istediği
şeylerdi. “Önerge sahibi açıklasın.” dediğimizde “Parlamento dışı kaynaklardan
hazırlandı.” denirdi o zaman. Bu, Fetullah Gülen cemaatinin hazırlayıp
Parlamentoya dayattığı kanunlardı. Hiçbirinden fayda görmedi bu ülke, bu
ülkenin başına büyük bela oldu. Yurtsever subayları, albayları emekli edip
yerine FETÖ’cüleri yerleştirdiler. Siz noktasına virgülüne dokunamıyordunuz o
zaman. Bu kanun da öyle bir kanun. Bu kanun, artık Meclisten geçmemiş bir
ittifakın isminin önden koyulabilecek kadar Meclis iradesini hiçleştiren, lider
sultasının perçinlendiği bir kanun burada. 
Biz
sizin yaptığınız bir eksiği yapmamaya çalıştık çünkü her türlü rejimde iktidar
olur, rejimi demokrasiye çeviren muhalefetin varlığıdır. Kendini özgür olarak
ifade etmesi, propaganda eşitliği ve adil bir seçim kanunudur. Siz bunu iktidar
olarak tartışmayı yeterli gördünüz, biz seçime girme yeterliliği olan ve altı
ay içinde olacağı öngörülen, toplam 8 siyasi partiye gittik. Birisi net bir
tavır koydu, “Seçim güvenliği bizim için de önemli ama biz ittifakta yer almak
istiyoruz. Gerçi, ittifak herkese açık diyorlar, bir tanesi bizi istemiyor ama
bir formül arıyoruz.” dedi, eleştirilerini paylaşmadı, eleştirilerini bir
raporda ortaklaşmadı ama geri kalan 8’imiz bir rapor yazdık. Bu raporu
kamuoyuyla da paylaştık, iktidar partisiyle paylaştık. Bu raporun içinde bu
metne ilişkin 11 itiraz ve ilave 7 tane de talep vardı. Kimler ortaklaştı
bunda? İyi Parti ortaklaştı, Demokratik Sol Parti, Bağımsız Türkiye Partisi,
Demokrat Parti, Saadet Partisi, Halkların Demokratik Partisi, Vatan Partisi çok
ayrı ayrı tercihleri olan partiler olmalarına rağmen, seçim güvenliğine ilişkin
hepsi aynı itirazda buluşmayı, bir talepte ortaklaşmayı başarabildiler. Ama siz
Komisyonda onları dinlemediniz; oysa siyasi nezaket, seçim kanunu onları da
etkiliyordu. Ana muhalefet kendini ifade imkânı bulurdu ama onlar bulamazdı.
Parlamento dışı muhalefeti çağırmadınız, görüşlerini sormadınız, onların
getirilen görüşlerine de itibar etmediniz.
Şimdi
geldiğimiz noktada birazdan parmaklar inecek, parmaklar kalkacak ve sadece
iktidarın talebiyle ve kendi siyasi parti grubunun dahi üzerinde bir kalem
oynatmasına olanak vermeyen egemen söylemlerle bu kanunu buradan
geçireceksiniz. Gün gelecek bu kanun ülkede büyük sıkıntılara, büyük
felaketlere…
(Mikrofon
otomatik cihaz tarafından kapatıldı) 
ÖZGÜR
ÖZEL (Devamla) – Başkanım, müsaade ederseniz…
BAŞKAN
– Tamamlayın, bir dakika ek süre veriyorum.
ÖZGÜR
ÖZEL (Devamla) – …büyük istismarlara sebebiyet verecek.
Biraz
önce şakalaştık, iktidar partisi grubu için biz bazen şöyle söylüyoruz: Uçakta
doğru söyler, Mecliste şaşar. “Ağabey, biz de çok rahatsızız.” “Bizim de
sıkıntıda olduğumuz şeyler var.” “Aslında şunu da dile getirseydiniz.” Hatta,
bazısı “Ben sizin yerinizde olsam…” E, gel, ol; yanlış bulduğun bir şeye sadece
iktidarı sürdürmek adına sessiz kalmak zorunda değilsin. Ama bu katı parti
disiplini ve bu katı parti disiplininin doğurduğu müzakereye kapalılık, içten
ve dıştan gelecek önerilere kapalılık bu Parlamentoya umarız o kadar facia
sonuçlar doğurmaz ama FETÖ’nün yaptığını yapar. O gün onların istediğinin
üzerinde kalem oynatamadınız, bugün hangi amaç ve hangi hedef uğrunda
üretildiği bilinmeyen bu felaket kanununun üzerinde kalem oynatmıyorsunuz. 
Ümit
ederim ama olmayacağını biliyorum, vicdanınızla karar verin. Gerçek bir gizli
oylama olsa nelerin olabileceğini hepimiz görürüz. Bununla ilgili şu anda bir
ümidim yok ama kaygılarımız çok.
Hepinizi
saygıyla selamlıyorum. (CHP sıralarından alkışlar)
BAŞKAN
– Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 534 sıra sayılı Kanun Teklifi’nin 24’üncü maddesinin aşağıdaki şekilde
değiştirilmesini arz ve teklif ederiz. 
 Filiz Kerestecioğlu Demir Meral Danış
Beştaş Hüda Kaya
 İstanbul Adana İstanbul
 Ertuğrul Kürkcü Mahmut
Celadet Gaydalı Erol Dora
 İzmir Bitlis Mardin
MADDE
24- 298 Sayılı Kanunun 14 üncü maddesinin 11 inci fıkrası ve 83 üncü maddesi,
2839 sayılı Milletvekili Seçim Kanunu nun 33 üncü ve 34 üncü maddesi ile 2972
sayılı Kanunun 8 inci maddesinin ikinci fıkrası ve 32 inci maddesinin ikinci
fıkrası ile üçüncü fıkrasının son cümlesi yürürlükten kaldırılmıştır. 
BAŞKAN
– Komisyon önergeye katılıyor mu?
ANAYASA
KOMİSYONU SÖZCÜSÜ KEMALETTİN YILMAZTEKİN (Şanlıurfa) – Katılamıyoruz Sayın
Başkan.
BAŞKAN
– Hükûmet?
ADALET
BAKANI ABDULHAMİT GÜL (Gaziantep) – Katılmıyoruz Sayın Başkanım.
BAŞKAN
– Önerge üzerinde Adana Milletvekili Sayın Meral Danış Beştaş konuşacak.
Buyurun
Sayın Danış Beştaş. 
MERAL
DANIŞ BEŞTAŞ (Adana) – Günaydın.
Sayın
Divan, on sekiz saattir soyadımı “Daniş Beştaş” diye okuyorsunuz, soyadım Danış
Beştaş.
BAŞKAN
– Ben mi diyorum öyle?
MERAL
DANIŞ BEŞTAŞ (Devamla) – Siz değil Başkan, kâtip üyemiz.
Bunu
düzeltirseniz sevinirim.
Evet,
son sözümüz olacak bu. 
Değerli
milletvekilleri, çok şey söyledik, çok şey anlattık ama virgül değişmedi. Bir
madde önerdik, usulen yine “…mış gibi” yapıldı, üyeler bile davet edilmedi,
Anayasa Komisyonu üyeleri daha oturmadan “Salt çoğunluk sağlanamadı.” dedi. Bu
bir resim veriyor aslında. Bu resimde, biz istediğimizi anlatalım…
MEHMET
UĞUR DİLİPAK (Kahramanmaraş) – Yeniden yapalım.
MERAL
DANIŞ BEŞTAŞ (Devamla) – Sizin dayak attığınız görüntüler gözümüzün önünde
Sayın Vekilim, öyle oradan sataşmayın. Sizi çok iyi tanıyoruz.
Ben
aslında bu madde ihdasına ilişkin söz aldım.
Değerli
milletvekilleri, bizim kadın-erkek eşitliğine ilişkin, kadın özgürlüğüne
ilişkin yaklaşımımız stratejiktir, gelip geçici değildir. Biz kendi partimizde
programımızla, tüzüğümüzle, ilkelerimizle gerçekten kadın-erkek eşitliğini esas
alırız. Tüzüğümüzde, kadına yönelik şiddetten tutun çok eşliliğe kadar
yaptırımlar vardır ve bu konuda biz sadece siyaseten bunu söyleyen değil, yaşama
geçiren bir partiyiz. İktidar partisiyle, bir dönem, bizim önerimizle -o zaman
Barış ve Demokrasi Partisi olarak önermiştik demokratikleşme paketinde- eş
genel başkanlığı yasallaştırdık bu Mecliste ama maalesef, önerimiz yine eksik
yasallaştırıldı çünkü biz sadece partilerin genel merkez düzeyinde eş genel
başkanlık değil, il ve ilçe örgütlerinde de eş başkanlık sistemini talep
etmiştik. Bu önerimiz de il ve ilçe örgütlerinde de eş başkanlık sisteminin
yasallaşmasıdır. Neden? Çünkü kadın-erkek eşitsizliği Türkiye’de hâlâ çok güçlü
bir şekilde yaşam buluyor. Erkek egemen zihniyet, eril zihniyet bu sıralarda da
hâlâ bütün varlığıyla devam ediyor. Öyle bir devam ediyor ki biz iki kadın grup
başkan vekili olduğumuz hâlde bu sıralardan bize “Adam olun.” şeklinde parmak
sallanıyor. Biz de diyoruz ki: Biz adam değiliz, biz kadınız, insanız, bize
yaklaşımınızda eril bir dil kullanamazsınız diyoruz. Ama şunu gerçekten önemle
söylemek isterim ki bizim sorunumuz erkeklerle değil. Bizim mücadelemiz
erkeklikle ilgilidir, eril zihniyetle ilgilidir. Ve bunu değiştirmenin yolu da
gerçekten kadının yaşamın her alanında karar mekanizmalarında yer alabilmesidir
ve bu alanlardan biri de siyaset alanıdır. Siyaset alanındaki dil, siyasi
iradenin dili topluma çok ciddi bir şekilde nüfuz eder. Belki hissetmeyiz ama
yerellerde, toplumsal yapılarda herkes bunu rol model olarak alır ve maalesef
bu yaşamın her alanına sirayet eder. Bu nedenle her ne kadar önerimiz komisyon
sağlanamadı diye geçiştirildiyse de biz bunu bu sıralarda söylemeye devam
edeceğiz. Ve şu çok söylediğimiz bir sözdür: Bizler özgür olmadan, kadınlar
özgür olmadan toplum asla özgürleşemez. Bir toplumun yarısı özgür değilse, eşit
değilse, şiddete uğruyorsa, istismara uğruyorsa, ayrımcılığa uğruyorsa asla o
toplumun özgürlüğünden ve demokratik oluşumundan söz edemeyiz. Umarım, en büyük
hayallerimden biri diyeyim tırnak içinde, keşke bu Mecliste toplumsal
üyelerine, toplumsal cinsiyet rollerine dair çalışmalar yapsak, atölyeler
yapsak. Her birinizin, her birimizin içindeki erkeğin, eril dilin ortaya
çıkacağından hiçbir kuşkum yok.
Son
olarak şunu söylüyorum: Teklifin yasallaşması için çok acele ettiniz.
Kesintisiz on dokuz saattir burada işkence düzeyinde kötü muamele, angarya
düzeyinde bir çalışma yaptırıldı. Canlı yayın olmasın diye bu çaba bu saate
kadar devam etti ve bugün Genel Kurul çalışmayacak. Bunu mantıklı, hayatın
olağan akışına uygun, akli melekeleri yerinde olan fârık ve mümeyyiz bir şahsın
anlaması mümkün değil ama bunu biz anlıyoruz.
(Mikrofon
otomatik cihaz tarafından kapatıldı) 
MERAL
DANIŞ BEŞTAŞ (Devamla) – Toparlayacağım Sayın Başkan.
BAŞKAN
– Bir dakika veriyorum Sayın Danış Beştaş.
MERAL
DANIŞ BEŞTAŞ (Devamla) – Bu seçim yasası değişikliğinin arkasında -kesin olan
bir şey çıkmıştır- baskın bir seçim hazırlığı var. Siz istediğiniz kadar “Seçim
yok.” deyin, istediğiniz kadar açıklama yapın, biz bu mesajı aldık, halk da bu
mesajı aldı ama siz bu şekilde halkı kendinize mecbur kılmak istiyorsunuz. Halk
kendisi size mecbur olmayacak. Bu ittifakla, karanlık ittifakla, gizli
ittifakla, koalisyonla bir iktidar koridoru açmaya çalışıyorsunuz ama o
koridorda kaybolacaksınız. Lütfen bu koridorun başındayken geri dönün çünkü
hepimizin aydınlık bir geleceğe ihtiyacı var. Bu sevdadan vazgeçin diyoruz. Bir
de bu seçimin seçim olmayacağını -yapılsa bile- bunun plebisiti aşan bir
diktatöryal uygulama olacağını da not etmek istiyoruz.
Son
sözü halk söyleyecek ve bizim sözümüz daha bitmedi. Biz direnmeye devam
edeceğiz. (HDP sıralarından alkışlar) 
BAŞKAN
– Teşekkür ederim. 
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Maddeyi
oylarınıza sunuyorum: Kabul edenler... Kabul etmeyenler... 24’üncü madde kabul
edilmiştir.
25’inci
maddede iki adet önerge vardır, okutuyorum: 
Türkiye Büyük Millet Meclisi Başkanlığına
(2/2137)
esas numaralı, 298 sayılı Seçimlerin Temel Hükümleri ve Seçmen Kütükleri
Hakkında Kanun ile Bazı Kanunlarda Değişiklik Yapılmasına Dair Kanun
Teklifi’nin 25’inci maddesinin aşağıdaki şekilde değiştirilmesini arz ve teklif
ederiz.
“MADDE
25- Bu Kanun yayımıyla birlikte yürürlüğe girer.”
 Mahmut
Tanal Muharrem Erkek Ömer Fethi Gürer
 İstanbul Çanakkale Niğde
 Fatma
Kaplan Hürriyet Murat Bakan Bülent Yener Bektaşoğlu
 Kocaeli İzmir Giresun
 Şenal
Sarıhan
 Ankara
BAŞKAN
– Komisyon önergeye katılıyor mu?
ANAYASA
KOMİSYONU BAŞKANI MUSTAFA ŞENTOP (İstanbul) – Katılmıyoruz Sayın Başkan.
BAŞKAN
– Hükûmet?
ADALET
BAKANI ABDULHAMİT GÜL (Gaziantep) – Katılmıyoruz Sayın Başkan.
BAŞKAN
– Önerge üzerinde Manisa Milletvekili Sayın Özgür Özel…
ÖZGÜR
ÖZEL (Manisa) – Şenal Sarıhan konuşacaklar, bildirmeyi unuttuk kusura bakmayın.

BAŞKAN
– Önerge üzerinde Şenal Sarıhan, Ankara Milletvekili konuşacak.
Buyurun
Sayın Sarıhan. (CHP sıralarından alkışlar) 
ŞENAL
SARIHAN (Ankara) – Değerli Başkan, değerli arkadaşlar; aslında günaydın demek
istiyorum. 
Bu
günaydın, şu sol yanımdaki arkadaşlarımızın ilk kez burada bu kadar bir
çoğunlukla oturuyor olmalarıdır. Tabii sağ yanım için de aynı şeyleri söylemek
isterim. Tek sıra hâlinde insanların burada bulunmaları acaba neyin kutlanması
ya da neyin düzenlenmesi, hangi yasanın çıkarılması konusunda bir buluşmadır? 
MAHMUT
ATİLLA KAYA (İzmir) – Millî irade… Millî irade…
ŞENAL
SARIHAN (Devamla) – Evet, millî iradedir. Millî irade, dün burada İstiklal
Marşı’nın kabulünün yıl dönümünü kutlamak için olmalıydı, burada bu sıralar
dolmalıydı. Bağımsızlık mücadelemizin simgesi olan bir marşın kabul edildiği
günde burada toplanmak bile mümkün olmadı. Program değişti. 
SALİH
CORA (Trabzon) – Siz yoktunuz o zaman.
ŞENAL
SARIHAN (Devamla) – Ben de buradaydım, ben de buradaydım. 
SALİH
CORA (Trabzon) – Bizi görmemişsiniz. Sağ tarafınıza bakmamışsınız.
ŞENAL
SARIHAN (Devamla) – Siz beni görmemiş olabilirsiniz ama ben her gün burada olan
biri olarak sizleri hep görüyorum. 
Sevgili
arkadaşlar, başka bir şey daha olmalıydı burada. Burada dün, 12 Martın o 80,
esas olarak 80’le simgelenen ama 12 Mart 1921’de başlayan Anayasa’nın bütünüyle
ihlal edildiği bir sürecin ürünü olan bir Anayasa’da, 80 Anayasası’nda
değişiklik yapmak, daha demokratik, daha özgürlükçü bir değişiklik yapmak için
burada olunmalıydı, bu konuşulmalıydı. Ama biz ne yapıyoruz? Kendimize yeni bir
demir kelepçe hazırlamaya çalışıyoruz. Halkın kendi
iradesiyle karar verebileceği ve gerçekten demokrasinin en temeli olan
iktidarları, partileri meşru hâle getiren seçim sistemi konusunda şimdi kendi
isteğimize göre düzenleme yapmaya çalışıyoruz. 
Ben anımsatmak istiyorum size, bakınız, şu elimizdeki,
konuştuğumuz yasanın gerekçesi ne diyor? Diyor ki: “Özgürlük ve çoğulcu
demokratik rejimler özgür, eşit, serbest, dürüst şekilde yapılan seçimlere
dayanır.” Bunu siz yazdınız. “Seçimler demokratik düzenin meşruiyet
kaynağıdır.” Bunu da siz yazdınız. “67’nci maddesinde yer alan ‘seçimlerin
serbestliği’ ve ‘gizli oy’ ilkeleri, seçmenin hiçbir etkiye ve baskıya maruz
kalmadan hür iradesini yansıtabilmeyi sağlar.” Bunu da siz yazdınız ve dediniz
ki: “Seçimlerin esası, dürüstlük kurallarına uygun olmaktır.” Dün saat
14.00’ten itibaren burada arkadaşlarımız, hepimiz diyoruz ki: Şu söylediğiniz
sözlerin tek bir satırı bu düzenlemede karşımıza çıkmıyor. Meşru olmayan bir
düzenleme yapıyorsunuz. Yasaların çıkmış olması ve yasal düzenlemeler hukuku
sağlamaz, insan haklarına dayalı hukuku sağlamaz. 
Dün Sayın Şentop burada söz alarak -beni bağışlasın-
hem de diline herhangi bir özen de göstermeksizin dediler ki: “Galiba
anlamıyorsunuz, bir kez daha anlatayım: İttifak ayrı bir şeydir.” Şimdi, ben
kendisine şunu söylemek isterim: Evet, biz bunu anlamıyoruz, biz bunu
anlamıyoruz çünkü bizim kafamız demokrasi ilkelerine göre işliyor, bizim
kafalarımız hukuka göre işliyor; buradan bakıldığında, sizin söylediğiniz
hukuksuzluğu anlamamız mümkün değil. (CHP sıralarından alkışlar) 
Bir başka arkadaşımızsa dediler ki: “Siz hiçbir katkı
sunmadınız ne Komisyonda ne burada.” Bu katkı değil mi? Komisyonda saatlerce
hepimiz düşüncelerimizi anlatmaya çalıştık, farklı gördüğümüz görüşlerimizi
sizinle paylaşmaya çalıştık, bu katkı değil mi? Sizin “katkı” dediğiniz MHP’nin
katkısı mıdır? Siz böyle bir katkı mı istiyorsunuz: Yüzde 100 uyum, yüzde 100
“Evet.” Hayır arkadaşlar, düşünen,
sorgulayan ama daha önemlisi, ülkesinin ve halkının geleceğini düşünen
milletvekillerinin buradaki görevi, hukuka uygun olan nedir, meşru hukuka uygun
olan nedir, beni seçen seçmeni ben nasıl temsil edeceğim, onun görüşleri
olmadan, onun görüşlerine herhangi bir değer verilmeden…
MEHMET
DEMİR (Kırıkkale) – Aynı bizim gibi, hizmet ederek edeceksiniz. 
ŞENAL
SARIHAN (Devamla) - Ki bugün bakın, gazeteleri açın ve gazetelerde
göreceksiniz, hiçbir gazete, yandaş basını ayırıyorum… Sizin kulak vermeniz
gereken yüzde 50 bu yapılan işin meşru olmadığını görüyor. 
Saygılar
sunuyorum. (CHP sıralarından alkışlar)
BAŞKAN
– Teşekkür ederim Sayın Sarıhan. 
ERHAN
USTA (Samsun) – Sayın Başkan…
BAŞKAN
– Buyurun Sayın Usta. 
ERHAN
USTA (Samsun) – 60’a göre bir söz talebim var. 
BAŞKAN
– Yerinizden mi? 
ERHAN
USTA (Samsun) – Yerimden, kısa. 
BAŞKAN
– Buyurun. 
VI.- AÇIKLAMALAR (Devam)
62.- Samsun Milletvekili Erhan Usta’nın,
Çorum’un Osmancık ilçesinde meydana gelen bir trafik kazasında hayatını
kaybedenlere Allah’tan rahmet dilediğine ilişkin açıklaması
ERHAN
USTA (Samsun) – Teşekkür ederim Sayın Başkan. 
Az
önce ajanslara düşen bir habere göre Çorum’un Osmancık ilçesinde bir trafik
kazası oluyor, park hâlindeki tıra bir otobüs arkadan çarpıyor ve 9 kişi
hayatını kaybediyor, epeyce yaralı var. Biz hayatını kaybedenlere Cenab-ı
Allah’tan rahmet, yaralılara da acil şifalar diliyoruz efendim. 
BAŞKAN
– Teşekkür ederim. 
Allah
rahmet eylesin. 
Buyurun
Sayın Özel. 
63.- Manisa Milletvekili Özgür Özel’in,
Çorum’un Osmancık ilçesinde meydana gelen bir trafik kazasında hayatını
kaybedenlere Allah’tan rahmet dilediğine ilişkin açıklaması
ÖZGÜR ÖZEL (Manisa) – Konuşmaları takip ederken bu
haberi sayın grup başkan vekilinin bildirisiyle öğrendik. Büyük bir teessürle
karşılıyoruz. 
Biz de kazada hayatını kaybedenlere Allah’tan rahmet,
varsa yaralılar, acil şifalar diliyoruz, ailelerinin acısını paylaşıyoruz. 
BAŞKAN – Teşekkürler. 
Sayın Danış Beştaş…
64.- Adana Milletvekili Meral Danış
Beştaş’ın, Çorum’un Osmancık ilçesinde meydana gelen bir trafik kazasında
hayatını kaybedenlere Allah’tan rahmet dilediğine ilişkin açıklaması
MERAL
DANIŞ BEŞTAŞ (Adana) – Biz de biraz önce öğrendik. Kazada yaşamını yitiren tüm
şahısların ailelerine başsağlığı diliyoruz. 
Büyük
bir acı gerçekten. Trafik kazaları ülkemizde her gün can almaya devam ediyor.
Umarız bu konudaki tedbirler artırılarak ya da farklı önlemlerle bunların önüne
geçebiliriz. Büyük bir acı, acıyı derinden hissediyoruz ve başsağlığı
dileklerimizi iletiyoruz. 
BAŞKAN
– Teşekkür ederim. 
Sayın
Bostancı…
65.- Amasya Milletvekili Mehmet Naci
Bostancı’nın, Çorum’un Osmancık ilçesinde meydana gelen bir trafik kazasında
hayatını kaybedenlere Allah’tan rahmet dilediğine ilişkin açıklaması
MEHMET
NACİ BOSTANCI (Amasya) – Sayın Başkanım, teşekkürler.
İstanbul’dan
Tokat’a gitmekte olan bir otobüs duran bir tıra çarparak maalesef müessif bir
kazanın vuku bulmasına sebep olmuştur. Şu anda edindiğimiz bilgi can kayıpları
olduğudur, yaralılar olduğudur. Hayatını kaybedenlere Allah’tan rahmet
diliyoruz, yaralılara şifa diliyoruz. 
IV.- OTURUM BAŞKANLARININ KONUŞMALARI
(Devam)
4.- Oturum Başkanı TBMM Başkan Vekili Ayşe
Nur Bahçekapılı’nın, Başkanlık Divanı olarak Çorum’da meydana gelen kazada
hayatını kaybedenlere Allah’tan rahmet dilediklerine ilişkin konuşması
BAŞKAN – Biz de Divan olarak, bu trafik kazasında
hayatını kaybeden vatandaşlarımıza Allah’tan rahmet diliyoruz. Ailelerine
başsağlığı dileklerimizi sunuyoruz.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Grup Başkanı
İzmir Milletvekili Binali Yıldırım ve Milliyetçi Hareket Partisi Grup Başkanı
Osmaniye Milletvekili Devlet Bahçeli ile 6 Milletvekilinin; 298 Sayılı
Seçimlerin Temel Hükümleri ve Seçmen Kütükleri Hakkında Kanun ile Bazı
Kanunlarda Değişiklik Yapılmasına Dair Kanun Teklifi (2/2137) ve Anayasa
Komisyonu Raporu (S. Sayısı: 534) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum: 
Türkiye Büyük Millet Meclisi
Başkanlığına
Görüşülmekte olan 534 sıra sayılı Kanun Teklifi’nin
25’inci maddesinde geçen “yayımı tarihinde” ibaresinin “yayımlandığı gün”
ibaresiyle değiştirilmesini arz ve teklif ederiz. 
 Hüda
Kaya  Meral Danış Beştaş  Mahmut Celadet Gaydalı
 İstanbul
 Adana Bitlis
 Ertuğrul
Kürkcü  Erol Dora  Filiz Kerestecioğlu Demir
 İzmir
 Mardin İstanbul
BAŞKAN
– Komisyon önergeye katılıyor mu? 
ANAYASA
KOMİSYONU BAŞKANI MUSTAFA ŞENTOP (İstanbul) – Katılmıyoruz Sayın Başkan.
BAŞKAN
– Hükûmet?
ADALET
BAKANI ABDULHAMİT GÜL (Gaziantep) – Katılmıyoruz Sayın Başkanım.
BAŞKAN
– Gerekçeyi okutuyorum:
Gerekçe:

Değişiklikle
madde metninin daha anlaşılır olması amaçlanmaktadır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
26’ncı
maddede iki adet önerge vardır, aykırılık sırasına göre okutuyorum:
Türkiye Büyük Millet Meclisi
Başkanlığına
(2/2137) esas numaralı 298 Sayılı Seçimlerin Temel
Hükümleri ve Seçmen Kütükleri Hakkında Kanun ile Bazı Kanunlarda Değişiklik
Yapılmasına Dair Kanun Teklifi’nin 26’ncı maddesi aşağıdaki şekilde
değiştirilmesini arz ve teklif ederiz.
“MADDE 26- Bu Kanun’un hükümlerini Bakanlar Kurulu
yürütür.”
 Vecdi
Gündoğdu Fatma Kaplan Hürriyet Bülent Yener Bektaşoğlu
 Kırklareli Kocaeli Giresun
 Mahmut
Tanal Murat Bakan Muharrem Erkek
 İstanbul İzmir Çanakkale
 Ömer
Fethi Gürer
 Niğde
BAŞKAN
- Komisyon önergeye katılıyor mu? 
ANAYASA
KOMİSYONU BAŞKANI MUSTAFA ŞENTOP (İstanbul) – Katılmıyoruz Sayın Başkanım. 
BAŞKAN
– Hükûmet? 
ADALET
BAKANI ABDULHAMİT GÜL (Gaziantep) – Katılmıyoruz Sayın Başkanım. 
BAŞKAN
– Önerge üzerinde Kırklareli Milletvekili Sayın Vecdi Gündoğdu konuşacaklar. 
Buyurun
Sayın Gündoğdu. (CHP sıralarından alkışlar) 
VECDİ
GÜNDOĞDU (Kırklareli) – Sayın Başkan, sayın milletvekilleri; tabii ki
gündüzlerin torbaya girdiği, geceleri de milletten kaçırılarak, sabaha kadar
çalışarak yaptığımız ve milletin de ittifak yasası olarak bildiği yasanın
26’ncı maddesi üzerine söz almış bulunuyorum. 
Çağdaş
demokrasilerin vazgeçilmez temel ilkesi, tüm yurttaşların yönetime katılım ve
söz sahibi olabilmenin en önemli yolu olan demokratik, şeffaf ve güvenilir
seçimlerdir. Ülkemizin geleceğini doğrudan ilgilendiren, AKP ve MHP’nin, hiçbir
kurum ve kuruluşun, STK’lerin ve siyasi partilerin destek ve önerilerini
almadan hazırladığı bu teklifle halk iradesine telafisi mümkün olmayacak
darbeler vurulmaktadır. Teklif, seçim kanunlarını daha demokratik bir temele
oturtmak, halk iradesinin ülke yönetimine daha fazla ve etkili yansımasını
sağlamak yerine, ne yazık ki çoğunlukçu yapıyı daha güçlendirmektedir. Bu
teklif, siyaseti ve milleti kimliksizleştirme, değerlerinden uzaklaştırma
teklifidir. Bu teklif, küçük partilerin büyük partilerin himayesine koşulsuz
şartsız sığınma teklifidir. Teklif, bir demokratikleştirme, çağdaşlaştırma,
temsilde adalet, yönetimde istikrar için atılmış bir adım asla değildir. Bu
teklif, iki siyasi partinin kendi çıkarları için demokrasiyi yok saydığı,
temsilde adaleti ve seçim güvenliğini katlettiği bir tekliftir. Teklifle
bugünkü seçim kanunlarımıza ilave hiçbir demokratik, katılımcı ve seçim
güvenliğini artıran bir katkı maalesef getirilmemektedir. Teklifin tek amacı,
yok olma sürecine girmiş iki siyasi partinin var olma çırpınışlarıdır. Çöküşü
durduramayan MHP’nin yüzde 10 barajına, AK PARTİ’nin ise yüzde 50 barajına
takılma korkusuyla siyaseti kimliksizleştiren, tek tipleştiren, örneği olmayan
bir proje icat edilmiştir. Adına da maalesef “Cumhur İttifakı” deseler de bu
plan milleti bölme, kutuplaştırma planıdır. İttifakın perde gerisindeki adı ise
“menfaat ittifakı”dır, çıkar birliğidir. Menfaat ittifakını ne “cumhur”
kelimesiyle ne de “millî” kelimesiyle saklayabilirsiniz.
Sayın
milletvekilleri, bu teklif 12 Eylül Anayasası’ndan sonra yürürlüğe konulan
Seçim Kanunu’nda Türk demokrasisinin ve çok partili yaşamın önündeki en büyük
engellerden birisi olan yüzde 10’luk baraj uygulamasını da sürdürmektedir.
Barajın korunması, seçmen iradesini haksız biçimde başka partiye aktarmaktadır.
Planlanan ittifaka göre milletvekilleri önce alınmakta, sonra da
paylaştırılmaktadır. Bu adaletsiz bir uygulama ve en kestirme ifadeyle de
maalesef sandalye hırsızlığıdır. Sandıkların birleştirilerek taşınması,
mühürsüz zarfların geçerli sayılması, sandıklara güvenlik güçlerinin müdahale
etmesi; OHAL döneminde, demokratik ve özgür yarıştan uzak, sopalı ve güdümlü
bir seçimin önünü açmaktır.
Sayın
milletvekilleri, kürsüden bir kez daha burada AKP Hükûmetini uyarıyoruz.
Geçmişte tüm uyarılarımıza rağmen sizi kandıranlar sizin dostlarınızdı.
Unutmayın, Fetullah Gülen de dostunuzdu, Öcalan da dostunuzdu; Salih Müslim,
Barzani, Esad, Rıza Zarrab sizin dostunuzdu. Bugün de demokrasiyi, temsilde
adaleti ve seçim güvenliğini gasbeden bu teklifle sizi yine kandırıyorlar.
Evet, yine kandırılıyorsunuz ama siz ne yaparsanız yapın, aziz milletimiz artık
size vize vermeyecektir. Milletimizin nezdinde tüm kredilerini kaybeden, güven
endeksi sıfırın altına düşen bir siyasi parti hâline geldiniz. Mühürsüz
yumurtanın yasak, mühürsüz oy pusulasının serbest hâle geldiği, bir oyun bir
yumurta kadar değerinin olmadığı bir düzene, menfaat ittifakına, yalana,
dolana, kandırılmaya, baskıya, teröre, antidemokratik uygulamalara bu millet
artık önümüzdeki seçimde de “dur” diyecektir.
Sözlerimi
kapatırken sizlerle şunu paylaşmak istiyorum: Hayat, ne aşk davasıdır ne de
ekmek kavgasıdır; hayat, insan kalabilme mücadelesidir şerefinle, namusunla,
onurunla.
Saygılarımla.
(CHP sıralarından alkışlar) 
BAŞKAN
– Teşekkür ederim Sayın Gündoğdu.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 534 sıra sayılı Kanun Teklifi’nin 26’ncı maddesinde geçen “Bakanlar Kurulu
yürütür” ibaresinin “Bakanlar Kurulu tarafından yürütülür” ibaresiyle
değiştirilmesini arz ve teklif ederiz. 
 Filiz
Kerestecioğlu Demir Ertuğrul Kürkcü Erol Dora
 İstanbul İzmir Mardin
 Meral
Danış Beştaş Hüda Kaya Mahmut Celadet Gaydalı
 Adana İstanbul Bitlis
BAŞKAN
– Komisyon önergeye katılıyor mu?
ANAYASA
KOMİSYONU BAŞKANI MUSTAFA ŞENTOP (İstanbul) – Katılmıyoruz Sayın Başkan.
BAŞKAN
– Hükûmet?
ADALET
BAKANI ABDULHAMİT GÜL (Gaziantep) – Katılmıyoruz Sayın Başkan.
BAŞKAN
– Gerekçeyi okutuyorum:
Gerekçe:
Değişiklikle
madde metninin daha anlaşılır olması amaçlanmaktadır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
26’ncı
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
Sayın
milletvekilleri, ikinci bölümde yer alan maddelerin oylamaları da tamamlanmış
bulunmaktadır.
Şimdi
oyunun rengini belli etmek üzere lehte ve aleyhte birer milletvekiline söz
vereceğim.
İlk
olarak, lehte olmak üzere Çankırı Milletvekili Sayın Muhammet Emin Akbaşoğlu
konuşacaklardır.
Buyurun
Sayın Akbaşoğlu. (AK PARTİ sıralarından alkışlar) 
MUHAMMET
EMİN AKBAŞOĞLU (Çankırı) – Sayın Başkan, değerli milletvekilleri; hepinizi
hürmetle muhabbetle selamlıyorum.
12
Mart 1921’de, Türkiye Cumhuriyeti devletinin kuruluş manifestosu olan ve 41
mısrasıyla “41 kere maşallah.” dedirten İstiklal Marşı’mız doksan yedi yıl önce
Gazi Meclisimizde kabul edildi. “…”(x)
“Korkma, mahzun olma, Allah bizimledir.” ayetindeki ümidi vurgulayarak başlayan
marşımız, yurdumuzun üstünde en son ocak tütene kadar bu ümidin sönmeyeceğini
tüm dünyaya ilan etmiş, Millî Mücadele’nin evrensel yol haritasını çizmiştir.
İnanıyorum ki milletimizin kabul olunmuş duası olan İstiklal Marşı’mız dünden
bugüne ve yarınlara ilham kaynağımız olmaya devam edecektir. Bu vesileyle,
başta merhum Akif olmak üzere, İstiklal Marşı’mızın ortaya koyduğu hak dava
için canlarını feda eden aziz şehitlerimize Allah’tan rahmet diliyorum.
Değerli
milletvekilleri, görüştüğümüz kanun teklifinin lehinde oy kullanacağım. Zira,
bu teklifle, seçim mevzuatında siyasi partilerin iş birliği yapmasına yönelik
dağınık bir şekilde yer alan yasaklar kaldırılmakta, fiiliyatta uygulanan ancak
yasal altyapısı bulunmayan, siyasi partilerin seçimlerde ittifak yapmalarına
yasal imkân tanınmakta, seçim güvenliği artırılmakta, mahallî idarelerde
seçilme yaşı 25’ten 18’e düşürülmekte, geçersiz oyların sayısının
azaltılmasına, seçmenlerin iradesinin tam olarak, güvenli bir şekilde sandığa
yansımasına yönelik tedbirler getirilmekte, hasta veya engelli seçmenlerin
kendi evlerinde oy kullanmalarına imkân sağlanmakta, yerel seçim ile genel seçimin
birlikte yapılma zorunluluğu kaldırılarak milletimizin onayladığı son Anayasa
değişikliğine uyum sağlanmaktadır. 
Değerli
milletvekilleri, evet, bu düzenlemeleri getiren kanun teklifine “kabul” oyu
kullanacağım. Peki niçin? Çünkü bu teklif, genel ve soyut nitelikte, özgür,
eşit, güvenli, serbest ve dürüst bir şekilde, her türlü etki ve baskıyı ortadan
kaldıran düzenlemeleri getirdiği için, evet “kabul” diyeceğim. Seçimlerin her
aşamasında, demokratik çoğulculuk ilkesi gözetildiği, partilerin de seçmenlerin
de denetimine imkân verildiği, bütün seçim süreci tarafsız ve bağımsız bir
yargı organı olan Yüksek Seçim Kurulu tarafından yönetildiği ve
kararlaştırıldığı için, evet “kabul” diyeceğim. Bu teklif, 7 Haziran
seçimlerinde görüldüğü üzere “Birlikte iyi salladık.” denilen kirli ittifaklara
değil, tertemiz, meşru, yasal ittifaklara imkân tanıdığı için “kabul” oyu
vereceğim. (AK PARTİ sıralarından alkışlar) Halka rağmen, halk için, jakoben
anlayışıyla millete üstten bakan, seçmeni göbeğini kaşıyan adam gibi gören,
“Benim oyumla dağdaki çobanın oyu bir mi olacak?” diyen 1946 ruhuyla açık oy
gizli sayım peşinde koşanların değil, aziz ve asil milletimizin taleplerine
uygun olarak adil, eşit, özgür, kolay, güvenli ve tam demokratik seçimler için
“kabul” oyu vereceğim. (AK PARTİ sıralarından “Bravo” sesleri, alkışlar) 
ÜNAL
DEMİRTAŞ (Zonguldak) – Mühürsüz oyla nasıl oluyor bu dediğin? Dünyada “mühürsüz
oy” diye bir şey yok. 
MUHAMMET
EMİN AKBAŞOĞLU (Devamla) – Temelsiz, mesnetsiz, gerçek dışı, varsayımsal kurgularla
ve “Benim oğlum bina okur, döner döner yine okur.” anlayışıyla… 
ERTUĞRUL
KÜRKCÜ (İzmir) – Döner, döner, çalar. 
ENGİN
ÖZKOÇ (Sakarya) – Senin oğlun askerlik yapmaz, bizim oğullarımız şehit düşer. 
ÜNAL
DEMİRTAŞ (Zonguldak) – Mühürsüz oyla nasıl oluyor bu iş, mühürsüz oyla nasıl
oluyor?
MUHAMMET
EMİN AKBAŞOĞLU (Devamla) – …Goebbels’ten mülhem tekrar eden yalan ve
çarpıtmalarla oluşturulmaya çalışılan kavramsallaştırma ve algılara teslim
olmadığım ve teslim olmayacağım için “evet” diyeceğim. (AK PARTİ sıralarından
alkışlar) 
Arkadaşlar,
ben millet ittifakına, millet iradesine “evet” diyeceğim, Kuvayımilliye ruhuna,
yeniden Millî Mücadele’ye, nizamıâleme, Kızılelma’ya “evet” diyeceğim. (AK
PARTİ sıralarından “Bravo” sesleri, alkışlar, CHP sıralarından gürültüler) 
(Mikrofon
otomatik cihaz tarafından kapatıldı) 
MUHAMMET
EMİN AKBAŞOĞLU (Devamla) – Sözlerimi tamamlamak istiyorum, bir dakika. 
BAŞKAN
– Bir dakika ek süre veriyorum. 
MUHAMMET
EMİN AKBAŞOĞLU (Devamla) – Yeniden büyük Türkiye'ye, “Dünya 5’ten büyüktür.”
diyen Türkiye'nin liderliğinde adil ve merhametli bir dünya için “evet”
diyeceğim. (AK PARTİ sıralarından “Bravo” sesleri, alkışlar) Aziz milletimizi
millî ve yerli, aynı zamanda evrensel bir ümit olan Cumhur İttifakı’na…
HAYATİ
TEKİN (Samsun) – “Cukka”yla karıştırdın. 
MUHAMMET
EMİN AKBAŞOĞLU (Devamla) – …“evet” demeye davet ediyor, bu duygu ve
düşüncelerle hepinize selam ve hürmetlerimi arz ediyorum. Sağ olun, var olun,
Allah’a emanet olun. Kalın sağlıcakla. (AK PARTİ sıralarından alkışlar) 
BAŞKAN
– Teşekkür ederiz Sayın Akbaşoğlu.
Sayın
Özel… (Uğultular)
Sayın
Özel’e söz verdim sayın milletvekilleri, lütfen.
Buyurun.
VI.- AÇIKLAMALAR (Devam)
66.- Manisa Milletvekili Özgür Özel’in,
Çankırı Milletvekili Muhammet Emin Akbaşoğlu’nun 534 sıra sayılı Kanun
Teklifi’nde oyunun rengini belli etmek üzere yaptığı konuşmasındaki bazı
ifadelerine ilişkin açıklaması
ÖZGÜR
ÖZEL (Manisa) – Sayın Başkan, Çorum’daki 11 tane cenaze haberinden sonra, o
büyük kayıptan, o üzüntüyü ortaklaşmaktan sonra çıkıp da… (AK PARTİ
sıralarından gürültüler) Bu neşe kayda değer. 
Kendisi
birçok hakarette bulundu ama biz ona sadece şunu söyleyelim: Sizin oğlan onu
okur, bunu okur; bizim oğlan askerlik yapar, sizin oğlan bedelli yapar. (CHP
sıralarından alkışlar) Bizim oğlan alın teriyle çalışır, vergi verir; sizin
oğlan Man Adası’nda vergi kaçırmak için şirket kurar abicim. (CHP sıralarından
“Bravo!” sesleri, alkışlar, AK PARTİ sıralarından gürültüler) 
MUHAMMET
EMİN AKBAŞOĞLU (Çankırı) – Cevap vermeye değer görmediğim için cevap vermeyeceğim.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Grup Başkanı
İzmir Milletvekili Binali Yıldırım ve Milliyetçi Hareket Partisi Grup Başkanı
Osmaniye Milletvekili Devlet Bahçeli ile 6 Milletvekilinin; 298 Sayılı
Seçimlerin Temel Hükümleri ve Seçmen Kütükleri Hakkında Kanun ile Bazı
Kanunlarda Değişiklik Yapılmasına Dair Kanun Teklifi (2/2137) ve Anayasa
Komisyonu Raporu (S. Sayısı: 534) (Devam)
BAŞKAN
– Aleyhte İzmir Milletvekili Sayın Musa Çam konuşacak.
Sayın
milletvekilleri, oylamayı yaptıktan sonra Sayın Bakan ve Sayın Komisyon
Başkanımızın bir teşekkür konuşması var, onu da belirteyim.
Buyurun
Sayın Çam. (CHP sıralarından alkışlar) 
MUSA
ÇAM (İzmir) – Sayın Başkan, Türkiye Büyük Millet Meclisinin sayın üyeleri;
hepinizi sevgi ve saygıyla selamlıyorum. 
Sayın
Jülide Sarıeroğlu, Çalışma ve Sosyal Güvenlik Bakanımız burada. Sayın Bakanım,
on sekiz saattir burada çalışıyoruz. Burada stenograflar, çaycımız,
restorancımız, kapıda bekleyen bekçimiz dâhil olmak üzere on sekiz saattir
mesai yapıyor Türkiye Büyük Millet Meclisinde. Siz bu ülkenin Çalışma ve Sosyal
Güvenlik Bakanısınız, sadece dışarıda çalışanlara değil, bu Meclis çatısı
altındaki kayıt dışı çalışmaya da el koymalısınız, müdahale etmelisiniz Sayın
Bakan. (CHP sıralarından alkışlar)
Sayın
Başkan, değerli milletvekilleri; seçim sistemlerinden milletvekili sayısının
hesabında kullanılan d’Hondt sistemi büyük bir partiyi ödüllendiriyor. İttifak
yapan iki partinin toplam oyu her birinden daha fazla olacağı için aynı oylarla
ayrı ayrı çıkaracakları vekilden daha fazlasını ittifak olarak kazanırlar.
İttifakın kazanacağı vekil sayısı iki parti arasında paylaştırılırken yine
büyük parti avantajı olacak. Aynı oylarla AKP bir miktar daha fazla, MHP bir
miktar daha az vekil alacaktır. Peki, MHP buna neden razı oldu? Niçin “evet”
dedi? Bunun nedeni iki tane: Bir tanesi baraj, ikincisi de dar bölge sistemiyle
tehdit edilmiş olması nedeniyle bu ittifaka “evet” demiştir. MHP lideri Sayın
Bahçeli barajın ağır olduğunu söyledi, aşağı çekilmesini söyledi, istedi.
Barajın aşağı çekilmesi diğer partilerin Meclise girmesini kolaylaştıracaktı
ama AKP ve MHP anlaştılar, diğer partilerin önünde yüzde 10 barajını devam ettiren,
MHP için barajı kaldıran bu modeli geliştirdiler. Bu, kanunlaştığında teorik
olarak 1 milyon oy alan parti ittifak sayesinde Parlamentoya girecek ama 5
milyon oy alan bir siyasi parti ittifak içerisinde olmadığı için Parlamentonun
dışında kalacak. Adalet bu mudur, eşitlik bu mudur arkadaşlar? Dolayısıyla, bu,
antidemokratik bir düzenlemedir, bunu kabul etmek mümkün değildir arkadaşlar. 
Sayın
Şentop, Komisyon Başkanı; Habertürk gazetesinden Kübra Par’a vermiş olduğunuz
röportajda seçim barajının sıfırlanacağını ya da çok sembolik bir orana
çekileceğini söylediniz Sayın Başkan, doğru mudur? Doğru olduğunu söylediniz
ama sözünüzün arkasında durmuyorsunuz. 
Yine,
Sayın Burhan Kuzu, hocaların hocası, bakanlık bekleyen Hoca; burada mı Hoca?
(AK PARTİ sıralarından “Burada, burada.” sesleri) Bakanlık bekleyen hocam,
Nagehan Alçı’ya “Baraj kalkacak. Yüzde 10 seçim barajı ya tamamen kalkacak ya
da yüzde 1’e, 2’ye inecek.” dediniz ama söylediklerinizin hiçbirisi olmadı
Hocam. 
MUHARREM
ERKEK (Çanakkale) – Baraj olmadan bu ittifakı nasıl yapacaklar? Baraj lazım
baraj! OHAL lazım, baraj lazım!
MUSA
ÇAM (Devamla) - Dolayısıyla, değerli arkadaşlar, bu düzenleme antidemokratik
bir düzenlemedir. Bu düzenleme, bize 1980 öncesini hatırlatan yeni MC
hükûmetlerinin ittifakıdır arkadaşlar. Korkumuz ve kaygımız, Türkiye’yi o kadar
kutuplaştırdınız, böldünüz ve parçaladınız ki şimdi bu kutsal ittifakla
Türkiye’de tekrar yeni MC hükûmetlerini andıracak uygulamaların taşlarını
döşüyorsunuz arkadaşlar. Bu kabul edilebilir bir tutum ve davranış biçimi
değildir, bu nedenle karşıyız.
Bu
koalisyon adil ve demokratik bir seçim yapamaz. Biz daha şimdiden sandıkların
korunmasından, oyların güvenli bir şekilde verilmesinden çok ciddi bir endişe
içerisindeyiz. Özellikle, sandık kurulu başkanlarının seçilmesi, yetmedi,
sandık kurulu başkanlarının güvenlik görevlisini çağırma hakkı varken şimdi
vatandaşa bu yetkinin verilerek kraldan fazla kralcıların o sandık başlarında
hangi entrikaları çevireceğini biz şimdiden tahmin edebiliyoruz. 
Dolayısıyla,
keşke bu masum, son derece temiz bir ittifak olmuş olsaydı… Olabilir, siyasi
partiler kendi aralarında iş birliği yapabilirler ama bu, samimi, temiz ve
içten bir ittifak değildir, bunun olmadığını da göreceksiniz, yakında
göreceksiniz, önümüzdeki süreçte göreceksiniz.
(Mikrofon
otomatik cihaz tarafından kapatıldı)
MUSA
ÇAM (Devamla) – Bir dakika ek süre alabilir miyim?
BAŞKAN
– Bir dakika ek süre veriyorum, tamamlayın lütfen.
MUSA
ÇAM (Devamla) – Siyasette ömür boyu beraberlikler, ömür boyu husumetler yoktur.
Daha düne kadar her iki partinin birbirine söyledikleri sözleri söylesek
başımız döner. Bunları söylemeye gerek yok. Ama Anadolu’da bir söz var:
“Öpeceğin surata tükürmeyeceksin, tükürdüğün suratı da öpmeyeceksin.” (CHP
sıralarından alkışlar)
2014
yılında, AKP Genel Başkanı Sayın Recep Tayyip Erdoğan, bizim her zaman saygıda
kusur etmediğimiz, kendi ilkeleri olan Sayın Devlet Bahçeli’ye şu sözleri
söyledi: “O zürriyet sahibi değil. Ne anlar çoluktan çocuktan! Ne anlar!” dedi.
(AK PARTİ sıralarından gürültüler, sıra kapaklarına vurmalar)
BAŞKAN
– Sayın Çam...
MUSA
ÇAM (Devamla) – “Ne anlar!” dedi. (AK PARTİ sıralarından gürültüler, sıra
kapaklarına vurmalar)
BAŞKAN
– Sayın Çam... Sayın Çam...
HİLMİ
BİLGİN (Sivas) – Ayıp be! Ayıp!
ŞİRİN
ÜNAL (İstanbul) – Yazıklar olsun!
MUSA
ÇAM (Devamla) – MHP Genel Sekreteri dedi ki...
BAŞKAN
– Sayın Çam, çalışma düzenini bozuyorsunuz ve şahsiyatla uğraşıyorsunuz.
MUHARREM
ERKEK (Çanakkale) – Şahsiyatla uğraşanları söylüyor, o uğraşmıyor.
MUSA
ÇAM (Devamla) – Gaziantep’te cevap verdiniz.
BAŞKAN
– Sayın Çam, sizi temiz bir dille konuşmaya davet ediyorum.
MUSA
ÇAM (Devamla) – Dediniz ki: “’Bunun cevabını zürriyet sahibi olanlar değil,
onlar bunun hesabını soracak.” 
(Mikrofon
otomatik cihaz tarafından kapatıldı) 
HİLMİ
BİLGİN (Sivas) – Ayıp be! Ayıp! Ayıp! Yazıklar olsun!
MUSA
ÇAM (Devamla) – Şimdi, bütün bunları bir tarafa bırakarak...
BAŞKAN
– Sayın Çam, süreniz bitti. 
ERKAN
AKÇAY (Manisa) – Tam bir şerefsizsin, utanmaz!
MUSA
ÇAM (Devamla) – Türkiye’yi hiçbir zaman... 
CELAL
ADAN (İstanbul) – Otur lan!
ERKAN
AKÇAY (Manisa) – Tu yüzüne senin!
KAMİL
AYDIN (Erzurum) – Şerefsiz!
BAŞKAN
– Sayın Çam, süreniz bitti.
MUSA
ÇAM (Devamla) – Dolayısıyla, bu yaptığınız ittifak doğru bir ittifak değildir.
BAŞKAN
– Sayın Çam... 
MUSTAFA
ELİTAŞ (Kayseri) – Terbiyesiz ve ahlaksız! Otur yerine, namussuz! 
MUSA
ÇAM (Devamla) – Bu nedenle buna “Hayır.” oyu vereceğiz.
BAŞKAN
– Sayın Çam, lütfen yerinize oturur musunuz.
ERKAN
AKÇAY (Manisa) – Allah belanı versin senin! Alçak! Alçak! Böyle işgal ediyor.
BAŞKAN
– Birleşime on dakika ara veriyorum.
Kapanma Saati: 09.16
ON DÖRDÜNCÜ OTURUM
Açılma Saati: 09.33
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Bayram ÖZÇELİK (Burdur), Bülent ÖZ (Çanakkale)
----- 0 -----
BAŞKAN
– Türkiye Büyük Millet Meclisinin 69’uncu Birleşiminin On Dördüncü Oturumunu
açıyorum. 
XII.- DİSİPLİN CEZASI İŞLEMLERİ
1.- İzmir Milletvekili Musa Çam’a 534 sıra
sayılı Kanun Teklifi’nde oyunun rengini belli etmek üzere yaptığı konuşmasında
sarf ettiği bazı ifadeleri nedeniyle İç Tüzük’ün 163’üncü maddesi uyarınca
Meclisten geçici olarak üç birleşim çıkarma cezası verilmesi hakkında
BAŞKAN
– Sayın milletvekilleri, İzmir Milletvekili Musa Çam’ın az önce sarf etmiş
olduğu sözler İç Tüzük’ün 161’inci maddesinin birinci fıkrasının (3) numaralı
bendi kapsamında olduğundan Meclisten geçici olarak çıkarma cezasını
gerektirmektedir. Bu nedenle, İzmir Milletvekili Musa Çam’a İç Tüzük’ün
163’üncü maddesi uyarınca Meclisten geçici olarak üç birleşim çıkarma cezasının
verilmesini teklif edeceğim. Sayın Çam savunma yapabilir yahut başka bir
milletvekili savunma hakkını kullanabilir. 
Sayın
Çam… 
MUSA
ÇAM (İzmir) – Yerimden. 
BAŞKAN
– Buyurun, yerinizden. 
MUSA
ÇAM (İzmir) – Sayın Başkan, ben konuşmamda, MHP Genel Başkanı Sayın Devlet Bahçeli’nin
ne kadar saygın, itibarlı ve ne kadar iyi bir insan olduğunu söyledim. Böyle
bir insana zamanında AKP Genel Başkanının söylemiş olduğu sözün ne kadar
yakışıksız olduğunu ve bunu hak etmediğini ve buna karşı… (AK PARTİ
sıralarından gürültüler, sıra kapaklarına vurmalar) 
BAŞKAN
– Sayın milletvekilleri, bir dakika…
İSMAİL
BİLEN (Manisa) – Kıvırmaya çalışma! 
BAŞKAN
– Sayın milletvekilleri, bir izin verir misiniz. (AK PARTİ ve MHP sıralarından
gürültüler)
İSMAİL
BİLEN (Manisa) – Adam ol, adam ol!
ÖZGÜR
ÖZEL (Manisa) – İsmail ağabey, bir dinle ya!
BAŞKAN
– Devam edin siz Sayın Çam. 
MUSA
ÇAM (İzmir) – Ve buna karşı MHP Genel Sekreterinin Gaziantep’te cevap verdiğini
söyledim, bunun hak edilmediğini söyledim. Eğer buradan kaynaklanan bir yanlış
anlaşılma söz konusu ise ben de bundan üzüntü duyarım. Benim Sayın Devlet
Bahçeli’ye böyle bir şey söylemem söz konusu değildir, asla öyle bir şey söz
konusu olamaz, bunu burada söylemek istiyorum. 
Teşekkür
ediyorum. 
ERKAN
AKÇAY (Manisa ) – Özür dile!
BAŞKAN
– İzmir Milletvekili Musa Çam’a İç Tüzük’ün 163’üncü maddesi uyarınca Meclisten
geçici olarak üç birleşim çıkarma cezası verilmesini oylarınıza sunuyorum:
Kabul edenler… Kabul etmeyenler… Kabul edilmiştir. 
OKTAY
ÖZTÜRK (Mersin) – Aslında niye geldi ki Meclise bugün!
BAŞKAN
– Sayın Çam, lütfen Genel Kuruldan ayrılınız. (AK PARTİ ve MHP sıralarından
gürültüler)
ERKAN
AKÇAY (Manisa) – Bu utanç sana yeter, tu yüzüne senin!
İSMAİL
BİLEN (Manisa) – Tu sana tu!
ENGİN
ÖZKOÇ (Sakarya) – Tamam, tamam, o kadar da değil!
BAŞKAN
– Sayın Çam, lütfen Genel Kuruldan ayrılınız, idare amirleri de lütfen yardımcı
olunuz bu konuda. 
Evet,
Sayın Çam Genel Kuruldan ayrıldı mı acaba? 
GÖKCEN
ÖZDOĞAN ENÇ (Antalya) – Ayrılamıyor Sayın Başkan.
IV.- OTURUM BAŞKANLARININ KONUŞMALARI (Devam)
5.- Oturum Başkanı TBMM Başkan Vekili Ayşe
Nur Bahçekapılı’nın, Başkanlık Divanı olarak Genel Kurulda yaşanan olay
nedeniyle MHP Genel Başkanı Devlet Bahçeli’ye üzüntülerini bildirdiklerine
ilişkin konuşması
BAŞKAN
– Sayın Bahçeli, siz de bizimle birlikte bugün saatlerdir burada Genel Kurulu
takip ediyorsunuz. Böyle bir olayın yaşanmasından dolayı size Divan olarak
üzüntülerimizi bildiriyoruz. (AK PARTİ ve MHP sıralarından alkışlar) 
ÖZGÜR
ÖZEL (Manisa) – Sayın Başkan…
BAŞKAN
– Buyurun Sayın Özel.
VI.- AÇIKLAMALAR (Devam)
67.- Manisa Milletvekili Özgür Özel’in, MHP
Genel Başkan Devlet Bahçeli’yle ilgili ifadelerden büyük bir üzüntü
duyduklarına ve kendisinden CHP Grubu adına özür dilediklerine ilişkin
açıklaması
ÖZGÜR
ÖZEL (Manisa) – Sayın Başkan, biz burada siyasi partilerin birbirleriyle ilgili
geçmişteki siyasi değerlendirmelerini tekrar edebiliriz ve bu, meşrudur. Ancak
biraz önce kürsüde ifade edilen söz, söylendiği zaman da şimdi de Sayın Devlet
Bahçeli’nin hak etmediği bir sözdür. Cumhuriyet Halk Partisinin kurumsal
kimliği olarak bir Sayın Genel Başkanın varlığında ya da gıyabında bu
ifadelerin kullanılmasından büyük bir üzüntü duyduğumuzu ifade ediyorum ve
kendisinden Cumhuriyet Halk Partisi Grubu adına özür diliyoruz, kabul ederlerse
özür diliyoruz.
BAŞKAN
– Teşekkür ederim Sayın Özel.
FİLİZ
KERESTECİOĞLU DEMİR (İstanbul) - Sayın Başkan, benim bir sözüm var.
BAŞKAN
– Sayın Kerestecioğlu, sizi de dinleyeyim.
68.- İstanbul Milletvekili Filiz
Kerestecioğlu Demir’in, Mecliste her an şiddete uğrama ihtimali olduğuna ve bu
konuda önlem alınması gerektiğine ilişkin açıklaması
FİLİZ
KERESTECİOĞLU DEMİR (İstanbul) – Sayın Başkan, yani biz daha kaç kere bu
Mecliste aynı şeye tanık olacağız gerçekten bilemiyorum ve bunun için hem
Meclis Başkanının, Meclis başkan vekillerinin, grup başkan vekillerinin bir
toplantı yapması gerekiyor ve bununla ilgili, aynı zamanda, önlem alması
gerekiyor. Yani şimdi burada bir ceza veriliyor mu, veriliyor. Yapılan şey kötü
mü, kötü. Bunda herkes hemfikir oluyor mu, oluyor. Peki, bu ne? Yani bir insan
kullandığı bir sözden dolayı, üstelik de başka birisinin sözünü aktarmışken
şimdi burada gerçekten şiddete uğrayacağım düşüncesiyle mi yaşamak zorunda? Bu,
herkesin başına gelebilir. (AK PARTİ sıralarından gürültüler)
BAŞKAN
– Teşekkür ederim Sayın Kerestecioğlu.
FİLİZ
KERESTECİOĞLU DEMİR (İstanbul) – Hayır, teşekkür edecek bir şey değil bu. Yani
ne oldu Çam’a bilmiyoruz.
İSMAİL
BİLEN (Manisa) – Sayın Başkan, hâlâ ayrılmadı. Hâlâ ayrılmadı.
BAŞKAN
– Sayın Çam Genel Kurulu terk etti mi acaba?
FİLİZ
KERESTECİOĞLU DEMİR (İstanbul) – Daha geçen gün Mahmut Toğrul’un kolu kırıldı,
yarın kime ne olacak bilmiyoruz. Yani bu Mecliste ölen vekiller oldu.
(Mikrofon
otomatik cihaz tarafından kapatıldı)
BAŞKAN
– Teşekkür ederim Sayın Kerestecioğlu.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Grup Başkanı
İzmir Milletvekili Binali Yıldırım ve Milliyetçi Hareket Partisi Grup Başkanı
Osmaniye Milletvekili Devlet Bahçeli ile 6 Milletvekilinin; 298 Sayılı
Seçimlerin Temel Hükümleri ve Seçmen Kütükleri Hakkında Kanun ile Bazı
Kanunlarda Değişiklik Yapılmasına Dair Kanun Teklifi (2/2137) ve Anayasa
Komisyonu Raporu (S. Sayısı: 534) (Devam)
BAŞKAN
- 534 sıra sayılı Kanun Teklifi’nin görüşmelerine devam ediyoruz.
Komisyon
yerinde.
Hükûmet
yerinde.
MERAL
DANIŞ BEŞTAŞ (Adana) – Ya, sözü kesemezsiniz.
FİLİZ
KERESTECİOĞLU DEMİR (İstanbul) – Ya, siz bir kadınsınız, gerçekten bir kadın
olarak da bunu anlamamanızı kınıyorum. 
BAŞKAN
– İç Tüzük’ün 86’ncı maddesine göre yapılan konuşmalar tamamlanmıştır. 
FİLİZ
KERESTECİOĞLU DEMİR (İstanbul) - Ölsün birileri burada, görelim hep beraber.
BAŞKAN
- Böylelikle teklifin görüşmeleri de tamamlanmış oldu. 
Teklifin
tümünü oylarınıza sunuyorum: Kabul edenler…
MERAL
DANIŞ BEŞTAŞ (Adana) – Sayın Başkan, söz bitmeden nasıl kesiyorsunuz, gerçekten
bunu anlamak mümkün değil. 
FİLİZ
KERESTECİOĞLU DEMİR (İstanbul) – Keser, Ali kıran baş kesen. 
BAŞKAN
– Kabul etmeyenler… Teklif kabul edilmiş ve kanunlaşmıştır, hayırlı olsun. (AK
PARTİ ve MHP sıralarından alkışlar)
MERAL
DANIŞ BEŞTAŞ (Adana) – Nasıl geçti, nasıl kanunlaştı? Orada kendi kendinize
oylama yaptınız. Böyle bir şey olamaz ya! 
FİLİZ
KERESTECİOĞLU DEMİR (İstanbul) – Erkek egemen düzen bu işte. 
BAŞKAN
– Sayın milletvekilleri, alınan karar gereğince, kanun tasarı ve teklifleri ile
komisyonlardan gelen diğer işleri sırasıyla görüşmek için 13 Mart 2018 Salı
günü saat 15.00’te toplanmak üzere birleşimi kapatıyorum. 
Kapanma Saati: 09.41




(X) 534
S. Sayılı Basmayazı tutanağa eklidir. 


(x) Bu bölümde hatip tarafından Türkçe
olmayan kelimeler ifade edildi.




