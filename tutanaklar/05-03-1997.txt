


TÜRKİYE BÜYÜK MİLLET MECLİSİ




















Hızlı Erişim...
>ANA SAYFA
Son Tutanak
Gündem
Gelen Kağıtlar
>MİLLETVEKİLLERİ
Arama
Liste
Kaybettiklerimiz
Sandalye Dağılımı
E-Posta
Telefon Rehberi
>YASAMA
Tasarı ve Teklifler
Kanunlar
Kararlar
KHK'lar
Komisyon Raporları
>DENETİM
Yazılı ve Sözlü Soru Önergeleri
Araştırma Komisyonları
Soruşturma Komisyonları
>TUTANAKLAR
Son Tutanak
Tutanak Sorgu
Tutanak Metinleri
Gizli Oturum Tutanakları
>PARLAMENTOLARARASI İLİŞKİLER
Uluslararası Komisyonlar
Dostluk Grupları
>KURUMSAL
Genel Sekreterlik
Mevzuat
Telefon Rehberi
Etik Komisyon
Duyurular
>BASIN AÇIKLAMALARI
>ANAYASA
>İÇTÜZÜK
>TARİHTEN GÜNÜMÜZE
>KÜTÜPHANE
>BİLGİ EDİNME
>ARŞİV
>BAĞLANTILAR
>DUYURULAR






ANA SAYFA
MİLLETVEKİLLERİ
YASAMA
DENETİM
TUTANAKLAR
PARLAMENTOLARARASI İLİŞKİLER
KURUMSAL




Son Tutanak
Gündem
Gelen Kağıtlar

Arama
Liste
Kaybettiklerimiz
Sandalye Dağılımı
E-Posta
Telefon Rehberi

Tasarı ve Teklifler
Kanunlar
Kararlar
KHK'lar
Komisyon Raporları




Yazılı ve Sözlü Sorular
Araştırma Komisyonları
Soruşturma Komisyonları





Son Tutanak
Tutanak Sorgu
Tutanak Metinleri
Gizli Oturum Tutanakları










Uluslararası Komisyonlar
Dostluk Grupları






Genel Sekreterlik
Mevzuat
Telefon Rehberi
Etik Komisyon
Duyurular
















 DÖNEM : 20    CİLT : 22          YASAMA YILI : 2



T. B. M. M.

TUTANAK DERGİSİ

64 üncü Birleşim

5 . 3 . 1997  Çarşamba



İ Ç İ N D E K İ L E R

 I. - GEÇEN TUTANAK ÖZETİ

 II. - GELEN KÂĞITLAR

III. - BAŞKANLIĞIN GENEL KURULA SUNUŞLARI

A)  GÜNDEMDIŞI KONUŞMALAR

1. - Manisa Milletvekili Hasan Gülay'ın,
demokratik parlamenter sisteme ilişkin gündemdışı
konuşması

2. -Nevşehir Milletvekili Abdulkadir Baş'ın,
patates üreticilerinin sorunlarına ve alınması
gereken önlemlere ilişkin gündemdışı
konuşması ve Tarım ve Köyişleri
Bakanı Musa Demirci'nin cevabı

3. -Erzurum Milletvekili İsmail Köse'nin,
son günlerde basında yer alan bazı iddialara
ilişkin gündemdışı konuşması
ve Adalet Bakanı Şevket Kazan'ın cevabı

B)TEZKERELER VE ÖNERGELER

1.-Almanya, Fransa ve Fas'a gidecek olan Çevre
Bakanı M. Ziyaattin Tokar'a, dönüşüne
kadar, Devlet Bakanı Ahmet Demircan'ın vekâlet
 etmesinin uygun görüldüğüne ilişkin
Cumhurbaşkanlığı tezkeresi (3/703)

2. -Çek Cumhuriyeti Parlamento Başkanının
vaki davetine icabet edecek Parlamento heyetine ilişkin
Başkanlık tezkeresi (3/704)

C) GENSORU, GENEL GÖRÜŞME, MECLİS
SORUŞTURMASI VE MECLİS ARAŞTIRMASI ÖNERGELERİ

1.-İzmir Milletvekili Birgen Keleş ve
33 arkadaşının, elektrik santrallarının
ve dağıtım hizmetlerinin işletme hakkının
devri konusunun araştırılması amacıyla
Meclis araştırması açılmasına
ilişkin önergesi (10/171)

2. -Malatya Milletvekili Ayhan Fırat ve 31
arkadaşının, SSK sınavıyla ilgili
olarak ileri sürülen yolsuzluk ve usulsüzlük
iddialarının araştırılması
amacıyla Meclis araştırması açılmasına
ilişkin önergesi (10/172)

IV. -ÖNERİLER

A) SİYASÎ PARTİ GRUBU ÖNERİLERİ

1. -Gündemdeki sıralamanın yeniden
yapılmasına ilişkin ANAP, DYP, DSP, ve CHP
Gruplarının müşterek önerisi

V.-SEÇİMLER

A)KOMİSYONLARA ÜYE SEÇİMİ

1.-(10/160) esas numaralı Meclis Araştırması
Komisyonuna üye seçimi

VI.-SORULAR VE CEVAPLAR

A)SÖZLÜ SORULAR VE CEVAPLARI

1. -Ağrı Milletvekili M. Sıddık
Altay'ın, Ağrı -Patnos'da Büyük Klima
İstasyon Müdürlüğü kurulmasına
ilişkin Devlet Bakanından sözlü soru önergesi
(6/219) 

2. -Ağrı Milletvekili M. Sıddık
Altay'ın, Ağrı -Eleşkirt Meteoroloji İstasyonunun
ne zaman açılacağına ilişkin Devlet
Bakanından sözlü soru önergesi (6/220)

3. -Ağrı Milletvekili M. Sıddık
Altay'ın, Ağrı -Hamur İlçesine
Meteoroloji İstasyonu kurulmasına ilişkin
Devlet Bakanından sözlü soru önergesi (6/221)

4. -Ağrı Milletvekili M. Sıddık
Altay'ın, Patnos Devlet Hastanesi ve lojman inşaatına
ilişkin Devlet Bakanından sözlü soru önergesi
(6/222)

5. -Ağrı Milletvekili M. Sıddık
Altay'ın, Ağrı -Patnos Spor Salonu inşaatına
ilişkin Devlet Bakanından sözlü soru önergesi
(6/223)

6. -Ağrı Milletvekili M. Sıddık
Altay'ın, Ağrı -Hamur İlçesi Ceylanlı
-Kamışlı köyleri arasında bağlantıyı
sağlayacağı belirtilen köprü yapımına
 ilişkin Devlet Bakanından sözlü soru önergesi
(6/224)

7. -Ağrı Milletvekili M. Sıddık
Altay'ın, Ağrı İli ve ilçelerindeki
elektrik kesintilerine ilişkin Enerji ve Tabiî Kaynaklar
Bakanından sözlü soru önergesi (6/225)

8. -Ağrı Milletvekili M. Sıddık
Altay'ın, OYAK'ın üyelerine yaptırmak
istediği konutlarla ilgili birim fiyatına ilişkin
Millî Savunma Bakanından sözlü soru önergesi
(6/226)

9. -Ağrı Milletvekili M. Sıddık
Altay'ın, Ağrı -Diyadin İlçesinin
spor sahası ihtiyacına ilişkin Devlet Bakanından
sözlü soru önergesi (6/228)

10. -Ağrı Milletvekili M. Sıddık
Altay'ın, Ağrı -Diyadin İlçesinde
bulunan kaplıcaların, sosyal tesis ihtiyacına
ilişkin Turizm Bakanından sözlü soru önergesi
(6/229)

11. -Ağrı Milletvekili M. Sıddık
Altay'ın, Şekerova Barajı projesine ilişkin
Enerji ve Tabiî Kaynaklar Bakanından sözlü
soru önergesi (6/230)

12. -Ağrı Milletvekili M. Sıddık
Altay'ın, Ağrı -Doğubeyazıt İlçesinde
yapımına başlanan sağlık ocağına
ve sağlık personeli ihtiyacına ilişkin
Sağlık Bakanından sözlü soru önergesi
(6/233)

13. -Ağrı Milletvekili M. Sıddık
Altay'ın, Ağrı ve ilçelerinde yapımı
devam eden hastane ve sağlık ocaklarına ilişkin
Sağlık Bakanından sözlü soru önergesi
(6/234)

14. -Ağrı Milletvekili M. Sıddık
Altay'ın, Ağrı -Eleşkirt İlçesindeki
Devlet hastane ve sağlık ocaklarındaki sağlık
personeli ihtiyacına ilişkin Sağlık Bakanından
sözlü soru önergesi (6/235)

15. -Ağrı Milletvekili M. Sıddık
Altay'ın, Ağrı -Eleşkirt İlçesindeki
il kütüphanesinin hizmet binası ihtiyacına
ilişkin Kültür Bakanından sözlü
soru önergesi (6/236)

16. -Ağrı Milletvekili M. Sıddık
Altay'ın, Ağrı -Doğubeyazıt İlçesinde
yapımı sürdürülen kültür
sitesi inşaatına ilişkin Kültür 
Bakanından sözlü soru önergesi (6/237)

17. -Ağrı Milletvekili M. Sıddık
Altay'ın, Ağrı - ilçelerinde öğretmen
evi yapılmasına ilişkin Millî Eğitim
Bakanından sözlü soru önergesi (6/238)

18. -Ağrı Milletvekili M. Sıddık
Altay'ın, Ağrı -Eleşkirt İlçesinde
yapımı devam eden İmam Hatip Lisesine ilişkin
Millî Eğitim Bakanından sözlü soru
önergesi (6/239)

19. -Ağrı Milletvekili M. Sıddık
Altay'ın, Ağrı -Doğubeyazıt İlçesinde
yapımı devam eden İmam Hatip Lisesine ilişkin
Millî Eğitim Bakanından sözlü soru
önergesi (6/240)

20.-Bayburt Milletvekili Suat Pamukçu'nun,
bazı enerji nakil hatlarının ihalesine ilişkin
Enerji ve Tabiî Kaynaklar Bakanından sözlü
soru önergesi (6/241)

21.-Çanakkale Milletvekili Ahmet Küçük'ün,
köy korucularına ilişkin İçişleri
Bakanından sözlü soru önergesi (6/242)

22. -Ağrı Milletvekili M. Sıddık
Altay'ın, Türkiye'ye çeşitli kaynaklardan
yapılacak yardımlardan Doğu ve Güneydoğu
bölgelerine bir pay ayrılıp ayrılmayacağına
ilişkin Devlet Bakanından sözlü soru önergesi
(6/243)

23.-Adana Milletvekili Tuncay Karaytuğ'un, MersinGümrüğü
ve limanındaki bazı kamu görevlilerinin rüşvet
aldığı iddiasına ilişkin Başbakandan
sözlü soru önergesi (6/246)

24. -Adıyaman Milletvekili Ahmet Çelik'in,
Adıyaman'da yapımı süren hava meydanının
hizmete açılmasına ilişkin Ulaştırma
Bakanından sorusu ve Devlet Bakanı Lütfü
Esengün'ün cevabı (6/248)

25. -Konya Milletvekili Mustafa Ünaldı'nın,
bir gazetede yayımlanan "Patrikhane TC'yi takmıyor"
başlıklı haberde yer alan iddialara ilişkin
Başbakandan sözlü soru önergesi (6/249)

26. -Ağrı Milletvekili M. Sıddık
Altay'ın, Patnos Barajı ve Patnos Ovası sulama
inşaatlarının personel yetersizliğine
ilişkin Enerji ve Tabiî Kaynaklar Bakanından
sözlü soru önergesi (6/250)

27.-Konya Milletvekili Mustafa Ünaldı'nın,
Türkiye -İsrail Askerî Eğitim İşbirliği
Anlaşması ile ilgili basına yansıyan
bir beyanına ilişkin Başbakandan sözlü
soru önergesi (6/252)

28.-Konya Milletvekili Mustafa Ünaldı'nın,
Hollanda'daki İslam Kolejlerinden mezun olanların
bu okullarda geçen öğretim sürelerinin Türkiye'de
eksik değerlendirildiği iddiasına ilişkin
Millî Eğitim Bakanından sözlü soru
önergesi (6/253)

29.-Ağrı Milletvekili M. Sıddık
Altay'ın, Ağrı İline bağlı
köy ve mezralardaki göçleri önlemeye yönelik
projelere ilişkin Devlet Bakanından sözlü
soru önergesi (6/254)

30.-Ağrı Milletvekili M. Sıddık
Altay'ın, kalkınmada öncelikli yörelerdeki
çiftçilere ek kredi verilmesine ilişkin Tarım
ve Köyişleri Bakanından sözlü soru
önergesi (6/255)

31.-Ağrı Milletvekili M. Sıddık
Altay'ın, 1996 -1997 Hububat Alım Kararnamesine
ilişkin Tarım ve Köyişleri Bakanından
sözlü soru önergesi (6/256)

32. -Ağrı Milletvekili M. Sıddık
Altay'ın, Ağrı il sınırları
içindeki bazı akarsular üzerinde baraj yapılmasına
ilişkin Enerji ve Tabiî Kaynaklar Bakanından
sözlü soru önergesi (6/257)

33.-Ağrı Milletvekili M. Sıddık
Altay'ın, Ağrı Yazıcı Barajı
projesine ilişkin Enerji ve Tabiî Kaynaklar Bakanından
sözlü soru önergesi (6/258)

34.-Ağrı Milletvekili M. Sıddık
Altay'ın, Eleşkirt -Aydıntepe, Tutak -Nadir
Şeyh, Tutak -Karahalit barajlarının yapımına
ilişkin Enerji ve Tabiî Kaynaklar Bakanından
sözlü soru önergesi (6/259)

35.-Ağrı Milletvekili M. Sıddık
Altay'ın, Ağrı İli sınırları
içinde bulunan Murat nehri üzerinde bir baraj yapılıp
yapılmayacağına ilişkin Enerji ve Tabiî
Kaynaklar Bakanından sözlü soru önergesi
(6/260)

36. -Ağrı Milletvekili M. Sıddık
Altay'ın, Ağrı -Patnos İlçesinde
bulunan Badişan Deresi üzerinde bir baraj yapılıp
yapılmayacağına ilişkin Enerji ve Tabiî
Kaynaklar Bakanından sözlü soru önergesi
(6/261)

37. -Konya Milletvekili Mustafa Ünaldı'nın,
gazetelerde yer alan "İsrail nükleer deneme için
Türkiye'yi seçti" şeklindeki habere ilişkinBaşbakandan
sözlü soru önergesi (6/262)

38.-Konya Milletvekili Nezir Büyükcengiz'in,
kamu kurum ve kuruluşlarında değişik pozisyonlarda
çalışıp aynı işleri yapan
personel arasındaki ücret farklılığına
ilişkin Maliye Bakanından sorusu ve Devlet Bakanı
Lütfü Esengün'ün cevabı (6/264)

39. -Ağrı Milletvekili M.Sıddık
Altay'ın, hayvan besicilerinin borçlarının
ertelenmesine ilişkin Başbakandan sorusu ve Devlet
Bakanı Lütfü Esengün'ün cevabı
(6/265)

40.-Burdur Milletvekili Kâzım Üstüner'in,
Burdur -Antalya demiryolu projesine ilişkin Ulaştırma
Bakanından sorusu ve Devlet Bakanı Lütfü
Esengün'ün cevabı (6/266)

41. -Denizli Milletvekili Hilmi Develi'nin, Denizli
İl Müdürlüğüne bağlı
sera sebzeciliği ve çiçekçiliği üretme
istasyonu kurulmasına ilişkin Tarım ve Köyişleri
Bakanından sözlü soru önergesi (6/269)

42. -Denizli Milletvekili Hilmi Develi'nin, Denizli
İlinde Bakanlığa bağlı bir serakent
kurulmasına ilişkin Tarım ve Köyişleri
Bakanından sözlü soru önergesi (6/270)

43. -Denizli Milletvekili Hilmi Develi'nin, Denizli
Organize Sanayi Bölgesi -Çardak arası duble
yol yapımına ilişkin Bayındırlık
ve İskân Bakanından sorusu ve Devlet Bakanı
Lütfü Esengün'ün cevabı (6/272)

44.-Denizli Milletvekili Hilmi Develi'nin, Sarayköy
-Babadağ yol yapımına ilişkin Bayındırlık
ve İskân Bakanından sorusu ve Devlet Bakanı
Lütfü Esengün'ün cevabı (6/273)

45.-Denizli Milletvekili Hilmi Develi'nin, Pamukkale
-Akköy - Sarayköy yol yapımına ilişkin
Bayındırlık ve İskân Bakanından
sorusu ve Devlet Bakanı Lütfü Esengün'ün
cevabı (6/274)

46.-Denizli Milletvekili Hilmi Develi'nin, Denizli
Belediyesinin Büyükşehir Belediyesi statüsüne
kavuşturulmasına ilişkin İçişleri
Bakanından sözlü soru önergesi (6/275)

47.-Denizli Milletvekili Hilmi Develi'nin, Pamukkale
Elektrik Dağıtım A. Ş. adıyla bir
şirket kurulmasına ilişkin Enerji ve Tabiî
Kaynaklar Bakanından sözlü soru önergesi
(6/276)

48.-Denizli Milletvekili Hilmi Develi'nin, Denizli
İline bir kültür sitesi yapılmasına
ilişkin Kültür Bakanından sözlü
soru önergesi (6/277)

49.-Denizli Milletvekili Hilmi Develi'nin, Denizli
İlinde yapımı devam eden görme özürlüler
okuluna ilişkin Millî Eğitim Bakanından
sözlü soru önergesi (6/278)

50.-Denizli Milletvekili Hilmi Develi'nin, Çardak
Havaalanının iyileştirilmesine ilişkin
Ulaştırma Bakanından sorusu ve Devlet Bakanı
Lütfü Esengün'ün cevabı (6/280)

51.-İzmir Milletvekili Zerrin Yeniceli'nin,
ilaçtan alınan KDV'nin kaldırılmasına
ve ilaç reklamlarına ilişkin Sağlık
Bakanından sözlü soru önergesi (6/281)

52.-Çanakkale Milletvekili Hikmet Aydın'ın,
Etimesgut Belediyesince Eryaman 4. Etap konutlarına yapı
kullanma izninin verilmeyiş nedenine ilişkin İçişleri
Bakanından sözlü soru önergesi (6/282)

53.-Denizli Milletvekili Hilmi Develi'nin, Denizli
İlinde bir Gümrük Müdürlüğü
Hizmet Binası ve Sundurması yapımına
ilişkin Devlet Bakanından sözlü soru önergesi
(6/267)

54.-Denizli Milletvekili Hilmi Develi'nin, Denizli
İlinde bir gümrük kimyagerliğinin kurulmasına
ilişkin Devlet Bakanından sözlü soru önergesi
(6/268)

55.-Denizli Milletvekili Hilmi Develi'nin, Honaz
Dağına bir kayak merkezi tesisi yapılmasına
 ilişkin Devlet Bakanından sözlü soru önergesi
(6/279)

56.-Rize Milletvekili Ahmet Kabil'in, Çay
Kurumundan kuru çay alan ve bedelini ödemeyen bayilere
ilişkin Devlet Bakanından sözlü soru önergesi
(6/283)

57.-Rize Milletvekili Ahmet Kabil'in, Çay
Kurumundan kuru çay alan ve bedelini ödemeyen bir
bayiye ilişkin Devlet Bakanından sözlü
soru önergesi (6/284)

58.-Yalova Milletvekili Yaşar Okuyan'ın,
havadan orman alanı renkli fotoğraf çekimi ile
ilgili ihalede yolsuzluk yapıldığı iddiasına
ilişkin Orman Bakanından sözlü soru önergesi
(6/285)

59.-Yalova Milletvekili Yaşar Okuyan'ın,
Atatürk Hava Limanında yaşandığı
iddia edilen bazı olumsuzluklara ilişkin Ulaştırma
Bakanından sözlü soru önergesi (6/286)

60.-Yalova Milletvekili Yaşar Okuyan'ın,
Başbakanın Konya mitinginde, Konya Valisinin protokol
kurallarına uygun davranmadığı iddiasına
ilişkin İçişleri Bakanından sözlü
soru önergesi (6/287)

61.-Yalova Milletvekili Yaşar Okuyan'ın,
Hazinenin örtülü ödenek davasında müdahil
olmaktan vazgeçtiği iddiasına ilişkin
Başbakandan sorusu ve Devlet Bakanı Lütfü
Esengün'ün cevabı (6/288)

62.-Yalova Milletvekili Yaşar Okuyan'ın,
gerçekleştirilmesi vaad edilen icraatların
hangi kaynaklardan karşılanacağına ilişkin
Başbakandan sözlü soru önergesi (6/289)

63.-Yalova Milletvekili Yaşar Okuyan'ın,
Türkiye -İsrail Askerî Eğitim Anlaşmasına
ilişkin Başbakandan sözlü soru önergesi
(6/290)

64.-Yalova Milletvekili Yaşar Okuyan'ın,
Kürt Parlamentosu adı altındaki toplantıların
önlenmesi için yürütülen çalışmalara
ilişkin Dışişleri Bakanından sözlü
soru önergesi (6/291)

65.-Yalova Milletvekili Yaşar Okuyan'ın,
Irak'taki Türkmenlerin durumlarına ve Türkiye'ye
gelenlerinin oturma ve çalışma izinlerine
ilişkin Dışişleri Bakanından sözlü
soru önergesi (6/292)

66.-Yalova Milletvekili Yaşar Okuyan'ın,
 Kuzey Irak'ta insanî yardım adı altında
faaliyet gösterdikleri iddia edilen casusluk kuruluşlarına
ilişkin Dışişleri Bakanından sözlü
soru önergesi (6/293)

67.-Yalova Milletvekili Yaşar Okuyan'ın,
Gayriresmî RP'li heyetin Suriye'li yetkililerle görüştükleri
iddiasına ilişkin Dışişleri Bakanından
sözlü soru önergesi (6/294)

68.-Yalova Milletvekili Yaşar Okuyan'ın,
basına yönelik bazı uygulamalara ilişkin
Başbakandan sorusu ve Devlet Bakanı Lütfü
Esengün'ün cevabı (6/295)

69.-Yalova Milletvekili Yaşar Okuyan'ın,
Maliye Bakanının bazı açıklamalarının
ekonomi üzerinde olumsuz etki yaptığı iddiasına
ilişkin Başbakandan sorusu ve Devlet Bakanı
Lütfü Esengün'ün cevabı (6/296)

70.-Yalova Milletvekili Yaşar Okuyan'ın,
RP'li heyetin İran'ı, Dışişleri
Bakanlığının bilgisi dışında
ziyaret ettiği ve yetkililerle görüştüğü
iddiasına ilişkin Başbakandan sözlü
soru önergesi (6/297)

71.-Yalova Milletvekili Yaşar Okuyan'ın,
Diyarbakır Devegeçidi Barajının ham
petrol ve kimyasal madde atıklarıyla kirletildiği
iddiasına ilişkin Başbakandan sözlü
soru önergesi (6/298)

72.-Yalova Milletvekili Yaşar Okuyan'ın,
Türkiye Motor Sanayi (TÜMOSAN)'nin Türkiye traktör
üretimindeki payına ve zarar nedenine ilişkin
Başbakandan sözlü soru önergesi (6/299)

73.-Yalova Milletvekili Yaşar Okuyan'ın,
hazine arazilerine RP'ye yakınlığı ile
bilinen grupların talip olduğu iddiasına ilişkin
Başbakandan sözlü soru önergesi (6/300)

74.-Yalova Milletvekili Yaşar Okuyan'ın,
Sıvas Belediyesine aktarılan para miktarına
ilişkin Çevre Bakanından sözlü soru
önergesi (6/301)

75.-Yalova Milletvekili Yaşar Okuyan'ın,
kaybolan insanların bulunması için yapılan
çalışmalara ilişkin İçişleri
Bakanından sözlü soru önergesi (6/302)

76.-Yalova Milletvekili Yaşar Okuyan'ın,
ithalat ve ihracatımızın durumuna ilişkin
Sanayi ve Ticaret Bakanından sözlü soru önergesi
(6/303)

77.-Yalova Milletvekili Yaşar Okuyan'ın,
Antbirlik'te çalışmadan maaş aldıkları
iddia edilen kişilere ilişkin Sanayi ve Ticaret Bakanından
sözlü soru önergesi (6/304)

78.-Yalova Milletvekili Yaşar Okuyan'ın,
et ithalatına ilişkin tarım ve Köyişleri
Bakanından sözlü soru önergesi (6/305)

79.-Yalova Milletvekili Yaşar Okuyan'ın,
pamuk üreticilerinin desteklenmesine ilişkin Tarım
ve Köyişleri Bakanından sözlü soru
önergesi (6/306)

80.-Yalova Milletvekili Yaşar Okuyan'ın,
devlet televizyonunun bir kanalında Kürtçe
yayın için hazırlık yapıldığı
iddiasına ilişkin Başbakandan sözlü
soru önergesi (6/307)

81.-Yalova Milletvekili Yaşar Okuyan'ın,
kamu kurum ve kuruluşlarında yapılması
düşünülen atama ve nakillere ilişkin
Başbakandan sözlü soru önergesi (6/308)

82.-Yalova Milletvekili Yaşar Okuyan'ın,
Güllük Karakolunun İran askerlerince tarandığı
iddialarına ilişkin  Dışişleri
Bakanı ve Başbakan Yardımcısından
sözlü soru önergesi (6/309)

83.-Yalova Milletvekili Yaşar Okuyan'ın,
çıkarılması düşünülen
vergi affı kapsamına ilişkin Maliye Bakanından
sözlü soru önergesi (6/310)

84.-Yalova Milletvekili Yaşar Okuyan'ın,
ülkemizin elektrik ihtiyacının hangi kaynaklardan
karşılanacağına ilişkin Enerji ve
Tabiî Kaynaklar Bakanından sözlü soru önergesi
(6/311)

85.-Yalova Milletvekili Yaşar Okuyan'ın,
proje ihalesi yapılan bazı otoyolların yapımından
neden vazgeçildiğine ilişkin Bayındırlık
ve İskân Bakanından sorusu ve Devlet Bakanı
Lütfü Esengün'ün cevabı (6/312)

B) YAZILI SORULAR VE CEVAPLARI

1.-Gaziantep Milletvekili Mustafa R. Taşar'ın,
Gaziantep'in telefon santralı ihtiyacına ilişkin
Başbakandan sorusu ve Ulaştırma Bakanı
Ömer Barutçu'nun, yazılı cevabı
(7/1976)

2. -Adana Milletvekili Erol Çevikçe'nin,
belediyelerin sigorta prim borçlarına ilişkin
sorusu ve Çalışma ve Sosyal Güvenlik
Bakanı Necati Çelik'in yazılı cevabı
(7/1988)

3.-İstanbul Milletvekili Ahmet Güryüz
Ketenci'nin, Susurluk Soruşturmasıyla ilgili olarak
Ankara Cumhuriyet Başsavcılığına
verdiği iddia edilen bir talimata ilişkin sorusu ve
Adalet Bakanı Şevket Kazan'ın yazılı
cevabı (7/2006)

4.-Giresun Milletvekili Rasim Zaimoğlu'nun, Tirebolu
-Torul Karayolunun yapım çalışmalarına
ilişkin sorusu ve Bayındırlık ve İskân
Bakanı Cevat Ayhan'ın yazılı cevabı
(7/2041)

5.-Afyon Milletvekili H.İbrahima Özsoy'un,
Afyon çevre yolu yapımı için ayrılan
ödeneğe ilişkin sorusu ve Bayındırlık
ve İskân Bakanı Cevat Ayhan'ın yazılı
cevabı (7/2079)

VII. -KANUN TASARI VE TEKLİFLERİYLE
KOMİSYONLARDAN GELEN DİĞER İŞLER

1.-926 Sayılı Türk Silahlı
Kuvvetleri Personel Kanununa Bir Geçici Madde Eklenmesine
İlişkin 488 Sayılı Kanun Hükmünde
Kararname ve Millî Savunama Komisyonu Raporu (1/215) (S.
Sayısı :23)

2. -Ceza Muhakemeleri Usulü Kanunu, Devlet Güvenlik
Mahkemelerinin Kuruluş ve Yargılama Usulleri Hakkında
Kanun ve Bu Kanunlarda Değişiklik Yapan 18.11.1992 Tarih
ve 3842 Sayılı Kanunda Değişiklik Yapılmasına
Dair Kanun Tasarısı ve Adalet Komisyonu Raporu (1/543)
(S. Sayısı :175)


I. -GEÇEN TUTANAK ÖZETİ

TBMM Genel Kurulu saat 15.00'te açılarak
iki  oturum yaptı.

Sri Lanka, Pakistan ve Filipinler'e gidecek olan
Devlet Bakanı Bekir Aksoy'a, dönüşüne
kadar, Devlet Bakanı Nevzat Ercan'ın,

Azerbaycan Cumhuriyetine gidecek olan Millî
Eğitim Bakanı Mehmet Sağlam'a, dönüşüne
kadar, Devlet Bakanı Bahattin Şeker'in,

Kuzey Kıbrıs TürkCumhuriyetine
gidecek olan Devlet Bakanı Işılay Saygın'a,
dönüşüne kadar, Devlet Bakanı Namık
Kemal Zeybek'in,

Vekillik etmelerinin uygun görülmüş
olduğuna ilişkin Cumhurbaşkanlığı
tezkereleri Genel Kurulun bilgisine sunuldu.

Afyon Milletvekili Halil İbrahim Özsoy
ve 21 arkadaşının, mermerciliğin sorunlarının
araştırılarak alınması gereken
tedbirlerin belirlenmesi amacıyla bir Meclis araştırması
açılmasına ilişkin önergesi (10/170)
okundu; önergenin, gündemdeki yerini alacağı
ve öngörüşmesinin, sırasında
yapılacağı açıklandı.

Tekirdağ Milletvekili Enis Sülün'ün,
Yükseköğretim Kurumları Teşkilatı
Hakkında 41 Sayılı Kanun Hükmünde
Kararnamenin Değiştirilerek Kabulüne Dair Kanun
ile 78 ve 190 Sayılı Kanun Hükmünde Kararnamelerde
Değişiklik Yapılması Hakkında Kanun
Teklifi (2/536) ile,

Amasya Milletvekili AslanAli Hatipoğlu'nun, Yükseköğretim
Kurumları Teşkilatı Hakkında 41 Sayılı
Kanun Hükmünde Kararnamenin Değiştirilerek
Kabulüne Dair 2809 Sayılı Kanuna Bir Ek Madde
Eklenmesi Hakkında Kanun Teklifinin (2/190)

İçtüzüğün 37 nci
maddesi uyarınca doğrudan gündeme alınmasına
ilişkin önergeleri, yapılan görüşmelerden
sonra, kabul edildi.

Samsun Milletvekili Biltekin Özdemir ve 41 arkadaşının,
4214 Sayılı Yetki Kanununu kötüye kullanmak
suretiyle kamu personelinin ücret rejimiyle ilgili yanlış
ve adaletsiz politikalar izledikleri iddiasıyla Bakanlar
Kurulu üyeleri hakkında gensoru açılmasına
ilişkin önergesinin (11/10) gündeme alınmasının,
görüşmelerden sonra, istem üzerine yapılan
açık oylama sonucunda; kabul edilmediği açıklandı.

Gensoru üzerindeki görüşmeler
sırasında;

Sıvas Milletvekili Temel Karamollaoğlu
ve Aydın Milletvekili Ali Rıza Gönül,
ANAP Grubu adına konuşan Sakarya Milletvekili Ersin
Taranoğlu'nun,

Kastamonu Milletvekili Murat Başesgioğlu
da Sıvas Milletvekili Temel Karamollaoğlu'nun,

Partilerine sataştığı iddiasıyla
birer konuşma yaptılar.

İzmir Milletvekili Metin Öney ve 60 arkadaşının,
Anayasa, kanunlar ve cumhuriyetin temel ilkeleri ve gelenekleriyle
bağdaşmayan tutum ve davranışlarıyla
görevini kötüye kullandığı ve
bu eyleminin TürkCeza Kanununun 240 ıncı maddesine
uyduğu iddiasıyla Adalet Bakanı Şevket
Kazan hakkında Meclis soruşturması açılmasına
ilişkin önergesinin (9/11), görüşmelerden
sonra, istem üzerine yapılan açık oylama
sonucunda, kabul edilmediği açıklandı.

Sözlü sorular ile kanun tasarı ve
tekliflerini görüşmek için, 5 Mart 1997
Çarşamba günü saat 15.00'te toplanmak üzere,
20.38'de birleşime son verildi.

Yasin Hatiboğlu

Başkanvekili

 Kâzım Üstüner Ali Günaydın

 Burdur Konya

 Kâtip Üye Kâtip Üye


II.-GELEN KÂĞITLAR

5.3.1997 ÇARŞAMBA

Teklif

1. -Refah Partisi Grup Başkanvekili Kayseri
Milletvekili Salih Kapusuz ile Doğru Yol Partisi Grup Başkanvekili
Ankara Milletvekili Saffet Arıkan Bedük'ün; Gümrük
Kanununda Değişiklik Yapılması Hakkında
Kanun Teklifi (2/717) (Plan ve Bütçe Komisyonuna)
(Başkanlığa geliş tarihi :28.2.1997)

Raporlar

1.-İstanbul Milletvekili Halit Dumankaya
ve 13 Arkadaşının, TMO Genel Müdürlüğündeki
Usulsüzlük ve Yolsuzluk İddialarını
Araştırarak Alınması Gereken Tedbirleri
Belirlemek Amacıyla Anayasanın 98 inci, İçtüzüğün
104 ve 105 inci Maddeleri Uyarınca Bir Meclis Araştırması
Açılmasına İlişkin Önergesi
ve (10/6) Esas Numaralı Meclis Araştırması
Komisyonu Raporu (S. Sayısı :154) (Dağıtma
tarihi :5.3.1997)(GÜNDEME)

2.-Konya Milletvekili Mustafa Ünaldı
ve 18 Arkadaşının, Hudutlarımızın
Güvenliği Konusunda Alınan ve Alınması
Gereken Tedbirleri AraştırmakAmacıyla Anayasanın
98 inci, İçtüzüğün 104 ve 105
inci Maddeleri Uyarınca Bir Meclis Araştırması
Açılmasına İlişkin Önergesi
ve (10/6) Esas Numaralı Meclis Araştırması
Komisyonu Raporu (S. Sayısı :174) (Dağıtma
tarihi :5.3.1997)(GÜNDEME)

Yazılı Soru Önergeleri

1.-İzmir Milletvekili Birgen Keleş'in,
Gürcistan ile yapılan Elektrik satın alma sözleşmesine
taraf olan Türk firmasına ilişkin Enerji ve
Tabiî Kaynaklar Bakanınadan yazılı
soru önergesi (7/2204) (Başkanlığa geliş
tarihi :3.3.1997)

2. -İzmir Milletvekili Birgen Keleş'in,
termik santrallerin işletme hakkı devir bedellerine
ilişkin Enerji ve Tabiî Kaynaklar Bakanından
yazılı soru önergesi (7/2205) (Başkanlığa
geliş tarihi :3.3.1997)

3.-Kars Milletvekili Çetin Bilgir'in, Kars
bölgesinde teşvik amacıyla dağıtılan
süt ineklerine ilişkin Tarım ve Köyişleri
Bakanından yazılı soru önergesi (7/2206)
(Başkanlığa geliş tarihi :3.3.1997)

4.-Sinop Milletvekili Metin Bostancıoğlu'nun,
Sinop'ta tecavüz olayları yaşandığı
iddia edilen bir Kuran kursuna ilişkin Başbakandan
yazılı soru önergesi (7/2207) (Başkanlığa
geliş tarihi :3.3.1997)

Meclis Araştırması
Önergeleri

1.-İzmir Milletvekili Birgen Keleş ve
33 arkadaşının, elektrik santrallerinin ve
dağıtım hizmetlerinin işletme hakkının
devri konusunda Anayasanın 98 inci, İçtüzüğün
104 ve 105 inci maddeleri uyarınca bir Meclis Araştırması
açılmasına ilişkin önergeleri
(10/171) (Başkanlığa geliş tarihi :4.3.1997)

2.-Malatya Milletvekili Ayhan Fırat ve 31
arkadaşının, S.S.K. sınavıyla
ilgili olarak ileri sürülen yolsuzluk ve usulsüzlük
iddialarının araştırılması
amacıyla Anayasanın 98 inci, İçtüzüğün
104 ve 105 inci maddeleri uyarınca bir Meclis Araştırması
açılmasına ilişkin önergesi (10/172)
(Başkanlığa geliş tarihi  :4.3.1997)



BİRİNCİ OTURUM

Açılma Saati : 15.00

5 Mart 1997 Çarşamba

BAŞKAN : Başkanvekili Yasin
HATİBOĞLU

KÂTİP ÜYELER : Ali GÜNAYDIN
(Konya), Kâzım ÜSTÜNER (Burdur) 



BAŞKAN - Çalışmalarımızın
hayırlara vesile olmasını Cenabı Allah'tan
niyaz ederek, Türkiye Büyük Millet Meclisinin 64
üncü Birleşimini açıyorum.

Sayın milletvekilleri, toplantı yetersayımız
vardır; görüşmelere, gündemdışı
konuşmalarla başlıyoruz.

İçtüzüğün amir hükmü
gereği, sadece üç arkadaşıma gündemdışı
söz verebilme imkânım var. 

III. - BAŞKANLIĞIN GENEL KURULA
SUNUŞLARI

A)  GÜNDEMDIŞI KONUŞMALAR

1. - Manisa Milletvekili Hasan Gülay'ın,
demokratik parlamenter sisteme ilişkin gündemdışı
konuşması 

BAŞKAN - Birinci sırada, çok
değerli arkadaşımız Sayın Hasan
Gülay, demokratik parlamenter sistemle ilgili olarak görüşlerini
ifade buyuracaklar.

Buyurun Sayın Gülay. (DSP sıralarından
alkışlar)

HASAN GÜLAY (Manisa) - Sayın Başkan,
Yüce Meclisin değerli üyeleri; şahsım
adına hepinizi saygıyla selamlıyorum.

Değerli milletvekilleri, ben de, sizler gibi
bir parti üyesiyim, Demokratik Sol Partinin üyesiyim;
ama, ben, önce, Yüce Meclisin bir üyesiyim. Parti
üyeliğimi de aşan düşüncelerle,
halkıma karşı, ne az ne fazla, ancak sizler
kadar bir sorumluluğum var. Yüce Meclisin tüm değerli
üyelerinin de, ne az ne fazla; ama, mutlaka benim kadar,
halkımıza karşı, demokratik ve laik
düzene karşı, Büyük Atatürk'ün
kurduğu cumhuriyete karşı görevi ve sorumluluğu
olduğunu da, eğer müsaade ederseniz hatırlatmak
istiyorum; bunu görev biliyorum.

Değerli milletvekilleri, ben, önce, demokrat
bir insanım. Bu sebeple, grubu olsun olmasın, bütün
siyasal partilere karşı, en az kendi partim kadar
saygı duyuyorum; bunu da samimî olarak söylediğime
inanmanızı istirham ediyorum. Bu, önce, demokrat
olmamın, demokrat olmayı başarmamın
da gereğidir. 

Bildiğiniz gibi, Demokratik Sol Parti, Anayol
Hükümeti kurulurken, ülkenin bir hükümet
bunalımına sürüklenmemesi için,
ülkenin Refah Koalisyonuna muhtaç olmaması
için, o hükümete, çekimser oyla destek
verdi. Bazı siyasal parti sözcüleri, bazı
basın ve medyanın sözcüleri, Demokratik
Sol Partiyi, hükümete girmeme gerekçesi olarak,
hükümet etme sorumluluğundan kaçmakla suçladılar.
Bizim amacımız, Anayol Hükümeti kurulurken
muhalefette kalarak, Refah Partisinin hem büyümesini
önlemek hem de bu partinin panzehiri Demokratik Sol Parti
olduğu için, daha iyi mücadele edip, muhalefet
sahasını onlara bırakmak idi. 

ÖMER EKİNCİ (Ankara) - Hani sen
demokratım diyordun! Hem demokratım diyorsun hem
de partimizi suçluyorsun.

HASAN GÜLAY (Devamla) - Bugün, bu hareketimizin
doğruluğunu hem biz hem de halkımız çok
iyi görmekteyiz. Buradan, samimî olarak, bütün
içtenliğimle, Refah Partisinin tüm değerli
üyelerine bazı şeyleri hatırlatmak istiyorum.


Değerli milletvekilleri, 54 üncü Hükümet
(Refahyol Hükümeti) kurulduktan sonra -Refah Partisi
üyelerinin, başta Sayın Başbakan olmak
üzere- dinin öne çıkarıldığı
bir siyaset yapılmaya başlandı. Refah Partili
Kayseri Belediye Başkanının, Sincan Belediye
Başkanının çıkışları,
Taksim'e cami yapılması olayının,
Refah Partisi tarafından siyasal şova dönüştürülmesi,
Sultanbeyli'ye Büyük Atatürk'ün anıtının
yapılması konusunda Refah Partili belediyenin takındığı
tavırlar, İran elçilerinin, cumhuriyet rejimimiz
üzerindeki küstah tavırları gibi... İran
elçilerinin bu tavırlarına, Refah Partisinin
hiçbir sayın üyesinin karşı çıktığını
ben görmedim, devamlı savunmada kaldılar; eğer,
karşı çıkıldığını
söylerseniz alkışlamasını bilirim.


Ülkenin onurunun korunması, yalnız
muhalefete kalmış bir öğe değildir;
ülkenin onurunun korunması, Yüce Meclisin bütün
üyelerinin birinci görevidir. Refah Partisinin tüm
değerli üyelerine, bütün içtenliğimle
soruyorum: Türkiye'de, bu zamana kadar gelmiş geçmiş
ve bundan sonra da gelecek olan cumhuriyet hükümetleri
içerisinde, ilk defa cami yapacak olan bu Hükümet
mi? Samimî olarak soruyorum, samimî olarak cevap bekliyorum...
Cevap, muhakkak "Hayır"dır... O zaman,
o kutsal dinimiz öne çıkarılarak niye
şov yapılıyor?.. Beni çok iyi; ama,
çok iyi dinlemenizi istirham ediyorum. Siyaset, bu dünya
için yapılır. 

(Mikrofon otomatik cihaz tarafından kapatıldı)

BAŞKAN - Sayın Gülay, 2 dakika
eksüre yeter mi? (RP sıralarından gürültüler)

HASAN GÜLAY (Devamla) - Yeter.

DEVLET BAKANI LÜTFÜ ESENGÜN (Erzurum)
- Sayın Başkan, gereksiz konuşmalar için
eksüre vermeyin...

BAŞKAN - Efendim, müsaade buyurun lütfen...
Rica ediyorum...

Sayın Gülay, birleşimi ben yönetiyorum;
siz buyurun efendim.

HASAN GÜLAY (Devamla) - Siyaset, oy versin vermesin,
halka eşit hizmet için yapılır; en
azından, ben, siyaseti böyle anlıyorum. Yüce
Allah'a inanmak, yüce dinimizin gereklerini, emirlerini yerine
getirmek de öbür dünya için yapılır.
Her ikisi çok farklı şeylerdir. Bunun böyle
bilinmesini, hiç; ama, hiç, akıldan çıkarılmamasını
istiyorum.

MEHMET ALİ ŞAHİN (İstanbul)
- Siz müftü müsünüz efendim?!

HASAN GÜLAY (Devamla) - Yüce Allah'ın
ve yüce dinimizin reklama da ihtiyacı yoktur. Onlara
inanmak, onların isteğini yerine getirmek gerekir.
Bilinçli bilinçsiz, toplumu siyasal ve dinsel kamplara
bölerek siyaset yapılamaz, en azından, yapılmamalıdır.


Tüm halkımızın, ekonomik
olarak ne kadar sıkıntıda olduğunu size
bir örnekle açıklamak istiyorum: Bir tek zeytinin
-kilo demiyorum- fiyatı 7 bin liradır. Sizin, bizim,
Yüce Meclisin tüm görevi enflasyonu düşürmektir.
Yüce Allah'ı ve yüce dinimizi istismar edenlerin,
esasında kendilerinin reklama ihtiyacı vardır.


Yüce Meclisin tüm üyelerinin, demokratik
ve laik düzene -Atatürk'ün demiyorum- her geçen
gün büyüklüğünü daha iyi anladığım
Büyük Atatürk'ün kurduğu cumhuriyet rejimine
sahip çıkmaları, bu değerleri korumaları,
burada olmamızın da gereğidir. Gelecek nesillere,
çocuklarımıza bırakacağımız
tek en iyi şey, demokratik ve laik düzen ile cumhuriyet
rejimidir. Herkesin bu kurallara uyması lazım. Ha,
uymazsa ne olur; uymazsa, siyaseti, hisleriyle değil, mantığıyla
yapan, mantığıyla yapmaya mecbur olan...

(Mikrofon otomatik cihaz tarafından kapatıldı)

HASAN GÜLAY (Devamla) - Bitiyor Sayın
Başkanım.

ÖMER EKİNCİ (Ankara) - 5 dakika
daha verin, çok faydalı bir konuşma yapıyor
Sayın Başkan!..

BAŞKAN - Sayın Gülay, son cümlenizi
ifade eder misiniz efendim; 5 dakikalık süreye 3 dakika
ilave süre çok geliyor.

HASAN GÜLAY (Devamla) - ...Yüce Meclisin
değerli üyelerinin sorumluluk oylarıyla, demokratik
ve laik düzeni koruyan, Büyük Atatürk'ün
kurduğu cumhuriyete sahip çıkan, Yüce Allah'ı
ve yüce dinimizi reklam aracı yapmayan bir cumhuriyet
hükümeti kurulur.

Sözlerime son verirken, demokratik ve laik düzenin,
cumhuriyet rejiminin, bu Yüce Mecliste -Türkçenin
akışı içerisinde söylüyorum,
tabirimi mazur görünüz- adam gibi savunmaya ihtiyacı
vardır. Bu tarihî görevi hatırlatmayı
da görev biliyorum.

Hepinize saygılar sunarım. (DSP ve
CHP sıralarından "Bravo" sesleri, alkışlar;
RP sıralarından alkışlar [!])

BAŞKAN - Sayın Gülay, teşekkür
ediyorum. 

Efendim, Sayın Gülay'ın konuşmasıyla
ilgili, Hükümet cenahından bir talep?.. Yok.

2. -Nevşehir Milletvekili Abdulkadir Baş'ın,
patates üreticilerinin sorunlarına ve alınması
gereken önlemlere ilişkin gündemdışı
konuşması ve Tarım ve Köyişleri
Bakanı Musa Demirci'nin cevabı 

BAŞKAN - Şimdi, ikinci sırada,
Nevşehir Milletvekilimiz Sayın Abdulkadir Baş,
patates üreticilerinin sorunlarıyla ilgili olarak
gündemdışı söz talebinde bulunmuşlardır,
kendilerine söz veriyorum. 

Bendeniz, kendisine "Nevşehir'de patates
ekilir mi" diye sordum, şimdi onu ifade edecekler.

Buyurun efendim.

ABDULKADİR BAŞ (Nevşehir) - Sayın
Başkan, değerli milletvekilleri; ülke genelini
ilgilendiren; ama, Nevşehir ile Niğde yöresinde
yoğunluk arz eden patates üreticilerinin meselesini sizlere
arz etmek ve Hükümetin dikkatini bu noktaya çekmek
için söz almış bulunuyorum. Sözlerime
başlamadan önce, Muhterem Heyetinizi saygıyla
selamlarım.

Bu sözü almada ne kadar isabetli olduğumu,
Muhterem Başkanın dahi, Nevşehir ve Niğde
yörelerindeki patates durumundan haberdar olmaması,
çok güzel ifade ediyor.

BAŞKAN - Aman... Aman... Aman, Sayın
Baş, onun ne anlama geldiğini siz iyi biliyorsunuz...

ABDULKADİR BAŞ (Devamla) - Sayın
Başkan, değerli milletvekilleri; gerçekten, burada
herhangi bir siyasî polemiğe meydan vermeden, patates
üreticilerinin meselesini sizlere arz etmek istiyorum. Çiftçinin
sıkıntısı o kadar had safhada ki,
üzerinde siyaset yapılmasını gerçekten
gerektirmiyor. 

Patates üreticilerinin meselesine geçmeden
önce, Türk çiftçisinin genel problemi
olan bir hususa dikkatinizi çekmek istiyorum. Bugün,
başta pancar üreticisi olmak üzere, fındık,
pamuk, üzüm üreticisinin, devletten, 43 trilyonun
üzerinde alacağı bulunmaktadır. Bu çiftçilerimiz
fevkalade sıkıntıdadır; paralarının
bir an önce ödenmesi icap etmektedir. 

Yine, Hükümetin taahhüdü altında
olan gübrede iade meselesinin bir an önce halledilmesi
gerekmektedir; altı aydır gübre iadesi yapılamamıştır.
Yine, Hükümet, gübrede yüzde 50 sübvansiyonun
verileceği hususu üzerinde durmuş olmasına
rağmen ve şimdi, vatandaş, gübre alma durumunda
olmasına rağmen, bununla ilgili herhangi bir Hükümet
çalışmasının olmadığı
da, esefle müşahede edilmektedir. Çiftçi
bundan habersizdir.(Gürültüler)

BAŞKAN - Sayın milletvekilleri, sükûnet
rica ediyorum...

Buyurun efendim.

ABDULKADİR BAŞ (Devamla) - Muhterem
arkadaşlarım, patates üreticilerinin, maliyetten
kaynaklanan, pazarlamadan kaynaklanan iki ana problemi vardır.
Türkiye genelinde 4 milyon ton civarında patates üretildiği
ifade edilemektedir. Bunun 2 milyon tondan fazlası; yani,
Türkiye üretiminin yarısından fazlası,
Nevşehir ve Niğde yöresinde üretilmektedir.
Bu bakımdan, bu husus, yöre ekonomisini de fevkalade
ilgilendirmektedir.

Değerli arkadaşlarım, yörede
devlet sulamasının olmaması sebebiyle, genellikle
elektrik motorundan istifade edilerek sulama yapılmaktadır;
fakat, tarımda kullanılan elektriğin fevkalade
pahalı olması, maliyeti çok büyük
ölçüde artırmaktadır. Geçen
sene, elektrik fiyatı, birim fiyat olarak, KDV dahil 1
630 Türk Lirası olması itibariyle, bu sene
en az yüzde 300'ün üzerinde bir artış
göstermiş, 5 750 Türk Lirasına ulaşmıştır.
Keza, gübre, mazot ve işçilik yüzde 400
civarında artış göstermiştir. Buna
rağmen, patatesin kilosu, geçen sene sezon sonu itibariyle
7 bin Türk Lirasından satılmıştır;
ama, bu sene sezon başında, geçen sene fiyatının
çok altında, 5-6 bin Türk Lirası civarında
satılmıştır. Çiftçi,
borçlarını ödemek için, sezon
başında, patatesi büyük ölçüde
elden çıkarmıştır; ama, elektrik
bedelini ödeyememiştir. 

Elektrik bedeli deyip geçmemek lazım
değerli arkadaşlarım. Yöremizde, çiftçi
başına 500 milyon ilâ 1,5 milyar Türk
Lirası civarında elektrik bedeli ödenmesi icap
etmektedir. Bu ödenmediği için, Hükümet,
mart ayı sonuna kadar bunu ertelemiştir. Bölgede
don meselesi gündeme gelmiş, çiftçinin
patatesi büyük ölçüde dona maruz kalmıştır
ve bugüne kadar da fiyatlarda önemli bir artış
olmamıştır; geçen sene fiyatının
seviyesinde cereyan etmektedir. Bu bakımdan, çiftçimiz,
elektrik  bedelini ödemede fevkalade sıkıntıya
düşmüştür. 

(Mikrofon otomatik cihaz tarafından kapatıldı)

BAŞKAN - Sayın Baş, efendim, 2
dakika eksüre veriyorum.

ABDULKADİR BAŞ (Devamla) - 3 dakika...

BAŞKAN - Sonra bir daha istersiniz ama... Bir
daha istemeyeceksiniz değil mi?

ABDULKADİR BAŞ (Devamla) - İstemeyeceğim.


BAŞKAN - Peki, buyurun efendim.

ABDULKADİR BAŞ (Devamla) - Ben, Sayın
Hükümetten istirham ediyorum. Çiftçinin
bu meselesine ciddiyetle eğilinmesi ve elektrik borçlarının
önümüzdeki sezon sonuna aktarılması,
çiftçi için fevkalade önem arz etmektedir.

Değerli arkadaşlarım, pazarlamadan
kaynaklanan sıkıntılarımız
da vardır. Patates üretiminin, tüketimden fazla
olması münasebetiyle, patatesin ihraç edilmesi
önem arz etmektedir. Ancak, dünya piyasalarında,
Türk patatesinin maliyetinin fazla olması itibariyle,
ihracatın mutlaka desteklenmesi gerekmektedir. Daha önce,
ton başına 50 dolar olarak patateste ihracat iadesi
öngörülmüş ve bu gerçekleşmiştir;
ama, bu sene, bu yardım, ihracatta iade çok cuzi
olduğu için, patetes ihracatı sıkıntıya
girmiş ve patates, çiftçinin elinde kalmıştır.
Çiftçi, hem borcunu ödeyememekten hem elindeki
patatesi satamamaktan dolayı fevkalade sıkıntı
ve infial içerisindedir. O bakımdan, bundan sonraki
yıllarda da çiftçinin bu sıkıntısının
devam etmemesi için, alınması gereken tedbirleri
maddeler halinde Yüce Heyetinize arz etmek istiyorum:

Öncelikle, tarımda kullanılan
elektrik fiyatlarının düşürülmesi
ve bundan sonra da zammın otomatik olarak yapılmaması
gerekmektedir. 

Patates ihracatının teşvik edilmesi
ve desteklenmesi zarurîdir; ancak, ihracat iade priminin
sezon başında açıklanması ve
tatmin edici olması gerekmektedir. 

Patatesin, Hal Yasasından çıkarılması,
borsa kotasyonuna dahil edilmesi, patates ihtisas borsasının
kurulması gerekmektedir. 

Bölgemizde üretilen patatesin...

(Mikrofon otomatik cihaz tarafından kapatıldı)


BAŞKAN - Sayın Baş...

ABDULKADİR BAŞ (Devamla) - Sadece bir
sayfa kaldı Sayın Başkan...

BAŞKAN - Aman, ona hiç zamanımız
yok efendim. Lütfen... Rica ediyorum, saygı sunun,
inin... 

ABDULKADİR BAŞ (Devamla) - Peki efendim.


Patates ihracatının kolaylaştırılması
için, Nevşehir'e (A) sınıfı
gümrük ve ihracat müdürlüğünün
acilen kurulması gerekmektedir. 

Patates üreticisinin yaşadığı
bu durumun ileriki yıllarda da devam etmemesi için,
ilgili bakanlıklar nezdinde ciddî ve kalıcı
bir çalışmanın başlatılmasına
acilen ihtiyaç vardır. 

Sayın milletvekilleri, patates üreticisinin
sıkıntısı had safhaya gelmiştir.
Çiftçi infial halindedir; borcunu ödemede ve
çiftçiliğe devam etmekte acz içerisindedir;
bir an önce ciddî tedbirlerin alınmasına
ihtiyaç vardır. 

Hükümetin, bir an önce, çiftçinin
problemlerine eğilmesini diliyor, Yüce Heyetinize saygılar
sunuyorum. (ANAP sıralarından alkışlar)


BAŞKAN - Sayın Baş, teşekkür
ediyorum. 

Gündemdışı konuşmaya
cevap vermek üzere, Tarım ve Köyişleri
Bakanımız Sayın Musa Demirci; buyurun efendim.
(RP ve DYP sıralarından alkışlar) 

TARIM VE KÖYİŞLERİ BAKANI
MUSA DEMİRCİ (Sıvas) - Sayın Başkan,
değerli milletvekilleri; Nevşehir Milletvekilimiz Sayın
Abdulkadir Baş'ın, patates üreticilerinin problemleri
hakkında yapmış oduğu gündemdışı
konuşmaya cevap arz etmek istiyorum.

Tabiî, çiftçimizin problemlerini,
o yöre ve diğer yörelerdeki patates üreticilerimizin
problemlerini tekrar gündeme getirdikleri için kendilerine
teşekkürlerimi arz ediyorum.

Değerli milletvekilleri, Türkiye'de patates
ekim alanı 191 bin hektar civarındadır. Patates
üretimimiz, yıllar itibariyle artış göstermiş
ve 1996 yılında 4 milyon 700 bin ton olmuştur.
Birçok vilayetimizde patates üretimi yapılmasına
rağmen, Türkiye'nin patates üretiminin yüzde
48'i Nevşehir ve Niğde İllerinde yapılmaktadır.
Nevşehir Vilayetimizde 28 bin hektar, Niğde Vilayetimizde
de 28 bin hektara yakın bir üretim alanı vardır.
Buna rağmen, Nevşehir Vilayetimizde 1 milyon 300 bin
ton, Niğde Vilayetimizde de 1 milyon ton civarında
patates üretimi yapılmaktadır.

Dünyada birçok ülkede patates üretimi
yapılmakta, buna rağmen, Türkiye'nin hemen yanı
başında Hollanda ve Avrupa'nın diğer ülkelerinde
patates üretimi fevkalade büyük boyutlarda yapılmaktadır.
1996 yılı, dünyada patates üretimi bakımından
önemli bir yıl olmuştur. 

Bu bakımdan, dünya piyasalarına
baktığımızda, patatesin tonu 60 ilâ
70 dolar civarındadır. Ancak, Hükümetimiz,
gerek üretimdeki bu fazlalığı gördüğü
için gerekse çiftçimizin içerisinde
bulunduğu şartları, bulunduğu zorlukları
bildiği için, 4 Ocak 1997 tarihinde Para Kredi Kurulu
toplanmak suretiyle, patateste ihracat primini getirmiştir.
Hükümetimiz, bunu Resmî Gazetede yayımlamış,
ayrıca, ihracatta başka destekleri de çiftçimize
vermektedir. 

Yine, bildiğiniz gibi, Irak ve Nahcivan kapıları
açılmış, mazot karşılığında
mal verilmesi sağlanmıştır. Bu bakımdan
da, mal olarak bilhassa patates, bu kapılardan verilmeye
başlanmış, çok önemli bir miktar
patates, hem Irak kapısından hem Nahcivan kapısından
sevk edilmeye başlanmıştır. 

Sulamada kullanılan elektrik, biliyorsunuz,
Hükümetimiz tarafından 31 Mart 1997 yılına
kadar taksitlendirilmişti. Ancak, yeni bir çalışmayla,
bu taksitlendirme süresi yılsonuna kadar, yani, 1997
yılının sonuna kadar uzatılmış
ve bu şekilde çiftçimizi rahatlatan bir karar
alınmıştır. 

Ayrıca, tabiî, gübreleme konusunda
çiftçilerimizin problemleri vardır; onu da
biliyoruz. Bu bakımdan, çalışmalarımız
devam etmektedir. Çiftçilerimizin, üreticilerimizin
yanında olduğumuzu bir kez daha açıklıyor,
Heyetinizi saygıyla selamlıyorum. Sağ olun.
(RP ve DYP sıralarından alkışlar)

BAŞKAN - Sayın Bakan, teşekkür
ediyorum. 

Gündemdışı konuşma
cevaplandırılmıştır. 

3. -Erzurum Milletvekili İsmail Köse'nin,
son günlerde basında yer alan bazı iddialara
ilişkin gündemdışı konuşması
ve Adalet Bakanı Şevket Kazan'ın cevabı


BAŞKAN - Üçüncü gündemdışı
söz sırası, Sayın İsmail Köse'de.
Sayın Köse, gazetelerdeki bazı iddialarla ilgili
olarak söz talebinde bulundu. 

Buyurun. (DYP sıralarından alkışlar)


İSMAİL KÖSE (Erzurum) - Sayın
Başkan, sayın milletvekilleri; konuşmama başlarken
hepinizi saygıyla selamlıyorum.

Değerli milletvekilleri, Türkiye Büyük
Millet Meclisimizin, özellikle milletvekilerimizin, her zaman
olduğundan daha çok sorumluluk duygusu içerisinde
hareket etmeleri gereğini ve sorumluluğumuzun arttığı
günleri yaşadığımızı
hep beraber hissediyoruz. Bu fırtına birçok
çamı devirirken, milyonlarca insanımızı
da bu felaketten kurtarmak mecburiyetinde olduğumuzu ifade
etmek istiyorum.

Sayın millevekilleri, 28 Şubat Millî
Güvenlik Kurulu toplantısından önce basında
yazılanlara, konuşulanlara, medyanın çeşitli
parçalarında izlemiş olduğumuz konulara
baktığımızda ve arkasından Millî
Güvenlik Kurulu toplantısından sonra da, yine
kamuoyundaki konuşulanları ve bu hareketin muhatapları
olarak aranan mercileri de beraberce izlemekteyiz.

Ortada bir yangın vardır; bu yangını
daha şiddetlendirmek, bu ateşi daha alevlendirmek
için buraya odun taşıyanlar vardır.
İşte, Türkiye Büyük Millet Meclisinin
görevi, bu alevi söndürmektir, bu fırtınayı
dindirmektir. Demokrasimize, hürriyet rejimimize, milyonlarca
inançlı insanlarımıza, Türk Milletine,
sonucunda da başta Hükümetimize ve Türkiye
Büyük Millet Meclisimize zarar verecek bu olayları
önlemek, her vicdan sahibi insanımızın,
özellikle milletvekilerimizin görevidir.

Ne yapacağız?.. Şimdi, bunu, hiçbir
şey yapmadan, hiçbir şey düşünmeden
veya benim meselem değil diyerek geçemeyiz. Bugün,
Türkiye'de, hangi gözlükten bakarsanız bakınız,
tüm siyasî partilerimizi, siyasetle meşgul olan
-ister Mecliste olsun, ister dışında olsun-
tüm siyasetçileri alakadar eden ve toplumun muayyen
kesimlerinde, meslekî kuruluşlarda, toplumun harekete
geçirilmesi konusundaki muharrik güçler de
dahil olmak suretiyle her yerde bir hareket var. Bu hareketin
sebebi nedir; sonuçları ne getirecektir; bunu çok
iyi irdelememiz, değerlendirmemiz gerekiyor.

İşte, bugün yine, basında,
maalesef, büyük gazetelerimizde, Kur'an kurslarında,
rejimimizin yıkılması konusunda, Türkiye
Cumhuriyeti Devletini kuran aziz Atatürk aleyhinde yeminler
yapıldığı ve bu şekilde bir eğitim
verildiği konusunda -üzülerek ifade ediyorum- en
önemli gazete dediğimiz gazetelerin manşetlerinde
bu istikamette yayımlar yer almıştır.

Değerli milletvekilleri, Türkiye'de nüfusun
yüzde 99'unun Müslüman olduğunu söylüyoruz.
Bir taraftan, devletimizin çeşitli müesseselerinde
bu insanlarımızın dinî eğitim almaları
için bu hizmetler verilirken, diğer taraftan da, vatandaşlarımız,
kendi imkânlarıyla, bu eğitimin tamamlanması
konusunda, ihlasla, rejime sadakatla ve iyi niyetle, bu eğitimi
almaya devam etmektedirler

Eğer, gerçekten böyle bir yemin varsa,
vahimdir; yani, bir taraftan hürriyetin nimetlerinden, demokrasinin
nimetlerinden ve birçok imkândan istifade etmek suretiyle
böyle bir eğitimden istifade edeceksiniz; ama, diğer
taraftan, devletin dibine dinamit koymak suretiyle, devleti temelinden
sarsmak suretiyle, bu şekilde bir düşünceyi
ortaya koyacaksınız... Ben, böyle bir yeminin
olduğuna inanmıyorum (RP sıralarından
alkışlar)...

KEMALETTİN GÖKTAŞ (Trabzon) - Nerede
var... Nerede var...

İSMAİL KÖSE (Devamla) - Böyle
bir yeminin olduğuna inanmıyorum; çünkü,
bayrağın olmadığı yerde, toprağın
olmadığı yerde hürriyet olmaz; hürriyetin
olmadığı yerde de dinî eğitim almak
mümkün değildir. Özellikle İslamda,
hürriyetin, toprağın; yani, vatanın ne
anlama geldiğini ancak İslamî eğitim alanlar
bilirler. "Hubbül vatan minel iman" yani, vatan
sevgisi imandandır" diyor. (DYP ve RP sıralarından
alkışlar) Vatana düşmanlık, devleti
yönetene düşmanlık, aziz devletimizi kuranlara
düşmanlık...

(Mikrofon otomatik cihaz tarafından kapatıldı)

BAŞKAN - Sayın Köse, 3 dakika süre
verdim efendim; ama, lütfen; toparlayalım.

İSMAİL KÖSE (Devamla) - Böyle
bir düşüncenin, böyle bir eğitimin yüce
dinimizle uzaktan ve yakından alakası yoktur. 

Şimdi, kimse bunun sorumlusu; yani, Kur'an
kurslarında böyle bir olay var mıdır;
ne zaman olmuştur; gerçekten böyle bir şey
olmuş mudur? İlgili bakanın, muhakkak surette
Yüce Meclisimizi aydınlatmasını istiyorum.
Bunu, gerçekten, bu dumanlı günlerin daha da
kötüye gitmemesi için; dışarıda,
sokaklarda iş bekleyen, aş bekleyen... Daha dün,
Hıristiyan topluluğu tarafından, Türkiye
Cumhuriyeti Devletinin bir ideali haline gelen Avrupa Topluluğuna
girmek konusunda önümüzü kesmek üzere
verilen kararlara rağmen; bugün, günümüzün
meselesi olmayan bu meselelerle uğraşmaya zamanımızın
olmamasına rağmen; bizimle, bu konularda, bu hassas
konularda uğraşanları bir daha bu kürsülerden
beraberce lanetleyelim, Meclis olarak üzerimize düşen
görev neyse, onu beraberce yapma kararlılığında
olalım.(DYP ve RP sıralarından alkışlar)

Bu duygu ve düşüncelerle, Yüce
Heyetinize saygılar sunuyorum. 

BAŞKAN - Sayın Köse, teşekkür
ediyorum efendim.

Efendim, Hükümet adına söz
talebi mi var?

ADALET BAKANI ŞEVKET KAZAN (Kocaeli) - Evet
Sayın Başkan.

BAŞKAN - Gündemdışı
konuşmayı cevaplamak üzere, Adalet Bakanı
Sayın Kazan; buyurun. (RP sıralarından alkışlar)

ADALET BAKANI ŞEVKET KAZAN (Kocaeli) - Sayın
Başkan, sayın milletvekilleri; Erzurum Milletvekili
Sayın İsmail Köse arkadaşımızın,
biraz önce, bu kürsüde, bugünkü gazetelerden
birinde manşet halinde verilmiş olan ve "Ürperten
Yemin" başlığını taşıyan
bir haber dolayısıyla yapmış olduğu
gündemdışı konuşma üzerine,
Bakanlığımda, bu konuda derdest olan bir dosya
münasebetiyle, cevap vermek üzere huzurunuza gelmiş
bulunuyorum; bu vesileyle, Yüce Heyeti saygıyla selamlıyorum.

Önce, Sayın İsmail Köse arkadaşımıza
teşekkürlerimi sunuyorum. Gerçekten, Türkiye'nin
gündeminin karartılmak istendiği bir ortam içerisinde,
bugün, bir gazetede, manşet halinde yer alan bir haber,
toplum huzuru açısından fevkalade büyük
bir tehlike arz etmektedir. O nedenle, Sayın Başkanın
müsaadesi ölçüsünde cevap vermeye çalışacağım.

Değerli arkadaşlar, bu konuda söz
alışım, evveliyatı itibariyle şu
noktada tamamlanmış olan bir tahkikatın konuşmaya
imkân vermesi sebebiyledir; yürütülmekte
olan bir tahkikat, şu noktada tamamlanmıştır
ve o nedenle, bu konuya cevap verme imkânı hasıl
olmuştur. Anayasanın 138 inci maddesine aykırı
bir durum söz konusu değildir. Bu noktayı, bilhassa
belirtmek istiyorum.

14 Haziran 1996 tarihinde, Genelkurmay Başkanlığından
Adalet Bakanlığına bir yazı gönderilmiştir.
Gönderilen bu yazının, bir sayfalık
da eki vardır.

Önce, kısaca yazıyı okuyorum:

"Adalet Bakanlığına

İlgi: A) Dinsel Bunalımdan Gerçek
Hak Yoluna adlı, Dr. Niyazi Köymen tarafından
yazılan kitap

 B) Türk Ceza Kanununun 312 nci maddesi

 C) 5816 sayılı Atatürk Aleyhine
İşlenen Suçlar Hakkında Kanun

 D) 5680 sayılı Basın Kanununun
ek 1 inci maddesi

 E) Genelkurmay İstihbarat Başkanlığının
15 Mayıs 1996 günlü yazısı"

Şimdi metne geçiyorum:

"İlgi (A)' daki kitabın 170 inci
sahifesinde 'Kur'an Kursları Andı' başlığı
altında yer alan yazıda, özellikle 'Hayatımı
Mustafa Kemal dinsizliğiyle savaşa adayacağıma,
Kemal Paşa zamanında çıkarılan
dinsiz kanunların tatbikini önleyeceğime' şeklindeki
ifadelerden de anlaşılacağı üzere,
Atatürk'ün hatırasına alenen hakaret edilmekte;
ayrıca, halk, kanunlara karşı itaatsizliğe,
toplumun türlü sınıfları, birbirine
karşı düşmanlığa tahrik edilmektedir.

2. Bu nedenle, ilgi (A) kitap sorumluları
hakkında, ilgi (B) ve (C) kanun maddeleri uyarınca
yasal işlem yapılmasını, ilgi (A) kitabın,
ilgi (D) kanunî maddesi gereğince, dağıtımının
engellenmesini ve toplatılmasını ve sonucundan
Genelkurmay Başkanlığına bilgi verilmesinin
sağlanmasını takdir ve tensiplerinize arz ederim"
denilmiş yazıda ve bu yazıya da, bugün
gazetelerde metnini gördüğünüz şu
and eklenmiş, bu bir sahifelik yazı eklenmiş,
başka bir şey yok. Yalnız, bu "Kur'an
Kursları Andı" diye başlık taşıyan
metnin sonunda da "Dr. Niyazi Köymen, Dinsel Bunalımdan
Gerçek Hak Yoluna, Sahife 170" diye, bir de yazar
ve kitap ismi belirtilmiş. Zaten, bunu dikkate alarak, Genelkurmay
Başkanlığı, Adalet Bakanlığının
dikkatini çekmiş.

1 Temmuz tarihinde, Ceza İşleri Genel
Müdürlüğünden, müsteşar imzasıyla,
Genelkurmay Başkanlığına, kitabın
neşir merkezinin bildirilmesi istenmiş. 

4 Ekim tarihinde, Adalet Bakanlığı
Ceza İşleri Genel Müdürlüğüne
gelen cevabî yazıda, adlî müşavirlikten
gelen yazıda "söz konusu kitap veya neşir
merkezi hakkında mevcut herhangi bir bilgi bulunmamakla
birlikte, ilgi (B) yazıda tarafınıza ek olarak
gönderilen ve kitabın 170 inci sahifesinde yer aldığı
anlaşılan ve tek bir sahifeden ibaret olan 'Kur'an
Kursu Andı' başlıklı bildiri mevcuttur.
Bu nedenle, suç duyurusuna yapılacak işlem
açısından, konunun, yetkili istihbarat makamlarıyla
koordine edilmesinin uygun olacağı değerlendirilmiştir."
Kitap?.. Yok.

Tabiî, Adalet Bakanlığı,
14.10.1996 tarihinde, İstanbul Cumhuriyet Başsavcılığına,
14 Haziran 1996 tarihli Genelkurmay Başkanlığının
yazısını, ekindeki bu metni de ekleyerek
göndermiş, kanunî gereğinin takdir ve ifasını
istemiş. 

Tabiatıyla, özellikle kitapların
neşredildiği ilimiz İstanbul olduğundan,
önce, bu il açısından tahkikata geçilmiş.
Yapılan araştırmalardan sonra, 17 Ekim tarihinde,
Basın Savcısı, İstanbul Başsavcılığına
başvurmuş. "Kitabın neşredildiği
yerin bilinmesine ihtiyaç vardır yetkili savcıyı
tayin, tespit bakımından. Kayıtlarımızın
araştırılmasına rağmen, kitabın
nerede neşredildiği tespit edilememiştir. Dava
müruru zamanının bir sene olduğu da gözetilerek,
kitabın, ihbarda bulunan Genelkurmay Başkanlığından
istenilmesinin uygun olacağı düşünülmüştür"
demişler. Bunun üzerine, İstanbul Başsavcılığı
da, Basın Savcılığının
bu talebini Bakanlığımıza intikal ettirmiş;
yani, kitabın nerede olduğu soruluyor; fakat, Adalet
Bakanlığı, sadece İstanbul Savcılığı
açısından çalışmalarını
sürdürmemiş, ayrıca, Ankara Cumhuriyet
Başsavcılığına da bir yazı
göndermiş; Genelkurmay Başkanlığının
tezkeresini ve ekindeki kâğıdı birlikte
göndermiş; aynı şekilde, kanunî
gereğinin takdir ve ifasını istemiş. 

Ankara Cumhuriyet Başsavcılığı,
bu konuda "1906/929 sayıyla hazırlık
soruşturması dosyası açtım"
diye Bakanlığa bilgi vermiş. Bu bilgiyi verdikten
sonra, ayrıca, Emniyet Güvenlik Şube Müdürlüğüne
kitaptan bir adet temin edilerek, savcılık basın
bürosuna gönderilmesini istemiş. Bunun yanında,
aynı tarihte, yine, Genelkurmay Askerî Savcılığına
"Kitap aslının, Genelkurmay Başkanlığından
temin edilerek, tetkik ve iadesi için, Savcılığımız,
basın bürosuna gönderilmesine ön olmanızı
saygıyla rica ederim" diye, Savcı, Genelkurmay
Askerî Başsavcısına yazı yazmış.
Emniyet Müdürlüğüne yazılan yazıya
cevaben Başsavcılığa "adı
geçen kitap ilimizde bulunabilecek muhtemel yerlerden araştırılmış
ise de, temini mümkün olamamıştır"
şeklinde yazı gelmiş; yani "yoktur böyle
bir kitap" diyor. Genelkurmay Askerî Başsavcılığı,
Ankara Başsavcısının yazdığı
yazıya, 25 Kasım gününde cevap vermiş;
ama, Ankara Başsavcılığı, yeniden,
Genelkurmay Askerî Savcılığına
şu yazıyı yazmış: "İlgi
cevabî yazınızda, Dr. Niyazi Köymen ismi
altında yazıldığı belirtilen Dinsel
Bunalımdan Gerçek Hak Yoluna isimli kitabın
temin edilemediği ve temini konusunun yetkili istihbarat makamlarınca
araştırılmasının uygun olacağı
belirtilmiş ise de, yaptırılan araştırmada
böyle bir kitabın varlığı belirlenememiştir.
Bu itibarla, ihbarın, makamınızda yapıldığı
göz önüne alınarak, böyle bir yazının
ne şekilde ele geçtiğinin açık
bir ifadeyle belirtilmesi saygıyla rica olunur." 

Hiç olmazsa, muhbirin ismini öğrenelim,
muhbirin isminden hareketle, suçu ve suçun failinin
üzerine gidelim. Buna karşı, Genelkurmay Askerî
Savcılığı "kitapla ilgili olarak
daha önce gönderdiğimiz yazıdan başka
bir bilgi yoktur" demiş. Bunun üzerine, konuyu
araştırmakla görevli olan Ankara Cumhuriyet
Savcısı, kovuşturmaya yer olmadığı
kararını vermiş ve bu karar, 21 Şubat
1997 tarihinde Bakanlığımıza intikal
ettirilmiş. 

Şimdi, neden kovuşturmaya yer olmadığına
dair karar veriliyor; onun gerekçesi kısaca şöyle:
Kitaptan alındığı söylenilen sahifenin,
sadece bir beyaz kâğıda yazılmış
bir fotokopi olduğu; suç ihbarında bulunan Genelkurmay
Başkanlığı makamından kitabın
aslı istenildiği halde, elde kitabın mevcut
olmadığını; istihbarat makamlarıyla
temas kurularak bulunması şeklinde cevap verildiği,
Genelkurmay Askerî Savcılığından
da bir netice alınamaması üzerine, güvenlik
şube müdürlüğü aracılığıyla
tüm aramalara rağmen, böyle bir kitabın varlığına
rastlanamamıştır. Bu itibarla, varlığı
tespit edilemeyen, tek sahifeden ibaret yazı hakkında
kovuşturmaya yer olmadığına; kararın
bir suretinin, tomar evrak suretleriyle birlikte, Adalet Bakanlığı
Ceza İşleri Genel Müdürüne gönderilmesine
itirazı kabil olmak üzere karar verildi" denilmiş.


AYHAN GÜREL (Samsun) - Sayın Başkan,
15 dakika oldu!..

KEMALETTİN GÖKTAŞ (Trabzon) - Rahatsız
mı oldunuz?!.

ADALET BAKANI ŞEVKET KAZAN (Devamla) - Tabiî,
Ceza İşleri Genel Müdürü olan arkadaşımız,
Genelkurmay Başkanlığına gereken bilginin
verilmesi üzerine, bu konu ile ilgili yazıyı,
metni hazırladılar ve benim önüme getirdiler.
4 Mart günü bu yazı benim önüme geldi.


Burada, tamamen kitap araştırılıyor.
Ayrıca, bu yazının altındaki Niyazi
Köymen ismi araştırılmıyor. "Ben
acaba, Niyazi Köymen isminde bir kişi var mı,
yok mu; hiç olmazsa bunu arayalım, bunu bulalım;
bu yazıyı ondan sonra gönderelim" dedim.
O nedenle, Emniyet Genel Müdürlüğü Güvenlik
Dairesi Başkanlığından, Adlî Sicil
ve İstatistik Genel Müdürlüğünden,
Nüfus ve Vatandaşlık İşleri Genel
Müdürlüğünden, bu isimde bir kişinin
var olup olmadığını sordum; daha doğrusu,
sordurdum. İşte, İçişleri Bakanlığından
gelen cevap: "Yurtiçi ve yurtdışı
bilgisayar kayıtlarımız tetkik edilmiş,
herhangi bir kayda rastlanmamıştır. 4.3.1997
günü, tüm illere, kitap hakkında derlenecek
bilgilerin gönderilmesiyle ilgili teleks çekilmiş
olup bilgi beklenmektedir; ayrıca, kayıtlarımızda
Doktor Niyazi Köymen adına rastlanmamış
ise de araştırma sürdürülmektedir"
diyor. Adlî Sicil ne diyor: "Sabıka kaydına
bakılan Niyazi Köymen isimli şahsın,
bilgisayar ortamında Türkiye çapında
eksik bilgi ve arşiv eksiği taraması yapılmış
olup, bu şahsa ait herhangi bir bilgi bulunamamıştır.


Arkadaşlar, şimdi, bir suç ihbarı
var; bu suç ihbarında bir kitap isminden bahsediliyor.
O kitap araştırılıyor; o kitap yok...
İhbarı yapılan müesseseden soruluyor
"bizde de böyle bir kitap yok; sadece, yazımızın
ekinde göndermiş olduğumuz bir sayfadan ibaret
kâğıt var" deniliyor. Kişi ismi veriliyor,
soruluyor; böyle bir kişi yok!.. Ee, cumhuriyet savcıları
ne yapsın?!.

ALGAN HACALOĞLU (İstanbul) - "Yok"
demiyor "inceleniyor" diyor. 

ADALET BAKANI ŞEVKET KAZAN  (Devamla) - Değerli
arkadaşlarım, Türkiye'de, gerçekten,
sıkıntılı günler geçiriyoruz.
Bakınız, bu gazetede "Ürperten Yemin"
başlığıyla verilen ve üzerinde bunca
tahkikata rağmen, bu şekilde verilen haber karşısında,
değerli arkadaşımız "bu bir memleket
meselesi, çok önemli bir konu, bunun üzerine
gidilmesi lazım gelir" düşüncesiyle
geldiler, konuyu burada dile getirdiler. Ben, arkadaşıma
müteşekkirim; ama, bu "ürperten yemin"
denilen ve sadece bir kâğıdın üzerinde
yazan; kitabı olmayan ve yazıyı yazanın
da belli olmadığı bu kâğıt,
acaba, bir ürperten yemin değil de, bir ürperten
provokasyon olmasın!.. Mesele budur. (RP sıralarından
"Bravo" sesleri, alkışlar) 

Değerli arkadaşlarım, hepimiz dikkatli
olmalıyız. Her habere, aslını araştırmadan
itibar etmemeliyiz. İmzasız mektuplara, farazî
senaryolara göre hareket etmemeliyiz. Bu bakımdan,
eğer, bizim, koalisyon görüşmelerimiz sırasında,
Millî Güvenlik Kurulunun teşkili bakımından,
bu Millî Güvenlik Kurulunda Adalet Bakanının
da bulunması lazım tarzındaki tezimiz, bir
Anayasa değişikliğine inkılap edebilseydi
çok faydalı olurdu. Şu bakımdan faydalı
olurdu; çünkü, Millî Güvenlik Kurulunda,
İçişleri Bakanlığı, Millî
Savunma Bakanlığı, Dışişleri
Bakanlığı var; ama, ülkenin güvenliğini
ilgilendiren konular, İçişleri Bakanlığının
poliste başlattığı konulardır;
ama, bir de savcıda devam eden, hâkimde biten safhası
var. İşte, savcıda devam eden, hâkimde
biten safhası, o kurul müzakerelerinde gündeme
gelmediği için, elbette, Türkiye'de, böyle
bir kağıt parçası üzerinde bu tartışmalar
olabiliyor. Biz, yine de, bunun tahkikatını sürdürüyoruz.


İsmail Köse arkadaşımıza
teşekkür ediyorum, hassasiyetine teşekkür
ediyorum; Hükümet olarak da aynı hassasiyeti
taşıdığımızı ifadeyle,
hepinize saygılar sunuyorum. (RP ve DYP sıralarından
"Bravo" sesleri, alkışlar)

BAŞKAN - Sayın Bakan, teşekkür
ediyorum efendim.

Sayın milletvekilleri, Sayın Köse'nin
gündemdışı konuşması, Sayın
Adalet Bakanı tarafından cevaplandırılmıştır.


Gündemdışı konuşmalar
ikmal edilmiştir.

Cumhurbaşkanlığının
bir tezkeresi vardır; değerli Divan Üyesi arkadaşımız
okuyacaklar:

B)TEZKERELER VE ÖNERGELER

1.-Almanya, Fransa ve Fas'a gidecek olan Çevre
Bakanı M. Ziyaattin Tokar'a, dönüşüne
kadar, Devlet Bakanı Ahmet Demircan'ın vekâlet
 etmesinin uygun görüldüğüne ilişkin
Cumhurbaşkanlığı tezkeresi (3/703) 

  28 Şubat 1997

Türkiye Büyük Millet Meclisi
Başkanlığına

Görüşmelerde bulunmak üzere,
3 Mart 1997 tarihinden itibaren Almanya, Fransa ve Fas'a gidecek
olan Çevre Bakanı M. Ziyattin Tokar'ın dönüşüne
kadar; Çevre Bakanlığına, Devlet Bakanı
Dr. Ahmet Demircan'ın vekâlet etmesinin, Başbakanın
teklifi üzerine uygun görülmüş olduğunu
bilgilerinize sunarım.

  Süleyman Demirel

  Cumhurbaşkanı

BAŞKAN - Bilgilerinize sunulmuştur.

Türkiye Büyük Millet Meclisi Başkanlığının
bir tezkeresi vardır; okutup, bilgilerinize sunacağım:

2. -Çek Cumhuriyeti Parlamento Başkanının
vaki davetine icabet edecek Parlamento heyetinde yer alan milletvekillerine
ilişkin Başkanlık tezkeresi (3/704) 

  5 Mart 1997

Türkiye Büyük Millet Meclisi
Genel Kuruluna

Çek Cumhuriyeti Parlamento Başkanının
vaki davetine istinaden Türkiye Büyük Millet Meclisini
temsilen 6 kişilik bir parlamento heyetinin, 10-13 Mart
1997 tarihleri arasında söz konusu davete icabet etmesi,
Türkiye Büyük Millet Meclisinin Dış
İlişkilerinin Düzenlenmesi Hakkındaki
3620 Sayılı Kanunun 6 ncı maddesi uyarınca,
Genel Kurulun 25 Şubat 1997 tarihindeki 60 ıncı
Birleşiminde kabul edilmiştir.

Heyeti oluşturmak üzere siyasî parti
gruplarının bildirmiş olduğu isimler,
adı geçen Kanunun 2 nci maddesi uyarınca
Genel Kurulun bilgisine sunulur.

  Mustafa Kalemli

  Türkiye Büyük Millet Meclisi

  Başkanı 

Uluç Gürkan (Ankara)

Kubilay Uygun  (Afyon)

Ahmet Küçük  (Çanakkale)

Yakup Hatipoğlu  (Diyarbakır)

Sabahattin Yıldız  (Muş)

Ahmet Neidim  (Sakarya)

BAŞKAN - Bilgilerinize sunulmuştur.

Meclis araştırması önergeleri
vardır; sırasıyla okutup, bilgilerinize sunacağım:

C) GENSORU, GENEL GÖRÜŞME, MECLİS
SORUŞTURMASI VE MECLİS ARAŞTIRMASI ÖNERGELERİ

1.-İzmir Milletvekili Birgen Keleş
ve 33 arkadaşının, elektrik santrallarının
ve dağıtım hizmetlerinin işletme hakkının
devri konusunun araştırılması amacıyla
Meclis araştırması açılmasına
ilişkin önergesi (10/171) 

Türkiye Büyük Millet Meclisi
Başkanlığına

Enerji sektörü, tüm ekonomiyi ve toplumsal
yaşamı ilgilendiren en temel ve dinamik sektörlerden
biridir. Türkiye'de enerji ihtiyacı, yılda
ortalama yüzde 10 oranında artmaktadır. Bu
gereksinimin karşılanması için, her
yıl yaklaşık 7-10 milyon kilovatsaat ek elektrik
enerjisine ihtiyaç vardır. Bu nedenle, 1996 öncesinde,
hem mevcut santralların daha etkin kullanımı
için önlemler alınıyor hem de yeni yatırımlar
yapılıyordu.

Bugün özelleştirilmesi söz konusu
olan TEAŞ ve TEDAŞ'ın yıllık
hasılatı, 1997 yılı için, Hazinenin
ve DPT'nin verilerine göre, 800 trilyon TL dolayında
olacaktır. Yüzde 10'unun kâr olacağı
varsayılsa, 80 trilyon TL kâr elde edilecektir. Dolayısıyla,
santralların ve dağıtım hizmetlerinin
zarar ettiği ve edeceği savı geçerli değildir.
Diğer bir deyişle, özelleştirme kanalıyla
kaynak yaratılması değil, mevcut kaynağın
bağışlanması söz konusudur.

1984 yılında, enerji konusundaki özelleştirmeyi
düzenlemek için, 3096 sayılı Yasa çıkarılmıştır.
Söz konusu yasaya göre, özelleştirme, ancak
etkinliği ve verimliliği artırmak, yeni teknolojiler
getirmek, ek kapasite yaratmak için yapılabilir
ve elde edilecek gelirin, Elektrik Enerjisi Fonu vasıtasıyla
bu sektör için kullanılması gereklidir.
Bugün gündemde olan elektrik santralları ve dağıtım
hizmetlerinin devri, 3096 sayılı Yasaya aykırıdır
ve yasal dayanaktan yoksundur. Başbakan, bu yöndeki
girişimlerin bütçeye gelir sağlamak için
yapıldığını açıklamıştır.
Maden sahalarının devri ise Anayasaya aykırıdır.
Yabancı ülkeler, enerji sektörü gibi stratejik
sektörlerde özelleştirme yapmamakta veya yabancı
sermaye payını yüzde 25 gibi bir oranla sınırlandırmaktadır.


Santralların ve dağıtım
hizmetlerinin kişilere veya özel şirketlere bugün
öngörülen şekilde devri; özel tekel
grupları yaratacaktır. Söz konusu kişi
ve veya şirketlere büyük ekonomik güç
aktarılacak, haksız kazanç sağlanacaktır
ve esasen bozuk olan gelir dağılımı daha
da çarpıtılmış olacaktır;
işçi çıkarmaları olacak, düşük
ücretle ve her türlü güvenceden yoksun olarak
çalışan insanlar artacaktır; elektrik
fiyatları daha da yükselecektir; yatırımların
kimin tarafından yapılacağı belirsiz
hale gelecek; devlet, gerekli yatırımları
yapmaya devam ettiği takdirde, toplum, yatırımların
gelirinden yararlanmadan ek külfete katlanacaktır;
kamu kuruluşlarının bugüne dek ödemediği
elektrik paralarını özel şirket, zorla,
gerektiğinde elektriği keserek alacağından,
devlet, ek bir mükellefiyet daha üstlenmiş olacak;
bunun için gerekli kaynak da, gene, halktan toplanacaktır;
gündemdeki şekliyle, özelleştirme, yetki
karmaşasına yol açacak, bu da hizmetin aksamasına
neden olacaktır. 

Yukarıda açıklanan nedenlerle,
santralların ve dağıtım hizmetlerinin
işletme haklarının devri konusunda Türkiye
Cumhuriyeti Anayasasının 98 inci maddesi ve Meclis
İçtüzüğünün 104 ve 105 inci
maddeleri uyarınca Meclis araştırması
açılmasını arz ederiz. 

  1. Birgen Keleş (İzmir) 

  2. Ali Haydar Şahin (Çorum) 

  3. Erol Çevikçe (Adana) 

  4. Ali Dinçer (Ankara) 

  5. Ayhan Fırat (Malatya) 

  6. Atilâ Sav (Hatay) 

  7. Ahmet Güryüz Ketenci (İstanbul)


  8. Şahin Ulusoy (Tokat) 

  9. Fuat Çay (Hatay)

10. Bekir Kumbul (Antalya) 

11. Celal Topkan ( Adıyaman) 

12. Ali Şahin (Kahramanmaraş)

13. Mustafa Yıldız (Erzincan) 

14. Algan Hacaloğlu (İstanbul) 

15. İrfan Gürpınar (Kırklareli)


16. İsmet Atalay (Ardahan) 

17. Ahmet Küçük (Çanakkale)


18. Fatih Atay (Aydın) 

19. Altan Öymen (İstanbul) 

20. Sabri Ergül (İzmir) 

21. Mustafa Kul (Erzincan) 

22. Mehmet Moğultay (İstanbul) 

23. Orhan Veli Yıldırım (Tunceli)


24. Eşref Erdem (Ankara) 

25. Ercan Karakaş (İstanbul) 

26. Ali Rıza Bodur (İzmir) 

27. Yılmaz Ateş (Ankara) 

28. Erdoğan Yetenç (Manisa) 

29. Yusuf Öztop (Antalya) 

30. Nezir Büyükcengiz (Konya) 

31. Durmuş Fikri Sağlar (İçel)


32. Haydar Oymak (Amasya) 

33. Mahmut Işık (Sıvas) 

34. Adnan Keskin (Denizli)

BAŞKAN - Bilgilerinize sunulmuştur. 

Önerge, gündemde yerini alacak, Meclis
araştırması açılıp açılmaması
konusundaki öngörüşme, sırasında
yapılacaktır.

Bir başka önerge var; okutuyorum:

2. -Malatya Milletvekili Ayhan Fırat ve
31 arkadaşının, SSK sınavıyla
ilgili olarak ileri sürülen yolsuzluk ve usulsüzlük
iddialarının araştırılması
amacıyla Meclis araştırması açılmasına
ilişkin önergesi (10/172) 


Türkiye Büyük Millet Meclisi
Başkanlığına

Bilindiği gibi, Sosyal Sigortalar Kurumunun ihtiyacı
olan personeli temin edebilmesi için 9 Kasım 1996
tarih ve 22812 sayılı Resmî Gazetede bir ilan
çıkmış ve bu ilanda 28 Kasım
1996 tarihinde başlayacak bir imtihanla, ihtiyaç
duyulan 2 500 personelin alınacağı duyurulmuştur.


Bu duyuru üzerine, ülkemizin dörtbir
yanından gelen 88 bin vatandaşımız,
türlü zorluklara rağmen müracaat yapmış,
bir kısmı da müracaat formu dahi bulamadığı
için memleketlerine geri dönmüşlerdir.

Neticede, sınav gününe az bir süre
kala, hava şartları nedeniyle sınav ileri
bir tarihe ertelenmiştir; ancak, bu ertelemeden 6 gün
sonra, sınavların 6; 7 ve 8 Aralık 1996 tarihlerinde
yapılacağı bir basın toplantısıyla
tekrar ilgililere duyurulmuştur. 

Bütün bu olumsuzlukları partili
bir milletvekilimiz gündemdışı bir konuşmayla
Mecliste dile getirmiş ve imtihanın ÖSYM kanalıyla
yapılmasını istemiştir. Bakan Çelik
de, bu gündemdışı konuşmaya cevap
verirken, adil ve şeffaf bir imtihan yapacaklarını
Yüce Mecliste açıklamıştır.


Bilahara, yapılan imtihanın ne denli
adil ve şeffaf olduğunu tüm kamuoyu izlemiştir;
tüm medya, bu imtihandan "rezalet" diye bahsetmiştir.


Bu imtihan üzerine, Bakan hakkında partimiz
bir gensoru önergesi vermiştir. 

Bu gensoru görüşmeleri sırasında
Bakan Çelik bir sav ortaya atmış ve "bakınız,
o kadar iddialı konuşuyorum; imtihanı kazanan
bir kişinin benimle birinci derecede değil, onuncu derecede
yakınlığını ispat ederseniz bu
görevi bırakmaya varım. İşte,
bu kadar iddialı konuşuyorum" demişlerdir.
Bu görüşmeler, 15 Ocak 1997 tarihli oturumda yapılmıştır.


Bilahara, Sayın Bakanın yakını
olan 1971 Gölcük doğumlu Semih Bora, 1959 Gölcük
doğumlu Semih Mat, 1975 doğumlu Şeniz Denizman'ın
imtihanı kazanıp işe başladıkları
tespit edilmiş ve Bakan, bunu yalanlayamamıştır.


Ancak, bu isimlerle birlikte, ikiyüze yakın
ilk imtihanı kazanamayan kimsenin, gensoru oylamasından
sonra, muhtelif tarihlerde, Genel Müdürlüğe
müracaat ederek imtihan neticelerine itiraz ettikleri ve
neticede, bu itirazcıların kâğıtlarının
yeni baştan değerlendirilerek, hepsinin tekrar imtihanı
kazandıkları ve bu hususun kendilerine tebliğ
edildiği, tebligatın zimmet defterine kaydedildiği
ve bu tebligatın imza karşılığı
yapıldığı da anlaşılmıştır;
ancak, zimmet defterindeki imzaların müracaatçılara
ait olmadığı, sahte olduğu, bir kişinin
birçok kişi adına imza attığı
ihbarını almış bulunuyoruz. 

Bu meyanda, 78 kişinin itirazının
kayıtlı olduğu 22 Ocak 1997 tarihli zimmet defteri
fotokopisi elimizdedir. Bu fotokopiler, imzalarla ilgili iddiaların
tetkikinin gerekli olduğu ortaya koymaktadır. 

Ayrıca, hiç imtihana girmemiş
olup, bilahara, sözde itiraz ederek imtihan kâğıtları
değerlendirilen ve işe alınanların varlığından
da yoğun şekilde bahsedilmektedir. 

İşte bu nedenlerle, 85 bin kişinin
figüran olarak kullanıldığı ve neticede
2 500 kişinin işe alındığı
bu imtihan nedeniyle, Bakan Çelik hakkında verilen
gensorudan sonra; 

- Daha kaç kişinin imtihan neticelerine
itiraz ettirilerek hileli bir şekilde işe alındığının,


- Bunların, kimlerin akrabaları ve
yakınları olduğunun, 

- Zimmet defterindeki imzaların sahte olup
olmadıklarının, 

- Eğer sahteyse, bu usulsüzlüğün
kimler tarafından yapıldığının,


İvedilikle tespitine ihtiyaç vardır.


Yukarıda saydığımız
iddiaların açıklığa kavuşturulması
amacıyla -deliller ortadan kaldırılmadan-
Anayasanın 98 inci ve Meclis İçtüzüğünün
104 ve 105 inci maddeleri gereğince, bu konu hakkında
bir Meclis araştırması açılmasını
saygıyla arz ederiz.

  1. Ayhan Fırat (Malatya)

  2. Ahmet Güryüz Ketenci (İstanbul)

  3. Atilâ Sav (Hatay)

  4. Ali Dinçer (Ankara)

  5. Celal Topkan (Adıyaman)

  6. Şahin Ulusoy (Tokat)

  7. Fuat Çay (Hatay)

  8. Mustafa Yıldız (Erzincan)

  9. İsmet Atalay (Ardahan)

10. Ali Şahin (Kahramanmaraş)

11. Bekir Kumbul (Antalya)

12. Algan Hacaloğlu (İstanbul)

13. İrfan Gürpınar (Kırklareli)

14. Altan Öymen (İstanbul) 

15. Fatih Atay (Aydın) 

16. Ahmet Küçük (Çanakkale)

17. Sabri Ergül (İzmir)

18. Mustafa Kul (Erzincan)

19. Orhan Veli Yıldırım (Tunceli)

20. Erol Çevikçe (Adana)

21. Eşref Erdem (Ankara)

22. Ercan Karakaş (İstanbul)

23. Yılmaz Ateş (Ankara)

24. Ali Rıza Bodur (İzmir)

25. Yusuf Öztop (Antalya)

26. Erdoğan Yetenç (Manisa)

27. Birgen Keleş (İzmir)

28. Fikri Sağlar (İçel)

29. Haydar Oymak (Amasya)

30. Nezir Büyükcengiz (Konya)

31. Mahmut Işık (Sıvas)

32. Ali Haydar Şahin (Çorum)

BAŞKAN - Bilgilerinize sunulmuştur.

Önerge, gündemde yerini alacak ve Meclis
araştırması açılıp açılmaması
hususundaki öngörüşme, sırasında
yapılacaktır.

 IV. -ÖNERİLER

A) SİYASÎ PARTİ GRUBU ÖNERİLERİ

1. -Gündemdeki sıralamanın
yeniden yapılmasına ilişkin ANAP, DYP, DSP,
ve CHP Gruplarının müşterek önerisi
 

BAŞKAN - Sayın milletvekilleri, Anavatan
Partisi, Doğru Yol Partisi, Demokratik Sol Parti ve Cumhuriyet
Halk Partisi gruplarının, İçtüzüğün
19 uncu maddesine göre verilmiş bir önerisi vardır;
okutup oylarınıza sunacağım:

Türkiye Büyük Millet Meclisi
Başkanlığına

Danışma Kurulunun 5.3.1997 Çarşamba
günü yapılan toplantısında siyasî
parti grupları arasında oybirliği sağlanamadığından,
gruplarımızın aşağıdaki
müşterek önerisinin, İçtüzüğün
19 uncu maddesi gereğince Genel Kurulun onayına sunulmasını
saygılarımızla arz ederiz. 

 Zeki Çakan Ali Rıza Gönül

 ANAP Grubu Başkanvekili DYP Grubu Başkanvekili


 H. Hüsamettin Özkan Nihat Matkap

 DSP Grubu Başkanvekili CHP Grubu Başkanvekili

Öneri:

Gündemin "Kanun Tasarı ve Teklifleriyle
Komisyonlardan Gelen Diğer İşler" kısmının
108 inci sırasında yer alan 232 sıra sayılı
Türkiye Cumhuriyeti Anayasasının 83 üncü
maddesinin değiştirilmesine dair kanun teklifinin bu
kısmın 10 uncu sırasına, 100 üncü
sırasında yer alan 212 sıra sayılı
kanun tasarısının 11 inci sırasına,
101 inci sırasında yer alan 217 sıra sayılı
kanun tasarısının 12 nci sırasına,
92 nci sırasında yer alan 215 sıra sayılı
kanun teklifinin 13 üncü sırasına alınması
önerilmiştir.

Öneri üzerinde söz talebi var mı?
Yok.

Öneriyi oylarınıza sunuyorum:
Kabul edenler... Kabul etmeyenler... 

ZEKİ ÇAKAN (Bartın) - Anlaşılmadı
herhalde Sayın Başkan.

BAŞKAN - Efendim, kabul mü etmiyorsunuz?..

AHMET NEİDİM (Sakarya) - Devam edin
Sayın Başkan.

BAŞKAN - Ben ne yapıyorum ki Sayın
Neidim; oylama yapıyorum.

Kabul etmeyenler... Öneri kabul edilmiştir.
(Gürültüler)

Efendim, bu grup kabul edilmesini istemiyor mu?

HASAN HÜSAMETTİN ÖZKAN (İstanbul)
- Tamam, istiyorduk Sayın Başkan.

BAŞKAN - Biz de onu ilan ediyoruz.

HASAN GÜLAY (Manisa) - Tamam Sayın Başkan,
alkışlar...

BAŞKAN - Allah Allah!.. Yarabbi, aklıma
mukayyet ol!

Sayın milletvekilleri, gündemin "Seçim"
kısmına geçiyoruz.

V.-SEÇİMLER

A)KOMİSYONLARA ÜYE SEÇİMİ

1.-(10/160) esas numaralı Meclis Araştırması
Komisyonuna üye seçimi 

BAŞKAN - Petrol Ofisi Genel Müdürlüğünde
yolsuzluk ve usulsüzlük nedeniyle 1993-1994 yıllarında
meydan gelen kurum zararının tespit edilmesi amacıyla,
Genel Kurulun 4 Şubat 1997 tarihli 54 üncü Birleşiminde
kurulan (10/160) esas numaralı Meclis Araştırması
Komisyonu üyeliklerine siyasî parti gruplarınca
gösterilen adayların listesi bastırılıp,
sayın üyelere dağıtılmıştır.


Şimdi, listeyi bir kere daha okutup, oylarınıza
sunacağım.

Petrol Ofisi Genel Müdürlüğünde
Yolsuzluk ve Usulsüzlük Nedeniyle 1993-1994 Yıllarında
Meydana Gelen Kurum Zararının Tespit Edilmesi Amacıyla
Kurulan Meclis Araştırması

Komisyonu Üyelikleri

Aday Listesi (10/160)

 Adı, Soyadı Seçim Çevresi

RP (3)

 İsmail Özgün  Balıkesir

 Veysel Candan  Konya

 Bekir Sobacı  Tokat  

ANAP (2)

 Levent Mıstıkoğlu  Hatay

 Nabi Poyraz  Ordu

DYP (2)

 Ali Uyar  Hatay

 Tahsin Irmak  Sıvas

DSP (1)

 Mehmet Cevdet Selvi   İstanbul

CHP (1)

 Metin Arifağaoğlu  Artvin

BAŞKAN - Listeyi oylarınıza sunuyorum:
Kabul edenler... Kabul etmeyenler... Liste, okunduğu şekliyle
kabul edilmiştir; hayırlı olsun. 

Meclis Araştırması Komisyonuna
seçilmiş bulunan sayın üyelerin, 6 Mart
1997 Perşembe günü saat 11.00'de, Ana Bina, 1
inci Bodrum, Genel Evrak karşısındaki 475
No'lu Meclis Araştırması Komisyonları
Toplantı Salonunda toplanarak, başkan, başkanvekili,
sözcü ve kâtip seçimini yapmalarını
rica ediyorum.

Komisyonun toplantı yer ve saati, ayrıca
ilan tahtalarına da asılmıştır.

Hayırlı olsun. 

Sayın milletvekilleri, gündemin "Sözlü
Sorular" bölümüne geçeceğiz; ancak,
yüksek müsaadelerinizle, 16.20'de toplanmak üzere,
birleşime ara veriyorum. 


Kapanma Saati : 16.08



İKİNCİ OTURUM

Açılma Saati :16.25 

BAŞKAN : Başkanvekili Yasin
HATİBOĞLU 

KÂTİP ÜYELER: Ali GÜNAYDIN
(Konya), Kâzım ÜSTÜNER (Burdur)



BAŞKAN - Türkiye Büyük Millet
Meclisinin 64 üncü Birleşiminin İkinci
Oturumunu açıyorum. 

Sayın milletvekilleri, çalışmalarımıza
kaldığımız yerden devam ediyoruz. 

Şimdi, gündemin "Sözlü
Sorular" kısmına geçiyoruz. 

Bir saat süreyle sözlü soruları
görüşeceğiz.

VI. - SORULAR VE CEVAPLAR

A) SÖZLÜ SORULAR VE CEVAPLARI

1. -Ağrı Milletvekili M. Sıddık
Altay'ın, Ağrı -Patnos'da Büyük Klima
İstasyon Müdürlüğü kurulmasına
ilişkin Devlet Bakanından sözlü soru önergesi
(6/219)

BAŞKAN - 1 inci sırada yer alan, Sayın
Sıddık Altay'ın, Sayın Devlet Bakanından
sözlü soru önergesi.

Sayın Bakan hazır mı? Yok.

Efendim, daha önce iki kez Sayın Bakan
nida edilmiş, bulunmamış; bu suretle, sözlü
soru yazılı soruya dönüşmüştür.


Sayın soru sahibi burada mı? Yok.

2. -Ağrı Milletvekili M. Sıddık
Altay'ın, Ağrı Eleşkirt meteoroloji istasyonunun
ne zaman açılacağına ilişkin Devlet
Bakanından sözlü soru önergesi (6/220)

BAŞKAN -2 inci sırada yer alan,
yine, Sayın Altay'ın, Sayın Devlet  Bakanından
sözlü soru önergesi.

Cevap verecek Sayın Bakan?.. Hazır
değil. 

Daha önce iki kez cevaplanmamış;
bu suretle, bu üçüncü safhada, bu sözlü
soru da yazılı soruya dönüşmüştür.


Sayın soru sahibi?.. Hazır değil.


3. -Ağrı Milletvekili M. Sıddık
Altay'ın, Ağrı -Hamur İlçesine
Meteoroloji İstasyonu kurulmasına ilişkin
Devlet Bakanından sözlü soru önergesi (6/221)

BAŞKAN - 3 üncü sırada yer
alan, Sayın Sıddık Altay'ın, Sayın
Devlet Bakanından sözlü soru önergesi.

Sayın Bakan?.. Hazır değil. 

Sayın Altay?.. Hazır değil. 

Soru önergesi yazılı önergeye
dönüşmüştür. 

4. -Ağrı Milletvekili M. Sıddık
Altay'ın, Patnos Devlet Hastanesi ve lojman inşaatına
ilişkin Devlet Bakanından sözlü soru önergesi
(6/222)

BAŞKAN - 4 üncü sırada yer
alan, Sayın Sıddık Altay'ın, Sayın
Sağlık Bakanından sözlü soru önergesi.

Sayın Bakan?.. Hazır değil.

Sayın soru sahibi?.. Hazır değil.

Bu soru da yazılı soruya dönüşmüştür.

5. -Ağrı Milletvekili M. Sıddık
Altay'ın, Ağrı -Patnos Spor Salonu inşaatına
ilişkin Devlet Bakanından sözlü soru önergesi
(6/223)

BAŞKAN - 5 inci sırada yer alan, Sayın
Altay'ın, Sayın Devlet Bakanından sözlü
soru önergesi.

Sayın Bakan?.. Hazır değil.

Sayın Altay?.. Hazır değil.

Bu sözlü soru önergesi de yazılı
soruya dönüşmüştür.

6. -Ağrı Milletvekili M. Sıddık
Altay'ın, Ağrı -Hamur İlçesi Ceylanlı
-Kamışlı köyleri arasında bağlantıyı
sağlayacağı belirtilen köprü yapımına
 ilişkin Devlet Bakanından sözlü soru önergesi
(6/224)

BAŞKAN - 6 ncı sırada yer alan,
Sayın Sıddık Altay'ın, Sayın
Devlet Bakanından sözlü sorusu.

Sayın Bakan?.. Hazır değil.

Sayın Altay?.. Hazır değil.

Bu sözlü soru önergesi de yazılı
soruya dönüşmüştür.

7. -Ağrı Milletvekili M. Sıddık
Altay'ın, Ağrı İli ve ilçelerindeki
elektrik kesintilerine ilişkin Enerji ve Tabiî Kaynaklar
Bakanından sözlü soru önergesi (6/225)

BAŞKAN - 7 nci sırada yer alan, Sayın
Sıddık Altay'ın, Sayın Enerji ve Tabiî
Kaynaklar Bakanından sözlü soru önergesi.

Sayın Bakan?.. Hazır değil.

Soru sahibi?.. Hazır değil.

Bu sözlü soru da yazılı soruya
dönüşmüştür.

8. -Ağrı Milletvekili M. Sıddık
Altay'ın, OYAK'ın üyelerine yaptırmak
istediği konutlarla ilgili birim fiyatına ilişkin
Millî Savunma Bakanından sözlü soru önergesi
(6/226)

BAŞKAN - 8 inci sırada yer alan, Sayın
Sıddık Altay'ın, Sayın Millî
Savunma Bakanından sözlü soru önergesi.

Sayın Bakan?.. Hazır değil.

Soru sahibi?.. Hazır değil.

Sözlü soru önergesi yazılı
soruya dönüşmüştür.

9. -Ağrı Milletvekili M. Sıddık
Altay'ın, Ağrı -Diyadin İlçesinin
spor sahası ihtiyacına ilişkin Devlet Bakanından
sözlü soru önergesi (6/228)

BAŞKAN - 9 uncu sırada yer alan, Sayın
Sıddık Altay'ın, Sayın Devlet Bakanından
sözlü soru önergesi.

Sayın Bakan?.. Hazır değil.

Sayın Altay?.. Hazır değil.

Sözlü soru önergesi yazılı
soruya dönüşmüştür.

10. -Ağrı Milletvekili M. Sıddık
Altay'ın, Ağrı -Diyadin İlçesinde
bulunan kaplıcaların, sosyal tesis ihtiyacına
ilişkin Turizm Bakanından sözlü soru önergesi
(6/229)

BAŞKAN - 10 uncu sırada yer alan, Sayın
Sıddık Altay'ın, Sayın Turizm Bakanından
sözlü soru önergesi.

Sayın Bakan?.. Hazır değil.

Sayın soru sahibi?.. Hazır değil.

Bu sözlü soru önergesi de yazılı
soruya dönüşmüştür.

11. -Ağrı Milletvekili M. Sıddık
Altay'ın, Şekerova Barajı projesine ilişkin
Enerji ve Tabiî Kaynaklar Bakanından sözlü
soru önergesi (6/230)

BAŞKAN - 11 inci sırada yer alan, Sayın
Altay'ın, Sayın Enerji ve Tabiî Kaynaklar
Bakanından sözlü soru önergesi.

Sayın Bakan?.. Hazır değil.

Sayın Altay?.. Hazır değil.

Sözlü soru önergesi yazılı
soruya dönüşmüştür. 

12. -Ağrı Milletvekili M. Sıddık
Altay'ın, Ağrı -Doğubeyazıt İlçesinde
yapımına başlanan sağlık ocağına
ve sağlık personeli ihtiyacına ilişkin
Sağlık Bakanından sözlü soru önergesi
(6/233)

BAŞKAN - 12 nci sırada yer alan, Sayın
Sıddık Altay'ın, Sayın Sağlık
Bakanından sözlü soru önergesi.

Sayın Bakan?.. Hazır değil. 

Bu sözlü soru önergesinin müzakeresi
ertelenmiştir; daha önce bir kere Sayın Bakan
aranmış, bu sebeple erteliyoruz. 

13. -Ağrı Milletvekili M. Sıddık
Altay'ın, Ağrı ve ilçelerinde yapımı
devam eden hastane ve sağlık ocaklarına ilişkin
Sağlık Bakanından sözlü soru önergesi
(6/234)

BAŞKAN - 13 üncü sırada yer
alan, Sayın Sıddık Altay'ın, Sayın
Sağlık Bakanından sözlü soru önergesi.


Sayın Bakan?.. Hazır değil. 

Sözlü sorunun müzakeresi ertelenmiştir.


14. -Ağrı Milletvekili M. Sıddık
Altay'ın, Ağrı -Eleşkirt İlçesindeki
Devlet hastane ve sağlık ocaklarındaki sağlık
personeli ihtiyacına ilişkin Sağlık Bakanından
sözlü soru önergesi (6/235)

BAŞKAN - 14 üncü sırada yer
alan, Sayın Sıddık Altay'ın, Sayın
Sağlık Bakanından sözlü soru önergesi.

Sayın Bakan?.. Hazır değil. 

Sözlü soru önergesinin müzakeresi
ertelenmiştir. 

15. -Ağrı Milletvekili M. Sıddık
Altay'ın, Ağrı -Eleşkirt İlçesindeki
il kütüphanesinin hizmet binası ihtiyacına
ilişkin Kültür Bakanından sözlü
soru önergesi (6/236)

BAŞKAN - 15 inci sırada yer alan, Sayın
Sıddık Altay'ın, Sayın Kültür
Bakanından sözlü soru önergesi.

Sayın Bakan?.. Hazır değil. 

Sözlü soru önergesinin müzakeresi
ertelenmiştir. 

16. -Ağrı Milletvekili M. Sıddık
Altay'ın, Ağrı -Doğubeyazıt İlçesinde
yapımı sürdürülen kültür
sitesi inşaatına ilişkin Kültür 
Bakanından sözlü soru önergesi (6/237)

BAŞKAN - 16 ncı sırada yer alan,
Sayın Sıddık Altay'ın, Sayın
Kültür Bakanından sözlü soru önergesi.

Sayın Bakan?.. Hazır değil. 

Sözlü soru önergesinin  müzakeresi
ertelenmiştir. 

17. -Ağrı Milletvekili M. Sıddık
Altay'ın, Ağrı -İlçelerinde öğretmen
evi yapılmasına ilişkin Millî Eğitim
Bakanından sözlü soru önergesi (6/238)

BAŞKAN - 17 nci sırada yer alan, Sayın
Sıddık Altay'ın, Sayın Millî
Eğitim Bakanından sözlü soru önergesi.

Sayın Bakan?.. Hazır değil. 

Sözlü soru önergesinin müzakeresi
ertelenmiştir. 

18. -Ağrı Milletvekili M. Sıddık
Altay'ın, Ağrı -Eleşkirt İlçesinde
yapımı devam eden İmam Hatip Lisesine ilişkin
Millî Eğitim Bakanından sözlü soru
önergesi (6/239)

BAŞKAN - 18 inci sırada yer alan, Sayın
Sıddık Altay'ın, Sayın Millî
Eğitim Bakanından sözlü soru önergesi.

Sayın Bakan?.. Hazır değil. 

Önergenin müzakeresi ertelenmiştir.


19. -Ağrı Milletvekili M. Sıddık
Altay'ın, Ağrı -Doğubeyazıt İlçesinde
yapımı devam eden İmam Hatip Lisesine ilişkin
Millî Eğitim Bakanından sözlü soru
önergesi (6/240)

BAŞKAN - 19 uncu sırada yer alan, Sayın
Sıddık Altay'ın, Sayın Millî
Eğitim Bakanından sözlü soru önergesi.

Sayın Bakan?.. Hazır değil. 

Sözlü soru önergesinin müzakeresi
ertelenmiştir. 

20.-Bayburt Milletvekili Suat Pamukçu'nun,
bazı enerji nakil hatlarının ihalesine ilişkin
Enerji ve Tabiî Kaynaklar Bakanından sözlü
soru önergesi (6/241)

BAŞKAN - 20 nci sırada yer alan, Sayın
Suat Pamukçu'nun, Sayın Enerji ve Tabiî Kaynaklar
Bakanından sözlü soru önergesi.

Sayın Bakan?.. Hazır değil. 

Önergenin müzakeresi ertelenmiştir.

21.-Çanakkale Milletvekili Ahmet Küçük'ün,
köy korucularına ilişkin İçişleri
Bakanından sözlü soru önergesi (6/242)

BAŞKAN - 21 inci sırada yer alan, Sayın
Ahmet Küçük'ün, Sayın İçişleri
Bakanında sözlü soru önergesi.

Sayın Bakan?.. Hazır değil.

Müzakere ertelenmiştir.

22. -Ağrı Milletvekili M. Sıddık
Altay'ın, Türkiye'ye çeşitli kaynaklardan
yapılacak yardımlardan Doğu ve Güneydoğu
bölgelerine bir pay ayrılıp ayrılmayacağına
ilişkin Devlet Bakanından sözlü soru önergesi
(6/243)

BAŞKAN - 22 nci sırada yer alan, Sayın
Sıddık Altay'ın, Sayın Devlet Bakanından
sözlü soru önergesi.

Sayın Bakan?.. Hazır değil.

Müzakere ertelenmiştir.

23.-Adana Milletvekili Tuncay Karaytuğ'un,
MersinGümrüğü ve limanındaki bazı
kamu görevlilerinin rüşvet aldığı
iddiasına ilişkin Başbakandan sözlü
soru önergesi (6/246)

BAŞKAN - 23 üncü sırada yer
alan, Sayın Tuncay Karaytuğ'un, Sayın Başbakandan
sözlü soru önergesi.

Sayın Başbakan ya da adına bir
sayın bakan?.. Hazır değil.

Müzakere ertelenmiştir.

24. -Adıyaman Milletvekili Ahmet Çelik'in,
Adıyaman'da yapımı süren hava meydanının
hizmete açılmasına ilişkin Ulaştırma
Bakanından sorusu ve Devlet Bakanı Lütfü
Esengün'ün cevabı (6/248)

BAŞKAN - 24 üncü sırada yer
alan, Sayın Ahmet Çelik'in, Sayın Ulaştırma
Bakanından sözlü soru önergesi.

Sayın Bakan?.. Cevaplandıracak.

Önergeyi okutuyorum:

Türkiye Büyük Millet Meclisi
Başkanlığına

Aşağıdaki sorumun, Sayın
Ulaştırma Bakanı tarafından sözlü
olarak cevaplandırılmasını arz ederim.

Saygılarımla.

 Dr. Ahmet Çelik

 Adıyaman

"Adıyaman'da yapılmakta olan hava
meydanı halen tamamlanmamıştır. 

Hava meydanının yapımına
hız verilmesi için gerekli ödeneğin 1996
yılı bütçesinde ayrılıp
ayrılmadığı?

Mevzubahis hava meydanının ne zaman
hizmete açılacağı?"

BAŞKAN- Okunan sözlü soru önergesini
cevaplandırmak üzere, Devlet Bakanı Sayın
Lütfü Esengün; buyurun efendim.

DEVLET BAKANI LÜTFÜ ESENGÜN (Erzurum)
- Sayın Başkan, sayın milletvekilleri; hepinizi
saygıyla selamlıyorum.

Adıyaman Milletvekilimiz Sayın Ahmet
Çelik'in, Adıyaman Havaalanıyla ilgili sualine,
kısaca cevap arz edeceğim.

Adıyaman ve yöresinin ulaşım
ihtiyacını karşılamak amacıyla,
2 500X30 metre pist, 80X50 metre apron ve 125X18 metre taksiruttan
oluşan uçuş üniteleri inşaatı
valilikçe ihale edilmiştir.

Teknik kontrollük hizmetleri Bakanlığımız
DLH Genel Müdürlüğünce yapılmakta
olan havaalanı inşaatı devam etmektedir.

Adıyaman Havaalanı için Bakanlığımız
DLH İnşaatı Genel Müdürlüğünün
yatırım programındaki stol havaalanları
inşaatı projesinden bugüne kadar 13 milyar 310
milyon Türk Lirası ödenek gönderilmiştir.

Mahallî idarelerin de katkılarıyla
inşaatına süratle devam edilen söz konusu
havaalanının 1997 yılında tamamlanacağı
valilikçe planlanmıştır. İnşaallah,
1997 yılı içerisinde Adıyaman Havaalanı,
Adıyamanlı hemşerilerimizin ve yöre halkının
hizmetine sokulacaktır.

Saygıyla arz ediyorum.

BAŞKAN - Sayın Bakana teşekkür
ediyorum.

Sayın Çelik burada mı efendim?
Hazır değil.

Soru cevaplandırılmıştır.

25. -Konya Milletvekili Mustafa Ünaldı'nın,
bir gazetede yayımlanan "Patrikhane TC'yi takmıyor"
başlıklı haberde yer alan iddialara ilişkin
Başbakandan sözlü soru önergesi (6/249)

BAŞKAN - 25 inci sırada bulunan, Sayın
Mustafa Ünaldı'nın, Sayın Başbakandan
sözlü soru önergesi.

Sayın Başbakan ya da adına cevap
verecek sayın bakan?.. Hazır değil.

Müzakere ertelenmiştir.

26. -Ağrı Milletvekili M. Sıddık
Altay'ın, Patnos Barajı ve Patnos Ovası sulama
inşaatlarının personel yetersizliğine
ilişkin Enerji ve Tabiî Kaynaklar Bakanından
sözlü soru önergesi (6/250)

BAŞKAN - 26 ncı sırada bulunan,
Sayın Sıddık Altay'ın, Sayın
Enerji ve Tabiî Kaynaklar Bakanından sözlü
soru önergesi.

Sayın Bakan?.. Hazır değil.

Müzakere ertelenmiştir.

27.-Konya Milletvekili Mustafa Ünaldı'nın,
Türkiye -İsrail Askerî Eğitim İşbirliği
Anlaşması ile ilgili basına yansıyan
bir beyanına ilişkin Başbakandan sözlü
soru önergesi (6/252)

BAŞKAN - 27 nci sırada bulunan, Sayın
Mustafa Ünaldı'nın, Sayın Başbakandan
sözlü soru önergesi.

Sayın Başbakan ya da adına cevap
verecek sayın bakan?.. Hazır değil.

Müzakere ertelenmiştir.

28.-Konya Milletvekili Mustafa Ünaldı'nın,
Hollanda'daki İslam Kolejlerinden mezun olanların
bu okullarda geçen öğretim sürelerinin Türkiye'de
eksik değerlendirildiği iddiasına ilişkin
Millî Eğitim Bakanından sözlü soru
önergesi (6/253)

BAŞKAN - 28 inci sırada bulunan, Sayın
Mustafa Ünaldı'nın, Sayın Millî
Eğitim Bakanından sözlü soru önergesi.

Sayın Bakan?.. Hazır değil.

Müzakere ertelenmiştir.

29.-Ağrı Milletvekili M. Sıddık
Altay'ın, Ağrı İline bağlı
köy ve mezralardaki göçleri önlemeye yönelik
projelere ilişkin Devlet Bakanından sözlü
soru önergesi (6/254)

BAŞKAN - 29 uncu sırada bulunan, Sayın
Sıddık Altay'ın, Sayın Devlet Bakanından
sözlü soru önergesi. 

Sayın Bakan?.. Hazır değil.

Müzakere ertelenmiştir.

30.-Ağrı Milletvekili M. Sıddık
Altay'ın, kalkınmada öncelikli yörelerdeki
çiftçilere ek kredi verilmesine ilişkin Tarım
ve Köyişleri Bakanından sözlü soru
önergesi (6/255)

BAŞKAN - 30 uncu sırada yer alan, Sayın
Sıddık Altay'ın, Sayın Tarım
ve Köyişleri Bakanından sözlü soru
önergesi.

Sayın Bakan?.. Hazır değil.

Müzakere ertelenmiştir.

31.-Ağrı Milletvekili M. Sıddık
Altay'ın, 1996 -1997 Hububat Alım Kararnamesine
ilişkin Tarım ve Köyişleri Bakanından
sözlü soru önergesi (6/256)

BAŞKAN - 31 inci sırada yer alan, Sayın
Sıddık Altay'ın, Sayın Tarım
ve Köyişleri Bakanından sözlü soru
önergesi.

Sayın Bakan?..Hazır değil.

Müzakere ertelenmiştir.

32. -Ağrı Milletvekili M. Sıddık
Altay'ın, Ağrı il sınırları
içindeki bazı akarsular üzerinde baraj yapılmasına
ilişkin Enerji ve Tabiî Kaynaklar Bakanından
sözlü soru önergesi (6/257)

BAŞKAN - 32 nci sırada yer alan, Sayın
Sıddık Altay'ın, Sayın Enerji ve Tabiî
Kaynaklar Bakanından sözlü soru önergesi.

Sayın Bakan?.. Hazır değil.

Müzakere ertelenmiştir.

33.-Ağrı Milletvekili M. Sıddık
Altay'ın, Ağrı Yazıcı Barajı
projesine ilişkin Enerji ve Tabiî Kaynaklar Bakanından
sözlü soru önergesi (6/258)

BAŞKAN - 33 üncü sırada yer
alan, Sayın Sıddık Altay'ın, Sayın
Enerji ve Tabiî Kaynaklar Bakanından sözlü
soru önergesi.

Sayın Bakan?.. Hazır değil.

Müzakere ertelenmiştir.

34.-Ağrı Milletvekili M. Sıddık
Altay'ın, Eleşkirt -Aydıntepe, Tutak -Nadir
Şeyh, Tutak -Karahalit barajlarının yapımına
ilişkin Enerji ve Tabiî Kaynaklar Bakanından
sözlü soru önergesi (6/259)

BAŞKAN - 34 üncü sırada yer
alan, Sayın Sıddık Altay'ın, Sayın
Enerji ve Tabiî Kaynaklar Bakanından sözlü
soru önergesi.

Sayın Bakan?..Hazır değil.

Müzakere ertelenmiştir.

35.-Ağrı Milletvekili M. Sıddık
Altay'ın, Ağrı İli sınırları
içindeki bulunan Murat nehri üzerinde bir baraj yapılıp
yapılmayacağına ilişkin Enerji ve Tabiî
Kaynaklar Bakanından sözlü soru önergesi
(6/260)

BAŞKAN - 35 inci sıradayer alan, Sayın
Sıddık Altay'ın, Sayın Enerji ve Tabiî
Kaynaklar Bakanından sözlü soru önergesi.

Sayın Bakan?..Hazır değil.

Müzakere ertelenmiştir.

36. -Ağrı Milletvekili M. Sıddık
Altay'ın, Ağrı -Patnos İlçesinde
bulunan Badişan Deresi üzerinde bir baraj yapılıp
yapılmayacağına ilişkin Enerji ve Tabiî
Kaynaklar Bakanından sözlü soru önergesi
(6/261)

BAŞKAN - 36 ncı sırada yer alan,
Sayın Sıddık Altay'ın, Sayın
Enerji ve Tabiî Kaynaklar Bakanından sözlü
soru önergesi.

Sayın Bakan?..Hazır değil.

Müzakere ertelenmiştir.

37. -Konya Milletvekili Mustafa Ünaldı'nın,
gazetelerde yer alan "İsrail nükleer deneme için
Türkiye'yi şeçti" şeklindeki habere
ilişkinBaşbakandan sözlü soru önergesi
(6/262)

BAŞKAN - 37 nci sırada bulunan, Sayın
Mustafa Ünaldı'nın, Sayın Başbakandan
sözlü soru önergesi.

Sayın Başbakan ya da adına cevap
verecek sayın bakan?.. Hazır değil.

Müzakere ertelenmiştir.

38.-Konya Milletvekili Nezir Büyükcengiz'in,
kamu kurum ve kuruluşlarında değişik pozisyonlarda
çalışıp aynı işleri yapan
personel arasındaki ücret farklılığına
ilişkin Maliye Bakanından sorusu ve Devlet Bakanı
Lütfü Esengün'ün cevabı (6/264)

BAŞKAN - 38 inci sırada yer alan, Sayın
Nezir Büyükcengiz'in, Sayın Maliye Bakanından
sözlü soru önergesi.

Sayın Bakan?..

DEVLET BAKANI LÜTFÜ ESENGÜN (Erzurum)
- Ben cevap vereceğim Sayın Başkan.

BAŞKAN - Soru önergesini okutuyorum: 

Türkiye Büyük Millet Meclisi
Başkanlığına

Aşağıdaki sorularımın
sözlü olarak Maliye Bakanı Sayın Lutfullah
Kayalar tarafından cevaplandırılmasına
aracılığınızı saygılarımla
arz ederim. (12.6.1996)

 Nezir Büyükcengiz

 Konya

1- Kamu kurum ve kuruluşlarında aynı
işyerlerinde aynı türden işleri yapan
1 nolu cetvel, 2 nolu cetvel, 3 nolu cetvel, kadro karşılığı
sözleşmeli, kapsam dışı personel
ve işçi olmak 6 değişik pozisyonda çalışan
personel arasındaki ücret  dağılımının
düzeltilerek, uyum yasasının çıkması
konusunda ne gibi çalışmalar yapılmaktadır?

2- 657 sayılı Kanun kapsamında
istihdam edilen 1 nolu ve 3 nolu cetvellerle ayrılmış
personelin zorunlu tasarruflarının faiziyle birlikte
iadesi konusunda ne gibi çalışmalar yapılmaktadır?

3- 399 sayılı Kanun Hükmünde
Kararnameye göre sözleşmeli personel çalıştıran
kamu kurum ve kuruluşlarının ücret skalalarında
aynı unvanlardaki kurumlar arasında 10 milyona varan
ücret farklılıklarının giderilmesi
ve ücretlerin güncelleştirilmesi ne zaman gerçekleştirilecektir?

BAŞKAN - Sözlü soruyu cevaplandırmak
üzere, Devlet Bakanı Sayın Lütfü
Esengün; buyurun.

DEVLET BAKANI LÜTFÜ ESENGÜN (Erzurum)
- Sayın Başkan, muhterem milletvekilleri; hepinizi
saygıyla selamlıyorum.

Soru önergesinden de anlaşılacağı
üzere, bu soru da, gündemdeki birçok soru gibi,
daha önceki 53 üncü Hükümetin Sayın
Bakanına tevcih edilmiş bir sorudur ve vereceğimiz
cevap da, yine, 1996 yılının yedinci ayı
itibariyle tanzim edilmiş bir cevaptır. Maalesef,
sözlü soruları zamanında cevaplandırma
imkânı hâsıl olmuyor çeşitli
sebeplerle. Bazen soruların bakanlığa geç
intikali, bazen Meclis gündeminde yeterli zaman bulunamayışı
ve benzeri sebeplerle. İnşallah, bundan sonra, haftada
birer saat olarak değerlendirilen sözlü sorulara
cevap verme süresini, İçtüzüğün
yeni hükümlerinden de faydalanmak suretiyle çok
daha verimli şekilde kullanmak ve sorulara, sorunun güncelliği
kaybolmadan, aktüalitesi geçmeden, zamanında
cevap verme gayretinde olacağız.

Konya Milletvekili Sayın Nezir Büyükcengiz'in
sorusuna cevabı arz ediyorum:

Değişik statülerde çalışan
personelin bir kısmının ayrı istihdam
usullerine tabi bulunmaları zorunlu olmakla birlikte, aynı
ya da benzer görev ifa eden personel arasında, bulundukları
görevler itibariyle, ücret dengelerinin sağlanabilmesi
amacıyla, bütün kamu personelinin malî
ve sosyal haklarının düzenlendiği ortak
bir malî kanun, Yedinci Beş Yıllık Kalkınma
Planında öngörülmüş olup, bu
yönde mevzuat çalışmalarına devam
edilmektedir.

Çalışanların Tasarrufa
Teşvik Edilmesi ve Bu Tasarrufların Değerlendirilmesine
Dair Kanunun tasfiyesine ilişkin olarak çalışmalarımız
devam etmektedir. Mevcut kesintilerin durdurulmasına yönelik
olarak, Türkiye Büyük Millet Meclisince kabul edilen
kanun, Cumhurbaşkanınca, bir daha görüşülmek
üzere geri gönderilmiştir. 

Bilindiği üzere, 399 sayılı
Kanun Hükmünde Kararnameye tabi teşebbüs
ve bağlı ortaklıklarda çalışan
sözleşmeli personelin ücretleri, temel, başarı
ve kıdem ücretleri olmak üzere üç
bölümden oluşmaktadır. Sözleşmeli
personelin temel ücret tutarları, personelin unvanı,
iş gerekleri, işyeri ve çalışma
şartları dikkate alınmak suretiyle, teşebbüs
ve bağlı ortaklıklarca tespit edilmektedir.
Söz konusu temel ücret tutarları, Yüksek
Planlama Kurulu kararıyla yürürlüğe
girmektedir. Başarı ücretleri, ilgili personelin
sicil ve başarı değerlemesi sonucuna göre,
temel ücretlerinin yüzde 8'i ilâ yüzde 2'si
oranlarında; kıdem ücretleri ise, hizmet süresine
göre, temel ücretlerinin yüzde 5'i ilâ yüzde
2'si oranlarında tespit edilmektedir. 

Durumu, saygıyla bilgilerinize arz ediyorum.

BAŞKAN - Sayın Bakana teşekkür
ederim.

Sayın Büyükcengiz?.. Yok.

Sözlü soru cevaplandırılmıştır.

39. -Ağrı Milletvekili M.Sıddık
Altay'ın, hayvan besicilerinin borçlarının
ertelenmesine ilişkin Başbakandan sorusu ve Devlet
Bakanı Lütfü Esengün'ün cevabı
(6/265)

BAŞKAN - 39 uncu sırada yer alan, Sayın
Sıddık Altay'ın, Sayın Başbakandan
sözlü soru önergesi.

Sayın Başbakan veya yerine cevap verecek
sayın bakan?.. Sayın Başbakan adına,
Sayın Bakan cevaplayacaklar. 

Sözlü soru önergesini okutuyorum:


Türkiye Büyük Millet Meclisi
Başkanlığına

Aşağıdaki sorumun Sayın Başbakan
tarafından sözlü olarak cevaplandırılmasını
arz ederim.

Saygılarımla.

 Sıddık Altay

 Ağrı

İngiltere'de meydana gelen deli dana hastalığı,
yurdumuzda büyükbaş hayvan etine olan talebi olumsuz
yönde etkilemiştir. Bu talep düşüklüğü,
büyükbaş hayvan besicilerinin ellerindeki hayvanları
satamamaları yanında, ilave yem masrafları
sebebiyle maliyetlerin de yükselmesine sebep olmuştur.
Besicilerimiz, tarım kredi kooperatifleri ve Ziraat Bankasına
olan borçlarını ödeyemez duruma gelmişlerdir.


Besicilerimizin üretken kalabilmeleri için,
tarım kredi kooperatifleri ve Ziraat Bankasına olan
borçlarını, faizsiz, bir yıl süreyle,
Bakanlar Kurulu kararıyla ertelemeyi düşünüyor
musunuz? Böyle bir erteleme olmadığı takdirde,
besicilerin büyük bir kısmı üretimden
vazgeçmeyecekler mi? Bu da, dışa bağımlılığı
artırmaz mı?

BAŞKAN - Sözlü soruyu Başbakan
adına cevaplandırmak üzere, Devlet Bakanı
Sayın Lütfü Esengün; buyurun efendim.

DEVLET BAKANI LÜTFÜ ESENGÜN (Erzurum)
- Sayın Başkan, sayın milletvekilleri; bu
soru dahi, geçen Hükümet zamanında, devrin
Sayın Başbakanına tevcih edilmiş ve
9 Eylül 1996 tarihi itibariyle cevabı hazırlanmış
bir sorudur. O tarih itibariyle hazırlanan cevabı
arz ediyorum:

"Besicilerimiz için faizsiz ertelenen
alacağa erteleme tarihinden itibaren Türkiye Cumhuriyeti
Ziraat Bankasınca uygulanmakta olan cari ticarî kredi
faiz oranı üzerinden tahakkuk ettirilecek faiz ve
masrafların, krediyi veren ilgili kuruluşlara Hazinece
nakden ödenmesi kaydıyla, çıkarılacak
Bakanlar Kurulu kararı doğrultusunda, büyükbaş
besi hayvancılığı kredileri ertelenebilecektir"
şeklinde bir cevap var; ancak, aradan geçen zaman
içerisinde Hükümetimizin aldığı
yeni kararlar ve uyguladığı yeni politikalar
muvacehesinde, bu sorunun, sayın soru sahibi tarafından
tekrarlanması ve bugün itibariyle, yeniden, Tarım
Bakanımız veya Sayın Başbakan tarafından
cevaplandırılması şeklindeki kanaatimi
de ayrıca arz ediyorum.

Saygılarımı sunarım.

BAŞKAN - Sayın Bakan, teşekkür
ediyorum. 

Sözlü soru cevaplandırıldı.


Sayın Altay?.. Yok.

40.-Burdur Milletvekili Kâzım Üstüner'in,
Burdur -Antalya demiryolu projesine ilişkin Ulaştırma
Bakanından sorusu ve Devlet Bakanı Lütfü
Esengün'ün cevabı (6/266)

BAŞKAN - 40 ıncı sırada
yer alan, Sayın Kâzım Üstüner'in,
Sayın Ulaştırma Bakanından sözlü
soru önergesi. 

Sayın Bakan?.. Burada.

Sözlü soru önergesini okutuyorum:

Türkiye Büyük Millet Meclisi
Başkanlığına

Ulaştırma Bakanına 1996 malî
yılı bütçe görüşmelerinde
tevdi ettiğim ve cevap alamadığım sorumu
yineleyerek aşağıdaki sorumun Ulaştırma
Bakanınca sözlü olarak cevaplandırılmasını
saygıyla dilerim. 

"Ülke ekonomisine ve toplu taşımacılığa
büyük katkı sağlayacak olan Burdur-Antalya
demiryolu projesi ne zaman programa alınacaktır?
Güzergâhı hakkında düşünceniz
nedir?"

 Kâzım Üstüner

 Burdur

BAŞKAN - Sözlü soru önergesini
cevaplandırmak üzere, Devlet Bakanı Sayın
Lütfü Esengün; buyurun.

DEVLET BAKANI LÜTFÜ ESENGÜN (Erzurum)
- Sayın Başkan, sayın milletvekilleri; Burdur
Milletvekili Sayın Kâzım Üstüner'in
sorusuna karşılık Ulaştırma Bakanlığınca
hazırlanan kısa cevabı arz ediyorum.

Isparta-Burdur-Antalya demiryolu hattının
fizibilite etüdü, 1984 yılında Orta Doğu
Teknik Üniversitesine yaptırılmış
olup, 13.10.1995 tarihinde Bakanlığımız
ile adı geçen üniversite arasında yapılan
protokolle, projenin revize çalışmalarına
başlanmıştır. Hattın uzunluğu
yaklaşık 150 kilometre olup, fizibilite etüdü
güncelleştirme çalışmaları
devam etmektedir.

Saygıyla arz ediyorum.

BAŞKAN - Teşekkür ediyorum.

Sayın Üstüner?..

KÂZIM ÜSTÜNER (Burdur) - Teşekkür
ederim.

BAŞKAN - Soru cevaplandırıldı.


41. -Denizli Milletvekili Hilmi Develi'nin, Denizli
İl Müdürlüğüne bağlı
sera sebzeciliği ve çiçekçiliği üretme
istasyonu kurulmasına ilişkin Tarım ve Köyişleri
Bakanından sözlü soru önergesi (6/269)

BAŞKAN - 41 inci sırada yer alan, Sayın
Hilmi Develi'nin, Sayın Tarım ve Köyişleri
Bakanından sözlü soru önergesi. 

Sayın Bakan?.. Hazır değil.

Müzakere ertelendi.

42. -Denizli Milletvekili Hilmi Develi'nin, Denizli
İlinde Bakanlığa bağlı bir serakent
kurulmasına ilişkin Tarım ve Köyişleri
Bakanından sözlü soru önergesi (6/270)BAŞKAN
- 42 nci sırada yer alan, Sayın Hilmi Develi'nin,
Sayın Tarım ve Köyişleri Bakanından
sözlü soru önergesi. 

Sayın Bakan?.. Hazır değil. 

Müzakere ertelendi.

43. -Denizli Milletvekili Hilmi Develi'nin, Denizli
Organize Sanayi Bölgesi -Çardak arası duble
yol yapımına ilişkin Bayındırlık
ve İskân Bakanından sorusu ve Devlet Bakanı
Lütfü Esengün'ün cevabı (6/272)

BAŞKAN - 43 üncü sırada yer
alan, Sayın Hilmi Develi'nin, Sayın Bayındırlık
ve İskân Bakanından sözlü sorusu.

Sayın Bakan?.. Hazır.

Sözlü soru önergesini okutuyorum:

Türkiye Büyük Millet Meclisi
Başkanlığına

Aşağıdaki sorularımın
Bayındırlık ve İskân Bakanı
Sayın Mehmet Keçeciler tarafından sözlü
olarak yanıtlanmasını arz ederim.

Saygılarımla.

 Hilmi Develi

 Denizli

Konu: Duble yol yapımı.

Soru 1- Horsunlu-Sarayköy-Denizli şehir
geçişi ile Organize Sanayi Bölgesi yolunun Buldan
ayrımı-Sarayköy-Denizli Organize Sanayi Bölgesi
arasının duble yol olarak projelendirildiği
doğru mudur? Ayrıca, Organize Sanayi Bölgesi-Çardak
arasının da duble yol olarak yapılmasının
Genel Müdürlükçe uygun görüldüğü
doğru mudur? Konuyla ilgili açıklamalar nelerdir?

Soru 2- Bakanlığınız tarafından,
Denizli'nin konumu göz önüne alınarak, bir
an önce Organize Sanayi Bölgesi-Çardak Havaalanı
arasının duble yol olarak değerlendirilmesi
gerekmez mi?

BAŞKAN - Sözlü soru önergesinde,
her ne kadar, Bayındırlık Bakanı Sayın
Mehmet Keçeciler'in cevaplandırması ismen
istenmişse de, devlette devamlılık esas olduğundan,
bugün, soruları, Bayındırlık
Bakanı adına, Sayın Devlet Bakanı
Lütfü Esengün cevaplayacaktır.

Buyurun.

DEVLET BAKANI LÜTFÜ ESENGÜN (Erzurum)
- Sayın Başkan, sayın milletvekilleri; Denizli
Milletvekili Sayın Hilmi Develi'nin soru önergesine
cevabı arz ediyorum; 17 Temmuz 1996 tarihi itibariyle,
o günkü durumu dile getiren bir cevaptır. 

Horsunlu-Sarayköy-Denizli devlet yolunda, Pamukkale
kavşağı-Organize Sanayi Bölgesi arasının
bölünmüş yol olarak projelendirilmesi uygun
görülmüş olup, Horsunlu-Sarayköy-Denizli
yolu yapımı kapsamında ele alınacaktır.


Organize Sanayi Bölgesi-Çardak arasında
yeni organize sanayi bölgelerinin kurulması, Çardak
Havaalanı yolunun aynı güzergâhta bulunması
ve Denizli'den Ankara istikametindeki çıkışların
da bu güzergâhta olması, trafik sayısını
gün geçtikçe artırmakta olduğundan,
anılan bu güzergâhın da bölünmüş
yol olarak projelendirilmesi zorunlu olmaktadır. Denizli-Çardak
yolunun Organize Sanayi Bölgesi-Çardak arasının
bölünmüş yol olarak projelendirilmesine ait
çalışmalar devam etmektedir.

Saygıyla arz olunur.

BAŞKAN - Sayın Develi?..

HİLMİ DEVELİ (Denizli) - Sayın
Başkan, bu konuda kürsüde konuşmak istiyorum.

BAŞKAN - Hayır efendim, bulunduğunuz
yerden kısaca ifade buyurun; tüzük öyle.

HİLMİ DEVELİ (Denizli) - Temmuz
ayından bugüne kadar sekiz aylık bir süre
geçmiş. Yüce Meclisin temel görevlerinden
bir tanesi denetimdir. Eğer, bir milletvekili, bir soru sorup,
sekiz ay sonra cevabını alıyorsa, bunda herhalde
bir yanlışlık var diye düşünüyorum.
(DSP sıralarından alkışlar) Çünkü,
sayın bakanların görevlerinden bir tanesi,
kendisine soru yönelten milletvekilini cevaplandırmaktır.
Eğer, sekiz aylık bir gecikmeyle böyle bir cevap
veriliyorsa, biraz da ciddiyetten uzak buluyorum. 

Teşekkür ederim. (DSP sıralarından
alkışlar) 

BAŞKAN - Estağfurullah... 

Teşekkür ediyorum.

DEVLET BAKANI LÜTFÜ ESENGÜN (Erzurum)
- Sayın Başkan, müsaade ederseniz...

BAŞKAN - Efendim, tabiî...

HİLMİ DEVELİ (Denizli) - Sözüm
size değil Sayın Bakan.

DEVLET BAKANI LÜTFÜ ESENGÜN (Erzurum)
- Bu sorunun cevabı, 17 Temmuz 1996 gününden
itibaren bizde mevcut; bugüne kadar cevaplandırılmayışında
Hükümetin veya Bakanın en ufak bir taksiri, ihmali
yoktur. İmkân olsaydı, şu 17 Temmuz
1996 tarihli cevabı, ben, günü gününe
buradan arz ederdim; ama, Meclisimizin çalışma
usulünden, İçtüzüğün getirdiği
zorluklardan, sözlü sorulara cevapların mütemadiyen
ertelenmesinden doğan sebeplerden dolayı, ben, 17 Temmuz
1996 tarihinde, Hükümetçe, Bakanlıkça
hazırlanan cevabı bugün arz etme imkânını
buluyorum. Bu, Hükümetin değil, belki Meclisimizin
bir sorunudur. Buna bir çare bulunması lazımdır.
Ben, her soruya cevap verirken aynı konuyu da dile getiriyorum.
Gerçekten, yedi ay önce hazırlanmış
bir cevabı bugün arz etmek yanlıştır.
O gün, hiç olmazsa soru sahibine veya Meclis Genel
Kurulunun bilgisine arz edilse... Nihayet, sizin sorunuzun tarihi
23 Haziran; bir ay geçmeden cevap hazır hale gelmiş;
ama, ne yapalım ki, bugün ancak bu soruya cevap verme
imkânı elde edilmiş. Dikkat ederseniz, ertelenmiş
bir cevap da değildir; ilk defa bugün sıra geldi,
bugün cevaplandırıldı. 

Teşekkür ediyorum. (RP sıralarından
alkışlar) 

BAŞKAN - Ben de teşekkür ediyorum.


Sözlü soru cevaplandırılmıştır.


44.-Denizli Milletvekili Hilmi Develi'nin, Sarayköy
-Babadağ yol yapımına ilişkin Bayındırlık
ve İskân Bakanından sorusu ve Devlet Bakanı
Lütfü Esengün'ün cevabı (6/273)BAŞKAN
- 44 üncü sırada yer alan, Sayın Hilmi
Develi'nin, Sayın Bayındırlık ve İskân
Bakanından sözlü soru önergesi.

45.-Denizli Milletvekili Hilmi Develi'nin, Pamukkale
-Akköy - Sarayköy yol yapımına ilişkin
Bayındırlık ve İskân Bakanından
sorusu ve Devlet Bakanı Lütfü Esengün'ün
cevabı (6/274)

Sayın Bakan var mı?

DEVLET BAKANI LÜTFÜ ESENGÜN (Erzurum)
- 44 ve 45 inci sorular cevaplandırılacak; mümkünse,
ikisini bir arada cevaplandırmak istiyorum. 

BAŞKAN - Efendim, soruları okutturayım,
zamandan tasarruf edelim. 

44 ve 45 inci soruları okutuyorum: 

Türkiye Büyük Millet Meclisi
Başkanlığına

Aşağıdaki sorularımın
Bayındırlık ve İskân Bakanı
Sayın Mehmet Keçeciler tarafından sözlü
olarak yanıtlanmasını arz ederim. 

Saygılarımla.

 Hilmi Develi 

 Denizli 

Konu: Sarayköy-Babadağ yol yapımı.

Soru 1 - Sarayköy-Babadağ İlçeleri
arasında 15 kilometrelik yolun iyileştirilmesi konusunda
Bakanlığınızın yaptığı
çalışmalar var mıdır? 

Soru 2 - Sarayköy-Babadağ arasında
15 kilometrelik mevcut yolun çok dar ve virajlı
olması nedeniyle zor ulaşıma ve kazalara neden
olması sonucu, yolun genişletilmesi için etüt
ve projelerin tamamlandığı ve geçici
kabul teklifinin Bakanlığınızda bulunduğu
malumunuz mudur? 

Soru 3 - Bu yolun bir an önce yapımı
için ihalesinin çabuklaştırılması
yönünde çalışmalarınız
var mıdır? Var ise, hangi aşamadadır?


Türkiye Büyük Millet Meclisi
Başkanlığına

Aşağıdaki sorularımın
Bayındırlık ve İskân Bakanı
Sayın Mehmet Keçeciler tarafından sözlü
olarak yanıtlanmasını arz ederim. 

Saygılarımla.

 Hilmi Develi 

 Denizli

Konu: Sarayköy-Akköy yol yapımı.

Soru 1 - Turizm açısından önemli
bir yeri olan Denizli'nin özellikle Pamukkale-Akköy-Sarayköy
yol bağlantısının çok yetersiz
olduğu hakkında Bakanlığınızın
bir bilgisi var mıdır? 

Soru 2 - Turizmin ve ticarî hareketliliğin
getirdiği yükü taşıyamayan bu yolun
iyileştirilmesi ve Akköy-Sarayköy yol bağlantısı
olan 20 kilometrelik bölümün karayolları
ağına alınması konusunda çalışmalarınız
var mıdır? Var ise ne aşamadadır? 

BAŞKAN - Sayın Bakan, bu iki sualin
sahibi ve muhatapları aynı olduğu için;
yani, suali tevcih eden de aynı Sayın Milletvekili,
muhatap Bakanlık da aynı; ikisine birden cevap verme
imkânınız var. 

Buyurun. 

DEVLET BAKANI LÜTFÜ ESENGÜN (Erzurum)
- Sayın Başkan, sayın milletvekili arkadaşlarım;
Denizli Milletvekili Sayın Hilmi Develi'nin, Sarayköy-Babadağ
İlçeleri arasındaki yolla ilgili sorusunun
cevabını kısaca arz ediyorum: 16 kilometre
uzunluğunda olan Sarayköy-Babadağ yolunun projesi,
ihaleli olarak tamamlanmış ve geçici kabul
aşamasına gelinmiştir; halen kontroller devam
etmekte olup, projenin kesinleşmesini müteakip, yapımına
başlanacaktır. Yine, 17 Temmuz tarihli bu cevabı
arz ediyorum.

Diğer, Pamukkale-Akköy-Sarayköy yoluyla
ilgili sorunun cevabını arz ediyorum: Karayolları
Genel Müdürlüğümüz, halen 60 bin
kilometre uzunluğundaki yol ağında, yetersiz olan
ödeneklerle, yapım ve bakım faaliyetlerini
sürdürmekte olduğundan, bugün için yol
ağını genişletecek ilave yolların
ağa dahil edilmesi mümkün olmamaktadır. Ancak,
yörenin turizm açısından önemi
bilindiğinden, konu Turizm Bakanlığına iletilmiş
olup, karayolları ağına alınmadan, turistik
yollar programına alınmasının mümkün
olabileceği bildirilmiştir. Turizm Bakanlığı
Yatırımlar Genel Müdürlüğü
de bu konuya olumlu yaklaşmış ve Sarayköy-Akköy
yolunun 1997 yılı turistik yollar programına
alınmasını uygun görmüştür.


Saygıyla arz ediyorum.

BAŞKAN - Sayın Develi?..

HİLMİ DEVELİ (Denizli) - Ben,
Sayın Bakana teşekkür ediyorum; en azından
bir tespit yaparak cevapladığı için.
Biraz önce söylediğim konuyu tekrarlamakta fayda
görmüyorum; ben, Sayın Bakana cevap verdikleri
için teşekkür ediyorum.

BAŞKAN - Teşekkür ediyorum efendim.


Sorular cevaplandırılmıştır.

46.-Denizli Milletvekili Hilmi Develi'nin, Denizli
Belediyesinin Büyükşehir Belediyesi statüsüne
kavuşturulmasına ilişkin İçişleri
Bakanından sözlü soru önergesi (6/275)

BAŞKAN - 46 ncı sırada yer alan,
Sayın Develi'nin Sayın İçişleri
Bakanından sözlü soru önergesi.

Sayın Bakan?.. Hazır değil. 

Müzakere ertelenmiştir.

47.-Denizli Milletvekili Hilmi Develi'nin, Pamukkale
Elektrik Dağıtım A. Ş. adıyla bir
şirket kurulmasına ilişkin Enerji ve Tabiî
Kaynaklar Bakanından sözlü soru önergesi
(6/276)

BAŞKAN - 47 nci sırada yer alan, Sayın
Hilmi Develi'nin, Sayın Enerji ve Tabiî Kaynaklar
Bakanından sözlü soru önergesi.

Sayın Bakan?.. Hazır değil.

Müzarekere ertelenmiştir.

48.-Denizli Milletvekili Hilmi Develi'nin, Denizli
İline bir kültür sitesi yapılmasına
ilişkin Kültür Bakanından sözlü
soru önergesi (6/277)

BAŞKAN - 48 inci sırada yer alan, Sayın
Hilmi Develi'nin, Sayın Kültür Bakanından
sözlü soru önergesi.

Sayın Bakan?.. Hazır değil.

Müzarekere ertelenmiştir.

49.-Denizli Milletvekili Hilmi Develi'nin, Denizli
İlinde yapımı devam eden görme özürlüler
okuluna ilişkin Millî Eğitim Bakanından
sözlü soru önergesi (6/278)

BAŞKAN - 49 uncu sırada yer alan, Sayın
Hilmi Develi'nin, Sayın Millî Eğitim Bakanından
sözlü soru önergesi.

Sayın Bakan?.. Hazır değil.

Müzarekere ertelenmiştir.

50.-Denizli Milletvekili Hilmi Develi'nin, Çardak
Havaalanının iyileştirilmesine ilişkin
Ulaştırma Bakanından sorusu ve Devlet Bakanı
Lütfü Esengün'ün cevabı (6/280)

BAŞKAN - 50 nci sırada yer alan, Sayın
Hilmi Develi'nin, Sayın Ulaştırma Bakanından
sözlü soru önergesi.

Sayın Bakan cevaplayacak.

Önergeyi okutuyorum:

Türkiye Büyük Millet Meclisi
Başkanlığına

Aşağıdaki sorularımın,
Ulaştırma Bakanı Sayın Ömer Barutçu
tarafından sözlü olarak yanıtlanmasını
arz ederim.

Saygılarımla.

 Hilmi Develi

 Denizli

Konu: Çardak Havaalanı.

Soru 1- Karayolu ulaşımında Türkiye'de
yaşanan zorluklar ve Denizli'nin yoğun sanayi, ticaret
ve turizm trafiği göz önüne alındığında,
elzem olduğu yadsınmaz havaalanının iyileştirilmesi
konusunda Bakanlığınız çalışmaları
var mıdır?

Soru 2- Türk Hava Yolları uçuş
planı içerisinde yoğun bir yolcu trafiğini,
mevcuduyla zar zor kaldırmaya gayret eden Çardak
Havaalanına yeni bir terminal binası yapmayı
düşünüyor musunuz; bu konuda herhangi bir
proje çalışmanız var mıdır?

Soru 3- Havaalanında, tüm yolcuların
bagaj işlemlerinin her türlü hava koşullarında
açık alanda yapıldığı,
bu işlem için de tahsis edilebilecek herhangi bir
binanın bulunmadığı, Bakanlığınızın
bilgisi dahilinde midir?

Soru 4- Sağlıklı ulaşım
sağlanabilmesi için terminal-apron arasındaki
yolun düzeltilmesi, pist temizliği ve buzlanmayı
önlemede kullanılan araçların sağlanabilmesi
için, Bakanlıkça girişimleriniz olacak
mıdır?

BAŞKAN - Soruları cevaplamak üzere,
Devlet Bakanı Sayın Lütfü Esengün;
buyurun. 

DEVLET BAKANI LÜTFÜ ESENGÜN (Erzurum)
- Muhterem Başkan, muhterem arkadaşlar; Denizli Milletvekili
Sayın Hilmi Develi'nin, Çardak Havaalanıyla
ilgili sualine cevap vermek üzere huzurunuzdayım;
hepinizi saygıyla selamlıyorum. 

1991 yılında tarifeli seferlerin başlatıldığı
havaalanında, gün geçtikçe artan trafik
nedeniyle, mevcut tesisler yetersiz kalmıştır.
Ancak, askerî bir havaalanı olan Çardak Havaalanında,
sivil tesisler için tahsis edilen alanın konum itibariyle
geliştirilmesi mümkün olamadığından,
meydanın güneyinde yeni sivil tesislerin yapılması
planlanmaktadır. Yeni tesislerin yapımı amacıyla,
tespit edilen alanın Bakanlığımıza
tahsisi hususunda Hava Kuvvetleri Komutanlığı
nezdinde girişimde bulunulacaktır. 

Havaalanına yeni bir terminal binasının
yapılması, yukarıda belirtilen çalışma
kapsamında olup, alınacak müsaadeyi müteakip
projelendirilecektir. 

Yolcu bagaj işlemleri için kapalı
sundurma yapımı ile terminal binası ve apron
arasındaki yolun düzeltilmesi işi, 1996 yılı
yatırım programı çerçevesinde
ele alınarak ikmali planlanmıştır.


Çardak Havaalanı pist temizliği
ve karla mücadele araçlarının temini
amacıyla 1996 yılı yatırım
programında ödenek bulunmamaktadır. Konu, 1997
yatırım programına ödenek konulmak suretiyle
çözümlenebilecektir. 

Havaalanı güvenliği için dışalımla
temin edilen bir adet x-ray cihazı tahsis edilmiş
olup, montaj aşamasındadır. 

Bu cevaplar da, cevaptan anlaşıldığı
kadarıyla, güncelliğini muhafaza etmeyen cevaplardır.
İnşallah, burada arz ettiğimden çok daha
ileri seviyede bir gelişme vardır. 

Saygıyla arz ediyorum. 

BAŞKAN - Sayın Bakan, teşekkür
ederim. 

Sayın Develi?.. 

HİLMİ DEVELİ (Denizli) - Maalesef,
hiçbir gelişme olmamıştır. Belirtmek
istiyorum. 

Teşekkür ederim.  

BAŞKAN - Teşekkür ederim. 

Soru cevaplandırılmıştır.


51.-İzmir Milletvekili Zerrin Yeniceli'nin,
ilaçtan alınan KDV'nin kaldırılmasına
ve ilaç reklamlarına ilişkin Sağlık
Bakanından sözlü soru önergesi (6/281)

BAŞKAN - 51 inci sırada yer alan, Sayın
Zerrin Yeniceli'nin, Sayın Sağlık Bakanından
sözlü soru önergesi. 

Sayın Bakan?.. Hazır değil. 

Müzakere ertelenmiştir. 

52.-Çanakkale Milletvekili Hikmet Aydın'ın,
Etimesgut Belediyesince Eryaman 4. Etap konutlarına yapı
kullanma izninin verilmeyiş nedenine ilişkin İçişleri
Bakanından sözlü soru önergesi (6/282)

BAŞKAN - 52 nci sırada yer alan, Sayın
Hikmet Aydın'ın, Sayın İçişleri
Bakanından sözlü soru önergesi.

Sayın Bakan?.. Hazır değil.

Müzakere ertelenmiştir.

53.-Denizli Milletvekili Hilmi Develi'nin, Denizli
İlinde bir Gümrük Müdürlüğü
Hizmet Binası ve Sundurması yapımına
ilişkin Devlet Bakanından sözlü soru önergesi
(6/267)

BAŞKAN - 53 üncü sırada yer
alan, Sayın Develi'nin, Sayın Devlet Bakanından
sözlü soru önergesi.

Sayın Bakan?.. Hazır değil.

Müzakere ertelenmiştir.

54.-Denizli Milletvekili Hilmi Develi'nin, Denizli
İlinde bir gümrük kimyagerliğinin kurulmasına
ilişkin Devlet Bakanından sözlü soru önergesi
(6/268)

BAŞKAN - 54 üncü sırada yer
alan, Sayın Develi'nin, Sayın Devlet Bakanından
sözlü soru önergesi.

Sayın Bakan?.. Hazır değil.

Müzakere ertelenmiştir.

55.-Denizli Milletvekili Hilmi Develi'nin, Honaz
Dağına bir kayak merkezi tesisi yapılmasına
 ilişkin Devlet Bakanından sözlü soru önergesi
(6/279)

BAŞKAN - 55 inci sırada yer alan, Sayın
Develi'nin, Sayın Devlet Bakanından sözlü
soru önergesi.

Sayın Bakan?.. Hazır değil.

Müzakere ertelenmiştir.

56.-Rize Milletvekili Ahmet Kabil'in, Çay
Kurumundan kuru çay alan ve bedelini ödemeyen bayilere
ilişkin Devlet Bakanından sözlü soru önergesi
(6/283)

BAŞKAN - 56 ncı sırada yer alan,
Sayın Ahmet Kabil'in, Sayın Devlet Bakanından
sözlü soru önergesi.

Sayın Bakan?.. Hazır değil.

Müzakere ertelenmiştir.

AHMET KABİL (Rize) - Efendim, söz hakkım
var mı?

BAŞKAN - Hayır. Efendim, soru yazılı
soruya dönüşmediği için, zatıâlinizin
böyle bir imkânı yok. Bir kere daha Sayın
Bakanı ararız, bulamazsak yine erteleriz; üçüncüde
ararız, Sayın Bakanı bulursak karşılıklı
cevaplaşırsınız, Sayın Bakanı
bulamazsak, soru yazılı soruya dönüşeceği
için, o zaman zatıâlinizin konuşma hakkı
var.

57.-Rize Milletvekili Ahmet Kabil'in, Çay
Kurumundan kuru çay alan ve bedelini ödemeyen bir
bayiye ilişkin Devlet Bakanından sözlü
soru önergesi (6/284)

BAŞKAN - 57 nci sırada bulunan, Sayın
Kabil'in, Sayın Devlet Bakanından sözlü
soru önergesi.

Sayın Bakan?.. Hazır değil.

Müzakere ertelenmiştir.

58.-Yalova Milletvekili Yaşar Okuyan'ın,
havadan orman alanı renkli fotoğraf çekimi ile
ilgili ihalede yolsuzluk yapıldığı iddiasına
ilişkin Orman Bakanından sözlü soru önergesi
(6/285)

BAŞKAN - 58 inci sırada bulunan, Sayın
Yaşar Okuyan'ın, Sayın Orman Bakanından
sözlü soru önergesi.

Sayın Bakan?.. Hazır değil.

Müzakere ertelenmiştir.

59.-Yalova Milletvekili Yaşar Okuyan'ın,
Atatürk Hava Limanında yaşandığı
iddia edilen bazı olumsuzluklara ilişkin Ulaştırma
Bakanından sözlü soru önergesi (6/286)

BAŞKAN - 59 uncu sırada bulunan, Sayın
Yaşar Okuyan'ın, Sayın Ulaştırma
Bakanından sözlü soru önergesi.

Sayın Bakan?.. Hazır değil.

Müzakere ertelenmiştir.

60.-Yalova Milletvekili Yaşar Okuyan'ın,
Başbakanın Konya mitinginde, Konya Valisinin protokol
kurallarına uygun davranmadığı iddiasına
ilişkin İçişleri Bakanından sözlü
soru önergesi (6/287)

BAŞKAN - 60 ıncı sırada
yer alan, Sayın Yaşar Okuyan'ın, Sayın
İçişleri Bakanından sözlü
soru önergesi. 

Sayın Bakan?.. Hazır değil.

Müzakere ertelenmiştir.

61.-Yalova Milletvekili Yaşar Okuyan'ın,
Hazinenin örtülü ödenek davasında müdahil
olmaktan vazgeçtiği iddiasına ilişkin
Başbakandan sorusu ve Devlet Bakanı Lütfü
Esengün'ün cevabı (6/288)

BAŞKAN - 61 inci sırada yer alan, Sayın
Yaşar Okuyan'ın Sayın Başbakandan sözlü
soru önergesi.

Sayın Başbakan adına?.. Sayın
Bakan hazır.

Sözlü soru önergesini okutuyorum:

Türkiye Büyük Millet Meclisi
Başkanlığına

Aşağıdaki sorularımın
Başbakan Sayın Necmettin Erbakan tarafından
sözlü olarak cevaplandırılması
hususunu müsaadelerinize arz ederim.

Saygılarımla.

 Yaşar Okuyan

 Yalova

Sorular: 

1. Örtülü ödeneğin 5,5 milyar
lira dolandırılması davasında, Hazinenin
müdahil olmaktan vazgeçtiği haberleri basında
yer almaktadır, doğru mudur?

2. Örtülü ödenek skandalında,
bir Atatürkçü derneğe bina alınması
bahanesiyle, dolandırıcı Selçuk Parsadan'a
kaptırılan 5,5 milyar liradan Hazine vaz mı
geçmektedir?

3. Parsadan'ın dolandırdığı
5,5 milyar lira devletin parası değil midir?

4. Dolandırılan 5,5 milyar liranın
geri alınması, bu paranın dolandırıcıya
gitmesine neden olan kişi veya kişilerin devleti zarara
uğratmaktan yargılanmasından vaz mı geçilmektedir?
Bu parayı Hazineden sorumlu Sayın Bakan cebinden
mi ödeyecektir?

5. Hazine yönetimi birilerini aklamak için
mi davadan vazgeçmektedir?

BAŞKAN - Sayın Bakan, buyurun efendim.

DEVLET BAKANI LÜTFÜ ESENGÜN (Erzurum)
- Sayın Başkan, sayın milletvekilleri; Yalova
Milletvekili Sayın Yaşar Okuyan'ın biraz önce
bilgilerinize sunulan sözlü soru önergesini cevaplandırmak
üzere huzurunuzdayım.

Maliye Bakanlığı Başhukuk
Müşavirliği ve Muhakemat Genel Müdürlüğünden
alınan bilgiye göre, örtülü ödeneğin
5,5 milyar lira dolandırılmasına ilişkin
Celalettin Selçuk Parsadan ve arkadaşları
hakkında 765 sayılı Yasaya muhalefet suçundan
dolayı Ankara 9 uncu Ağır Ceza Mahkemesinin
1996/145 esasında açılan kamu davasına
Başbakanlık Hukuk Müşavirliği 27 Haziran
1996 gün ve 2967 sayılı yazısı
üzerine, 28 Haziran 1996 tarihinde müdahillik dilekçesi
vermiş ve müdahillik dilekçesinde, Ceza Muhakemeleri
Usulü Kanununun 365 inci maddesi gereğince, 5,5 milyar
liranın, olay tarihinden itibaren, faiziyle birlikte, sanıklardan
tahsili talep edilmiş, 18.7.1996 tarihli duruşmada,
mahkemece, Baş Hukuk Müşavirliği ve Muhakemat
Genel Müdürlüğünün müdahilliğine
karar verilmiştir.

Duruşma, mahkemece -bu cevabın hazırlandığı
tarih itibariyle- 11 Eylül 1996 tarihine ertelenmiştir.
Söz konusu dava Hazinece takip edilmekte olup, vazgeçme
söz konusu değildir. Dolayısıyla, sayın
soru sahibinin, müdahillikten vazgeçmeden mütevellit,
diğer sorularının cevaplandırılması
da söz konusu olamaz. Hazine ve Hazine yetkilileri, avukatları
bu konuda gereğini yapmaktadırlar.

Saygıyla arz ediyorum. 

BAŞKAN - Sayın Bakana teşekkür
ederim.

Sayın Okuyan?.. Yok.

Soru cevaplandırılmıştır.

62.-Yalova Milletvekili Yaşar Okuyan'ın,
gerçekleştirilmesi vaad edilen icraatların
hangi kaynaklardan karşılanacağına ilişkin
Başbakandan sözlü soru önergesi (6/289)

BAŞKAN - 62 nci sırada bulunan, Sayın
Yaşar Okuyan'ın, Sayın Başbakandan sözlü
sorusu.

Sayın Bakan?.. Hazır değil.

Müzakere ertelenmiştir.

63.-Yalova Milletvekili Yaşar Okuyan'ın,
Türkiye -İsrail Askerî Eğitim Anlaşmasına
ilişkin Başbakandan sözlü soru önergesi
(6/290)

BAŞKAN - 63 üncü sırada bulunan,
Sayın Yaşar Okuyan'ın, Sayın Başbakandan
sözlü soru önergesi.

Sayın Bakan?.. Hazır değil.

Müzakere ertelenmiştir.

64.-Yalova Milletvekili Yaşar Okuyan'ın,
Kürt Parlamentosu adı altındaki toplantıların
önlenmesi için yürütülen çalışmalara
ilişkin Dışişleri Bakanından sözlü
soru önergesi (6/291)

BAŞKAN - 64 üncü sırada bulunan,
Sayın Yaşar Okuyan'ın, Sayın Dışişleri
Bakanından sözlü soru önergesi.

Sayın Bakan?.. Hazır değil.

Müzakere ertelenmiştir.

65.-Yalova Milletvekili Yaşar Okuyan'ın,
Irak'taki Türkmenlerin durumlarına ve Türkiye'ye
gelenlerinin oturma ve çalışma izinlerine
ilişkin Dışişleri Bakanından sözlü
soru önergesi (6/292)

BAŞKAN - 65 inci sırada yer alan, Sayın
Okuyan'ın, Sayın Dışişleri Bakanından
sözlü soru önergesi.

Sayın Bakan?.. Hazır değil.

Müzakere ertelenmiştir.

66.-Yalova Milletvekili Yaşar Okuyan'ın,
 Kuzey Irak'ta insanî yardım adı altında
faaliyet gösterdikleri iddia edilen casusluk kuruluşlarına
ilişkin Dışişleri Bakanından sözlü
soru önergesi (6/293)

BAŞKAN - 66 ncı sırada yer alan,
Sayın Okuyan'ın, Sayın Dışişleri
Bakanından sözlü soru önergesi.

Sayın Bakan?.. Hazır değil.

Müzakere ertelenmiştir.

67.-Yalova Milletvekili Yaşar Okuyan'ın,
Gayriresmî RP'li bir heyetin Suriye'li yetkililerle görüştükleri
iddiasına ilişkin Dışişleri Bakanından
sözlü soru önergesi (6/294)

BAŞKAN - 67 nci sırada yer alan, Sayın
Okuyan'ın, Sayın Dışişleri Bakanından
sözlü soru önergesi.

Sayın Bakan?.. Hazır değil.

Müzakere ertelenmiştir.

68.-Yalova Milletvekili Yaşar Okuyan'ın,
basına yönelik bazı uygulamalara ilişkin
Başbakandan sorusu ve Devlet Bakanı Lütfü
Esengün'ün cevabı (6/295)

BAŞKAN - 68 inci sırada yer alan, Sayın
Okuyan'ın Sayın Başbakandan sözlü
soru önergesi.

Sayın Bakan cevaplayacağını
işaret buyurdu.

Sözlü soru önergesini okutuyorum:

Türkiye Büyük Millet Meclisi
Başkanlığına

Aşağıdaki sorularımın
Sayın Başbakan tarafından sözlü
olarak cevaplandırılması hususunda delaletlerinizi
saygılarımla arz ederim.

 Yaşar Okuyan

 Yalova

Sorular:

1. Gazeteciler Cemiyetinin polis tarafından
basılarak basın mensuplarının tartaklanması
ve gözaltına alınmasıyla ilgili olarak
sorumlular hakkında ne gibi işlem yapılmıştır?

2. Basına yönelik bu tür olayların
olmasında, basını hedef alan uygulamalarınızın
bir etkisi var mıdır?

3. Basının görev yapması
neden engellenmektedir?

4. Birçok yolsuzluğun üzerine giden
basın susturulmak mı istenmektedir?

5. Basın mensuplarının can güvenliğinin
sağlanması hususunda ne gibi tedbirler alınmaktadır?

BAŞKAN - Sayın Bakan, buyurun efendim.

DEVLET BAKANI LÜTFÜ ESENGÜN (Erzurum)
- Sayın Başkan, değerli milletvekilleri; Yalova
Milletvekili Sayın Yaşar Okuyan'ın Sayın
Başbakanımıza tevcih ettiği sorunun cevabını
arz ediyorum.

Sayın Yaşar Okuyan'ın sözlü
soru önergesinde ileri sürdüğü gibi, Gazeteciler
Cemiyetinin polis tarafından basılması ve
basın mensuplarının tartaklanması
söz konusu değildir.

15 Temmuz 1996 tarihinde, İstanbul İlinde,
Türkiye Gazeteciler Cemiyetinin bulunduğu Cağaloğlu
Semtinden 2911 sayılı Toplantı ve Gösteri
Yürüşleri Kanununa aykırı olarak
gösteri yapmak isteyen kişilerin dağıtılması
ve yakalanması sırasında meydana gelen olaylarla
ilgili, İstanbul Valiliğince, gerekli inceleme başlatılmıştır.

Basını susturmayı hedef alan
bir uygulama söz konusu olmayıp, basın mensuplarının
görev yapmaları engellenmemekte, bilakis, rahat çalışmaları
için gerekli tedbirler alınmaktadır. 

Basın mensuplarımızın
ve tüm vatandaşlarımızın can güvenliğinin
sağlanması amacıyla tüm tedbirler alınmakta
olup, hayatı ciddî derecede tehdit altında
bulunan kişilerin ise, mevzuat gereğince yapılmakta
olan yakın koruma hizmetleri sürdürülmektedir.


Durumu bilgilerinize arz eder, Yüce Meclisi
saygıyla selamlarım.

BAŞKAN - Sayın Bakana teşekkür
ediyorum.

Sayın Okuyan?.. Hazır değil.

Sözlü soru önergesi cevaplandırılmıştır.

69.-Yalova Milletvekili Yaşar Okuyan'ın,
Maliye Bakanının bazı açıklamalarının
ekonomi üzerinde olumsuz etki yaptığı iddiasına
ilişkin Başbakandan sorusu ve Devlet Bakanı
Lütfü Esengün'ün cevabı (6/296)

BAŞKAN - 69 uncu sırada yer alan, Sayın
Okuyan'ın Sayın Başbakandan sözlü
soru önergesi.

Cevaplayacak Sayın Bakan?.. Hazır.

Sözlü soruyu okutuyorum:

Türkiye Büyük Millet Meclisi
Başkanlığına

Aşağıdaki sorularımın
Sayın Başbakan tarafından sözlü
olarak cevaplandırılması hususunda delaletlerinizi
saygılarımla arz ederim.

 Yaşar Okuyan

 Yalova

Sorular:

1. Sayın Maliye Bakanının açıklamaları
ekonomi üzerinde şok etkisi yapmıştır.
Serbest piyasa ekonomisinden kapalı bir ekonomiye mi geçilecektir?

2. Sayın Maliye Bakanının açıklamalarının
devlete bir günlük zararının 2,3 trilyon
lira olduğu doğru mudur?

3. Aynı demeçte, yüzde 13'lük
bir artışla rantiyecilerin cebine 273 trilyon lira
fazladan aktarıldığı doğru mudur?

4. Ekonomi, demeçlerle mi idare edilecektir?

BAŞKAN - Sayın Bakan, soruyu cevaplandırmak
üzere, buyurun efendim.

DEVLET BAKANI LÜTFÜ ESENGÜN (Erzurum)
- Sayın Başkan, sayın milletvekilleri; Yalova
Milletvekili Sayın Yaşar Okuyan'ın sözlü
soru önergesindeki iddialarını veya sorularını
cevaplandırmak üzere huzurunuzdayım. Yüce
Heyetinizi saygıyla selamlıyorum.

Bilindiği üzere, 54 üncü Türkiye
Cumhuriyeti Hükümeti, 8 Temmuz 1996 tarihinde Türkiye
Büyük Millet Meclisinden güvenoyu almıştır.
54 üncü Hükümetin hükümet programı
ise, 7 Temmuz 1996 tarihinde Türkiye Büyük Millet
Meclisinde okunmuş olup, uygulanacak ekonomik politikalara
hükümet programında ayrıntılarıyla
yer verilmiştir. Hükümet programında, ülkeyi
süratli bir ekonomik büyüme ve gelişmeye
kavuşturmanın temel amaç olduğu belirtilmiş
ve ayrıca, serbest piyasa ekonomisinin tüm şartlarını
sağlayacak ortamın gerçekleştirilmesi
ana hedef olarak öngörülmüştür.
Programda, ekonomik kalkınmada temel esasın rant
ekonomisinden üretim ekonomisine geçiş olduğu,
ayrıca belirtilmiştir. Görev başında
bulunan Hükümetimizin ekonomi politikaları da,
hükümet programında öngörülen
bu hedefler çerçevesinde yürütülmekte
olup, kapalı bir ekonomiye geçiş gibi bir
durum söz konusu bulunmamaktadır. 

Soru önergesinde, söz konusu rakamların
nasıl bulunduğu ve devlet zararına sebep olunduğu
açık olarak belirtilmemektedir; ancak, basında,
ülkemizin özkaynaklarının geliştirilmesi
konusunda Türkiye Büyük Millet Meclisinde 11 Temmuz
günü yapılan genel görüşmenin
gündeme alınması ve ilgili görüşmeler
sırasında Maliye Bakanımız tarafından
yapılan konuşmayı takiben, 15 Temmuz günü
yapılan hazine içborçlanma ihalesinde yıllık
bileşik faizlerin yüzde 127'den yüzde 139'a çıkarak
12 puan yükselmesine yol açılmak suretiyle
rantiye sınıfına ek kazançlar sağlandığı
ileri sürülmektedir. 

Bu iddiaların açıklığa
kavuşturulması bakımından hazine içborçlanma
ihalelerinde gerçekleşen faiz oranlarındaki
gelişmelerin belirtilmesi gerekmektedir. Hazine tarafından
14 Mayıs 1996 tarihinde yapılan ihalede, bileşik
faiz yüzde 106,34 olmuştur; müteakip ihalelerde
ise, bu oran sürekli olarak artmış ve 9 Temmuz
1996 tarihindeki ihalede yüzde 127,23; 15 Temmuz 1996 tarihindeki
ihalede yüzde 139,28 olarak gerçekleşmiştir.
9 Temmuz ile 15 Temmuz tarihlerinde yapılan ihalelerde
faizlerde 12 puanlık bir artış olmuştur;
ancak, biraz önce de ifade edildiği üzere, faizlerde
14 Mayıs 1996 tarihinden itibaren sürekli bir artış
eğilimi görülmektedir. Örneğin, 14 Mayıs
1996 tarihindeki ihalede faiz oranı yüzde 106 iken,
bir sonraki ihalede -28 Mayıs 1996 tarihli ihalede- bu
oran 11 puan artarak yüzde 117,35 olmuştur. Dolayısıyla,
faizlerde bazı dönemlerde görülen artışları
sadece belirli nedenlere bağlamak uygun bulunmamaktadır.


İhalelerdeki faiz oranları, bonoların
vade tarihleri, kabul edilen teklif tutarları gibi çeşitli
unsurlara bağlı olarak belirlenmekte ve bu konulardaki
gelişmelere göre bazen yükselmekte, bazen de düşmektedir.
Nitekim, 15 Temmuz tarihinde yapılan 204 gün vadeli
ihalede faiz oranı yüzde 139 iken, 24 Temmuz tarihinde
yapılan ve 146 gün vadeli ihalede faiz oranı
yüzde 129,59'a düşmüştür. 

Dolayısıyla, önergede bahsedildiği
şekilde bir zarar söz konusu değildir; aksine,
faizlerin yüksek olduğu konjonktürde ihalenin düşük
olması, toplam içborç faiz yükünü
azaltmıştır.

Faiz oranlarıyla ilgili bu açıklamalar,
faiz oranlarının, ekonomideki çeşitli
gelişmelere bağlı olarak ortaya çıktığını
ve bu gelişmeler çerçevesinde bazen artış
eğilimine girdiğini, bazen de düştüğünü
göstermektedir. Bu itibarla, faizlerde bazı dönemlerde
görülen artışları sadece belirli
bazı nedenlere bağlayarak açıklamak ve
devletin zarara uğratıldığını
ileri sürmek mümkün bulunmamaktadır.

Sayın milletvekilleri, bu cevap metni 4 Eylül
1996 tarihini taşımaktadır. Bilindiği
üzere, Hazine tarafından müteakip aylarda yapılan
ihalelerde vade tarihi bir yıldan daha fazla bir süreye
atıldığı gibi, faiz oranları da
yüzde 83'e kadar düşürülmüştür.

Konuyu bilgilerinize arz ediyorum.

BAŞKAN - Sayın Okuyan?.. Hazır
değil.

Sözlü soru cevaplandırılmıştır.

70.-Yalova Milletvekili Yaşar Okuyan'ın,
RP'li heyetin İran'ı, Dışişleri
Bakanlığını bilgisi dışında
ziyaret ettiği ve yetkililerle görüştüğü
iddiasına ilişkin Başbakandan sözlü
soru önergesi (6/297)

BAŞKAN - 70 inci sırada yer alan, Sayın
Okuyan'ın, Sayın Başbakandan sözlü
soru önergesi.

Sayın Bakan?.. Hazır değil.

Müzakere ertelendi.

71.-Yalova Milletvekili Yaşar Okuyan'ın,
Diyarbakır Devegeçidi Barajının ham
petrol ve kimyasal madde atıklarıyla kirletildiği
iddiasına ilişkin Başbakandan sözlü
soru önergesi (6/298)

BAŞKAN - 71 inci sırada yer alan, Sayın
Okuyan'ın, Sayın Başbakandan sözlü
soru önergesi.

Sayın Bakan?.. Hazır değil.

Müzakere ertelendi.

72.-Yalova Milletvekili Yaşar Okuyan'ın,
Türkiye Motor Sanayi (TÜMOSAN)'nin Türkiye traktör
üretimindeki payına ve zarar nedenine ilişkin
Başbakandan sözlü soru önergesi (6/299)

BAŞKAN - 72 nci sırada yer alan, Sayın
Okuyan'ın, Sayın Başbakandan sözlü
soru önergesi.

Sayın Bakan?.. Hazır değil.

Müzakere ertelendi.

73.-Yalova Milletvekili Yaşar Okuyan'ın,
hazine arazilerine RP'ye yakınlığı ile
bilinen grupların talip olduğu iddiasına ilişkin
Başbakandan sözlü soru önergesi (6/300)

BAŞKAN - 73 üncü sırada yer
alan, Sayın Okuyan'ın, Sayın Başbakandan
sözlü soru önergesi.

Sayın Bakan?.. Hazır değil.

Müzakere ertelendi. 

74.-Yalova Milletvekili Yaşar Okuyan'ın,
Sıvas Belediyesine aktarılan para miktarına
ilişkin Çevre Bakanından sözlü soru
önergesi (6/301)

BAŞKAN - 74 üncü sırada yer
alan, Sayın Okuyan'ın, Sayın Çevre
Bakanından sözlü soru önergesi. 

Sayın Bakan?.. Hazır değil. 

Müzakere ertelendi. 

75.-Yalova Milletvekili Yaşar Okuyan'ın,
kaybolan insanların bulunması için yapılan
çalışmalara ilişkin İçişleri
Bakanından sözlü soru önergesi (6/302)

BAŞKAN - 75 inci sırada yer alan, Sayın
Okuyan'ın, Sayın İçişleri Bakanından
sözlü soru önergesi. 

Sayın Bakan?.. Hazır değil. 

Müzakere ertelendi. 

76.-Yalova Milletvekili Yaşar Okuyan'ın,
ithalat ve ihracatımızın durumuna ilişkin
Sanayi ve Ticaret Bakanından sözlü soru önergesi
(6/303)

BAŞKAN - 76 ncı sırada yer alan,
Sayın Okuyan'ın, Sayın Sanayi ve Ticaret
Bakanından sözlü soru önergesi. 

Sayın Bakan?.. Hazır değil. 

Müzakere ertelendi. 

77.-Yalova Milletvekili Yaşar Okuyan'ın,
Antbirlik'te çalışmadan maaş aldıkları
iddia edilen kişilere ilişkin Sanayi ve Ticaret Bakanından
sözlü soru önergesi (6/304)

BAŞKAN - 77 nci sırada yer alan, Sayın
Okuyan'ın, Sayın Sanayi ve Ticaret Bakanından
sözlü soru önergesi. 

Sayın Bakan?.. Hazır değil. 

Müzakere ertelendi.

78.-Yalova Milletvekili Yaşar Okuyan'ın,
et ithalatına ilişkin tarım ve Köyişleri
Bakanından sözlü soru önergesi (6/305)

BAŞKAN - 78 inci sırada yer alan, Sayın
Okuyan'ın, Sayın Tarım ve Köyişleri
Bakanından sözlü soru önergesi. 

Sayın Bakan?.. Hazır değil. 

Müzakere ertelendi. 

79.-Yalova Milletvekili Yaşar Okuyan'ın,
pamuk üreticilerinin desteklenmesine ilişkin Tarım
ve Köyişleri Bakanından sözlü soru
önergesi (6/306)

BAŞKAN - 79 uncu sırada yer alan, Sayın
Okuyan'ın, Sayın Tarım ve Köyişleri
Bakanından sözlü soru önergesi. 

Sayın Bakan?.. Hazır değil. 

Müzakere ertelendi. 

80.-Yalova Milletvekili Yaşar Okuyan'ın,
devlet televizyonunun bir kanalında Kürtçe
yayın için hazırlık yapıldığı
iddiasına ilişkin Başbakandan sözlü
soru önergesi (6/307)

BAŞKAN - 80 inci sırada yer alan, Sayın
Okuyan'ın, Sayın Başbakandan sözlü
soru önergesi. 

Sayın Bakan?.. Hazır değil. 

Müzakere ertelendi. 

81.-Yalova Milletvekili Yaşar Okuyan'ın,
kamu kurum ve kuruluşlarında yapılması
düşünülen atama ve nakillere ilişkin
Başbakandan sözlü soru önergesi (6/308)

BAŞKAN - 81 inci sırada yer alan, Sayın
Okuyan'ın, Sayın Başbakandan sözlü
soru önergesi. 

Sayın Bakan?.. Hazır değil. 

Müzakere ertelendi. 

82.-Yalova Milletvekili Yaşar Okuyan'ın,
Güllük Karakolunun İran askerlerince tarandığı
iddialarına ilişkin  Dışişleri
Bakanı ve Başbakan Yardımcısından
sözlü soru önergesi (6/309)

BAŞKAN - 82 nci sırada yer alan, Sayın
Okuyan'ın, Sayın Başbakan Yardımcısından
sözlü soru önergesi. 

Sayın Bakan?.. Hazır değil. 

Müzakere ertelendi. 

83.-Yalova Milletvekili Yaşar Okuyan'ın,
çıkarılması düşünülen
vergi affı kapsamına ilişkin Maliye Bakanından
sözlü soru önergesi (6/310)

BAŞKAN - 83 üncü sırada yer
alan, Sayın Okuyan'ın, Sayın Maliye Bakanından
sözlü soru önergesi. 

Sayın Bakan?.. Hazır değil. 

Müzakere ertelendi. 

84.-Yalova Milletvekili Yaşar Okuyan'ın,
ülkemizin elektrik ihtiyacının hangi kaynaklardan
karşılanacağına ilişkin Enerji ve
Tabiî Kaynaklar Bakanından sözlü soru önergesi
(6/311)

BAŞKAN - 84 üncü sırada yer
alan, Sayın Okuyan'ın, Sayın Enerji ve Tabiî
Kayanlar Bakanından sözlü soru önergesi.


Sayın Bakan?.. Hazır değil. 

Müzakere ertelendi. 

85.-Yalova Milletvekili Yaşar Okuyan'ın,
proje ihalesi yapılan bazı otoyolların yapımından
neden vazgeçildiğine ilişkin Bayındırlık
ve İskân Bakanından sorusu ve Devlet Bakanı
Lütfü Esengün'ün cevabı (6/312)

BAŞKAN - 85 inci sırada yer alan, Sayın
Yaşar Okuyan'ın, Sayın Bayındırlık
ve İskân Bakanından sözlü soru önergesi.

Sayın Bakan cevaplayacak. 

Soru önergesini okutuyorum:

Türkiye Büyük Millet Meclisi
Başkanlığına

Aşağıdaki sorularımın
Sayın Bayındırlık ve İskân
Bakanı tarafından sözlü olarak cevaplandırılması
hususunda delaletlerinizi saygılarımla arz ederim.

 Yaşar Okuyan

 Yalova

Sorular:

1. İhale edilmesi planlanan otoyollardan vazgeçildiği
doğru mudur?

2. Proje ihalesi yapılan ve bu yıl
sonunda yapımına başlanılması
beklenen toplam 846 kilometrelik Gaziantep-Şanlıurfa,
Ankara-Pozantı, Orhangazi-Bursa-İzmir-Bursa çevre
yolu dahil- otoyollarının yapılmasından
neden vazgeçilmiştir?

BAŞKAN - Teşekkür ediyorum.

Sayın Bakan, buyurun efendim.

DEVLET BAKANI LÜTFÜ ESENGÜN (Erzurum)
- Sayın Başkan, muhterem milletvekilleri; Yalova
Milletvekili Sayın Yaşar Okuyan'ın, Bayındırlık
ve İskân Bakanımızdan sorduğu suallerin
cevabını kısaca arz ediyorum:

"İhale edilmesi planlanan otoyollardan
vazgeçildiği doğru mudur" şeklindeki
soruya, ihale edilmesi planlanan otoyollardan vazgeçilmesi
söz konusu olmayıp, daha önce ihalesi yapılan
otoyolların yapımına ve tamamlanmasına
öncelik verilecektir şeklinde cevap arz ediyorum.

Gaziantep-Şanlıurfa otoyolunun projeleri
tamamlanmış olup, 1996 yılında ödenek
temin edilerek ihale yapılabilmesi için Devlet Planlama
Teşkilatı Müsteşarlığına
müracaat edilmiştir. 

Ankara-Pozantı otoyolunun Ankara-Acıkuyu
kesiminin önprojeleri tamamlanmış, Acıkuyu-Pozantı
kesiminde ise çalışmalar devam etmektedir.


Orhangazi-Bursa-Karacabey ayırımı
-Bursa geçişi dahil- otoyolunun projeleri tamamlanmış
olup, yapım programına alınması için
Devlet Planlama Teşkilatı nezdinde girişiminde
bulunulmuştur. Öncelikle, Bursa çevre yolunun
1996 yılı yatırım programına
alınması ve ihale izni verilmesi konusunda çalışmalar
devam etmektedir. 

Bu cevap, 26 Ağustos 1996 tarihli durumu ifade
etmektedir. Bilgilerinize saygıyla arz ediyorum. 

BAŞKAN - Sayın Bakan, teşekkür
ediyorum.

Sayın Okuyan?.. Yok.

Soru cevaplandırılmıştır.

Sayın Bakan, 85 adet sözlü soru
önergesi işleme tabi tutulmuş, büyükce
bir kısmı zatıâliniz tarafından
cevaplandırılmıştır; ayrıca
teşekkür ediyorum.

Sayın milletvekilleri, 1 saatlik sözlü
soru müzakereleri kısmı tamamlanmıştır.


Şimdi, gündemin "Kanun Tasarı
ve Teklifleriyle Komisyonlardan Gelen Diğer işler"
bölümüne geçiyoruz.

Önce, sırasıyla, yarım
kalan işlerden başlayacağız.

VII. - KANUN TASARI VE TEKLİFLERİYLE
KOMİSYONLARDAN GELEN

DİĞER İŞLER

1. - 926 Sayılı Türk Silahlı
Kuvvetleri Personel Kanununa Bir Geçici Madde Eklenmesine
İlişkin 488 Sayılı Kanun Hükmünde
Kararname ve Millî Savunma Komisyonu Raporu (1/215) (S.
Sayısı : 23)

BAŞKAN - Yarım kalan işlerden
olan, 926 Sayılı Türk Silahlı Kuvvetleri
Personel Kanununa Bir Geçici Madde Eklenmesine ilişkin
488 Sayılı Kanun Hükmünde Kararnameyle
ilgili tasarının müzakerelerine kaldığımız
yerden devam edeceğiz.

Komisyon?.. Hazır değil.

Müzakere ertelenmiştir.

2. - Ceza Muhakemeleri Usulü Kanunu, Devlet
Güvenlik Mahkemelerinin Kuruluş ve Yargılama
Usulleri Hakkında Kanun ve Bu Kanunlarda Değişiklik
Yapan 18.11.1992 Tarih ve 3842 Sayılı Kanunda Değişiklik
Yapılmasına Dair Kanun Tasarısı ve
Adalet Komisyonu Raporu (1/543) (S. Sayısı : 175)
(1)

BAŞKAN - Yarım kalan olan işlerden,
Ceza Muhakemeleri Usulü Kanunu, Devlet Güvenlik Mahkemelerinin
Kuruluş ve Yargılama Usulleri Hakkında Kanun
ve Bu Kanunlarda Değişiklik Yapan 18.11.1992 Tarih ve
3842 Sayılı Kanunda Değişiklik Yapılmasına
Dair Kanun Tasarısı ve Adalet Komisyonu Raporunun
görüşülmesine kaldığımız
yerden devam ediyoruz.

Sayın Komisyon hazır mı efendim?
Komisyon hazır.

Hükümet hazır mı? Hükümet
hazır.

Komisyon ve Hükümet yerlerini aldılar.

Sayın milletvekilleri, geçen birleşimde
tarasının tümü üzerindeki görüşmeler
tamamlanmış, maddelerine geçilmesinin oylamasında
kalmıştık.

Şimdi, tasarının maddelerine
geçilmesi hususunu oylayacağım. 

Sayın milletvekilleri, müzakereye konu
tasarının maddelerine geçilmesi hususunu
oylarınıza sunuyorum: Kabul edenler...Kabul etmeyenler...Tasarının
maddelerine geçilmesi kabul edilmiştir.

İBRAHİM GÜRDAL (Antalya) - Efendim,
kabul edenlerde biz de el kaldırmıştık!

BAŞKAN - Efendim, zaten, zatıâlinizin
katkısı olmasa kabul edilmesi mümkün değildi;
ben, onu esas aldım.

Efendim, 1 inci maddeyi okutuyorum:

Ceza Muhakemeleri Usulü Kanunu, Devlet
Güvenlik Mahkemelerinin Kuruluş ve Yargılama
Usulleri Hakkında Kanun ve Bu Kanunlarda Değişiklik
Yapan 18.11.1992 Tarih ve 3842 Sayılı Kanunda Değişiklik
Yapılmasına Dair Kanun Tasarısı

MADDE1.-4.4.1929 tarih ve 1412 sayılı
Ceza Muhakemeleri Usulü Kanununun 128 inci maddesinin birinci
fıkrasının birinci cümlesiyle ikinci
fıkrasının ikinci cümlesi aşağıdaki
şekilde değiştirilmiştir.




(1) 175 S. Sayılı Basmayazı
22.1.1997 tarihli 49 uncu Birleşim tutanağına
eklidir.

"Yakalanan şahıs bırakılmazsa,
yakalama yerine en yakın sulh hâkimine gönderilmesi
için zorunlu süre hariç yirmidört saat
içinde sulh hâkiminin önüne çıkarılır
ve sorguya çekilir."

"Soruşturma bu sürede sonuçlandırılmazsa
Cumhuriyet savcısının talebi ve sulh hâkiminin
kararı ile süre yedi güne kadar uzatılabilir.

BAŞKAN - Efendim, madde üzerinde, gruplar
adına söz talebi?..

OYA ARASLI (İçel) - Cumhuriyet Halk
Partisi Grubu adına, Sayın Ali Şahin.

HASAN HÜSAMETTİN ÖZKAN (İstanbul)
- Demokratik Sol Parti Grubu adına, Hatay Milletvekili
Ali Günay.

BAŞKAN -CHP Grubu adına, Sayın
Şahin; buyurun.

CHP GRUBU ADINA ALİ ŞAHİN (Kahramanmaraş)
- Sayın Başkan, değerli üyeler; Ceza Muhakemeleri
Usulü Kanunu, Devlet Güvenlik Mahkemelerinin Kuruluş
ve Yargılama Usulleri Hakkında Kanun ve Bu Kanunlarda
Değişiklik Yapan 18.11.1992 Tarih ve 3842 Sayılı
Kanunda Değişiklik Yapılmasına Dair Yasa
Tasarısı üzerinde, CHP Grubu adına söz
almış bulunuyorum. Bu vesileyle Yüce Kurulu
saygıyla selamlarım. (CHP sıralarından
alkışlar)

Düzenlenen 1 inci maddeyle, 1412 sayılı
Ceza Muhakemeleri Usulü Kanununun 128 inci maddesinin birinci
fıkrasının birinci cümlesi ve ikinci
fıkrasının ikinci cümlesi değiştiriliyor.
Buna göre, suçüstü hallerinde gözaltına
alma süresiyle ilgili olarak, yakalanan şahıs,
yakalandığı ve gözaltına alındığı
zaman hemen bırakılmazsa, yakalanma yerine en yakın
sulh mahkemesine gönderilmesi için, zorunlu süre
hariç, 24 saat içerisinde hâkim önüne
çıkarılıp, hâkim tarafından
sorguya çekilmesi öngörülüyor. Soruşturma
bu sürede sonuçlandırılmazsa, savcının
talebi üzerine, hâkim kararıyla bu süre
7 güne kadar uzatılabiliyor. Önceden, Ceza Muhakemeleri
Usulü Kanununun 128 inci maddesinde, hâkim kararıyla
uzatılma süresi 8 güne kadar olduğu halde,
bu değişiklikle, uzatma süresi, 8 günden 7
güne çekiliyor. Belki de, bu tasarıdaki en
olumlu gelişme, gözaltı süresinin 8 günden
7 güne indiriliyor olmasıdır.

Görüşülmekte olan tasarının
genel gerekçesinde durum izah ediliyor. Avrupa Konseyini
oluşturan devletlerin mevzuatına uyum sağlanması
bakımından sürenin kısaltılması
ve hâkim kararına bağlanması, kabule şayan
bir görüştür; fakat, biraz sonra görüşeceğimiz
diğer maddelerde, bunun tamamen tersine bir durum, yani, Avrupa
Konseyi devletlerinin yargı mevzuatına uyum sağlanması
değil, onlardan ne kadar uzaklaştığımızı
göreceğiz.

Bu nedenle, esasta, 7 günlük gözaltı
süresi de uzun bir süredir. Suç işlediği
kesin olarak belli olmayan, belki hâkim huzuruna çıktığı
zaman serbest bırakılacak olan, belki savcı
tarafından serbest bırakılacak olan kişinin,
7 gün gözaltında kalması olumlu bir netice
değildir; insan haklarıyla bağdaşan bir oluşum
değildir. 

Bütün bunlara rağmen, gözaltı
süresinin 8 günden 7 güne düşürülmesini,
insan hakları bakımından olumlu bir gelişme
sayıyor; bu nedenle, bu maddeye karşı olmadığımızı
ifade ediyor; Yüce Kurula saygılar sunuyorum. (CHP
sıralarından alkışlar)

BAŞKAN - Sayın Şahin, teşekkür
ediyorum efendim.

Demokratik Sol Parti Grubu adına, Sayın
Günay; buyurun. (DSP sıralarından alkışlar)

DSP GRUBU ADINA ALİ GÜNAY (Hatay) - Sayın
Başkan, sayın milletvekilleri; sözlerime başlarken,
Demokratik Sol Parti Grubu adına, hepinizi saygıyla
selamlıyorum.

Görüşülmekte olan, Ceza Muhakemeleri
Usulü Kanunu, Devlet Güvenlik Mahkemelerinin Kuruluş
ve Yargılama Usulleri Hakkında Kanun ve Bu Kanunlarda
Değişiklik Yapan 18.11.1992 Tarih ve 3842 Sayılı
Kanunda Değişiklik Yapılmasına Dair 175
sıra sayılı Kanun Tasarısının
1 inci maddesiyle, 1412 sayılı Ceza Muhakemeleri
Usulü Kanununun 128 inci maddesinin birinci ve ikinci fıkrasında
değişiklik yapılmaktadır. 128 inci maddenin
birinci ve ikinci fıkralarına baktığımız
zaman, 128 inci maddenin, yakalanan kimsenin sorguya çekilmesini
ve gözaltı süresini düzenlediğini göreceğiz.

Yapılan değişikliğe göre,
128 inci maddenin birinci fıkrasının birinci
cümlesi olan "Yakalanan şahıs bırakılmazsa,
yakalama yerine en yakın sulh hâkimine gönderilmesi
için gerekli süre hariç 24 saat içinde
sulh hâkimi önüne çıkarılır
ve sorguya çekilir" cümlesindeki "gerekli"
sözcüğü "zorunlu" sözcüğüyle
değiştirilmiştir. Burada hassasiyet gösterilmiş,
yakalanan şahsın 24 saat içerisinde hâkim
önüne çıkarılması ve yakalama
yerine en yakın sulh hâkimine gönderilmesi için,
savsaklama yapılmaması ve bu hususta titizlik gösterilmesi
hedeflenmiştir; ancak, bu titizlik, değişiklik
yapılan 128 inci maddenin ikinci fıkrasının
ikinci cümlesinde gösterilmemiştir. 128 inci maddenin
"Soruşturma bu sürede sonuçlandırılamazsa,
cumhuriyet savcısının talebi ve sulh häkiminin
kararıyla 8 güne kadar uzatılabilir" şeklindeki
ikinci fıkrasının ikinci cümlesindeki
"sonuçlandırılamazsa" sözcüğü
"sonuçlandırılmazsa" olarak değiştirilmiştir;
8 gün olan süre de 7 güne indirilmiştir.

Kanun tasarısının 1 inci maddesiyle
yapılan değişikliklerin gerekçesi, 128
inci maddede iyileştirme yapmaktır. Ceza Muhakemeleri
Usulü Kanununun 128 inci maddesine göre 24 saat olan
gözaltı süresi, üç veya daha fazla
kişinin bir suça iştiraki suretiyle toplu olarak
işlenen suçlarda, cumhuriyet savcısının
yazılı emriyle 4 güne kadar ve bu süre
içerisinde de soruşturmanın sonuçlandırılamaması
halinde, cumhuriyet savcısının talebi ve
sulh hâkiminin kararıyla 8 güne kadar uzatılabilmektedir.
İşte, hâkim kararıyla 8 güne kadar
uzatılabilen gözaltı süresi 1 gün
kısaltılmakta ve 7 güne indirilmektedir. Yetersiz
olmakla beraber, bu husus, kısmen bir iyileştirme
olarak kabul edilebilir; ancak "sonuçlandırılamazsa"
sözcüğünün "sonuçlandırılmazsa"
sözcüğü şeklinde değiştirilmesi,
iyileştirme bir yana, mevcut durumun kötüleştirilmesidir.
"Sonuçlandırılmazsa" sözcüğü
bir keyfîliği, "sonuçlandırılamazsa"
sözcüğü ise bir mecburiyeti ifade eder. Madde
gerekçesine baktığımız zaman "sonuçlandırılamaması"
sözcüğünün kullanıldığını
görmekteyiz. Madde metninde yazılı "sonuçlandırılmazsa"
sözcüğünün bir yazı hatası
olduğunu ve "sonuçlandırılamazsa"
olarak düzeltilmesi gerektiğini düşünüyor
ve bu düşünceyle, bu hususta bir değişiklik
önergesi vermiş bulunuyoruz. Bu hususta gerekli düzeltmenin
yapılacağını umuyoruz. 

Sayın Başkan, sayın milletvekilleri;
Türkiye Cumhuriyeti, bir hukuk devletidir. Hukuk devletinde,
mahkeme kararı olmadan, kimse, hürriyetinden yoksun
bırakılamaz. Hakkında kesinleşmiş
ceza mahkûmiyeti bulunmayan bir sanığı
bir gün bile hürriyetinden yoksun bırakmak haksızlıktır.
Gözaltı ve tutukluluk, hukukçularca, zorunlu
bir haksızlık sayılır. Bu haksızlığın
uzun süreli olması, hak ve hukuka uygun olmayacağı
gibi, adaletsizlik kaynağı oluşturur. Bu nedenle,
gözaltı süresi, zorunlu en kısa süre
olmalıdır. 

Üç veya daha fazla kişinin iştiraki
suretiyle toplu olarak işlenen suçlarda, cumhuriyet
savcısının yazılı emriyle 4
güne ve soruşturmanın bu süre içinde
sonuçlandırılmaması halinde, cumhuriyet
savcısının talebi ve sulh hâkiminin
kararıyla 7 güne kadar uzatılabilen gözaltı
süresi uzun bir süredir. Gözaltı koşulları
da çok zordur. Çoğu zaman da, gözaltına
alınanlar, mahkemece serbest bırakılmakta,
haklarında dava açılmamakta veya beraat etmektedirler.
Bu durumda olup da uzun süre gözaltında tutulmuş
olan kişilerin uğramış oldukları
mağduriyetin telafisi de mümkün olamamaktadır.


Gözaltı süresini kısaltmak,
insan haklarına saygının ve hukuk devleti
olmanın gereğidir. Soruşturmayı yapacak
görevlilerin sayısını, bilgi ve becerilerini
artırmak ve soruşturma için gerekli olabilecek
her türlü araç ve teknik imkânları
sağlamak suretiyle, soruşturmayı kısa
sürede sonuçlandırmak mümkündür.
Gözaltı süresi bakımından Avrupa
standartlarına yetişmeye çalışacağımıza,
Avrupa ülkelerine ve diğer ülkelere örnek olacak
adımlar atalım. 

Ceza Muhakemeleri Usulü Kanununun 128 inci maddesinin
3842 sayılı kanunla değişiklik yapılmadan
önceki hükmüne göre, gözaltı süresi
15 güne kadar uzatılıyordu. Devlet Güvenlik
Mahkemelerinin görev alanına giren suçlarda,
olağanüstü hal bölgelerinde ise, gözaltı
süresi 30 güne kadar uzatılabilmektedir. Dikkat
edilirse, iki süre arasındaki oran 1/2'dir. 175 sıra
sayılı kanun tasarısının 3
üncü maddesiyle yeniden düzenlenen 2845 sayılı
kanunun 16 ncı maddesine göre, Devlet Güvenlik
Mahkemelerinin görev alanına giren suçlarda,
olağanüstü hal bölgesinde azamî gözaltı
süresi 10 güne indirilmektedir. Bu 10 günlük
gözaltı süresini, adi suçlar bakımından,
aynı şekilde, 1/2 oran olarak düşünecek
olursak; 128 nci maddeye göre hâkim tarafından
uzatılacak gözaltı süresinin 5 gün
ile sınırlı olması gerekir. 

Bu nedenlerle, Ceza Muhakemeleri Usulü Kanununun
128 inci maddesindeki hükme göre hâkim kararıyla
8 güne kadar uzatılabilen gözaltı süresini,
kanun tasarısının 1 inci maddesinde olduğu
gibi 7 güne indirmek yerine, bunu 5 güne ve cumhuriyet
savcısının yazılı emriyle 4
güne kadar uzatılabilen gözaltı süresini
de 3 güne indirmemek için kabul edilebilir, makul
bir neden yoktur. Her türlü soruşturmanın
sonuçlandırılması için bu sürelerin
yeterli olabileceği düşüncesiyle, hepinize
saygılar sunarım. (DSP sıralarından
alkışlar)

BAŞKAN - Sayın Günay, teşekkür
ediyorum.

Sayın Komisyon, Sayın Günay'ın
da işaret ettiği gibi, bu "sonuçlandırılmazsa"
sözüyle... Sayın Komisyon takip edebiliyor mu
efendim?

ADALET KOMİSYONU BAŞKANI AHMET TEKDAL
(Ankara) - İştirak etmiyoruz efendim.

BAŞKAN - Efendim, bir dakikanızı
rica edeyim.

Yani, bu, bir yazım hatası değil,
özellikle mi "sonuçlandırılmazsa"
şeklinde düzenlendi.

ADALET KOMİSYONU BAŞKANI AHMET TEKDAL
(Ankara) - "Sonuçlandırılamazsa"
tabiri, bir mazeretin arkasında bulunmasını
gerektiriyor; ama "sonuçlandırılmazsa"
kesin bir ifadedir. Komisyondan geçen metin doğrudur
diye kabul ediyoruz. 

BAŞKAN - Yani, bir yazım hatası
değil; ben, onu tespit etmek istedim. Teşekkür
ediyorum. 

Gruplar adına başka söz talebi?..
Yok.

Kişisel söz talebinde bulunan, Tunceli
Milletvekili Sayın Yıldırım?.. Yok.

Sayın Esat Bütün?.. Yok.

Sayın Ali Oğuz, buyurun efendim.

ALİ OĞUZ (İstanbul) - Muhterem
Başkanım, değerli arkadaşlarım;
müzakere konusu Ceza Muhakemeleri Usulü Kanunu, Devlet
Güvenlik Mahkemelerinin Kuruluş ve Yargılama
Usulleri Hakkında Kanun ve Bu Kanunlarda Değişiklik
Yapan 18.11.1992 Tarih ve 3842 Sayılı Kanunda Değişiklik
Yapılmasına Dair Kanun Tasarısı üzerinde
görüşlerimi arz etmek üzere huzurlarınıza
gelmiş bulunuyorum. 

Değerli arkadaşlarım, bahis konusu
kanun tasarısının uzun zamandan beri gündemimizde,
yani Meclis müzakeremizde bulunduğu hepinizin malumudur.
Arkadaşlarımızın bir kısmı
grupları adına, bir kısmı da şahısları
adına bu husustaki görüşlerini dile getirdiler.
Mevcut değişiklik, okunan metinden de anlaşıldığı
gibi "4.4.1929 tarih ve 1412 sayılı Ceza Muhakemeleri
Usulü Kanununun 128 inci maddesinin birinci fıkrasının
birinci cümlesi ile ikinci fıkrasının
ikinci cümlesi aşağıdaki şekilde değiştirilmiştir"
şeklinde ifade edilerek "Yakalanan şahıs
bırakılmazsa, yakalama yerine en yakın sulh
hâkimine gönderilmesi için zorunlu süre
hariç 24 saat içinde sulh hâkiminin önüne
çıkarılır ve sorguya çekilir"
hükmü getirilmiştir. 

Malumu âliniz, konu, insanların en değerli
varlıkları şahsiyetlerinin korunması
ve özgürlüklerinin kanun hâkimiyetine alınması
konusudur. Yıllarca hukuk hayatını sürdürmüş
hâkim ve avukat arkadaşlarımız çok
iyi bilirler ki, nezaret altına alınanlar, uzun
süre karakollarda, nezarette ve sorguları yapılmak
üzere savcılık huzuruna getirilen zanlılar,
maznun sıfatıyla, uzun süre savcılıklarda
sorgularının yapılması için
bekletilirlerdi. CMUK ile birlikte getirilen bu değişiklikteki
mevcut kısaltma, o günün hukukçuları
arasında büyük bir ittifak sağlamış
ve büyük taltif ifade eden sözlerle övülmüştü;
bu maddelerde bununla ilgili sürelerin kısaltılması,
bütün hukukçuların takdirine mazhar olmuştu
ve övülmüştü. 

Bugün ise, bu değişiklik yapılan
süreler daha da kısaltılarak, suçlanan
kimselerin, gerek adlî kovuşturmada, yani, kolluk
kuvvetlerinde -jandarmada ve poliste- gerekse savcılık
huzurundaki sorgulanmalarının kısaltılması
hususunda çok hassasiyet gösterildiği, şu
okuduğum metinden, gayet açık bir şekilde
anlaşılmaktadır. 24 saat içerisinde
sorgulanmasının temini hususunda, savcıların
huzuruna getirilmesini ve süratle hâkimin huzuruna
sevk edilerek sorgusunun tamamlanması hususu, özellikle
burada karara bağlanmış bulunmaktadır.


Getirilen bu kolaylık ve bu hassasiyet takdire
şayandır. Daha evelki çıkardığımız
ve ismine CMUK denilen Ceza Muhakemeleri Usulü Kanununun
bu sorgulamaya ve gözaltına taalluk eden müddetlerindeki
kısaltmalar, arz ettiğim gibi, büyük hassasiyet
ve takdire mazhar olmuştu; ancak, sadece maznunun temin
edilen müdafiiyle korunmasına rağmen, mağdurların
korunmasında aynı hassasiyetin gösterilmemesi
sebebiyle tenkite uğramıştı. 

Burada da aynı hassasiyeti göstererek,
bir yanlışlık yapılmaması hususundaki
titizliğimizin, Meclisimizdeki bütün değerli
hukukçu kardeşlerimiz tarafından gösterileceğini
ümit ediyorum ve bu vesileyle, Yüce Heyetinizi saygıyla
selamlıyorum efendim. (RP sıralarından alkışlar)

BAŞKAN - Sayın Oğuz, teşekkür
ediyorum efendim.

Sayın Kâzım Arslan?.. Sayın
Kâzım Arslan yok.

Madde üzerindeki görüşmeler
tamamlanmıştır. 

Maddeyle ilgili önergeler vardır; önce
geliş sırasına, sonra da aykırılık
derecesine göre okutup işleme tabi tutacağım:

Türkiye Büyük Millet Meclisi
Başkanlığına

175 sıra sayılı Ceza Muhakemeleri
Usulü Kanunu, Devlet Güvenlik Mahkemelerinin Kuruluş
ve Yargılama Usulleri Hakkında Kanun ve Bu Kanunlarda
Değişiklik Yapan 18.11.1992 Tarih ve 3842 Sayılı
Kanunda Değişiklik Yapılmasına Dair Kanun
Tasarısının 1 inci maddesiyle, 4.4.1929 tarih
ve 1412 sayılı Ceza Muhakemeleri Usulü Kanununun
128 inci maddesinin ikinci fıkrasının değiştirilen
ikinci cümlesindeki "sürede" sözcüğünden
sonra gelen ve "cumhuriyet" sözcüğünden
önce gelen "sonuçlandırılmazsa"
sözcüğünün "sonuçlandırılamazsa"
olarak düzeltilmesini saygıyla arz ederiz.

 Ayhan Gürel Hadi Dilekçi Ali Günay

 Samsun Kastamonu Hatay

 Ali Ilıksoy Hayati Korkmaz Erdoğan Toprak

 Gaziantep Bursa İstanbul

Hikmet Sami Türk

Trabzon

BAŞKAN - İkinci önergeyi okutuyorum:

Türkiye Büyük Millet Meclisi
Başkanlığına

175 sıra sayılı Ceza Muhakemeleri
Usulü Kanunu, Devlet Güvenlik Mahkemelerinin Kuruluş
ve Yargılama Usulleri Hakkında Kanun ve Bu Kanunlarda
Değişiklik Yapan 18.11.1992 Tarih ve 3842 Sayılı
Kanunda Değişiklik Yapılmasına Dair Kanun
Tasarısının 1 inci maddesinin aşağıdaki
şekilde değiştirilmesini arz ederiz.

 Ali Günay Hikmet Sami Türk Ali Ilıksoy

 Hatay Trabzon Gaziantep

 Hayati Korkmaz Mehmet Yaşar Ünal

 Bursa Uşak 

MADDE 1.- 4.4.1929 tarih ve 1412 sayılı
Ceza Muhakemeleri Usulü Kanununun 128 inci maddesinin birinci
fıkrasının birinci cümlesiyle ikinci
fıkrası aşağıdaki şekilde
değiştirilmiştir.

"Yakalanan şahıs bırakılmazsa,
yakalanma yerine en yakın sulh hâkimine gönderilmesi
için zorunlu süre hariç 24 saat içinde
sulh hâkiminin önüne çıkarılır
ve sorguya çekilir.

Üç veya daha fazla kişinin bir
suça iştiraki suretiyle toplu olarak işlenen
suçlarda, delillerin toplanmasındaki güçlük
veya fail sayısının çokluğu ve
benzeri nedenlerle cumhuriyet savcısı bu sürenin
3 güne kadar uzatılmasına yazılı
olarak emir verebilir. Soruşturma bu sürede sonuçlandırılmazsa,
cumhuriyet savcısının talebi ve sulh hâkiminin
kararıyla süre 5 güne kadar uzatılabilir."

BAŞKAN - Sayın milletvekilleri, ikinci
okuduğumuz önerge, aykırı önergedir;
çünkü, maddeyi yeniden düzenliyor. Birinci
önerge, bir sözcükte değişiklik istiyor.


Şimdi, aykırı olan bu ikinci
önergeye Sayın Komisyon ne buyuruyor efendim?

ADALET KOMİSYONU BAŞKANI AHMET TEKDAL
(Ankara) - Katılmıyoruz efendim.

BAŞKAN - Sayın Hükümet ne
buyurur?..

DEVLET BAKANI NEVZAT ERCAN (Sakarya) - Katılmıyoruz
efendim.

BAŞKAN - Sayın Komisyon ve Sayın
Hükümet katılmadı.

Sayın önerge sahibi, gerekçeyi
mi okuyalım efendim?

ALİ GÜNAY (Hatay) - Gerekçe okunsun
efendim.

BAŞKAN - Gerekçeyi okutuyorum:

Gerekçe:

Kanun tasarısının 1 inci maddesiyle,
gözaltında tutma süresinde bir indirme yapılarak
bu hususta bir iyileştirme amacıyla 1412 sayılı
Ceza Muhakemeleri Usulü Kanununun 128 inci maddesinde değişiklik
yapılmaktadır. Yapılan değişiklikle,
hâkim kararıyla 8 güne kadar uzatılabilen
gözaltı süresi, 7 güne kadar indirilmektedir.
7 günlük gözaltı süresi, çok
uzun ve gözaltına alınacak kişileri mağdur
edebilecek bir süredir. 128 inci maddeye göre, gözaltı
süresi 24 saat olup, toplu olarak işlenen suçlarda
bu süre cumhuriyet savcısının yazılı
emriyle 4 güne, bu süre içerisinde de soruşturmanın
sonuçlandırılamaması halinde, cumhuriyet
savcısının talebi ve sulh hâkiminin
kararıyla 8 güne kadar uzatılabilmektedir.
4 günlük sürenin 3 güne ve 7 güne indirilmek
istenen 8 günlük sürenin de 5 güne indirilmemesi
için kabul edilebilir bir neden yoktur. Soruşturmayı
yapacak görevli sayısını, bilgi ve becerisini
artırmak, soruşturma için gerekli olabilecek
her türlü araç ve teknik imkânı
sağlamak suretiyle, her türlü soruşturma bu
süre içerisinde sonuçlandırılabilir.
Bu düşüncelerle, değişiklik önergesi
düzenlenmiştir.

BAŞKAN - Önergeye, Sayın Komisyon
ve Sayın Hükümet iştirak etmediler. 

Önerge sahibinin talebi veçhile gerekçe
okundu. 

Önergeyi oylarınıza sunuyorum:
Kabul edenler... Kabul etmeyenler... Önerge kabul edilmemiştir.


İkinci önergeyi okutuyorum: 

Türkiye Büyük Millet Meclisi
Başkanlığına 

175 sıra sayılı Ceza Muhakemeleri
Usulü Kanunu, Devlet Güvenlik Mahkemelerinin Kuruluş
ve Yargılama Usulleri Hakkında Kanun ve Bu Kanunlarda
Değişiklik Yapan 18.11.1992 Tarih ve 3842 Sayılı
Kanunda Değişiklik Yapılmasına Dair Kanun
Tasarısının 1 inci maddesiyle, 4.4.1929 tarih
ve 1412 sayılı Ceza Muhakemeleri Usulü Kanununun
128 inci maddesinin ikinci fıkrasını değiştiren
ikinci cümlesindeki "süre" sözcüğünden
sonra gelen ve "cumhuriyet" sözcüğünden
önce gelen "sonuçlandırılmazsa"
sözcüğünün "sonuçlandırılamazsa"
olarak düzeltilmesini saygıyla arz ederim. 

 Ali Günay

 (Hatay)

 ve arkadaşları. 

BAŞKAN - Sayın Komisyon ne buyurur efendim?


ADALET KOMİSYONU BAŞKANI AHMET TEKDAL
(Ankara) - Katılmıyoruz efendim. 

BAŞKAN - Sayın Hükümet?..


DEVLET BAKANI NEVZAT ERCAN (Sakarya) - Katılmıyoruz
efendim. 

BAŞKAN - Önergeye Komisyon ve Hükümet
katılmadı. 

Önerge sahibimiz?.. 

ALİ GÜNAY (Hatay) - Konuşmak istiyorum
efendim. 

BAŞKAN - Sayın Günay, buyurun.
(DSP ve CHP sıralarından alkışlar)


ALİ GÜNAY (Hatay) - Sayın Başkan,
değerli milletvekilleri; görüşmekte olduğumuz
kanun tasarısının 1 inci maddesiyle yapılan
değişikliklerin gerekçesi, 128 inci maddede iyileştirme
yapmaktır. 

Ceza Muhakemeleri Usulü Kanununun 128 inci maddesine
baktığımız zaman, kanun tasarısının
1 inci maddesiyle, 128 inci maddenin birinci fıkrasındaki
"gerekli" sözcüğünü bile değiştirme
gereği duyulmuş ve "gerekli" sözcüğü
"zorunlu" sözcüğü olarak değiştirilmiştir.

Ancak, aynı maddenin ikinci fıkrasında,
yakalanan kişiyle ilgili soruşturmanın 24 saat
içinde yapılamaması halinde bu sürenin
4 güne kadar uzatılması yönünü
düzenleyen fıkrada "soruşturma bu sürede
sonuçlandırılamazsa" ibaresi olmasına
rağmen, yapılan tasarıyla getirilmek istenen
değişiklikte, bu "sonuçlandırılamazsa"
sözcüğü "sonuçlandırılmazsa"
olarak değiştirilmiştir. 

Şimdi, bu iki kelimenin arasındaki farka
baktığımız zaman, "sonuçlandırılmazsa"
sözcüğü kullanıldığında,
görevli olan kişinin, görevini yapma yerine oturup
seyretmesi durumunda da, bu süre içinde bu görevini
ifa etmeme durumu karşımıza çıkabilir.
Oysaki, bu 24 saat içinde elinden gelen her türlü
ihtimamı ve gayreti göstermiş olmasına
rağmen, bu 24 saatlik sürenin yeterli gelmemesi gerekir.
Eski düzenlemede husus bu durumda iken, yeni yapılan
düzenlemede daha geriye gidilmiş ve iyileştirme
yerine kötüleştirme yapılmıştır.
Biz, bu nedenlerle bu değişiklik önergesini hazırladık
ve eski metinde olduğu gibi "sonuçlandırılamazsa"
sözcüğünün daha uygun olacağını
düşünüyoruz.

Saygılar sunuyorum. (DSP sıralarından
alkışlar)

BAŞKAN - Sayın Günay, teşekkür
ediyorum.

Efendim, önergeye Sayın Komisyon ve Sayın
Hükümet katılmadı; önerge sahibi
gerekçesini ifade buyurdu.

Önergeyi oylarınıza sunuyorum:
Kabul edenler... Kabul etmeyenler... Önerge kabul edilmemiştir.

Maddeyi, okunduğu ve müzakere olunduğu
veçhile oylarınıza sunuyorum: Kabul edenler...
Kabul etmeyenler... Madde kabul edilmiştir.

2 nci maddeyi okutuyorum:

MADDE2. -18.6.1983 tarih ve 2845 sayılı
Devlet Güvenlik Mahkemelerinin Kuruluş ve Yargılama
Usulleri Hakkında Kanunun 9 uncu maddesinin birinci fıkrasının
(a) bendindeki "312 nci maddenin 2 nci fıkrasında;
313, 314, 384, 385 inci maddelerinde"; ifadeleri madde metninden
çıkarılmıştır.

BAŞKAN - Madde üzerinde, Cumhuriyet Halk
Partisi Grubu adına, Sayın Şahin; buyurun
efendim. 

CHP GRUBU ADINA ALİ ŞAHİN (Kahramanmaraş)
- Sayın Başkan, değerli milletvekilleri; görüşülmekte
olan bu maddeyle, 2845 sayılı Devlet Güvenlik
Mahkemelerinin Kuruluş ve Yargılama Usulleri Hakkındaki
Yasanın 9 uncu maddesinin birinci fıkrasının
(a) bendindeki, Türk Ceza Kanununun 312 nci maddesinin ikinci
fıkrası ve Türk Ceza Kanununun 313, 314, 384,
385 inci maddelerindeki suçlarla ilgili yapılacak
yargılamalar devlet güvenlik mahkemelerinin yetkisi
dışına çıkarılmaktadır.


Biz, Cumhuriyet Halk Partisi olarak, vatandaşlarımızın
eşit koşullar altında, adil ve alenî
-özel yetkilerle donatılmış mahkemede
değil- hukukun genel kuralları ve yargı düzenlemeleri
içerisinde genel mahkemelerde yargılamasından
yanayız; fakat, ülke koşullarında, ülke
bütünlüğünü ve amme nizamını
sarsacak nitelikteki olaylar ve suçların oluşumu
halinde, devleti ve ona vücut veren halkı korumak
için özel nitelikte mahkemelerin kurulduğu bir
gerçektir. 

Devlet güvenlik mahkemeleri kurulduktan sonra,
Türk Ceza Kanunundaki, ülkenin bütünlüğüne,
devletin şahsiyetine, ammenin selametine ve anayasal kurumları
yok etmeye ve çalıştırmamaya yönelik
suçlar devlet güvenlik mahkemelerinin yargılama
görevleri arasına alınmıştır.
Ayrıca, toplu silah kaçakçılığı,
uyuşturucu suçları ve olağanüstü
hal ilan edilen bölgelerdeki olağanüstü halin
ilanına neden olan suçlar, devlet güvenlik
mahkemesi kapsamına alınmıştır.


Bu tasarıyla, devlet güvenlik mahkemelerinin
görev alanından çıkarılmak istenen,
Türk Ceza Kanununun 312 nci maddesinin ikinci fıkrasındaki,
halkı sınıf, ırk, din, mezhep veya
bölge farklılığı gözeterek
kin ve düşmanlığa açıkça
tahrik eden tahrik suçları ile yine, cürüm
işlemek için teşekkül ve çete oluşturmak
suçlarını kapsayan 313 üncü maddesi
ve kara, deniz, hava nakil vasıtaları, devlet demiryolları
veya trenlere karşı işlenen suçlar,
devlet güvenlik mahkemesi kapsamından çıkarılmak
istenmektedir. 

Bu suçlar, devlete, rejime, anayasal kurumlara
karşı işlenen ve halkta korku, endişe
ve panik yaratmak suretiyle amme nizamını bozan
suçlardır. 

Görüşülen bu tasarıyla,
devlet güvenlik mahkemelerinin görev alanına
giren suçlardan, Türk Ceza Kanununun 312 nci maddesinin
ikinci fıkrası, devlet güvenlik mahkemesinin
görev alanından çıkarılıyor.
Esasta, bu madde, aydın, yazar-çizerlerimizi de
cezalandıran ve düşünceyi suç sayan
bir maddedir; basında, Meclisimizde ve Avrupa basınında
tartışılan, birçok bilim adamımızın
mahkûmiyetine neden olan suçları kapsayan
bir maddedir. 

Bu maddenin kapsamı, mahallî mahkemeler,
bilirkişi incelemeleri ve Yargıtayda bile ciddî
gerekçelerle değişik yorumlanıyor ve uygulanıyor.
Vatandaş, neyin suç olduğunu, hangi yazının
suç oluşturacağını bilmeden, suç
kastı olmadan yazdığı bir yazı
nedeniyle, kendisini sanık sandalyesinde buluyor, bulabiliyor.
Ceza mevzuatımızda temel sorun, düşüncenin
suç sınırını saptayacak demokratik
koşulların oluşmamasıdır.

Bu maddenin ikinci fıkrası, yalnız
devlet güvenlik mahkemelerinin kapsamı dışına
çıkarmak şeklinde değil, bu maddedeki
suçun tanımına açıklık
getirecek şekilde düzenlenseydi; yani, eylemi suç
sayan; fakat, düşünceyi suç olmaktan çıkaracak
biçimde oluşturulacak bir teklif şeklinde gelseydi,
daha uygar, daha demokratik olurdu kanısındayız.
O zaman, Yaşar Kemaller ve bu maddeden yargılanmış,
mahkûm olmuş yüzlerce düşünürümüzün
cezaevlerinde süründürülmesine engel olunurdu.


Sayın Başkan, değerli milletvekilleri;
bu yasa tasarısının bu maddesiyle değiştirilmek
istenilen 313 üncü madde, asıl üzerinde
durulması gereken maddelerden biridir. Bu yasa tasarısıyla,
devlet güvenlik mahkemelerinin yetkileri dışına
çekilmek istenilen, Türk Ceza Kanununun 313 üncü
maddesinde tanımlanan suç, Sayın Adalet Bakanının
hafife aldığı kadar basit bir suç değildir.
Faslın başlığı, cürüm
işlemek için teşekkül meydana getirenlere
yönelik olup, tek kelimeyle mafya ve çetecilik dediğimiz
suçların oluşumunu örgütleyenleri;
yani, elebaşlarını kapsamı içerisine
alan maddedir. Kurulan çete, halk arasında, korku,
endişe veya panik yaratmak ya da siyasî ve sosyal
bir görüşten kaynaklanan amaçla, ammenin
selameti aleyhine cürümlerle adam öldürtmek,
yağma yaptırıp yol kestirmek ve adam kaldırmak
cürümlerini işletmek için çete oluşturmanın
müeyyidesi, Türk Ceza Kanununun 313 üncü maddesindedir.


Bu maddedeki suçları, bu maddenin lafzına
ve ruhuna uygun olarak, zamanımızda, aynen yaşıyoruz.
Halkımız, bir taraftan, belki yıllardır
var olan ve Susurluk olayıyla aleniyet kazanan bir mafyalaşma,
çeteleşme olayını yaşıyor;
bu olayla, ülkede, ciddî soygun, vurgun ve çıkara
dayalı cinayetlerin işlendiğine, suçlularının
da bazı kamu görevlileri ve siyasî kişilerce
korunduğuna, mafyanın devlete sızdığına
inanıyor. Halk, bunca işlenen faili meçhul
cinayetlerin arkasında devlet-mafya ilişkisi olmasının
endişesini taşıyor. 

Diğer taraftan, halkımız, yıllardır,
tarikat adı altında, ahlaksızca, kutsal İslam
dinini kullanarak, halkı, Atatürk ilke ve inkılaplarına,
demokratik ve laik cumhuriyete karşı yönlendirmeye
çalışan bazı sahte dinci ve cincilerin,
nüfuz kazanmak, servet kazanmak için, kimleri, nasıl
kullandıklarını, İslamî düşüncelerle
kendilerine gelen bazı hanımlarımızın
hulus ve saffetinden istifade ederek bunlardan hayâsızca
nasıl yararlandıklarını görüyor
ve üzülüyor. Suçluların meydana çıkmasını
ve cezalandırılmasını istiyor; bunun
için, sokaklarda yürüyor, ışık
söndürüyor, medya da haykırıyor...

Birtakım kamu görevlilerinin, özel
korumaların ve bazı siyaset adamlarının
isimlerinin karıştığı; halkın,
sokaklarda "suçlular Mecliste" diye feryat ettiği,
Cumhurbaşkanın zirvede toplantı yaparak olayın
aydınlatılması için mesajlar verdiği;
Sayın Başbakanın, Başbakanlık
Denetleme Kurulunu devreye soktuğu; Mecliste kurulan araştırma
komisyonunun olayı aydınlatmak için çaba
sarf ettiği bir aşama ve zamanda, bu maddenin devlet
güvenlik mahkemesinin yetkisinden çekilmesini anlamak
mümkün değildir. 

Şimdi, soruyorum: Bu suçların
yargısı devlet güvenlik mahkemesinde  mi görülse
daha iyi aydınlanır, yoksa, bidayet mahkemesinde
mi görülse daha çabuk aydınlanır
ve suç meydana çıkar?

Biz, CHP olarak, yargıda görev yapan
tüm hâkim ve savcılara güveniyor ve inanıyoruz.
Bu maddeye karşı çıkmamız, Hükümetin,
olaylar üzerine ciddî şekilde gitmemesinden ve
Adalet Bakanına güven duymamamızdandır.
Bize göre, bu tasarıyla, Türk Ceza Kanununun
313 üncü maddesini devlet güvenlik mahkemesinden
almak, sanıkları korumaya, tahkikatı zamana
yaymaya, olayı yaratan çete başlarının
ve suçlularının ortaya çıkmasını
engellemeye yöneliktir. Bu, adalete, yargıya müdaheledir;
mahkeme adresini değiştirmek suretiyle adaleti saptırma,
yargılamayı daha uygun bir adreste yaptırarak
olayı kapatmak, kamuoyunun infialini zaman içerisinde
durdurmaya yöneliktir. 

Devlet güvenlik mahkemesinin görevlerini
göz önüne aldığımız zaman,
bu maddelerin devlet güvenlik mahkemesinde kalmasının
gereğine son derece inanmak zorundayız. 

Değerli arkadaşlarım, devlet güvenlik
mahkemesi görevine giren suçlarda ilk soruşturma
yapılmaz. Soruşturma, doğrudan cumhuriyet savcıları
tarafından yapılır. Soruşturmanın
gerekli kıldığı hallerde suç mahalline
ve delillerin bulunduğu yerlere gidilir. Tüm cumhuriyet
savcılıkları, devlet güvenlik mahkemesi
başkanı ve savcılarının yapılmasını
istediği soruşturmayı öncelikle ve ivedilikle
yapmak zorundadır. Bu mahkemenin kapsamına giren
suçlular hakkında, suç, görev sırasında
görevden dolayı işlenmiş olsa dahi cumhuriyet
savcılıklarınca doğrudan tahkikat yapılır.
Yani, Memurin Muhakemat Kanununa sığınmak mümkün
değildir. Bütün zabıta makam ve memurları,
kamu görevlileri, devlet güvenlik mahkemesi başkanı
ve cumhuriyet savcılarının, soruşturma,
kovuşturma ve infaza ilişkin emirlerini öncelikle
yerine getirmek zorundadır. Ayrıca, zabıta,
sanıkları, tanıkları, bilirkişiyi,
suçtan zarar gören şahısları,
belirlenen gün, saat ve yerde hazır bulundurmaya mecburdur
ve bunlara karşı zor kullanma yetkisi vardır.


Ayrıca, devlet güvenlik mahkemeleri davalara
ara vermeden bakmaktadır. Bu koşullarda, suçun
ve suçlunun meydana çıkması, adaletin
süratle tecellisi mümkün olacaktır. Keza,
devlet güvenlik mahkemelerinin kuruluşunda, Adalet
Bakanına bağlı olmayan askerî hâkimler
ve savcılar vardır. Burada çalışan,
yani, devlet güvenlik mahkemesinde çalışan
hâkim ve savcılar 4 yıl süreyle atanır.


(Mikrofon otomatik cihaz tarafından kapatıldı)

BAŞKAN - Buyurun.

ALİ ŞAHİN (Devamla) - Ciddî
bir suç oluşturmadıkça görev yerinin
değişmesi mümkün değildir. Bu bir teminattır.


Sayın Başkan, değerli milletvekilleri;
toplumdaki düşünce, dinci çeteleri, Hükümetin
büyük ortağı Refah'ın, rantiye çetelerini,
küçük ortağı Doğru Yol'un kolladığı
istikametindedir. Bu yasa tasarısıyla, bu konudaki
endişenin daha da arttığını söylemek
mümkündür. Suçluların acilen belirlenmesini,
tarafsız yargıda hesap vermelerini istiyorsanız,
bunca kurulan araştırma ve soruşturma komisyonlarındaki
7-8'lik parmak hesabıyla şüpheli aklandığınız
suçlamaların devam etmesini istemiyorsanız
ve bugün ülkeyi saran mafya, çete, tarikat adı
altında nüfuz ve servet kazananların suçlanmasını,
cezalandırılmasını istiyorsanız,
bu maddenin tasarıdan çıkarılması
için verilen önergemize destek veriniz. 

Sayın Adalet Bakanı, konuşmasında
"siz, mahallî mahkemelere güvenmiyor musunuz"
diyor. Biz, devlet güvenlik mahkemelerine de mahallî
mahkemelere de güveniyoruz; fakat, anlamadığım,
Sayın Adalet Bakanı da devlet güvenlik mahkemelerine
niçin güvenmiyor? Devlet güvenlik mahkemelerinde
yargılanılması istenen çeteleri acaba
kayırmak mı istiyor? Bütün bunları
aşmak için, bu suçluların devlet güvenlik
mahkemelerinde yargılanması lazım. Bu olmadığı
zaman, Türkiye Büyük Millet Meclisini, hiçbirimizi,
kamuoyunun zan altında bırakmasını
önlememiz mümkün değildir; çünkü,
vatandaş, suçlu Mecliste diyor, Meclisi suçluyor.
Bu madde devlet güvenlik mahkemelerinin görev alanınından
çıktığı zaman, sanki bu çeteleri
korumaya yönelik bir davranışta bulunduğumuz
meydana çıkacaktır. 

Şimdi, burada değiştirilmek istenilen
Türk Ceza Kanununun 314 üncü maddesine değinmek
istiyorum. 314 üncü madde, çetelere yataklık
yapanlara yöneliktir; bunun da devlet güvenlik mahkemelerinin
kapsamından çıkması isteniyor; bu
son derece yanlıştır. Türk Ceza Kanununun...

(Mikrofon otomatik cihaz tarafından kapatıldı)


BAŞKAN - Sayın Şahin, ben, sizin
sürenizi uzatmıştım; o da yetmedi galiba.
1 dakika yeter mi efendim?

ALİ ŞAHİN (Devamla) - 2 dakika...

BAŞKAN - Buyurun.

ALİ ŞAHİN (Devamla) - Sayın
Başkan, yine, devlet güvenlik mahkemelerinin yetki
alanından çıkarılmak istenen, 384
ve 385 inci maddeler uçak kaçırmaya, deniz
araçlarını kaçırmaya, Devlet
Demiryolları raylarına birtakım olumsuzluklar
yaparak trenleri yok etmeye yönelik suçlara ilişkindir.
Bu Hükümet tarafından daha önce bir kanun
tasarısı getirildi ve Yüce Mecliste görüşülerek
kanunlaştı. Türk Ceza Kanununun 384 ve 385 inci
maddelerine ilişkin suçlara bakmak devlet güvenlik
mahkemelerinin görevinde değildi. Bu 384 ve 385 inci
maddeler içerisine giren suçların terör
suçu sayılmasına yönelik bir kanun tasarısı
geldi, Adalet Komisyonundan geçti, Genel Kurulda kabul
edildi, 3.11.1996 tarihinde Resmî Gazetede yayımlandı
ve kesinleşti; yani, bir ay sonra bu tasarı tekrar
geldi, bu defa, bu suçların...

(Mikrofon otomatik cihaz tarafından kapatıldı)

ALİ ŞAHİN (Devamla) - Topluyorum
Sayın Başkan.

BAŞKAN - Buyurun efendim.

ALİ ŞAHİN (Devamla) - Şimdi,
bir ay önce devlet güvenlik mahkemelerinin yetki alanına
giren bu suçlar bu tasarıyla devlet güvenlik
mahkemelerinin yetki alanından çekilmek isteniyor.
Bu ciddî bir olay değildir; kanun ciddî bir meseledir;
vatandaşın inançlı olması lazımdır
ve bu suçlardan suçlananların da devlet güvenlik
mahkemelerinde yargılanması gerekir. Uçak
kaçırıyor, gemi kaçırıyor,
demiryolunu tahrip ediyor; bunlar toplumsal bir suçtur,
halkı ilgilendiren bir suçtur.

Hepinize saygılar sunuyorum. (CHP ve DSP sıralarından
alkışlar)

BAŞKAN - Sayın Şahin teşekkür
ediyorum.

Demokratik Sol Parti Grubu adına, Sayın
Günay; buyurun. (DSP sıralarından alkışlar)


DSP GRUBU ADINA ALİ GÜNAY (Hatay) - Sayın
Başkan, sayın milletvekilleri; Ceza Muhakemeleri
Usulü Kanunu, Devlet Güvenlik Mahkemelerinin Kuruluş
ve Yargılama Usulleri Hakkında Kanun ve Bu Kanunlarda
Değişiklik Yapan 3842 Sayılı Kanunda Değişiklik
Yapılmasına Dair Kanun Tasarısının
2 nci maddesiyle Türk Ceza Kanununun 312 nci maddesinin ikinci
fıkrasında, 313, 314, 384 ve 385 inci maddelerinde
yazılı suçlar, devlet güvenlik mahkemelerinin
görev alanının kapsamı dışına
çıkarılmaktadır. 

Türk Ceza Kanununun 312 nci maddesinin ikinci
fıkrası, halkı sınıf, ırk,
din, mezhep veya bölge farklılığı
gözeterek, kin ve düşmanlığa açıkça
tahrik edenlere, 313 üncü maddesi, her ne suretle olursa
olsun, cürüm işlemek için teşekkül
oluşturanlara ve bu teşekküle katılanlara,
314 üncü maddesi teşekküllerin mensuplarına
bilerek ve isteyerek barınacak yer gösteren veya erzak
yahut silah ve cephane tedarik ve yardım edenlere, 384
üncü maddesi zor veya nüfuz kullanarak veya tehditle
veya hileyle, kara veya deniz ulaşım aracının
hareket etmesini engelleyen, ettirmeyen veya hareket halinde bulunanları
durduran veya gitmekte olduğu yerden başka bir yere
gönderten kimselere, bir uçağı kaçıran
veya hareket etmesine engel olan veya bu eylemlere teşebbüs
edenlere, 385 inci maddesi ise, kasten demiryolu üzerine
bir şey koyarak yahut rayların makaslarını
kapatarak veya açarak yahut yanlış işaretler
vererek veya her ne suretle olursa olsun, bir hareket yaparak
bir kaza vukuu tehlikesine meydan verenlere verilecek cezaları
düzenlemektedir. Bu maddelerde yazılı suçlar,
devletin güvenliğini ilgilendiren ve kamu düzenini
bozmak amacına yönelik suçlardır. 

3713 sayılı Terörle Mücadele
Kanununun 1 inci maddesine göre, kamu düzenini bozmak
amacıyla, bir örgüte mensup kişi veya kişiler
tarafından girişilecek her türlü eylem,
terördür. 2845 sayılı Devlet Güvenlik
Mahkemelerinin Kuruluş ve Yargılama Usulleri Hakkında
Kanunun 1 inci maddesine göre, demokratik düzen ve cumhuriyet
aleyhine işlenen ve doğrudan doğruya devletin iç
ve dış güvenliğini ilgilendiren suçlara
ilişkin davalara bakmak üzere, devlet güvenlik
mahkemeleri kurulmuştur.

Türk Ceza Kanununun 312/2, 313, 314, 384 ve
385 inci maddelerinde yazılı suçlar, kamu
düzenini bozan ve devletin güvenliğini ilgilendiren
suçlara ilişkin suçlardır ve devlet
güvenlik mahkemelerinin görev alanı kapsamı
içerisindedir. Nitekim, 1/525 esas nolu yasa tasarısıyla,
Türk Ceza Kanununun 384 üncü maddesi, 3713 sayılı
Terörle Mücadele Kanununun 4 üncü maddesinin
kapsamı içerisine alınmış ve
bu maddede yazılı suçlar terör suçu
sayılmıştır. 

Biz, bunları söylerken, devlet güvenlik
mahkemelerini savunmak amacıyla söylemiyoruz; devlet
güvenlik mahkemeleri, ayrıca tartışma
konusu yapılabilir ve bu mahkemeler yerine, genel mahkemeler
içerisinde ihtisas mahkemeleri oluşturulabilir. Devlet
güvenlik mahkemelerinin görev alanı kapsamının
daraltılması bir yana, koşulları oluştuğunda
tümden kaldırılmasının tartışılmasından
yanayız. Ancak, son aylarda, kamuoyu gündeminin üst
sırasını işgal eden ve bütün
toplumu rahatsız eden çete, mafya, devlet ilişkileri
iddiasının araştırılması
sırasında, bu yasa tasarısının
gündeme getirilmesi ve Meclis gündeminin "Kanun
Tasarı ve Teklifleriyle Komisyonlardan Gelen Diğer
İşler" bölümünün üst
sırasına alınması ve bu tasarının
öncelikle görüşülmesi için İktidar
kanadınca sergilenen ısrarcı tutum, demokratikleşme
alanında atılan adım yerine, ister istemez
"acaba, amaç başka mıdır"
sorusunu kafalara çağrıştırmaktadır.


Anayasal hükümlerin ihmal edilerek ve gereğinin
yapılması için haftalarca hiçbir gayret
gösterilmeyerek, öncelikle görüşülmesi
gereken 145 sıra sayılı Kanun Tasarısı
yerine bu tasarının öncelikle görüşülmesini
sağlama gayretini, hukuka saygı ile bağdaştıramıyoruz.


Meclis gündeminin "Kanun Tasarı
ve Teklifleriyle Komisyonlardan Gelen Diğer İşler"
bölümünde yer alan 145 sıra sayılı
İdarî Yargılama Usulü Kanununda Değişiklik
Yapılmasına ilişkin Kanun Tasarısı,
oluşan bir hukukî boşluğu doldurmak üzere
düzenlenmiştir. Hukukî boşluğu dolduracak
bu kanun tasarısının öncelikle görüşülüp
karara bağlanması, Anayasanın 153 üncü
maddesinin dördüncü fıkrası gereğince
bir zorunluluk iken, bu konuda hiçbir duyarlılık
göstermeyen Hükümetin, çete, mafya, devlet
ilişkileri iddiasının toplumu fazlasıyla
rahatsız ettiği bir ortamda başta, cürüm
işlemek için teşekkül oluşturma
suçu olmak üzere, devlet güvenliğini ilgilendiren
ve kamu düzenini bozmaya yönelik birtakım suçların
Devlet Güvenlik Mahkemelerinin görev alanı kapsamı
dışına çıkarılmasını
öngören bu tasarıya, amacı bakımından
kuşkuyla yaklaşılmaması, kuşkuyla
bakılmaması mümkün değildir. 

Kanun tasarısının 2 nci maddesi,
içerisinde bulunduğumuz şu an için gereksiz
bir düzenlemedir. Türkiye Büyük Millet Meclisi
İçtüzüğünün 88 inci maddesi
gereğince tasarının 2 nci maddesinin geri istenmesi
veya en azından bu 2 nci madde metninden, bir değişiklik
önergesiyle, Türk Ceza Kanununun 312/2, 313 ve 314 üncü
maddelerinin çıkarılması gerekmektedir.
Her iki hususun yapılmaması halinde de sayın
milletvekillerinin, Türkiye Büyük Millet Meclisinin,
önce ülke çıkarlarını, sonra
parti ve kişisel çıkarları gözeten
ulusal bir meclis olduğunu ve parmak makinesi olmadıklarını
göstermelerini ve tasarının 2 nci maddesine
ret oyu vermelerini diliyoruz.

Devlet güvenlik mahkemelerinin kurulmasını
önerenlerin amacı, terör konusunda uzmanlaşmış,
sırf bu suçlara bakan ve alabildiğince hızlı
çalışan bir mahkeme yapısı oluşturulmasıydı.
Ancak, neticede bu amaçların çok dışına
çıkılarak bir devlet güvenlik mahkemesi
yapısı oluşturulmuş ve teröristlerin
yanı sıra gazeteci, yazar, şair, bilim adamıyla
ilgili kimi konular bu mahkemelerin kapsamına alınmıştır.


Bu mahkemeler olağanüstü yargı
yerleridir. Tabiî hâkim ilkesine aykırıdır
ve genel mahkemelere güvensizliğin ifadesi niteliğindedir.
Asıl olan, genel mahkemelere güvenmek ve yapılması
gereken de mahkemelerin bağımsızlığını
ve hâkim güvencesinin sağlanmasını
temin etmektir. Bunun için de, Hâkimler ve Savcılar
Yüksek Kurulunu düzenleyen Anayasanın 159 uncu
maddesinde değişiklik yapılması gerekmektedir.
Demokratik Sol Parti, yargı bağımsızlığını
sağlamak amacıyla, Anayasanın 159 uncu maddesinde
değişiklik teklifi hazırlamış ve
bu önerge, Demokratik Sol Partinin bütün milletvekillerince
imzalanmış; ancak, aradan aylar geçmiş
olmasına rağmen bu önergeyi, Demokratik Sol Parti
milletvekillerinin dışında bugüne kadar
imzalayan olmamıştır. 

Mahkemelerin bağımsızlığı
ve yargıç güvencesinin sağlanması
için bütün milletvekillerinin destek vermelerini
bekliyor, devlet güvenlik mahkemelerine gereksinim duyulmamasını
ve şartları oluştuğunda, bu mahkemelerin
tümden kaldırılmasını diliyor,
bu duygu ve düşüncelerle hepinize saygılar
sunuyorum. (DSP sıralarından alkışlar)

BAŞKAN - Sayın Günay, teşekkür
ediyorum.

Anavatan Partisi Grubu adına, Sayın
Aşık; buyurun efendim. (ANAP sıralarından
alkışlar) 

ANAP GRUBU ADINA EYÜP AŞIK (Trabzon) -
Sayın Başkan, sayın milletvekilleri; görüşülmekte
olan Ceza Muhakemeleri Usulü Kanunu, Devlet Güvenlik
Mahkemelerinin Kuruluş ve Yargılama Usulleri Hakkında
Kanun ve Bu Kanunlarda Değişiklik Yapan 18.11.1992 tarih
ve 3842 sayılı Kanunda Değişiklik Yapılmasına
Dair Kanun Tasarısının 2 nci maddesi üzerinde,
Grubum adına, söz almış bulunuyorum.
Yüce Heyetinizi saygıyla selamlıyorum.

Sayın milletvekilleri, kanun tasarısının
2 nci maddesi, devlet güvenlik mahkemesi kapsamına
giren -Türk Ceza Kanununun 312 nci maddesinin ikinci fıkrasında,
313, 314, 384, 385 inci maddelerinde- ifadelerinin metinden çıkarılması;
yani, Devlet Güvenlik Mahkemesi kapsamı dışına
çıkarılması hususundadır. Daha
evvel, bu kanun tasarısının, gerek komisyonda
görüşülmesi sırasında gerek
gündeme alınması ve öncelikle görüşülmesi
sırasında, müteaddit defalar kanun tasarısı
üzerinde görüşlerimizi açıklamış
ve içerisinde bulunduğumuz konjonktür sebebiyle,
demokratikleşme açısından önemli
olmasına rağmen, kanun tasarısının
bu maddesine karşı olduğumuzu, özellikle,
Türk Ceza Kanununun 312, 313, 314 üncü maddelerinin
devlet güvenlik mahkemesi kapsamının dışına
çıkarılmasına karşı olduğumuzu
söylemiştik. 

Sayın milletvekilleri, bakınız,
daha evvel bu kürsüden açıklamıştım.
Kanun tasarısı tümüyle bir demokratikleşme
adımı olmasına rağmen, Susurluk olayından
sonra, Türkiye'de bütün halkımızın
dikkatle takip ettiği bir husus var. Bu Parlamento da, devlet
de âdeta halkın gözünde bir imtihandadır.
Acaba, bunca belgeye rağmen, bunca bilgiye rağmen, bunca
itiraflara rağmen, parmak izlerine rağmen, bulunan bunca
sahte pasaportlara, yeşil pasaportlara, sahte kimliklere
rağmen, bu olaylar kapatılacak mı, yoksa, bunlar
aydınlığa çıkacak mı; bütün
milletimiz dikkatle bunu takip ediyor. Bunun için, Parlamentoda
bir komisyon kurulmuş; Parlamentodaki komisyonun bir saatlik
toplantısı dahi, televizyonlarda birinci haber oluyor,
üç aydan bu yana, dört aydan bu yana. Hiçbir
konu, kamuoyunun gündeminde, bu kadar uzun süre kalmamıştır,
bu kadar dikkatle takip edilmemiştir. 

Biz biliyoruz ki, devlet güvenlik mahkemesi,
Susurluk olayından sonra, çete konusunda yaptığı
çalışmalarda belli bir yere varmış
ve dokunulmazlıkların kaldırılması
hususunda bir fezlekeyle Adalet Bakanlığına
da başvurmuştur. 

Devlet güvenlik mahkemesi kapsamı dışına
çıkarmak istediğimiz, Türk Ceza Kanununun
313 ve 314 üncü maddeleri, başlığı
itibariyle "Cürüm İşlemek İçin
Teşekkül Meydana Getirenler" tabir ettiğimiz;
yani, kamuoyunda bilinen çetelerle ilgili husustur. Biz,
burada, bu tasarıyı bu şekliyle kabul edersek,
bugün devlet güvenlik mahkemelerinin kapsamında
olan bu maddeleri bu kapsamdan çıkarırsak,
devlet güvenlik mahkemelerini yetkisiz hale getireceğiz.
O zaman ne olacak; bugüne kadar yapılmış
bütün işlemleri -tutuklananlar var, gözaltına
alınanlar var, iddianame hazırlanmış,
fezlekeler hazırlanmış- yok sayacağız
ve silbaştan, diyeceğiz ki, normal savcılıklar
bunları yürütsün!..

Değerli milletvekilleri, normal savcılıkların,
böyle, çete kurma işlemiyle ilgili bir hukukî
prosedürü tamamlaması, bugünkü mevzuat
dahilinde, hemen hemen, fiilen mümkün değildir;
çünkü, Balıkesir'deki bir savcı,
trafik davası, İstanbul'daki cinayet davası,
Ankara'daki bir savcılık ise, sahte belge, sahte
evrak düzenleme iddiasıyla dava açmış.
Bunların birbiriyle ilişkilerini, koordinasyonunu
kim kurmuş, nasıl kurmuş?.. Herhangi bir savcılığın,
bu bilgileri toplayıp bir araya getirmesi, bir fezleke
düzenlemesi, soruşturma açması mümkün
değildir. 

Devlet güvenlik mahkemelerinin, gerek yetkileri
bakımından gerek işleyişleri bakımından
gerekse hukukî ve idarî durumları dolayısıyla,
bu konudaki imkânları, bu konuyu, bu çete
meselesini nispeten sonuca ulaştıracak durumdadır.
Bu bakımdan, içinde bulunduğumuz şu ortamda,
bu maddelerin kabul edilmesi ve devlet güvenlik mahkemeleri
kapsamından çıkarılması, doğrudan
doğruya, Susurluk'la ortaya çıkan ve bütün
halkımızı gece gündüz sokaklara
döken ve neticesini bütün halkımızın
beklediği ve neredeyse sorguladığı bir dönemde
bunların üzerini örtmek manasına gelir
ki, bu ayıbın, bu suçun altından kalkamayız;
demokratikleşme adına dahi kalkamayız.

312 nci maddeye gelince: Sayın milletvekilleri,
Türk Ceza Kanununun 312 nci maddesinin, devlet güvenlik
mahkemeleri kapsamı dışına çıkarılmak
istenilen ikinci fıkrası, halkı, sınıf,
ırk, din, mezhep ve bölge farklılığı
gözeterek, kin ve düşmanlığa açıkça
tahrik eden kimseye verilen ceza... Şimdi, bunu da devlet
güvenlik mahkemesinin kapsamı dışına
çıkardığımız zaman -bugün
ne yapmak istediğimizi kamuoyu dikkatle takip ediyor- yarın
bunun hesabını veremeyiz. Anavatan Partisi Grubu
adına verdiğimiz bir önergeyle, bildiğim kadarıyla,
bize söylenildiği kadarıyla, grup başkanvekillerinin
de olurunu almak, mutabakatını almak suretiyle verdiğimiz
bir önergeyle, sadece bu üç maddenin, yani, Türk
Ceza Kanununun 312 nci, 313 üncü ve 314 üncü
maddeleri... Din, mezhep, sınıf, ırk ayrımcılığı
yapmakla, bir de çete kurmakla ve çete kurmaya yataklık
etmekle ilgili davaların devlet güvenlik mahkemelerinde
görülmesine bir süre daha, hiç değilse
şu önemli dönemde devam edilmesinin daha uygun
olacağını düşünüyoruz ve
bu yönde de bir önergemiz var. Önergemiz kabul
edildiği takdirde, tasarının tümüne,
2 nci maddeye de olumlu oy vereceğiz; ama, Türk Ceza
Kanununun 312, 313, 314 üncü maddelerindeki -tekrar
söylüyorum- sınıf, ırk, din, mezhep
ve bölge farklılıklarıyla ilgili suçlarla,
çete kurmak ve çete kuranlara yataklık edenlerle
ilgili suçların Devlet Güvenlik Mahkemesi dışına
çıkarılmasına "evet" denilirse,
yani, çıkmasın diye teklifimiz kabul edilmezse,
o zaman, kanunun tümünün çıkmasına
muhalefet etmeye, direnmeye, çıkmaması için
gayret etmeye devam edeceğiz. Esasen, Anayasanın ilgili
maddesi, biliyorsunuz, görülmekte olan bir davanın
sonuçlarını etkilemeye yönelik müdahalenin
yasaklandığını söylemektedir. Bu
durumda, bu kanunun, bu şekilde çıkması
Anayasaya da aykırıdır; çünkü,
görülmekte olan bir davanın dosyası hazırlanmış,
fezlekesi hazırlanmış, birkaç kişisi
tutuklanmış, dokunulmazlığın kaldırılmasıyla
ilgili önerileri yazılmış bir davanın
orta yerinde, siz, mahkemenin yetkilerini alıyorsunuz.
Bu, sonuca müdahale etmek değildir de, nedir... Onun
sonucuna, sadece fikren dahi müdahaleyi Anayasa yasaklamıştır;
değil, gelip, burada, Meclis kararıyla mahkemenin yetkisini
almayı... Bana göre, Anayasaya da aykırıdır.
Onun için, şu noktada bu değişikliği
yapamayız ve bu önergelerimizin kabulü halinde,
kanunun tümüne de, 2 nci maddeye de "evet"
oyu vereceğimizi Yüce Heyetinize saygıyla arz
ediyorum. (ANAP sıralarından alkışlar)

BAŞKAN - Sayın Aşık, teşekkür
ediyorum. 

Gruplar adına başka söz talebi?..
Yok. 

Kişisel söz talebinde bulunanlar, Sayın
Veli Yıldırım, Sayın Sami Türk,
Sayın Topçu, Sayın Oğuz, Sayın
Kâzım Arslan, Sayın Gürel, Sayın
Sav.

Sayın Veli Yıldırım?..
Yok. 

Sayın Sami Türk?.. Burada.

Buyurun. (DSP sıralarından alkışlar)


HİKMET SAMİ TÜRK (Trabzon) - Sayın
Başkan, değerli milletvekilleri; Türk hukukuna
ilk kez 1961 Anayasasının 136 ncı maddesinde
1973'te yapılan bir değişiklikle giren Devlet
Güvenlik Mahkemeleri, 1982 Anayasasıyla da sürdürülmektedir.
Bu mahkemelerin görevi, Anayasanın 143 üncü
maddesinde "Devletin ülkesi ve milletiyle bölünmez
bütünlüğü, hür demokratik düzen
ve nitelikleri Anayasada belirtilen Cumhuriyet aleyhine işlenen
ve doğrudan doğruya Devletin iç ve dış
güvenliğini ilgilendiren suçlara bakmak..."
biçiminde ifade edilmiştir. 

Devlet Güvenlik Mahkemelerinin başlangıçta
hayli geniş tutulan görev alanı, 18.11.1992
tarih ve 3842 sayılı kanunla önemli ölçüde
daraltılmıştır. Görüşülen
tasarıda, bu alan, biraz daha daraltılmak ve devletin
şahsiyetine karşı işlenen suçlara
hasredilmek istenilmektedir. 

Devlet Güvenlik Mahkemeleri, başlangıçtan
beri, yoğun tartışmalara konu olmuştur.
Sınırlı konuşma süresi içinde
bu tartışmalara girmekte yarar yoktur. O nedenle,
tasarıyla getirilen yeni hükümleri, bu mahkemelerin,
doğrudan doğruya Anayasada düzenlenmiş bir
yargı mercii olduğunu göz önünde bulundurarak
ele almak uygun olacaktır. 

Tasarının 2 nci maddesinde, Devlet
Güvenlik Mahkemelerinin Kuruluş ve Yargılama
Usulleri Hakkında Kanunun, 9 uncu maddesinin, birinci fıkra
(a) bendinde yazılı Türk Ceza Kanunu maddelerinden
beşini kapsayan ibarenin 9 uncu madde metninden çıkarılması
öngörülmüştür. 

İstisnaî bir mahkeme niteliği taşıyan
Devlet Güvenlik Mahkemelerinin görev alanının
daraltılması, ilke olarak doğru bir düşüncedir;
ancak, önerilen hükmün ne ölçüde
yerinde olduğunu belirleyebilmek için, tasarıyla
Devlet Güvenlik Mahkemelerinin görev alanı dışına
çıkarılmak istenilen suçlarla ilgili
hükümlerin içeriğini dikkate almak gerekir.


Türk Ceza Kanununun 312 nci maddesinin ikinci
fıkrasında, halkı, sınıf, ırk,
din, mezhep veya bölge farklılığı
gözeterek, kin ve düşmanlığa tahrik
suçu düzenlenmiştir. Bu düzenleme, devletin
ülkesi ve milletiyle bölünmez bütünlüğünü
bozmayı hedef alan, yazılı ve sözlü
propaganda ile toplantı, gösteri ve yürüyüş
yapılmasını yasaklayan Terörle Mücadele
Kanununun 8 inci maddesi dışında kalan hususları
kapsamaktadır. Terörle Mücadele Kanununun 8 inci
maddesi gibi, Türk Ceza Kanununun 312 nci maddesinin ikinci
fıkrası da, uluslararası forumlarda düşünce
özgürlüğünü kısıtlayan
hükümler arasında gösterilen, o nedenle
eleştirilen ve kaldırılması istenilen
bir düzenlemedir. Şüphesiz, Türkiye, bu konudaki
değerlendirmeyi kendi demokratik idealleri doğrultusunda
ve ülke gerçeklerini göz önünde tutarak
yapacaktır; ancak, şimdi, 312 nci maddenin ikinci
fıkrası, devlet güvenlik mahkemelerinin görev
alanı dışına çıkarıldığı
takdirde, aynı konuya ilişkin iki düzenlemeden
biri devlet güvenlik mahkemelerinin görev alanı
içinde kalırken, diğeri genel mahkemelere verilmiş
olacaktır. 

Türk Ceza Kanununun 313 ve 314 üncü
maddelerinde cürüm işlemek için teşekkül
oluşturma veya bu teşekküllere katılma
cürümleri düzenlenmiştir. Bu düzenleme
anlamında teşekkül, 313 üncü maddede
"iki veya daha fazla kimsenin birlikte cürüm işlemek
amacı etrafında birleşmesi" biçiminde
tanımlanmıştır. Aynı kavramı
için "örgüt" terimini kullanan Terörle
Mücadele Kanununun 1 inci maddesi, bu terimin, Türk
Ceza Kanunu ile ceza hükümlerini içeren kanunlarda
geçen "teşekkül, cemiyet, silahlı
cemiyet, çete veya silahlı çete"yi de
kapsadığını belirtmektedir. Tasarı
kabul edildiği takdirde, örgütlü suçların
bir bölümü devlet güvenlik mahkemelerinin
görev alanı içinde kalacak, bir bölümü
genel mahkemelere devredilmiş olacaktır. 

Türkiye'de çeşitli türden
çetelerin günlerdir kamuoyunu meşgul ettiği,
devlet güvenlik mahkemeleri savcılarının
bunlarla ilgili hazırlık soruşturması
yaptığı...

(Mikrofon otomatik cihaz tarafından kapatıldı)

BAŞKAN - Sayın Türk, toparlar mısınız.
Ben, size süre verdim.

HİKMET SAMİ TÜRK (Devamla) - Sağ
olun.

...veya dava açtığı bir
sırada, Türk Ceza Kanununun 313 ve 314 üncü
maddelerinde düzenlenen suçlara bakmakla görevli
yargı merciinin değiştirilmesi doğru mudur?
Bu suçlar, doğrudan doğruya devletin iç
ve dış güvenliğini ilgilendirmiyor mu? 

Türk Ceza Kanununun 384 ve 385 inci maddeleri,
kara, deniz ve hava ulaşım araçları
ve demiryolları aleyhinde cürümler için
verilecek cezaları göstermektedir. Avrasya Feribotunun
kaçırılması gibi, yakın tarihlerde
yaşanan bazı olaylarda da açıkça
görüldüğü gibi, bu cürümler
de doğrudan doğruya devletin iç ve dışgüvenliğiyle
ilgilidir. Nitekim, daha dört ay önce, bu tip suç
faillerine daha ağır cezaî müeyyidelerin
uygulanması suretiyle, caydırıcılığın
sağlanması amacıyla, Türk Ceza Kanununun
384 üncü maddesi, 13.11.1996 tarih ve 4211 sayılı
Kanunla Terörle Mücadele Kanununun 4 üncü
maddesinin (a) bendi kapsamına alınmıştır.
Böylece, Türk Ceza Kanununun 384 üncü maddesinde
düzenlenen ulaşım araçları aleyhine
cürümler, Terörle Mücadele Kanununun 1 inci
maddesinde belirtilen, terör amacıyla işlendiği
takdirde terör suçu sayılacak ve devlet güvenlik
mahkemelerinin görev alanına girecek; bu amaç
yoksa, genel mahkemelerde dava açılacaktır.

Görüldüğü gibi, şimdi,
devlet güvenlik mahkemelerinin görev alanı dışına
çıkarılmak istenilen suçların
ikizleri, Terörle Mücadele Kanunu dolayısıyla,
yine, devlet güvenlik mahkemelerinin görev alanı
içerisinde kalacaktır; çünkü, Terörle
Mücadele Kanununun 9 uncu maddesi uyarınca, bu kanun
kapsamına giren suçlarla ilgili davalara devlet
güvenlik mahkemelerinde bakılır. 

Tasarının 2 nci maddesi bu haliyle
kabul edildiği takdirde, niteleme farkları dolayısıyla,
ileride devlet güvenlik mahkemeleri ile adlî yargı
mahkemeleri arasında çeşitli görev uyuşmazlıkları
çıkabilir. 

(Mikrofon otomatik cihaz tarafından kapatıldı)


BAŞKAN - Sayın Türk, lütfen...

HİKMET SAMİ TÜRK (Devamla) - Tamamlıyorum
Sayın Başkan. 

Açıklanan nedenlerle, 2 nci maddenin,
uygulamada yol açabileceği karışıklıklar
ve ülkenin bugünkü koşulları dikkate
alınarak, tasarıdan çıkarılması
uygun olacaktır. 

Bu düşüncelerle, Yüce Meclisi
saygıyla selamlıyorum. (DSP sıralarından
alkışlar) 

BAŞKAN - Sayın Türk, teşekkür
ediyorum. 

Sayın Topçu hazır mı
efendim? Sayın Topçu yok. 

Sayın Oğuz, buyurun efendim. 

ALİ OĞUZ (İstanbul) - Muhterem
Başkanım, değerli arkadaşlarım;
müzakere konusu yaptığımız 2 nci
madde üzerinde, gerek gruplar adına gerekse şahısları
adına söz alan arkadaşlarımız,
değerli hukukçu kardeşlerimiz calibi dikkat ve
yerinde tenkitler yaptılar; ancak, şunu ifade etmek
isterim ki, 1 inci maddede de işaret ettiğimiz gibi,
bu kabil müddetler gerekse vazife, görev, yetki konusundaki
değişiklikler, bir suçun ortadan kaldırılması
mahiyetinde olmayıp veya suçu hafife almak, hatta
teşvik etmek manasında onun cezasını
azaltmak ve caydırıcılık unsurlarını
ortadan kaldırmak mahiyetinde olmayıp, mahkemenin
görevi dahilinde olan bazı suçların
oradan alınıp, başka bir mahkemeye tevdi edilmesi
manasındadır.

Değerli arkadaşlarım, aslolan, Anayasada
hükmünü bulan tabiî mahkemelerdir. Diğer,
olağanüstü mahkemeler ise, fevkalade hallerde müracaat
edilen ve caydırıcı olması yönünden
de, korkutucu olması yönünden de, ihtisas mahkemesi
bakımından da yerinde olan vazife verme şekilleridir.


Normal ağır ceza mahkemeleri bu kabil
davalara bakan, normal ve tabiî mahkemelerdir; ancak, özellikle
suçların çoğalması -arz ettiğim
gibi- caydırıcılık unsurunun ortaya
çıkarılması ve bu suçların
azaltılması yönünde, devlet güvenlik
mahkemeleri gibi mahkemelere de zaman zaman zaruret hâsıl
olmuş, ihtiyaç hâsıl olmuş olabilir
ve olmuştur da. Ancak, bunların gündeme geldiği
sırada -ben de dahil olmak üzere- birçok hukukçu
arkadaşlarımız, değerli ilim adamları,
buna karşı çıkmışlardır
ve devlet güvenlik mahkemelerinin normal mahkeme olmadığını,
hatta, ihtisas mahkemesi dahi sayılmayacağını,
vatandaşın normal mahkeme huzurunda yargılanmasının
onun tabiî hakkı olduğunu, insan hakkı
olduğunu ifade etmişlerdir ki, bu yerinde bir tespittir.


Bugün, devlet güvenlik mahkemesi, hâkimlerinin
yarısı sivil hâkimlerden yarısı
askerî hâkimlerden; savcılarının
yarısı sivil savcılardan yarısı
da askerî savcılardan teşekkül eden fevkalade
olağanüstü bir mahkemedir; Yüce Divan gibi
bir şeydir; askerî mahkeme gibi bir şeydir;
hatta hatta, fevkalade hallerde, İstiklal Mahkemeleri gibi
bir şeydir. Aslında, buna, hiçbir zaman ihtiyaç
yoktur ve tabiî mahkeme, ağır ceza mahkemeleri
olduğuna göre, bunu devlet güvenlik mahkemelerine
götürmenin bir anlamı da yoktur. Burada yapılan
hadise de budur. Bir hadisenin, normal ağır ceza mahkemelerinde
görülmesi gerekirken, devlet güvenlik mahkemesine
götürülmesi hususu, zamanında, o şartlar
altında ihtiyaç duyulmuş ve o görev alanı
içerisine sokulmuş, bugün de, bu görev
alanı içerisine alınarak, normal ağır
ceza mahkemelerine verilmesi ihtiyacı hâsıl
olmuş; bu, bir takdir meselesidir. Bunu, Yüce Heyetiniz
tensip ederse, orada kalabilir; ama, kabul etmezse, Yüce
Heyetimizde bu konu tartışılır; Meclisin
verdiği karara hepimiz saygı duyarız.

Bu vesileyle huzurlarınıza çıkıp
söz aldım; Yüce Heyetinizi hürmet ve saygıyla
selamlıyorum efendim. (RP ve DSP sıralarından
alkışlar)

BAŞKAN - Sayın Oğuz, teşekkür
ediyorum efendim.

Madde üzerindeki müzakereler tamamlanmıştır.
Maddeyle ilgili önergeler vardır; önce geliş
sırasına göre okuyacağız, sonra
aykırılık derecesine göre işleme
tabi tutacağız.

Önergeleri okutuyorum:


Türkiye Büyük Millet Meclisi
Başkanlığına

Görüşülmekte olan 175 sıra
sayılı kanun tasarısının 2
nci maddesiyle getirilen düzenleme Anayasaya aykırı
olduğundan, reddedilmesini öneriyoruz.

Saygılarımızla.

 Metin Öney Işın Çelebi
Murat Başesgioğlu

 İzmir İzmir Kastamonu

 Abbas İnceayan Mehmet Keçeciler

 Bolu Konya

Türkiye Büyük Millet Meclisi
Başkanlığına 

Görüşülmekte olan 175 sıra
sayılı Ceza Muhakemeleri Usulü Kanunu, Devlet
Güvenlik Mahkemelerinin Kuruluş ve Yargılama
Usulleri Hakkında Kanun ve Bu Kanunlarda Değişiklik
Yapan 18.11.1992 Tarih ve 3842 Sayılı Kanunda Değişiklik
Yapılmasına Dair Kanun Tasarısının
2 nci maddesinin metinden çıkarılmasını
arz ve talep ederiz. 

Saygılarımızla. 

 Murat Başesgioğlu Mehmet Keçeciler
 Ali Talip Özdemir

 Kastamonu Konya İstanbul 

 Cengiz Altınkaya Halil İbrahim Özsoy
Yıldırım Aktürk

 Aydın Afyon Uşak

EYÜP AŞIK (Trabzon) - Sayın Başkan,
metinden çıkarma önergelerimizi geri çekiyoruz.


BAŞKAN - Efendim, işleme koyduğumuzda...


Diğer önergeleri okutuyorum:

Türkiye Büyük Millet Meclisi
Başkanlığına

Sıra sayısı 175 olan Ceza Muhakemeleri
Usulü Kanunu, Devlet Güvenlik Mahkemelerinin Kuruluş
ve Yargılama Usulleri Hakkında Kanun ve Bu Kanunlarda
Değişiklik Yapan 18.11.1992 Tarih ve 3842 Sayılı
Kanunda Değişiklik Yapılmasına Dair Kanun
Tasarısının 2 nci maddesinin tasarı
metninden çıkarılmasını öneririz.


Saygılarımızla. 

 Atilâ Sav Önder Sav İsmet Atalay

 Hatay Ankara Ardahan 

 Altan Öymen  Celal Topkan Mustafa Kul

 İstanbul Adıyaman Erzincan

     Ali Şahin

      Kahramanmaraş

Türkiye Büyük Millet Meclisi
Başkanlığına 

175 sıra sayılı Ceza Muhakemeleri
Usulü Kanunu, Devlet Güvenlik Mahkemelerinin Kuruluş
ve Yargılama Usulleri Hakkında Kanun ve Bu Kanunlarda
Değişiklik Yapan 18.11.1992 Tarih ve 3842 Sayılı
Kanunda Değişiklik Yapılmasına Dair Kanun
Tasarısının 2 nci maddesinin aşağıdaki
şekilde değiştirilmesini arz ederiz. 

 Ali Günay Yalçın Gürtan
Çetin Bilgir

 Hatay Samsun Kars 

 Emin Karaa Hikmet Sami Türk

 Kütahya Trabzon

Madde 2.- 18.6.1983 Tarihli ve 2845 Sayılı
Devlet Güvenlik Mahkemeleri Kuruluş ve Yargılama
Usulleri Hakkında Kanununun 9 uncu maddesinin birinci fıkrasının
(a) bendindeki "384, 385" ifadeleri madde metninden
çıkarılmıştır. 

Türkiye Büyük Millet Meclisi
Başkanlığına 

Görüşülmekte olan 175 sıra
sayılı Ceza Muhakemeleri Usulü Kanunu, Devlet
Güvenlik Mahkemelerinin Kuruluş ve Yargılama
Usulleri Hakkında Kanun ve Bu Kanunlarda Değişiklik
Yapan 18.11.1992 Tarih ve 3842 Sayılı Kanunda Değişiklik
Yapılmasına Dair Kanun Tasarısının
2 nci maddesinin aşağıdaki şekilde değiştirilmesini
arz ve teklif ederiz.

 İsmail Köse Ali Rıza Gönül
Ahmet İyimaya

 Erzurum Aydın Amasya

 Eyüp Aşık Kadir Bozkurt

 Trabzon Sinop

Madde 2.- 18.6.1993 tarih ve 2845 sayılı
Devlet Güvenlik Mahkemelerinin Kuruluş ve Yargılama
Usulleri Hakkındaki Kanunun 9 uncu maddesinin birinci fıkrasının
(a) bendindeki "384, 385" ifadeleri madde metninden
çıkarılmıştır. 

BAŞKAN - Sayın Aşık, bu
Anayasaya aykırılık önergesi miydi zatıâlinizin
buyurduğu?

EYÜP AŞIK (Trabzon) - Evet, 2 tane Sayın
Başkan, Anayasaya aykırılık ve bir
de madde metninden çıkarılmasıyla
ilgili.

BAŞKAN - Geri mi çekiyorsunuz efendim?

MURAT BAŞESGİOĞLU (Kastamonu) -
Geri çekiyoruz Sayın Başkanım.

BAŞKAN - Evet, Anayasaya aykırılık
önergesi ve bir de birinci imza Sayın Başesgioğlu'na
ait önergeyi geri çekiyorsunuz.

MURAT BAŞESGİOĞLU (Kastamonu) -
Evet.

BAŞKAN - Peki, iki önerge iade edildi.

Aykırı olan önerge, metinden çıkarma
önergesi var; onu okutup, işleme tabi tutacağım.

Kanun tasarısının 2 nci maddesinin
tasarı metninden çıkarılmasını
öneririz.

 Atilâ Sav 

 (Hatay)

 ve arkadaşları

BAŞKAN - Sayın Komisyon ne buyurur efendim?

ADALET KOMİSYONU BAŞKANI AHMET TEKDAL
(Ankara) - Katılamıyoruz efendim.

BAŞKAN - Sayın Hükümet?..

DEVLET BAKANI LÜTFÜ ESENGÜN (Erzurum)
- Katılmıyoruz.

BAŞKAN - Sayın Komisyon ve Hükümet
katılmadı.

ALGAN HACALOĞLU (İstanbul) - Sayın
Başkan, karar yetersayısının aranmasını
istiyorum.

BAŞKAN - Efendim, henüz oylamaya geçmedim.

ATİLÂ SAV (Hatay) - Gerekçe okunsun.

BAŞKAN - Peki, gerekçeyi okutuyorum:

Gerekçe: 

Tasarının 2 nci maddesiyle Türk
Ceza Kanununun 312 nci maddesinin ikinci fıkrası
ile 313, 314, 384 ve 385 inci maddelerinde yer alan suçlar,
devlet güvenlik mahkemelerinin görev alanlarından
çıkarılmaktadır. Bu suçlar,
halkı, sınıf, ırk, din, mezhep ve
bölge farklılığı gözeterek
kin ve düşmanlığa tahrik, cürüm
işlemek için örgüt kurmak, çetecilik,
zor veya nüfuz kullanarak veya tehdit veya hileyle kamu taşıtlarını,
deniz ulaşım araçlarını veya
uçakları kaçırmak yahut da hareketini
engellemek suçlarıdır. Bu suçlarla
ilgili maddelerin uygulanması, son zamanlarda kamuoyunu
çok ilgilendiren bazı suçların yargılanmasına
esas olacaktır. Susurluk kazasının ortaya
çıkardığı ilişkilerin belirlediği
çetecilik olaylarının bütün toplumca
tartışıldığı günlerde,
bir usul değişikliyle, bu davaların devlet güvenlik
mahkemelerinin görev alanı dışına
çıkarılması ister istemez siyasal
düşünce ve kaygıları, hukukî
gerekçelerin önüne çıkarmaktadır;
ama, siyaset-mafya-güvenlik üçgeni gibi gözüken
bu suçlarla ilgili davaların yargısal göreviyle
oynamak mıdır... Biz, istediğimiz kadar ilke
tartışmaları yapsak da, kamuoyunu, bu değişikliğin
gerekliliğine inandıramayız, hiçbir şey
değilse bile, bu, talihsiz bir zamanlamadır. 

Anayasanın temel ilkelerinden birisi doğal
yargıç ilkesidir. Bu anlayışla devlet
güvenlik mahkemelerinin olağanüstü yargı
yeri niteliği tartışma konusudur. Bizce, devlet
güvenlik mahkemelerinin tümüyle kaldırılması
yerinde olacaktır. Ne var ki, bugün böyle bir
sistem düzenlemesi düşünülmemektedir.
Sistemde bir reform düşünülmediğine göre,
bugünlerin yapılacak böyle kısmî
bir değişiklik sistemine iyileştirme sayılamaz.
Sadece birkısım davaları, belli bir zaman
dilimi içerisinde, devlet güvenlik mahkemelerine kaçırmak
anlamına gelecektir. 

Türk Ceza Kanununun sistematiği içerisinde
bu suçların, devletin kişiliğine karşı
işlenen suçlardan olmadığı ileri
sürülerek, bunların devlet güvenlik mahkemelerinin
görev alanından çıkarıldığı
yolundaki gerekçe de inandırıcı olmamaktadır.
Bu açıdan, zamanlama yanlıştır.


Devlet Güvenlik Mahkemelerinin Kuruluş
ve Yargılama Usulleri Hakkında Kanunla uzun zamandan
beri kamu düzenini tehdit eden bu suçların
ağırlığı ve önemi göz önünde
tutularak kapsama alınmış olmasından
bu tür suçların şaha kalktığı
bir dönemde, devletin güvenliğiyle ilgisinin kesilmesi
kabul edilemez. Belirtilen nedenlerle, madde metninden çıkarılması
önerilmektedir.

BAŞKAN - Sayın milletvekilleri, değişiklik
önergesine Sayın Komisyon ve Sayın Hükümet
katılmadı.

Sayın Hacaloğlu'nun, karar yetersayısının
aranması talebi var. 

Bu talebi dikkate alarak, önergeyi oylarınıza
sunuyorum: Önergeyi kabul edenler... Kabul etmeyenler...
Karar yetersayısı vardır, önerge kabul
edilmemiştir.

İki önergemiz var, birbirinin aynı,
birleştirerek oylarınıza sunacağım.

Şimdi, birinci önergeyi okutuyorum:

Kanun tasarısının 2 nci maddesinin
aşağıdaki şekilde değiştirilmesini
arz ve teklif ederiz.

 Ali Rıza Gönül 

 (Aydın)

 ve arkadaşları.

Madde 2.- 18.6.1983 tarih ve 2845 sayılı
Devlet Güvenlik Mahkemelerinin Kuruluş ve Yargılama
Usulleri Hakkında Kanunun 9 uncu maddesinin birinci fıkrasının
(a) bendindeki "384, 385" ifadeleri madde metninden
çıkarılmıştır.

BAŞKAN - Sayın Komisyon?..

ADALET KOMİSYONU BAŞKANI AHMET TEKDAL
(Ankara) -Okunan metin çerçevesinde bir redaksiyonun
yapıldığı görüldü ve bu
şekliyle, her ne kadar kişisel olarak iştirak
edeceksek de, Komisyon olarak ekseriyetimiz olmadığı
için kabul edemiyoruz. 

BAŞKAN - Efendim, kestirmesi, Sayın
Komisyon, ekseriyeti olmadığı için katılmıyor.

Sayın Hükümet?..

DEVLET BAKANI LÜTFÜ ESENGÜN (Erzurum)
- Katılıyoruz Sayın Başkan.

BAŞKAN - Katılıyorsunuz.

Peki, teşekkür ediyorum.

Komisyon ekseriyeti olmadığı için
katılamadı...

ALGAN HACALOĞLU (İstanbul) - Karar yetersayısının
aranmasını istiyoruz.

BAŞKAN - ...Sayın Hükümet
katıldılar.

Önergelerin sahipleri söz istemiyorlar.

MURAT BAŞESGİOĞLU (Kastamonu) -
Sayın Başkan, teknik açıdan izah etmek
istiyorum: Son verilen bu önerge, 1993 tarihli ve 2845 sayılı
Yasaya atıfta bulunarak tanzim edilmiş; elimizde
de, 3842 sayılı Yasadan bahsediyor. Yani, burada,
önerge sahipleri ile bizim muradımız, DGM kapsamından
sadece 384 ve 385 inci maddelerin... Ki, kapsam dışı;
tamam mı efendim; bunu arz etmek istedim.

BAŞKAN - Tamam efendim, Komisyon da, o istikamette...

HİKMET ULUĞBAY (Ankara) - Efendim, bizim
de aynı mahiyette önergemiz vardı.

BAŞKAN - Efendim, görüşmeler
tamamlandı.

Önergeyi oylarınıza sunuyorum:
Kabul edenler... Kabul etmeyenler... Önerge kabul edilmiştir.

Maddeyi, kabul edilen önerge doğrultusunda
oylarınıza sunuyorum: Kabul edenler... Kabul etmeyenler...
Madde kabul edilmiştir.

Sayın milletvekilleri, saat 19.00; süremiz
doldu. Bu çaba ve gayretimiz de, bu maddeyi geçirmek
içindi.

Şimdilik, buraya kadar, hayırlı
olsun; bundan sonrasını da, yarın, inşallah,
inayeti Hak'la, hallederiz. 

Başkanlık olarak, sayın milletvekillerinin
hepsine teşekkür ediyoruz.

Sayın milletvekilleri, kanun tasarı
ve tekliflerini görüşmek için, 6 Mart 1997
Perşembe günü saat 15.00'te toplanmak üzere,
birleşimi kapatıyorum.

Kapanma Saati: 19.00 




VII. - YAZILI SORULAR VE CEVAPLAR

B) YAZILI SORULAR VE CEVAPLARI

1. -Gaziantep Milletvekili Mustafa R. Taşar'ın,
Gaziantep'in telefon santralı ihtiyacına ilişkin
Başbakandan sorusu ve Ulaştırma Bakanı
Ömer Barutçu'nun yazılı cevabı
(7/1976)

Türkiye Büyük Millet Meclisi
Başkanlığına

Aşağıdaki sorumun, delaletlerinizle
Sayın Başbakan tarafından yazılı
olarak cevaplandırılması hususunu saygılarımla
arz ederim.

 Mustafa Taşar

 Gaziantep

Soru : Hızla büyüyen, GAP'ın
sanayi ve ticaret merkezi olma yolunda olan Gaziantep'e, bugünkü
kapasitesiyle mevcut telefon santralı yetmemektedir. Gaziantep'e
yeni bir telefon santralı kurulması konusundaki
yaklaşımınız nedir? Bu konuda Hükümetinizce
bir çalışma yapılmakta mıdır?
1997 yılı Yatırım Programı'nda
böylesine önemli bir yatırıma yer vermediğinizi
üzülerek gördüm. Bu eksikliğin giderilmesi
hususunda Revize bir yatırım programı düşünüyor
musunuz?


 T.C.

 Ulaştırma Bakanlığı
4.3.1997

 Araştırma Planlama ve Koordinasyon
Kurulu Başkanlığı

 Sayı : B.11.0.APK.0.10.01.21-E/312-4985

Konu : Gaziantep Milletvekili Mustafa R. Taşar'ın
yazılı soru önergesi


Türkiye Büyük Millet Meclisi
Başkanlığına

İlgi : a) TBMM Başkanlığının
31.1.1997 gün ve A.01.0.GNS.0.10.00.02-7/1976-5072/14304
sayılı yazısı.

Gaziantep Milletvekili Mustafa R. Taşar'ın
Sayın Başbakanımıza yönelttiği
7/1976-5072 sayılı yazılı soru önergesinin
cevabı ekte sunulmuştur.

Bilgilerinize arz ederim.

  Ömer Barutçu

  Ulaştırma Bakanı

Gaziantep Milletvekili Mustafa R. Taşar'ın

7/1976-5072 Sayılı Yazılı
Soru Önergesinin Cevabı

Soru : Hızla büyüyen, GAP'ın
sanayi ve ticaret merkezi olma yolunda olan Gaziantep'e, bugünkü
kapasitesiyle mevcut telefon santralı yetmemektedir. Gaziantep'e
yeni bir telefon santralı kurulması konusundaki
yaklaşımınız nedir? Bu konuda Hükümetinizce
bir çalışma yapılmakta mıdır?
1997 yılı Yatırım Programı'nda
böylesine önemli bir yatırıma yer vermediğinizi
üzülerek gördüm. Bu eksikliğin giderilmesi
hususunda Revize bir yatırım programı düşünüyor
musunuz?

Cevap: Gaziantep ilinin haberleşme ihtiyacı
Ek 1 listede belirtilen mevcut santrallarla sağlanmaktadır.
1997 yılında mevcut santrallara 18 000 hat santral
ilavesi planlanmakta olup, ileriye yönelik olarak Merveşehir,
Cengiz Topel ve İbrahimli merkezlerinde yeni santral sahaları
oluşturulması hususunda gerekli çalışmalar
yapılmaktadır.


BÜYÜK TİP SANTRAL PROGRAMI

İli Merkezi Cinsi 96 Sonu 97 Prog. 97 Taslak




Gaziantep GZP-Beylerbeyi             S-12R 976 0

Gaziantep GZP-Binevler S-12 27 648 2 048 E  S

Gaziantep GZP-Duztepe S-12 15 360 2 048 E  S

Gaziantep GZP-Duztepe S-12   3 072 E

Gaziantep GZP-F. Çakmak S-12 11 264 0 2 048
E

Gaziantep GZP-Gatem EWSD 2 802 0

Gaziantep GZP-Golluce                 S-12R 976 0
1 464 ER

Gaziantep GZP-Karşıyaka S-12 25 600
0 2 048E

Gaziantep GZP-Kusget N5-3 7 200 0

Gaziantep GZP-Merkez-1A N5-3 19 000 0

Gaziantep GZP-Merkez-1B N5-3 10 300 0

Gaziantep GZP-Şahinbey S-12 25 600 0

Gaziantep GZP-Sanayi EWSD 0 2 800 I  S

Gaziantep GZP-Ünaldı S-12 24 576 0 2
048 E

Gaziantep GZP-Üniversite S-12R 2 928 0 488 ER

Gaziantep GZP-Yeşilkent S-12R 488 0

   
   

   174 718 6 896 11 168

2. - Adana Milletvekili Erol Çevikçe'nin,
belediyelerin sigorta prim borçlarına ilişkin
sorusu ve Çalışma ve Sosyal Güvenlik
Bakanı Necati Çelik'in yazılı cevabı
(7/1988)

Türkiye Büyük Millet Meclisi
Başkanlığına

Kamu yönetiminin halka en yakın, halkla
iç içe olan kesimi belediyelerdir. Belediyelerin
gelir kaynakları zaten yeterli olmadığından,
özellikle sigorta prim borçları yüzünden,
icra takibi altındadırlar. Halka hiçbir şekilde
hizmet veremediklerinden, bilindiği gibi özellikle orta
ve küçük boyuttaki Belediyeler malî açıdan
tam bir iflasın içindedirler. Bu nedenle; aşağıdaki
sorularımın Çalışma ve Sosyal
Güvenlik Bakanı Sayın Necati Çelik tarafından
yazılı olarak yanıtlanmasını
saygı ile arz ederim.

  Erol Çevikçe

  Adana

Sorular : 1. Türkiye çapında,
sigorta prim borcu olan belediyelerin dökümü nasıldır?

2. RP'li belediyelerin sigorta prim borçları
ne kadardır?

3. Belediyelerin sigorta prim borçlarını
faizleriyle birlikte bir defaya mahsus olmak üzere affı
konusunda bir çalışma yapıyor musunuz?



 T.C.

 Çalışma ve Sosyal Güvenlik
Bakanlığı

 Sosyal Güvenlik Kuruluşları Genel
Müdürlüğü

 Sayı : B.13.0.SGK.0.13.00.01/1484/005752
5.3.1997

Konu : Yazılı soru önergesi


Türkiye Büyük Millet Meclisi
Başkanlığına


İlgi : 31.1.1997 tarih ve A.01.0.GNS.0.10.00.02-5233-14415
sayılı yazınız.

Adana Milletvekili Erol Çevikçe tarafından
hazırlanan "Belediyelerin sigorta prim borçlarına
ilişkin" 7/1988 Esas No'lu yazılı soru
önergesi Bakanlığımca incelenmiştir.

Bilindiği üzere, Anayasamızın
66 ıncı maddesinde, "Herkes sosyal güvenlik
hakkına sahiptir. Devlet, bu güvenliği sağlayacak
tedbirleri alır ve teşkilatı kurar" hükmü
yer almıştır.

Sosyal Sigortalar Kurumunun amacı ve işlevi
ülkemiz çalışanlarının
büyük bir bölümünün sosyal güvenliklerini
sağlamaktadır. Sosyal güvenliğin sağlanması
ise herşeyden önce bir finansman sorunudur. Kurumun
en önemli finansman kaynağı da sigorta primleridir.

Sosyal Sigortalar Kurumunun, iş kazaları,
meslek hastalıkları, hastalık, analık,
malüllük, yaşlılık ve ölüm
sigortası kollarında nüfusumuzun büyük
bir bölümüne (çalışanlar, emekliler
ile onların eş ve çocukları) hizmet
götürmeye çalışması, özellikle
sağlık hizmetlerinin pahalı olması gözönüne
alındığında, primlerin tam ve zamanında
tahsil edilmesi ile sosyal güvenlik hizmetlerinin sağlanması
arasında çok yakın bir ilişkinin varlığı
açıkça görülecektir.

Sosyal Sigortalar Kurumunun verdiği hizmetin
belediyelerin verdiği kamu hizmetlerinden daha aşağı
olduğu düşünülemez. Bir yandan her türlü
sağlık yardımlarından, bir yandan da
malullük, yaşlılık ve ölüm
hallerinde aylık gelir hakkından (eş, çocuk
ana ve babalarıyla birlikte), yararlanan belediye çalışanlarının,
bu şekilde Kurum hizmetlerinden yararlanırken, bu
hizmetin karşılığı sigorta primlerinin
ödenmemesi dolayısıyla, Kurum hizmetlerinin
nasıl aksadığı da herkesin bilgisi dahilindedir.

Sosyal sigortalar sistemi ve hukuku çerçevesinde,
durumları ne olursa olsun, tüm işverenler yükümlülüklerini
yerine getirmede aynı konumdadırlar. Dolayısıyla
Kuruma borçlu bulunan işveren belediyelerin borçlarının
takip ve tahsilinin izlenmesinde tüm belediyelerin kamu hizmeti
gördükleri nazara alınarak parti bazında
ayrı ayrı izlenmeleri söz konusu olmamaktadır.

Buna göre, ekli listede de görüleceği
gibi, resmî sektör işverenleri arasında
mütalaa edilen belediyelerin 1.11.1996 tarihi itibariyle
toplam prim ve gecikme zammı borçları 17
258 088 826 597 TL. dir.

Bilgilerinize arz ederim.

  Necati Çelik

  Çalışma ve Sosyal Güvenlik
Bakanı

  2.1.1997

1 Kasım 1996 Tarihi İtibariyle
Özel ve Resmî Sektörden

(KİT, Belediye Diğer Kamu Kur.)
Prim Alacaklarını Gösterir Dağılım
Tablosu

Sektör

     1. Özel Sektör   :  37 673 995 905
134   % 73.56

     2. Resmî Sektör :  13 548 145 577
482   % 26.44

2.1 - Kitler 5 287 861 138 195   % 10.32

2.2 - Belediyeler 7 052 376 639 268   % 13.77

2.3 - Diğer Kamu K. 1 207 907 800 019   %  2.35

        Toplam Prim Alacağı  51 222 141
482 616   % 100.00


1 Kasım 1996 Tarihi İtibariyle
Özel ve Resmî Sektörden (KİT, Belediye
Diğer Kamu Kur.)

Prim + G. Zammı Alacaklarını
Gösterir Dağılım Tablosu

      Sektör                       Prim 
                 Gecikme Zammı               G. Toplam
            Oran    

1. Özel Sektör 37 673 995 905 134 42 119
297 480 502 79 793 293 385 636 %  71.21

2. Resmî Sektör 13 548 145 577 482 18
397 150 046 127 32 245 295 623 609 %  28.79

2.1 - Kitler 5 287 861 138 195 7 967 088 515 045
13 254 949 653 240 %  11.84

2.2 - Belediyeler 7 052 376 639 268 10 205 712 187
329 17 258 088 826 597 %  15.40

2.3. - D. Kamu Kur. 1 207 907 800 019 524 349 343
753 1 732 257 143 772 %   1.54

GENEL TOPLAM 51 222 141 482 616 60 816 447 526 629
112 038 589 009 245 %100.00




Not : Büyükşehir Belediyeleri
ve Belediyeler ile bunlara ait tüzelkişiliği haiz
kuruluşların,

Prim                         : 4 704

Gecikme zammı        : 4 090

İcra masrafı              : 0 930

olmak üzere toplam : 9 724 trilyon TL. tutarındaki
borçları 3 986 Sayılı Kanun çerçevesinde
1.6.1994 tarihinden başlamak üzere 36 ay içerisinde
taksitle tahsil olunacaktır. Bu tutara (özel sektör
alacakları içinde takip olunan) belediyelere ait
tüzelkişilerin borcu da dahil olup, belediyelerden
olan alacak toplamında bu nedenle farklılık
görülmektedir. Bu alacaklara karşılık
15.11.1996 tarihine kadar 5.6 trilyon tahsilat yapılmış
bulunmaktadır.

3. - İstanbul Milletvekili Ahmet Güryüz
Ketenci'nin, Susurluk Soruşturmasıyla ilgili olarak
Ankara Cumhuriyet Başsavcılığına
verdiği iddia edilen bir talimata ilişkin sorusu ve
Adalet Bakanı Şevket Kazan'ın yazılı
cevabı (7/2006)

Türkiye Büyük Millet Meclisi
Başkanlığına

Aşağıdaki sorularımın
Adalet Bakanı Sayın Şevket Kazan tarafından
yazılı olarak cevaplandırılması
için gereğini saygı ile arz ederim.

  Ahmet Güryüz Ketenci

  İstanbul

1. Susurluk soruşturmasının "Sahte
belge tanzim etmek ve kullanmak" bölümünü
yürüten Ankara Cumhuriyet Savcılığınca,
Emniyet Genel Müdürlüğü döneminde
Sayın Mehmet Ağar tarafından, "katliam
zanlısı, İnterpol bültenlerinde aranan,
uyuşturucu hükümlüsü" Abdullah
Çatlı'ya verildiği iddia edilen "uzmanlık
belgesi" altındaki imzanın, Mehmet Ağar'a
ait olduğu yolunda Jandarma Kriminal Laboratuvarında
yapılan incelemeyi yeterli bulmayıp yeniden bir
inceleme yapmak üzere ilgili soruşturma dosyasındaki
belgenin Adlî Tıp Kurumuna gönderilmesi için
Ankara Cumhuriyet Savcılığına talimat
verdiğiniz doğru mudur? Doğru ise bu ihtiyaç
nereden kaynaklanmaktadır?

2. Uygulamayı da bilen bir kişi olarak,
özellikle Adalet Bakanı olarak dava açmak için,
Jandarma Kriminal laboratuvarının verdiği raporu
yeterli buluyor musunuz?

3. Uygulamada bu ve benzeri incelemeler, yargılama
safhasında ve itiraz üzerine yapıldığı
bilinmesine rağmen, daha dava açılmadan, olay
soruşturma aşamasında iken 2 nci kez inceleme
için Adlî Tıp Kurumuna gönderilmesi konusunda
böylesine acele davranılması birtakım
kuşkuları hatıra getirmektedir. Adlî
Tıptan alınacak bir raporun Mehmet Ağar lehinde
olacağı gibi bir izlenim kamuoyunca edinilmiştir.

Raporun Mehmet Ağar lehinde alınması
için Adlî Tıp Kurumuna baskı yapıldığı
doğru mudur?

4. Jandarma Kriminal Laboratuvarının
güven vermediği yolunda kuşkunuz, yahut yeterli
teknik donanıma sahip olmadığı yolunda
bilginiz varsa :

Bu konudaki kuşkunuzun ortadan kaldırılması
için, yahut da yeni çağdaş teknolojilerin
Adlî Tıpa kazandırılması konusunda
Cumhuriyetimizin bakanı ve bir kamu görevlisi olarak
ne gibi girişimlerde bulunacaksınız?


 T.C.

 Adalet Bakanlığı

 Bakan : 4.3.1997

 1301


Türkiye Büyük Millet Meclisi
Başkanlığına

İlgi : Kanunlar ve Kararlar Dairesi Başkanlığı
ifadeli, A.01.0.GNS.0.10.00.02-7/2006-5148/14542 sayılı
yazınız.

İlgi yazı ekinde alınan ve İstanbul
Milletvekili Ahmet Güryüz Ketenci tarafından
verilen ve yazılı olarak cevaplandırılması
istenen 7/2006 Esas No.'lu soru önergesine verilen cevap
iki nüsha halinde ekte sunulmuştur.

Bilgilerinize arz ederim.

  Şevket Kazan

  Adalet Bakanı

Sayın Ahmet Güryüz Ketenci

         İstanbul Milletvekili

         TBMM

Bakanlığıma yöneltilen ve
yazılı olarak cevaplandırılması
istenilen 7/2006 Esas nolu soru önergesinin cevabı
aşağıda belirtilmiştir.

1. Bakanlığımca Cumhuriyet Başsavcılıklarına
gönderilen 10.12.1996 tarihli ve B.03.0.CİG.0.0.00.0-17-100
sayılı Genelgede, T.C. Anayasasının
83 üncü maddesinin ikinci fıkrası gereğince,
yasama dokunulmazlığının kaldırılmasına
dair evrakın, lehte ve aleyhte tüm deliller toplandıktan
sonra Cumhuriyet Başsavcıları tarafından
dosya bizzat incelenerek isnad olunan fiilin işleniş
şeklini ve delillerini, suça temas eden kanun maddelerini
de ihtiva edecek şekilde bizzat Cumhuriyet Başsavcılarınca
düzenlenerek Bakanlığıma gönderilmesinin
gerektiği belirtilmiştir.

Soru önergesinde adı geçen Milletvekili
ile ilgili yasama dokunulmazlığının kaldırılmasına
ilişkin evrakın, söz konusu Genelge hükümlerine
uygun olarak düzenlenmemiş olması nedeniyle
Ankara Cumhuriyet Başsavcılığına
iade edildiği anlaşılmıştır.

Adlî Tıp Kurumu Başkanlığına
sözü edilen dosyadaki bazı belgelerin incelenmek
üzere gönderilmesi hususu Ankara Cumhuriyet Başsavcılığının
takdirine taalluk etmektedir.

2. Bilindiği üzere, imza karşılaştırılmasıyla
ilgili olarak verilecek raporların takdiri ve değerlendirilmesi
adlî mercilere aittir.

3. Soru önergesinde konu edildiği biçimde
rapor verilmesi hususunda Adlî Tıp Kurumu Başkanlığına
baskı yapıldığı iddiası
tamamıyla hilafı hakikattır.

4. Bakanlığım ile Adlî Tıp
Kurumunun koordinasyonuyla 1997 yılı için
programlanan demirbaş, makine ve teçhizat alımları,
gerek duyulan kadroların ihdası ve yeni birimlerin
açılması çalışmaları
sürdürülmektedir. Bu çalışmalar
çerçevesinde, Kurumun merkez ve taşra teşkilatının
bilgisayar ağıyla donanması, Fizik, Kimya ve
Biyoloji İhtisas Dairelerinin çağdaş bilimsel
teknolojiye uyum sağlayacak ve mevcut teknolojisini yenileyecek
makine ve teçhizatların Kuruma alınması
amaçlanmaktadır.

Bilgilerinize arz ederim.

  Şevket Kazan

  Adalet Bakanı

4. -Giresun Milletvekili Rasim Zaimoğlu'nun,
Tirebolu -Torul Karayolunun yapım çalışmalarına
ilişkin sorusu ve Bayındırlık ve İskân
Bakanı Cevat Ayhan'ın yazılı cevabı
(7/2041)

Türkiye Büyük Millet Meclisi
Başkanlığına

Aşağıdaki sorularımın
Bayındırlık ve İskân Bakanı
Sayın Cevat Ayhan tarafından yazılı
olarak cevaplandırılmasını tensiplerinize
arz ederim. 28.1.1997

  Rasim Zaimoğlu

  Giresun

Giresun Tirebolu İlçesi ile Gümüşhane'nin
Torul İlçesi arasında bulunan toplam uzunluğu
88 kilometre olan ve Doğu Karadeniz'i Doğu ve Güneydoğu
Anadolu'ya bağlaması düşünülerek,
yapımına 1976 yılında başlanan
Tirebolu Torul karayolu çok önemli bir bağlantı
yoludur.

Buna göre;

Sorular :

1. Tirebolu-Torul karayolunun yapım çalışmalarında
geçen yıllara oranla nasıl bir gelişme
vardır?

2. Tirebolu-Torul karayolu için 1997 yılı
programınızda ne kadar ödenek ayırdınız?

3. Eğer bu yolun bir an önce bitirilmesi
yararına inanıyorsanız, Refah-Yol Hükümeti
olarak yolun hizmete açılması konusunda bir
tarih verir misiniz?

 T.C.

 Bayındırlık ve İskân
Bakanlığı 5.3.1997

 Basın ve Halkla İlişkiler Müşavirliği

 Sayı : B.09.0.BHİ.0.00.00.25/2-A/414

 Konu :Giresun Milletvekili Rasim Zaimoğlu'nun
Yazılı Soru Önergesi.

Türkiye Büyük Millet Meclisi
Başkanlığına

İlgi : TBMM'nin 6.2.1997 gün ve A.01.0.GNS.0.10.00.02-5323-14720
sayılı yazısı. (7/2041)

İlgi yazı ekinde alınan, Giresun
Milletvekili Rasim Zaimoğlu'nun "Tirebolu-Torul Karayolunun
yapımı"na dair Bakanlığımıza
yönelttiği yazılı soru önergesi incelenmiştir.

Soru 1. Giresun Tirebolu İlçesi ile
Gümüşhane'nin Torul İlçesi arasında
bulunan toplam uzunluğu 88 kilometre olan ve Doğu Karadeniz'i
Doğu ve Güneydoğu Anadolu'ya bağlaması
düşünülerek, yapımına 1976
yılında başlanan Tirebolu Torul karayolu çok
önemli bir bağlantı yoludur. Buna göre;

Tirebolu-Torul karayolunun yapım çalışmalarında
geçen yıllara oranla nasıl bir gelişme
vardır?

Cevap 1. 88 km. uzunluğunda olan bu yolun 39
km.'lik kesimi (Eymür-Özkürtün arası)
dışında kalan kesimler, Karayolları
Genel Müdürlüğümüz tarafından
önceki yıllarda asfalt kaplamalı olarak bitirilmiştir.

Kürtün Barajı nedeniyle D.S.İ.
tarafından yapılan 39 km.'lik kesimde 1996 yılında
12 km.'lik kesim alt temel düzeyinde, 9 km.'lik kesim ise
sathi kaplamalı olarak bitirilmiştir.

Km : 35+380-97+157 arası tünelde kazı
çalışmaları bitirilmiş,

Km : 43+052-43+995 arası tünelde tamamlanmış,

Km : 44+052-44+657 arası tünelde tamamlanmış,

Km : 49+925-51+175 arası tünelde kazı
çalışmaları devam ediyor,

Km : 52+346-52+726 arası tünelde tamamlanmış,

Km : 59+561-60+229 arası tünelde tamamlanmıştır.

Ayrıca, toplam uzunluğu 335 m. olan 11
adet köprüden toplam 310 m. uzunluğunda 9 adet köprü
bitirilmiştir.

Soru 2. Tirebolu-Torul karayolu için 1997
yılı programınızda ne kadar ödenek
ayırdınız?

Cevap 2. Tirebolu-Torul yoluna 1997 yılında
toplam (TCK. 40 Milyar, DSİ. 3 000 Milyar olmak üzere)
3 040 Milyar TL. ödenek ayrılmıştır.

Soru 3. Eğer bu yolun bir an önce bitirilmesi
yararına inanıyorsanız, Refah-Yol Hükümeti
olarak yolun hizmete açılması konusunda bir
tarih verirmisiniz?

Cevap 3. Adı geçen yolun inşaatı
4 Nolu tünelin (Km : 49+925-51+175 arasındaki) beton
kaplaması hariç 1997 yılında bitirilecektir.

Bilgilerinize arz ederim.

  Cevat Ayhan

 
 Bayındırlık ve İskân Bakanı

Not :Yazılı soruyla ilgili diğer
bilgiler dosyasındadır.

5. - Afyon Milletvekili H. İbrahim Özsoy'un,
Afyon çevre yolu yapımı için ayrılan
ödeneğe ilişkin sorusu ve Bayındırlık
ve İskân Bakanı Cevat Ayhan'ın yazılı
cevabı (7/2079)

Türkiye Büyük Millet Meclisi
Başkanlığına

Aşağıdaki sorumun Bayındırlık
ve İskân Bakanı Sayın Cevat Ayhan tarafından
yazılı olarak cevaplandırılmasına
delaletlerinizi arz ederim.

Saygılarımla.

  Dr. H. İbrahim Özsoy

  Afyon

Afyon çevre yolu yapımı çalışmaları
devam etmekte iken ödenek yokluğundan altı aydır
herhangi bir çalışma yapılamamaktadır.

1. 1997 yılı bütçesinden
Afyon çevre yolu yapım işi için ne
kadar ödenek ayrılmıştır?

2. Bu ödenek yıl içerisinde yetmediği
takdirde ödenek aktarmayı düşünüyor
musunuz?

 T.C.

 Bayındırlık ve İskân
Bakanlığı 5.3.1997

 Basın ve Halkla İlişkiler Müşavirliği

 Sayı : B.09.0.BHİ.0.00.00.25/2-A/394

 Konu :Afyon Milletvekili H. İbrahim Özsoy'un
Yazılı Soru Önergesi.

Türkiye Büyük Millet Meclisi
Başkanlığına

İlgi : TBMM'nin 19.2.1997 gün ve A.01.0.GNS.0.10.00.02-7/2079-5339/14977
sayılı yazısı. 

İlgi yazı ekinde alınan, Afyon
Milletvekili H. İbrahim Özsoy'un Bakanlığımıza
yönelttiği yazılı soru önergesi incelenmiştir.

Soru 1. Afyon çevre yolu yapımı
çalışmaları devam etmekte iken ödenek
yokluğundan altı aydır herhangi bir çalışma
yapılamamaktadır.

1997 yılı bütçesinden Afyon
çevre yolu yapım işi için ne kadar
ödenek ayrılmıştır?

Cevap 1. Afyon Çevre yolu için 1997
Yatırım Programında 190 Milyar TL. ödenek
ayrılmıştır.

Soru 2. Bu ödenek yıl içerisinde
yetmediği takdirde ödenek aktarmayı düşünüyor
musunuz?

Cevap 2. Söz konusu yolun 1997 yılı
ek ödenek ihtiyacı 400 Milyar TL. olup; Maliye Bakanlığınca
ödenek aktarıldığı takdirde yapım
çalışmalarına devam edilecektir.

Bilgilerinize arz ederim.

  Cevat Ayhan

  Bayındırlık ve İskân
Bakanı




TUTANAĞIN SONU























ANA SAYFA


SİTE HARİTASI


İLETİŞİM


ENGLISH



          Türkiye Büyük Millet Meclisi Resmi internet Sitesi
            
            © 2009 T.B.M.M.          












