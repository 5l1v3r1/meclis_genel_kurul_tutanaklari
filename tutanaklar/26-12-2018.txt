



TBMM Tutanak Müdürlüðü




 TÜRKİYE BÜYÜK MİLLET MECLİSİ
 TUTANAK DERGİSİ

 41’inci
Birleşim
 26
Aralık 2018 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER

I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Burdur Milletvekili Bayram Özçelik’in, Mehmet Akif Ersoy’un 20
Aralık doğumunun 145’inci ve 27 Aralık ölümünün 82’nci yıl dönümüne ilişkin
gündem dışı konuşması
2.- Ankara Milletvekili Mevlüt Karakaya’nın, 27 Aralık Gazi Mustafa
Kemal ve Heyeti Temsiliye’nin Ankara’ya gelişinin 99’uncu yıl dönümüne ilişkin
gündem dışı konuşması
3.- Eskişehir Milletvekili Utku Çakırözer’in, Eskişehir ilinin
sorunlarına ilişkin gündem dışı konuşması

IV.- AÇIKLAMALAR
1.- Mersin Milletvekili Baki Şimşek’in, imar barışıyla ilgili sürenin
ödeme yapılması için uzatılmasını talep ettiğine ilişkin açıklaması
2.- Osmaniye Milletvekili Baha Ünlü’nün, biyomedikal mühendislerinin
atamasının ne zaman yapılacağını ve Sağlık Bakanlığının 2019 yılı içerisinde
kadrolu ya da sözleşmeli biyomedikal mühendisi istihdam etme yönünde
çalışmasının olup olmadığını öğrenmek istediğine ilişkin açıklaması
3.- Samsun Milletvekili Neslihan Hancıoğlu’nun, asgari ücretlinin
2019’da da açlığa mahkûm edildiğine ve Berat Albayrak’ın “2018’de ekonomide
güçlü performans yakaladık.” ifadesine ilişkin açıklaması
4.- Kahramanmaraş Milletvekili Habibe Öçal’ın, Kahramanmaraşlıların
tercihini nerede, nasıl, ne şekilde kullanacağını gayet iyi bildiğine ilişkin
açıklaması
5.- Kütahya Milletvekili Ali Fazıl Kasap’ın, Kütahya Eti Gümüş AŞ’ye ait
gümüş madeni işletmesindeki işçiler ile KÜKAB işçilerinin mağduriyetine ve
Sayıştay raporlarıyla yolsuzlukları sabit olan Kütahya Belediye Başkanının hâlâ
görevde olduğuna ilişkin açıklaması
6.- Kahramanmaraş Milletvekili İmran Kılıç’ın, insanın en büyük gizinin
kendisi olduğuna ve hiçbir şeyin bu gizi değiştiremeyeceğine ilişkin açıklaması
7.- Kocaeli Milletvekili İlyas Şeker’in, Iğdır’ın Aralık ilçesinde
askerî aracın devrilmesi sonucunda şehit olan hemşehrisi Uzman Onbaşı Yakup
Gitmez’e Allah’tan rahmet, yaralı askerlere şifa dilediğine, Mehmet Akif
Ersoy’u ölümünün 82’nci yıl dönümünde rahmetle andığına ilişkin açıklaması
8.- Adıyaman Milletvekili Abdurrahman Tutdere’nin, 2018 yılının yaşanan
işçi ölümleriyle anılacağına, Adıyaman ilinin Bağlıca köyündeki bakır madeninde
yaşanan göçük nedeniyle hayatını kaybeden Güral Karadoğan’a Allah’tan rahmet
dilediğine ilişkin açıklaması
9.- Denizli Milletvekili Kazım Arslan’ın, Denizli ili Sarayköy ilçesine
SGK hizmet binasının yapılmasını talep ettiklerine, ilaç, tıbbi cihaz ve
malzeme ihtiyaçlarını karşılayacak şekilde yeni bir planın olup olmadığını,
sağlık sektörünün dışa bağımlılıktan ne zaman kurtulacağını ve sıkıntıları
aşmak için hangi tedbirlerin alınacağını Sağlık Bakanından öğrenmek istediğine
ilişkin açıklaması
10.- Kırşehir Milletvekili Metin İlhan’ın, Kırşehir ilinin Akpınar
ilçesinde aşırı buzlanmanın sebep olduğu trafik kazasında ölenlere Allah’tan
rahmet, yaralılara şifa dilediğine ve Kırşehir Hastanesine plastik cerrah,
çocuk cerrahisi, kadın doğum ve göğüs hastalıkları uzmanının atanması için
Sağlık Bakanına seslendiğine ilişkin açıklaması 
11.- Adana Milletvekili Orhan Sümer’in, kadına ve çocuğa yönelik
şiddetin her geçen gün arttığına ve yetkilileri bu konuda sorumluluk almaya
davet ettiğine ilişkin açıklaması
12.- Şanlıurfa Milletvekili Zemzem Gülender Açanal’ın, Şanlıurfa
ilindeki Göbeklitepe’nin 2018 yılında UNESCO Dünya Miras Listesi’ne alındığına
ve 2019 yılının Recep Tayyip Erdoğan tarafından Göbeklitepe Yılı ilan
edildiğine ilişkin açıklaması
13.- Sivas Milletvekili Ulaş Karasu’nun, Sivas Devlet Hastanesinde
sistem arızası nedeniyle hastane hizmetlerinin yapılamaz hâle geldiğine,
FONET’in sahiplerinin kimler olduğunu ve bu firmanın ihale aldığı diğer illerde
de sorunlar yaşandığından yetkililerin bilgisinin olup olmadığını, bilgileri
dâhilindeyse ne gibi çözümler üretildiğini öğrenmek istediğine ilişkin
açıklaması
14.- Çanakkale Milletvekili Özgür Ceylan’ın, GESTAŞ’ın Bozcaada ve
Gökçeada’ya kış seferlerinin yetersizliğine ve pahalılığına, İstanbul-Çanakkale
uçak seferlerinin kaldırıldığına ilişkin açıklaması
15.- Malatya Milletvekili Mehmet Celal Fendoğlu’nun, Malatya Turgut Özal
Tıp Merkezinin hizmetine devam edebilmesi için alacağının Sağlık Bakanlığı
tarafından ödenmesi gerektiğine, Battalgazi Devlet Hastanesinin ihalesinin ne
zaman yapılacağını ve hastanenin ne kadar sürede bitirileceğini öğrenmek
istediğine ilişkin açıklaması
16.- Kocaeli Milletvekili Ömer Faruk Gergerlioğlu’nun, güvenlik
soruşturmalarındaki usulsüzlük ve hukuksuzlukların had safhada olduğuna ilişkin
açıklaması 
17.- İstanbul Milletvekili Yavuz Ağıralioğlu’nun, tarihi bilgi,
belgelerle konuşma iradesinin muhafaza edilmesi gereken yerin Meclis olduğuna
ve seneidevriyesi hürmetle yâd edilen şehitlerin hatırası Sarıkamış üzerinden
anılırken 90 bin kişinin donarak vefat ettiğinin ifade edildiğine ancak
Genelkurmay Başkanlığı kayıtlarında donarak vefat edenlerin sayısının 8 bin,
toplam şehit sayısının da 23 bin olduğuna ilişkin açıklaması
18.- Manisa Milletvekili Erkan Akçay’ın, bölgede Türkiye'yi yakından
ilgilendiren çok önemli hadiseler yaşandığına, Türkiye’nin tüm dengeleri
değiştirdiğine ve bu değişikliklerin de Türkiye'nin lehine olduğuna, ABD’nin
Suriye’den çekilme kararının ardından yaşananlara ilişkin açıklaması


19.- Kars Milletvekili Ayhan Bilgen’in, cezaevinde ya da dışarıda cezası
infaz edilenlerin sayısının suçu ve suç üreten sistemi konuşmayı
gerektirdiğine, asgari ücretteki artışın reel karşılığı konusunda kamuoyunun
bilgilendirilmesinin doğru olduğuna, yereldeki sorunları paylaştıklarına ama
bunlarla ilgili ciddi denetim işlevinin yapılmadığına ilişkin açıklaması
20.- İstanbul Milletvekili Engin Altay’ın, 27 Aralık Gazi Mustafa Kemal
Atatürk’ün millî mücadelenin ve ulusal egemenliğin karargâhı olarak belirlenen
Ankara’ya gelişinin 99’uncu yıl dönümü vesilesiyle Ankaralıları saygıyla
selamladıklarına ilişkin açıklaması
21.- Tokat Milletvekili Özlem Zengin’in, 27 Aralık Mehmet Akif Ersoy’u
ölümünün 82’nci yıl dönümünde rahmetle yâd ettiğine, Cumhurbaşkanlığı Kültür
Sanat Büyük Ödülleri kapsamında Vefa Ödülü’ne Mehmet Akif Ersoy’un layık
görüldüğüne ilişkin açıklaması
22.- İstanbul Milletvekili Engin Altay’ın, hukukun üstünlüğünden
bahseden bir kimsenin “masumiyet karinesi” kavramını da bilmesi gerektiğine
ilişkin açıklaması
23.- Çankırı Milletvekili Muhammet Emin Akbaşoğlu’nun, İstanbul
Milletvekili Yunus Emre’nin sataşma nedeniyle yaptığı konuşmasındaki bazı
ifadelerine ilişkin açıklaması
24.- Tokat Milletvekili Özlem Zengin’in, İstanbul Milletvekili Engin
Altay’ın AK PARTİ grup önerisi üzerinde CHP Grubu adına yaptığı konuşmasındaki
bazı ifadelerine ilişkin açıklaması
25.- Tokat Milletvekili Özlem Zengin’in, İstanbul Milletvekili Erol
Katırcıoğlu’un 38 sıra sayılı Kanun Teklifi’nin tümü üzerinde HDP Grubu adına yaptığı
konuşmasındaki bazı ifadelerine ilişkin açıklaması
26.- İstanbul Milletvekili Erol Katırcıoğlu’nun, Tokat Milletvekili
Özlem Zengin’in yaptığı açıklamasındaki bazı ifadelerine ilişkin açıklaması
27.- Tokat Milletvekili Özlem Zengin’in, bugünkü Meclis aritmetiğinin
Türkiye'deki demokrasinin şahidi olduğuna ilişkin açıklaması
28.- İstanbul Milletvekili Engin Altay’ın, İsmet İnönü’nün dünyada çok
az siyasi lidere nasip olacak siyasi olgunlukla Türkiye'nin demokrasiyle
tanışmasını sağladığına, seçimlerin yapılıyor olmasının demokrasinin işlediği
anlamına gelmediğine ilişkin açıklaması
29.- Tokat Milletvekili Özlem Zengin’in, hiç kimsenin tek parti
hükûmetleri ile AK PARTİ’yi özdeş hâle getiremeyeceğine ilişkin açıklaması
30.- İstanbul Milletvekili Engin Altay’ın, Anayasa’da var olan bütün
temel hak ve özgürlüklerin bir kişinin iki dudağı arasına teslim edildiğine
ilişkin açıklaması
31.- Tokat Milletvekili Özlem Zengin’in, İstanbul Milletvekili Engin
Altay’ın yaptığı açıklamasındaki bazı ifadelerine ilişkin açıklaması
32.- İstanbul Milletvekili Mehmet Bekaroğlu’nun, Cumhurbaşkanlığı
sisteminde Hükûmetin tasarı sunabilmesi gerektiğine ilişkin konuşması
33.- Kars Milletvekili Ayhan Bilgen’in, RTÜK tarafından Halk TV ve FOX
TV’ye verilen para ve yayın durdurma cezasına, siyaseti farklılıklara,
eleştiriye tahammül konusunda, darbeye giden koşullara karşı dikkatli olma
konusunda uyarmak zorunda olduklarına ilişkin açıklaması
34.- İstanbul Milletvekili Engin Altay’ın, RTÜK tarafından Halk TV ve
FOX TV’ye ceza verilmesinin Türkiye'nin geleceği açısından yeni
karamsarlıklara, endişelere yol açan bir konu olduğuna, TBMM tarafından seçilen
RTÜK üyelerini iş ahlakına davet ettiğine, bedeli ne olursa olsun haksızlıklara
karşı durmaya devam edeceklerine ilişkin açıklaması

35.- Tokat Milletvekili Özlem Zengin’in, İstanbul Milletvekili Engin
Altay’ın “çökme” kelimesine, demokrasinin hem muhalefetin hem iktidarın
güvencesi olduğuna ve korkarak siyaset yapanın bu Mecliste kalmaması
gerektiğine ilişkin açıklaması
36.- İstanbul Milletvekili Engin Altay’ın, Cumhuriyet Halk Partisinin
adaylarının AK PARTİ’yi rahatsız etmesinden memnun olduğuna ilişkin açıklaması
37.- Tokat Milletvekili Özlem Zengin’in, hukukun itirazlarla şekillenen
bir mekanizma olduğuna, Özgür Özel’in üslubunun ağır hakaretler içerdiğine,
kimsenin adayını belirlemek istemediklerine ve adil yarıştan yana olduklarına
ilişkin açıklaması
38.- İstanbul Milletvekili Engin Altay’ın, Tayyip Erdoğan’ın milletten,
sokaktan, konuşan Türkiye’den korkmamasına, susan Türkiye’den korkması
gerektiğine ilişkin açıklaması
39.- Tokat Milletvekili Özlem Zengin’in, Cumhurbaşkanının sadece ve
sadece Allah’tan korktuğuna ilişkin açıklaması
40.- Çankırı Milletvekili Muhammet Emin Akbaşoğlu’nun, İzmir
Milletvekili Murat Çepni’nin 38 sıra sayılı Kanun Teklifi’nin birinci bölümü
üzerinde şahsı adına yaptığı konuşmasındaki ifadelerini kendisine iade ettiğine
ilişkin açıklaması 
41.- Çankırı Milletvekili Muhammet Emin Akbaşoğlu’nun, Bursa
Milletvekili Orhan Sarıbal’ın 38 sıra sayılı Kanun Teklifi’nin 2’nci maddesiyle
ilgili önerge üzerinde yaptığı konuşmasındaki bazı ifadelerine ilişkin
açıklaması
42.- İstanbul Milletvekili Engin Altay’ın, Adana Milletvekili Mehmet
Metanet Çulhaoğlu’nun 38 sıra sayılı Kanun Teklifi’nin 5’inci maddesiyle ilgili
önerge üzerinde yaptığı konuşmasındaki bazı ifadelerine ilişkin açıklaması
43.- Ordu Milletvekili Cemal Enginyurt’un, TÜRK-İŞ başta olmak üzere
birçok sendika yetkilisinin 2.020 lira olarak açıklanan asgari ücretin yeterli
olmasa da bugün için doğru bir ücret olduğunu ifade ettiklerine ilişkin
açıklaması
44.- İstanbul Milletvekili Yavuz Ağıralioğlu’nun, 2.020 lira olarak
açıklanan asgari ücretin yeterli olmadığına ama yüzde 26’lık enflasyon farkının
yansıtılmış olmasını kıymetli bulduklarına ve teşekkür ettiklerine, siyasi
nezaketi muhafaza etmek gerektiğine ilişkin açıklaması
45.- Çankırı Milletvekili Muhammet Emin Akbaşoğlu’nun, 2.020 lira olarak
belirlenen asgari ücreti bütün tarafların ilk defa konsensüs içerisinde
sevinçle karşıladığına ilişkin açıklaması
46.- İstanbul Milletvekili Engin Altay’ın, AK PARTİ’nin her asgari
ücretliye 192 çeyrek altın borcu olduğuna, Kemal Kılıçdaroğlu’na “diktatör”
diyebileceklerine ama toplumun o lidere nasıl baktığının önemli olduğuna,
seçimlerin eşit koşullarda yapılmadığına ilişkin açıklaması
47.- Çankırı Milletvekili Muhammet Emin Akbaşoğlu’nun, Muğla
Milletvekili Süleyman Girgin’in 38 sıra sayılı Kanun Teklifi’nin 10’uncu
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
48.- İstanbul Milletvekili Engin Altay’ın, AK PARTİ’nin asgari ücretle
çalışan her bir vatandaşa borcu olan 192 çeyrek altını ödemesi gerektiğine
ilişkin açıklaması







V.- ÖNERİLER
A) Siyasi Parti Grubu Önerileri
1.- İYİ PARTİ Grubunun, İstanbul Milletvekili Yavuz Ağıralioğlu ve 21
milletvekili tarafından, Çin'de Doğu Türkistan bölgesinde yaşayan Uygur
Türkleri'ne yönelik olumsuz uygulamaların incelenmesi amacıyla 31/10/2018
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin (10/383) ön görüşmelerinin, Genel Kurulun 26 Aralık
2018 Çarşamba günkü birleşiminde yapılmasına ilişkin önerisi
2.- HDP Grubunun, Grup Başkan Vekili Kars Milletvekili Ayhan Bilgen
tarafından, yasal mevzuata aykırı şekilde cezaevinde tutulan Hakkâri
Milletvekili Leyla Güven'in maruz kaldığı hukuksuzlukların tüm boyutlarıyla
araştırılması amacıyla 26/12/2018 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin ön görüşmelerinin,
Genel Kurulun 26 Aralık 2018 Çarşamba günkü birleşiminde yapılmasına ilişkin
önerisi
3.- CHP Grubunun, İstanbul Milletvekili Yunus Emre ve arkadaşları
tarafından, ülkemizde ne eğitimde ne istihdamda olan gençlerin sorunlarının
araştırılması amacıyla 25/12/2018 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin ön görüşmelerinin,
Genel Kurulun 26 Aralık 2018 Çarşamba günkü birleşiminde yapılmasına ilişkin
önerisi
4.- AK PARTİ Grubunun, Genel Kurulun çalışma gün ve saatlerinin yeniden
düzenlenmesine; bastırılarak dağıtılan 38 sıra sayılı Kanun Teklifi’nin kırk
sekiz saat geçmeden Gündemin “Kanun Teklifleri ile Komisyonlardan Gelen Diğer
işler” kısmının 1’inci sırasına alınması ve diğer işlerin sırasının buna göre
belirlenmesine; bu teklifin görüşmelerinin 26 Aralık 2018 Çarşamba günü
tamamlanması hâlinde 27 Aralık 2018 Perşembe, 28 Aralık 2018 Cuma ve 29 Aralık
2018 Cumartesi günü toplanmamasına; 38 sıra sayılı Kanun Teklifi’nin İç
Tüzük’ün 91’inci maddesine göre temel kanun olarak bölümler hâlinde
görüşülmesine ilişkin önerisi 

B) Danışma Kurulu Önerileri
1.- Danışma Kurulunun, Genel Kurulun 2 ve 3 Ocak 2019 Çarşamba ve
Perşembe günleri toplanmamasına ilişkin önerisi 

VI.- SATAŞMALARA İLİŞKİN KONUŞMALAR
1.- İstanbul Milletvekili Yunus Emre’nin, Bursa Milletvekili Ahmet
Kılıç’ın CHP grup önerisi üzerinde AK PARTİ Grubu adına yaptığı konuşmasında
şahsına sataşması nedeniyle konuşması
2.- Bursa Milletvekili Orhan Sarıbal’ın, Çankırı Milletvekili Muhammet
Emin Akbaşoğlu’nun yaptığı açıklamasında şahsına sataşması nedeniyle konuşması 

VII.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- Adalet ve Kalkınma Partisi Grup Başkanvekili İstanbul Milletvekili
Mehmet Muş ve 25 Milletvekilinin Karayolları Trafik Kanunu ile Bazı Kanunlarda
Değişiklik Yapılmasına Dair Kanun Teklifi (2/1491) ile Plan ve Bütçe Komisyonu
Raporu (S. Sayısı: 38) 

VIII.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Mustafa Şentop’un, milletlerarası
andlaşmaların onaylanmasının uygun bulunmasına dair tekliflere ilişkin
düzenlemenin İç Tüzük’ün 90’ıncı maddesinde yapıldığına ilişkin konuşması
2.- Oturum Başkanı TBMM Başkan Vekili Mustafa Şentop’un, 2019 yılının
bütün insanlık için hayırlar getirmesini Cenab-ı Allah’tan niyaz ettiğine
ilişkin konuşması

IX.- OYLAMALAR
1.- (S. Sayısı: 38) Karayolları Trafik Kanunu ile Bazı Kanunlarda
Değişiklik Yapılmasına Dair Kanun Teklifi’nin oylaması

X.- YAZILI SORULAR VE CEVAPLARI
1.- Manisa Milletvekili Erkan Akçay'ın, son beş yılda yapılan cep
telefonu ithalatına dair verilere ilişkin sorusu ve Ticaret Bakanı Ruhsar
Pekcan’ın cevabı (7/6043)
2.- Manisa Milletvekili Erkan Akçay'ın, son beş yılda ülke genelinde ve
Manisa ilinde kurulan, tasfiye edilen ve kapanan şirket ve işletme sayısına
ilişkin sorusu ve Ticaret Bakanı Ruhsar Pekcan’ın cevabı (7/6044)
3.- Mardin Milletvekili Tuma Çelik'in, Diyarbakır'dan KKTC'ye uçuşlara
ve bilet fiyatlarına ilişkin sorusu ve Ulaştırma ve Altyapı Bakanı Mehmet Cahit
Turhan’ın cevabı (7/6050)
4.- Niğde Milletvekili Ömer Fethi Gürer'in, 2017-2018 yıllarında
bankalardan kullanılan otomobil kredilerine ilişkin sorusu ve Ticaret Bakanı
Ruhsar Pekcan’ın cevabı (7/6336)




 
26 Aralık 2018 Çarşamba
BİRİNCİ OTURUM
Açılma Saati: 14.04
BAŞKAN: Başkan Vekili Mustafa ŞENTOP
KÂTİP ÜYELER: Burcu KÖKSAL (Afyonkarahisar), Şeyhmus
DİNÇEL (Mardin)
-----0-----
BAŞKAN
– Türkiye Büyük Millet Meclisinin 41’inci Birleşimini açıyorum.
Toplantı
yeter sayısı vardır, görüşmelere başlıyoruz.
Gündeme
geçmeden önce üç sayın milletvekiline gündem dışı söz vereceğim.
Gündem
dışı ilk söz, millî şairimiz ve Türkiye Büyük Millet Meclisi Birinci Yasama
Dönemi Burdur Milletvekili Mehmet Akif Ersoy’un doğum ve ölüm yıl dönümü
münasebetiyle söz isteyen Burdur Milletvekili Bayram Özçelik’e aittir.
Buyurun
Sayın Özçelik. (AK PARTİ sıralarından alkışlar)
Süreniz
beş dakika. 
BÜLENT
TURAN (Çanakkale) – Sayın Başkan, önce Biga Vekili, sonra Burdur Vekili. Seçildiği
yer Biga, atandığı yer Burdur.
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Burdur Milletvekili Bayram Özçelik’in, Mehmet Akif Ersoy’un 20
Aralık doğumunun 145’inci ve 27 Aralık ölümünün 82’nci yıl dönümüne ilişkin
gündem dışı konuşması
BAYRAM
ÖZÇELİK (Burdur) – Sayın Başkan, değerli milletvekilleri; millî değerlerimizi,
karakterimizi ve ideallerimizi yansıtan, gönlü bayrak, millet, devlet ve iman
aşkıyla dolu vatan şairimiz merhum Mehmet Akif Ersoy’umuzun 20 Aralık doğumunun
145’inci, 27 Aralık vefatının 82’nci yıl dönümü nedeniyle gündem dışı söz almış
bulunuyorum. Yüce heyetinizi saygıyla selamlıyorum. Meclis Başkan Vekilimiz
Sayın Mustafa Şentop’a söz verdiği için teşekkür ediyorum.
Burdur
halkı tarafından da çok sevilen, Birinci Mecliste Burdur halkının
milletvekilliğini yürüten Mehmet Akif Ersoy’a yıllar sonra, 2006 yılında AK
PARTİ Hükûmetimiz döneminde Türkiye Büyük Millet Meclisi üyeleri ve Burdur
halkının kadirşinaslığının bir göstergesi olarak üniversitemize Mehmet Akif
Ersoy ismi verilmiştir. Üniversitemiz bundan sonra Akif’in doğum ve ölüm yıl dönümlerinde
12 Mart İstiklal Marşı’nın kabulü ve Akif’i anma törenlerinde Mehmet Akif Ersoy
Uygulama ve Araştırma Merkeziyle öncülük edecektir. Meclis albümünün
kayıtlarında şöyle yer almaktadır Mehmet Akif: “Mehmet Tahir Bey’in oğlu olup
Sebilürreşad başmuharririyken 48 yaşında mebus seçilmiştir. Maarif ve İrşat
Encümenlerinde çalışmıştır, İstiklal Marşı’mızın şairidir.” 
Mehmet
Akif’i tanımadan Anadolu’da verilen Millî Mücadele ruhunu anlayamayız. Mehmet
Akif, aydın kimliğiyle Anadolu’yu gezerken merkezi ve yereli tanıyan bir halk
adamıdır. Medrese eğitimi almış, camilerde vaaz verebilecek bilgi ve birikime
sahip bir din adamıdır. Kur’an-ı Kerim’i tercüme edecek kadar dinî bilgi ve
birikime sahip bir âlimdir. Aldığı üniversite eğitimi ve fen ilimlerine aşinalığıyla
bir ilim adamıdır. Doğuştan edebiyata ve sanata düşkün olması sebebiyle bir
şairdir. Mehmet Akif, bütün bunların ötesinde, Anadolu toprakları işgale
uğradığında karşı çıkıp Anadolu’yu karış karış dolaşan bir vatanperverdir.
Mehmet Akif, geçmişte olduğu gibi, şimdi de gençliğimize ilham olmaktadır. Biz
Mehmet Akif’i dindar olduğu için seviyoruz. Biz Akif’i inandığı gibi yaşayan
adam olduğu için seviyoruz. Biz Akif’i haksızlık karşısında susmadığı için
seviyoruz. Biz Akif’i mazlumun, garip gurebanın yanında durduğu için seviyoruz.
Biz Akif’i İstiklal Marşı’nı satmadığı için seviyoruz. 
Ülkenin
zor dönemlerinde halkıyla bağlarını koparan Batı hayranı aydınların
çıkmazlarına ışık tutan fikirlerini yeni yeni daha iyi anlayabiliyoruz.
“Çağdaşlık” adı altında çağ dışı ve insanlık dışı fikirlerle boğuşan gençliğin
ilk okuyup anlamaya çalışacağı düşünce dimağımızdır Akif. Mehmet Akif’in
mücadelesinin özü şudur: Bir tarafta yerli ve millî olan vardır, diğer tarafta
belli mahfillerin taklitçiliğini aydın sananlar vardır. Bir tarafta bu millete
hizmet edenler vardır, diğer tarafta milleti tahkir edenler, aşağılayanlar
vardır. Bir tarafta “Hâkimiyet milletindir.” diyenler, diğer tarafta mümeyyiz
görmeyen vesayetçiler vardır. Bir tarafta bu ülkenin gençlerinin geleceği için
canını siper edenler, diğer tarafta gençleri kör ideolojilerine kurban edenler
vardır. Bir tarafta ihya, imar ve inşa edenler, diğer tarafta yakıp yıkmalar
vardır.
Ona
isteyen “Akif’im.” der, isteyen “Bizim Akif’imiz." der çünkü onda sözde ve
özde dindarlığı görür, onda kahramanlık mesabesinde memleketseverliğini görür,
onda millî ve manevi değerleriyle büyük bir medeniyet tasavvurunu görür.
Değerli
milletvekilleri, ülkesini yöneten devlet adamlarının rehberi ve izinde gittiği
Mevlâna olursa, Yunus Emre olursa, Hacı Bektaşı Veli olursa, Hacı Bayramı Veli
olursa korkmayın. Ülkesini yöneten bir Cumhurbaşkanının başucu kitabı “Safahat”
olursa ve Mehmet Akif olursa endişelenmeyin, tereddüde düşmeyin çünkü onun
yüreğinde gözyaşı medeniyetinin esintileri vardır. İçeride ve dışarıda bir
tarafta zulmeden, diğer tarafta da mazlum varsa “Türkiye’nin tavrı ne olacak?”
diye merak etmeyin. Mehmet Akif şöyle bir yol çizmiş: 
“Zulmü
alkışlayamam, zalimi asla sevemem;
Gelenin
keyfi için geçmişe kalkıp sövemem.
Biri
ecdadıma saldırdı mı, boğarım!
-Boğamazsın
ki!
-Hiç
olmazsa yanımdan kovarım.
Doğduğumdan
beridir, aşığım istiklale; 
Bana
hiç tasmalık etmiş değil altın lale! 
Yumuşak
başlı isem, kim dedi uysal koyunum? 
Kesilir
belki, fakat çekmeye gelmez boyunum! 
Kanayan
bir yara gördüm mü sızlar ta ciğerim,
Onu
dindirmek için kamçı yerim, çifte yerim! 
Adam
aldırma da geç git! diyemem, aldırırım.
Çiğnerim,
çiğnenirim, hakkı tutar kaldırırım!” (AK PARTİ sıralarından “Bravo!” sesleri,
alkışlar) 
Mehmet
Akif’in ruhu için en güzel hediyemiz Fatiha olsun. 
Saygılar
sunuyorum. (AK PARTİ sıralarından alkışlar) 
BAŞKAN
– Teşekkür ederim. 
Gündem
dışı ikinci söz, Gazi Mustafa Kemal ve Sivas Kongresi üyelerinden oluşan Heyeti
Temsiliyenin Ankara’ya gelişinin yıl dönümü münasebetiyle söz isteyen Ankara
Milletvekili Mevlüt Karakaya’ya aittir. 
Buyurun
Sayın Karakaya. (MHP sıralarından alkışlar) 
2.- Ankara Milletvekili Mevlüt Karakaya’nın, 27 Aralık Gazi Mustafa
Kemal ve Heyeti Temsiliye’nin Ankara’ya gelişinin 99’uncu yıl dönümüne ilişkin
gündem dışı konuşması
MEVLÜT
KARAKAYA (Ankara) – Sayın Başkan, değerli milletvekilleri; yarın 27 Aralık,
Gazi Mustafa Kemal ve Temsil Heyetinin Ankara’ya teşriflerinin 99’uncu yıl
dönümü. Bu vesileyle söz aldım. Sizleri ve yüce Türk milletini saygıyla
selamlıyorum. 
1919’a
gelindiğinde, genel durum, Birinci Dünya Savaşı’ndan yenik sayılarak çıktık.
Mondros Mütarekesi sonucunda, başta İstanbul olmak üzere, yurdumuzun birçok
yeri işgal edildi. Ankara da İngiliz ve Fransız askerlerince işgal edilmişti.
Tren istasyonunda İngiliz bayrağı, Ulus’ta Taşhan karşısındaki -sonradan ilk
Meclisimiz oldu- o binada da Fransız bayrağı çekiliydi. Bu şartlar altında 19
Mayıs 1919’da Samsun’a çıkan Mustafa Kemal Paşa; Amasya’ya, Erzurum’a ve
Sivas’a gitti. Erzurum ve Sivas Kongrelerinden sonra seçilen Temsil Heyetinin
toplantı yeri olarak Ankara belirlenmişti. Bu vesileyle Sivas, Kayseri ve
Kırşehir hattı üzerinden son geceyi Bala Beynam Köyü’nde geçiren Mustafa Kemal
Paşa ve Temsil Heyeti 27 Aralıkta Dikmen sırtlarından Ankara’ya ulaştı.
Değerli
milletvekilleri, 27 Aralık Türk tarihinin kızılca günüdür. Oğuz töresinde
kızılca günlerde seğmen alayı kurulur. Halk yeni bir devlet kurulacağı ve
başlarına yeni bir bey seçileceği zaman seğmen alayı kurar. Bu anane Türklerin
Oğuz kolunda görülmektedir. Bu sebeplerdir ki Oğuzlar tarihin hiçbir döneminde
devletsiz kalmamışlardır. “Adı Oğuz, soyu Oğuz/ Kendi beyini kendi seçer/ Vatan
için serden geçer.” Anadolu’yu yurt yapan Selçuklu’nun temelinde onlar vardı.
Üç kıtada at koşturan Osmanlı’nın özünde onlar vardı. 27 Aralık 1919’da Dikmen
sırtlarında Gazi Mustafa Kemal’e: “Paşam seni görmeye geldik, bu vatan uğruna
ölmeye geldik.” diyerek cumhuriyetin temelinde onlar vardı. Töreye göre, Efeler
Kahvesi önüne sancak dikilmesi seğmen alayının kurulmasına işaretti. Mustafa
Kemal’in Ankara’ya geleceği günün sabahı da sancak dikildi. Delikanlılar millî
kıyafetlerini giyerek kahve önünde toplandılar. Civar köylerden seğmenler de
akın akın geldiler. Seğmen alayı tam 3 bin atlı, 700 yaya zeybek kıyafetinde
seğmenle kuruldu. Önce Hacı Bayram Camisi’ne gelerek dua ettiler ve kurban
kestiler. Öğle vakitlerinde Dikmen Keklikpınarı’nda on binlerce sivil Ankaralı
ile bacı erenlerin de yer aldığı seğmen alayının gözü kızıl yokuştaydı.
Kurtuluş için son ümit oradan fışkıracaktı. Uzaklardan bir otomobilin korna
sesi bütün insanları yerinden oynattı. Kızıl yokuş toz dumana karıştı, alkış ve
“Yaşa!” sesleri yeri ve göğü inletiyordu. Çankaya ve Dikmen tepelerinden, güzel
sesli hafızlar salat ve ezan okuyorlardı. Ankara Müftüsü Rıfat Börekçi Hoca
seğmen alayının önünde dua ediyordu. “Kızılca günümüze hoş geldiniz, kızılca
günümüzü aydınlattınız.” diyorlardı Mustafa Kemal Paşa’ya.
Ankaralılar
27 Aralık kızılca günde Oğuz töresine göre, seğmen alayını kurmuş, beyini
seçerek, yeni devletin kurulacağı işaretini o gün vermişlerdi. Bu vesileyle,
Büyük Önder Atatürk’ü, silah arkadaşlarını, tüm şehitlerimizi saygı ve minnetle
anıyorum. 
27
Aralık günü aynı zamanda millî şairimiz Mehmet Akif Ersoy’un da ölüm yıl dönümü.
“Girmeden tefrika bir millete, düşman giremez/Toplu vurdukça yürekler, onu top
sindiremez.” diyen millî şairimizi de rahmet ve minnetle anıyor, yüce
heyetinizi tekrar saygıyla selamlıyorum. (MHP ve AK PARTİ sıralarından
alkışlar)
BAŞKAN
– Teşekkür ederim.
Gündem
dışı üçüncü söz, Eskişehir’in sorunları hakkında söz isteyen Eskişehir
Milletvekili Utku Çakırözer’e aittir. 
Buyurun
Sayın Çakırözer. (CHP sıralarından alkışlar) 
3.- Eskişehir Milletvekili Utku Çakırözer’in, Eskişehir ilinin
sorunlarına ilişkin gündem dışı konuşması
UTKU
ÇAKIRÖZER (Eskişehir) – Sayın Başkan, değerli milletvekilleri; hepinizi
saygıyla selamlıyorum. 
Sizlerle
zaman zaman bu kürsüden Eskişehir’imizle ilgili gelişmeleri ve siyaset
kurumundan beklentilerimizi paylaşıyorum. Bugün de böyle yapacağım. Bakın, bu
kürsüde hiç konuşmadıysam on kez ölüm yolundan bahsettim. Eskişehir, Seyitgazi,
Kırka, Afyon il sınırına kadar olan karayolu. Dün akşam o yolda tam 5 kaza
oldu. Bir yurttaşımız daha hayatını kaybetti. “Daha” diyorum çünkü bu yolda
sadece son beş yılda yaklaşık 500 kaza meydana geldi, onlarca yurttaşımız
hayatını kaybetti. Eskişehir’de Valiliğin, Jandarmanın, belediyelerin, halkın
talebi var, biz milletvekillerinin talebi var ama on yıllardır bu yol
yapılmıyor. Bütçede soruyoruz, yanıta bakın: “Proje çalışmalarının
tamamlanmasını müteakip yatırım programına teklif edilerek yapım
gerçekleşecek.” Yani yatırım programına daha alınmamış bile. İnsan hayatının bu
kadar değersiz olmasına isyan etmemek mümkün değil değerli arkadaşlarım.
Kırka’dan,
Seyitgazi’den bahsederken orada, biliyorsunuz, ülkemizin millî varlığı Eti
Maden Bor Fabrikamız var. Bu fabrika bizim millî varlığımız. Sadece
Eskişehir’imiz değil, tüm Türkiye bu fabrikayla gurur duyuyor ama bizim bu
fabrikada bir sıkıntımız var; personel alımında yapılan partizanca tutum.
Bakın,
size isimler sayacağım: Ferdi Çakmak, Kurtuluş Hoş. Bakın, 2003 yılında
tarlasını Eti Madene satıyor Ferdi Çakmak ve onun için de doğal hak kazanıyor.
17 kez, tam 17 kez mülakata giriyor ve 17’sinde de reddediliyor. Şimdi
fabrikanın sitesinde 5 işçi alım ilanı var. Bakalım göreceğiz Ferdi Çakmak’ı ya
da arkadaşlarını alacaklar mı?
Benzer
şekilde, bugün buraya gelirken, yine, aynı Kırka’da çalışan, taşeron olarak
çalışan değerli emekçi kardeşlerimiz de artık kendilerinin kadroya alınması
için çağrımızı sizlere, sizlerin aracılığıyla tüm Türkiye’ye duyurmamı
istediler. 
Eskişehir’imiz
ve hemşehrilerimiz hayat kalitesinin, huzurunun bozulmasına neden olacak bir
tehlikeyle daha karşı karşıya. O da Tepebaşı ilçemizde bereketli Alpu Ovamız
üzerine yapılmak istenen termik santral projesi. Biz Eskişehirliler bu zehir
santraline karşıyız. Temiz havamızı kirletecek, bereketli topraklarımızı,
tarımı ve hayvancılığı bitirecek, sularımızı kirletecek ve 900 bin Eskişehirliye
zehir solutacak bu santrali istemiyoruz. Mahkemeler birbiri ardına iptal
kararları veriyor. Her görüşten Eskişehirli el ele vermiş durumda. Bugüne kadar
ihale 5 kez ertelendi ama biz artık erteleme değil, iptal istiyoruz. 
Geçen
hafta Trakya’dan Çerkezköy’den mutlu bir haber geldi. Orada da sivil toplum
örgütleri, bizim milletvekillerimiz uzun süredir direniyordu. Aralarında
bugünkü oturumu yöneten Sayın Başkan Mustafa Şentop’un da yer aldığı iktidar
milletvekilleri de karşı duruşlarını ortaya koyunca bu proje iptal edildi.
Darısı Eskişehir’imizin başına diyoruz. Başta iktidar partisi olmak üzere tüm
partilere ve bakanlık bürokrasisine çağrıda bulunuyoruz: Bu zehir santralinden
vazgeçelim diyoruz.
Değerli
arkadaşlarım, giderek büyüyen bir su meselemiz var. Porsuk Barajı
Eskişehir’imizin tek içme suyu kaynağı, alternatifi yok. Şu anda hem kirlilik
var hem de küresel ısınma ve kuraklık nedeniyle su seviyesinde büyük düşüş var.
Yani bu barajdan Eskişehir’imize içme ve kullanma suyu sağlayamama riskiyle karşı
karşıyayız. Çözümü belli: Çifteler’de, Sakarya Nehri’nin doğduğu Sakaryabaşı
bölgemizde temiz su kaynağımız var, şehrimize bu suyun acilen ulaştırılması
gerekli. Bugüne kadarki girişimlerimizden hiçbir sonuç elde edemedik. Buradan
bir kez daha başta Devlet Su İşlerine olmak üzere tüm kurumlara çağrıda
bulunuyorum: Eğer bu su sağlanamazsa 2019 yılını atlatsak bile 2020’yi
Eskişehirliler susuz geçirmek zorunda kalacak. 
Değerli
arkadaşlarım, geçtiğimiz günlerde şehrimize bir şehir hastanesi açıldı. Bakın
kendi değerlendirmelerimden önce bir yurttaşın paylaşımını, sosyal medya
paylaşımını size aktarıyorum. Başlıyorum: “Acı ama gerçek, hiç kimse kusura
bakmasın, vatandaş beddua ederek çıkıyorsa hastaneden ve kendim bizzat
yaşamasam inanmam. Evet, yatırım mı? Yatırım. Allah yapandan, yaptırandan bin
kere razı olsun fakat görevini yapmayanlar varsa onlar da o koltukları boşuna
doldurmasın. Birinci sorun, güvenlik görevlileri. İkinci sorun, vatandaşın gözü
önünde Matrix gibi ortalıkta dolaşan Akfen personelinin -yani yapımı yapan
şirket- temizlikçi ve yardımcı personeli azarlaması. Üçüncü sorun, bazı
hemşirelerin duyarsızlıkları. Dördüncü sorun, yönlendirme personelinin
kendisinin yönlendirmeye ihtiyaç duyacak bilgisizliği. Burada yönetimin ne iş
yaptığını merak ediyorum. Kadın doğum bölümünün duvarlarında inşaat tozları
duruyor. Vatandaşa, sabah altıda doğan çocuğunu ‘Hijyen ve enfeksiyon riski
var.’ diyerek akşam altıya kadar bekletip cinnet geçirtiyorlarsa bu işte bir iş
var demektir.” 
Değerli
arkadaşlarım, bu satırların yazarı Adalet ve Kalkınma Partisinin Eskişehir İl
Teşkilatında görev yapan bir hemşehrimizdi. “Di” diyorum çünkü bu paylaşım
sonrası görevinden ayrılmak zorunda kaldı.
(Mikrofon
otomatik cihaz tarafından kapatıldı) 
UTKU
ÇAKIRÖZER (Devamla) – Bitirmeme izin verir misiniz Sayın Başkanım? 
BAŞKAN
– Buyurun.
UTKU
ÇAKIRÖZER (Devamla) – Değerli arkadaşlarım, farklı şehirlerde de şehir
hastanelerinde yaşanan sorunlar gibi Eskişehir’de de ulaşım zorluğu, mekânın
büyük olması, bu sebeple işlerin aksaması, hem hastaların hem de hastane
çalışanlarının ortak sıkıntıları arasında. Bina hastane için uygun değil.
Katlar arası bağlantı ya da geçiş yapmak isteyen hasta ve personel dakikalarca
asansör beklemek zorunda kalıyor. Örneğin, bir idari bölümden bir başka birime
gitmeye çalışan bir sağlık çalışanı, sadece kendi birimine gidebilmek için kırk
beş dakika yol alıyor. İnsanlar hastane içinde kayboluyor 
Şehir
hastanesi kuruluyor diye Eskişehir Devlet Hastanemiz boşaltıldı; hem de içinde
millî servet denecek tüm sağlık araç gereçleri bırakılarak. 
Zübeyde
Hanım Doğum ve Çocuk Hastalıkları Hastanesi boşaltıldı. Yunus Emre Hastanesinin
büyük bölümü oraya taşındı, hem de içindeki araç gereç bırakılarak. 
Devlet
hastanesinde çalışan 2 bine yakın personel büyük bir mutsuzluk içinde buraya
taşındı. Bazı çalışanlar tamamen hürmetsizce istemedikleri çalışma şekline
zorlandı. Personel memnun değil. Yerine alınan şirket personeli aynı
yeterlilikte değil, mesleğini orada öğrenme çabasında. Bu nedenle, testler,
ameliyatlar uzuyor.
(Mikrofon
otomatik cihaz tarafından kapatıldı)
UTKU
ÇAKIRÖZER (Devamla) – Sayın Başkanım, bitiriyorum, son birkaç cümlem.
BAŞKAN
– Tamam, peki.
UTKU
ÇAKIRÖZER (Devamla) – Hastanede iki başlı bir yönetim var; inşaatı yapan şirket
ve başhekimlik 
Şehir
hastanesi açılınca ne olmasını beklersiniz? Yurttaşların orada sağlık hizmeti
almasının kolaylaşmasını, diğer hastanelerin yükünün azaltılmasını. Ama ne
hikmetse hem Yunus Emre Hastanesinde hem de tıp fakültemizde şehir hastanesi
açıldığından bu yana hasta sayılarında önemli ölçüde artış gözükmekte. O kadar
büyük yatırım yapılmasına rağmen bunlar yaşanmakta. 
Bakın,
bugün ayın 25’i, çalışanların döner sermaye payları ödenmedi. Her gün
doktorlara mesaj gidiyor “Birçok ilacın temininde sıkıntı var.” diye. Şehir
hastanesinin çevresinde tek bir eczane dahi yok.
Bu
temel sıkıntılar nedeniyle Hükûmetin kamuoyuna beş yıldızlı otel havasında
sunduğu şehir hastaneleri çözüm olmadığı gibi sorunların temelini
oluşturmuştur.
Peki,
biz ne diyoruz değerli arkadaşlarım? Bir kez daha vurgulamak isterim ki bizler
yurttaşlarımızın en iyi, nitelikli sağlık hizmetini, eşit biçimde, rahatça
ulaşarak ve bedel ödemeden almasından yanayız. Maalesef şehir hastaneleri bu
amaca hizmet vermemektedir, vermeyecektir.
Hepinizi
saygıyla selamlıyorum. (CHP sıralarından alkışlar) 
Teşekkür
ederim.
BAŞKAN
– Değerli arkadaşlar, şimdi, sisteme giren ilk 15 milletvekiline yerlerinden
birer dakika söz vereceğim. Bu sözlerin ardından sayın grup başkan vekillerinin
söz taleplerini karşılayacağım.
Sayın
Şimşek, buyurun.
IV.- AÇIKLAMALAR
1.- Mersin Milletvekili Baki Şimşek’in, imar barışıyla ilgili sürenin
ödeme yapılması için uzatılmasını talep ettiğine ilişkin açıklaması
BAKİ
ŞİMŞEK (Mersin) – Teşekkür ediyorum Sayın Başkan.
Sayın
Başkan, imar barışıyla ilgili sürenin uzatılıp uzatılmayacağı kamuoyunda
günlerdir tartışılıyor. Biz imar barışıyla ilgili sürenin uzatılmasını, yalnız
sürenin sadece ödeme yapılması için uzatılmasını... Aksi takdirde, Türkiye’nin
her yerinde milyonlarca kaçak inşaat ve talan devam ediyor. Hazine arazileri,
orman arazileri ve mera arazileri talan ediliyor. Vatandaşa on-on beş gün gibi
ilave bir süre tanınsın, vatandaş yaptığı binanın bu süre içerisinde resmini
çekip, ölçüsünü yaptırıp internet üzerinden başvurusunu yapsın. Buna sadece
ödenecek parayla ilgili zaman tanınsın, vatandaşın parasal sıkıntısı var. Aksi
takdirde, Türkiye’nin her yerinde hâlâ binlerce kaçak inşaat devam ediyor. Bu
iş, içinden çıkılmaz bir hâl alıyor. Bununla ilgili Çevre ve Şehircilik
Bakanlığının bu süre uzatımını yaparken mutlaka bu kriteri göz önünde
bulundurmasını ve süreyi sadece ödeme başvurusu olarak, parasal olarak
uzatmasını ama diğer türlü başvuru süresini on-on beş gün içerisinde
bitirmesini talep ediyor, saygılar sunuyorum.
BAŞKAN
– Sayın Ünlü…
2.- Osmaniye Milletvekili Baha Ünlü’nün, biyomedikal mühendislerinin
atamasının ne zaman yapılacağını ve Sağlık Bakanlığının 2019 yılı içerisinde
kadrolu ya da sözleşmeli biyomedikal mühendisi istihdam etme yönünde
çalışmasının olup olmadığını öğrenmek istediğine ilişkin açıklaması
BAHA
ÜNLÜ (Osmaniye) – Teşekkürler Başkanım.
Resmî
Gazete’de ilan edilen standartlar gereği, Sağlık Bakanlığına bağlı 200 ve üstü
yatak kapasiteli devlet hastaneleri ile 100 ve üstü yatak kapasiteli özel
hastanelerde en az 1 biyomedikal mühendisi istihdam etme zorunluluğu
getirilmiştir. Yine, Bakanlar Kurulunun 2005 yılında almış olduğu bir karar
gereği, yataklı tedavi kurumlarının bünyesinde biyomedikal hizmetler ve
kalibrasyon birimi kurulması veya bu hizmetlerin bir başka kurumdan satın
alınması şartı getirilmiştir. Bu hususta KPSS sınavına girip de atanamayan
biyomedikal mühendisleri hâlen beklemektedir. Atamalar ne zaman yapılacaktır?
Sağlık teknolojilerinin sürekli gelişmesi, biyomedikal mühendisliği mezunlarına
olan ihtiyacı artırmaktadır. Bu bağlamda, 2019 yılı içerisinde Sağlık
Bakanlığının kadrolu ya da sözleşmeli biyomedikal mühendisi istihdam etme
yönünde çalışmaları bulunmakta mıdır?
Teşekkür
ederim.
BAŞKAN
– Sayın Hancıoğlu…
3.- Samsun Milletvekili Neslihan Hancıoğlu’nun, asgari ücretlinin
2019’da da açlığa mahkûm edildiğine ve Berat Albayrak’ın “2018’de ekonomide
güçlü performans yakaladık.” ifadesine ilişkin açıklaması
NESLİHAN
HANCIOĞLU (Samsun) – Teşekkür ederim Sayın Başkan.
Asgari
ücretli 2019’da da açlığa mahkûm edilmiş. Elektrik, doğal gaz yıl başından bu
yana yaklaşık yüzde 40 zamlanmış. Sonra yüzde 10 indirim yapınca bunu millete
müjde diye pazarlayan Hazine ve Maliye Bakanı Sayın Berat Albayrak hızını
alamamış “2018’de ekonomide güçlü performans yakaladık.” diyor. Bu güçlü
performansın nasıl bir şey olduğunu iki cümlede özetliyorum. Samsun’un Bafra
ilçesinde iki hafta önce, yıllardır çalışan bir tekstil fabrikası 130 işçisini
on günlük izne çıkarıyor. İşçiler önceki gün işbaşı yapmak için fabrikaya
gidiyor ama ortada ne fabrika kalmış ne makine; iş yeri sahibi makineleri, ham
maddeleri bir gece yarısı doldurmuş kamyonlara, ortadan kaybolmuş. Sayın
Albayrak’ın deyimiyle ekonomide yakalanan güçlü performans sayesinde artık
fabrikalar kanatlanıp uçuyor.
BAŞKAN
– Sayın Öçal…
4.- Kahramanmaraş Milletvekili Habibe Öçal’ın, Kahramanmaraşlıların
tercihini nerede, nasıl, ne şekilde kullanacağını gayet iyi bildiğine ilişkin
açıklaması
HABİBE
ÖÇAL (Kahramanmaraş) – Teşekkürler Sayın Başkan.
Dün
Sayın Kılıçdaroğlu partisinin grup toplantısında “Kahramanmaraş’ın tercihi
neresi? ‘AK PARTİ’ye oy vereceğim.’ diyor. Ver kardeşim, ver, daha çok
sürünürsün.” ifadelerini kullandı. Buradan Sayın Kılıçdaroğlu’na seslenmek
istiyorum: Kahramanmaraşlılara sürünmek değil, ayakta, başı dik durmak yakışır.
Kahramanmaraşlılar istiklal mücadelesinde olduğu gibi onurlu ve başı dik
yiğitlerdir ve Kahramanmaraşlılar tercihini nerede, nasıl, ne şekilde
kullanacağını gayet iyi bilir. Her seçimde olduğu gibi ana muhalefete gereken
cevabı sandıkta veren hemşehrilerim ve aziz milletimiz, CHP ve Kılıçdaroğlu’na,
kamuoyunu yanıltmaya çalışmalarının cevabını 31 Martta sandıkta vereceklerdir.
Bu talihsiz söylemi ve Sayın Kılıçdaroğlu’nu kınıyor, Kahramanmaraşlılardan
özür dilemeye davet ediyorum.
Yüce
Meclisi saygıyla selamlıyorum. (AK PARTİ sıralarından alkışlar) 
BAŞKAN
– Sayın Kasap…
5.- Kütahya Milletvekili Ali Fazıl Kasap’ın, Kütahya Eti Gümüş AŞ’ye ait
gümüş madeni işletmesindeki işçiler ile KÜKAB işçilerinin mağduriyetine ve
Sayıştay raporlarıyla yolsuzlukları sabit olan Kütahya Belediye Başkanının hâlâ
görevde olduğuna ilişkin açıklaması
ALİ
FAZIL KASAP (Kütahya) – Teşekkürler Sayın Başkanım. 
Kütahya’daki Eti Gümüş Maden İşletmesinde 650 işçi işini
kaybetti, son üç aydır maaşlarını alamıyorlar. Onun da ötesinde, şu anda, başka
sektörler de dâhil olmak üzere binlerce işçi kapı önünde.
Hava kirliliğinde Türkiye'de 7’nci il Kütahya, partikül
oranı olarak. Sayıştay raporlarıyla yolsuzlukları, israfları sabit olan Kütahya
Belediye Başkanı hâlâ görevde, kayyum bile atanmadı. Belediye bünyesinde
çalışan temizlik işçileri, KÜKAB işçileri aylardır maaşlarını alamıyor ya da
geç alıyor. Kütahya Belediye Başkanlığının icraatları israf ve yolsuzluklarla sabit iken hâlâ kayyum
atanamaması ve Kütahya’daki bu düzensizliklerin giderilmesi hâlâ gecikmektedir.

Teşekkür
ediyorum. 
BAŞKAN
– Sayın Kılıç…
6.- Kahramanmaraş Milletvekili İmran Kılıç’ın, insanın en büyük gizinin
kendisi olduğuna ve hiçbir şeyin bu gizi değiştiremeyeceğine ilişkin açıklaması
İMRAN
KILIÇ (Kahramanmaraş) – Teşekkür ederim Sayın Başkanım. 
Tolstoy’un
“Harp ve Sulh”unda ilginç bir sahne vardır: Romanın kahramanı vurulup sırtüstü
düştüğünde gökteki güneşi görür, ona hayret ve hayranlıkla bakar. O ana kadar
göremediği güneşi bu kez kalbiyle görür. 
“İnsanlar
birçok tarihî ve tabii güzellikleri görmek için seyahat ederler fakat bunun
yanı sıra en büyük mucize olan kendi varlıklarını görmeden bu dünyadan
göçerler.” diyor Saint Augustine. İnsanın en büyük gizi kendisidir. Hiçbir şey
bu gizi değiştiremez. Kendini tanıma işi yolunun üzerinde insanı her an bekler.
Kendini tanımadan gerçek rolünü asla oynayamaz insan. Yunus’un dediği gibi
“İlim, ilim bilmektir/İlim, kendin bilmektir/Sen kendini bilmezsen/Bir kuruca
emektir.” Değerler eğitimi olmazsa olmazımızdır. 
BAŞKAN
– Sayın Şeker…
7.- Kocaeli Milletvekili İlyas Şeker’in, Iğdır’ın Aralık ilçesinde
askerî aracın devrilmesi sonucunda şehit olan hemşehrisi Uzman Onbaşı Yakup
Gitmez’e Allah’tan rahmet, yaralı askerlere şifa dilediğine, Mehmet Akif
Ersoy’u ölümünün 82’nci yıl dönümünde rahmetle andığına ilişkin açıklaması
İLYAS
ŞEKER (Kocaeli) – Teşekkür ediyorum Sayın Başkan. 
Dün
Iğdır’ın Aralık ilçesinde hain PKK terör örgütünün döşediği mayınları aramayla
görevli askerlerimizi taşıyan Kobra-2 zırhlı aracının yaptığı kazada 5
askerimiz yaralanmıştır. Kazada ağır yaralanan ve yapılan tüm müdahalelere
rağmen kurtarılamayan hemşehrimiz Uzman Onbaşı Yakup Gitmez kardeşimiz şehit
olmuştur. Kocaeli’ye bağlı Darıca ilçemizde Nene Hatun Şehitliği’ne
defnedilecek olan Mehmetçik’imize Yüce Allah’tan rahmet, kazada yaralanan
askerlerimize acil şifalar diliyorum. 
Millî
şairimiz Mehmet Akif Ersoy’un ifadesiyle “Kim bu cennet vatanın uğruna olmaz ki
feda? / Şüheda fışkıracak, toprağı sıksan şüheda. / Canı, cananı, bütün varımı
alsın da Hüda, / Etmesin tek vatanımdan beni dünyada cüda.” Ölümünün 82’nci yıl
dönümünde millî şairimiz Mehmet Akif Ersoy’u, bu cennet vatan için gözünü
kırpmadan canını veren tüm şehitlerimizi ve gazilerimizi rahmetle, minnetle
anıyor, saygılar sunuyorum. 
BAŞKAN
– Sayın Tutdere…
8.- Adıyaman Milletvekili Abdurrahman Tutdere’nin, 2018 yılının yaşanan
işçi ölümleriyle anılacağına, Adıyaman ilinin Bağlıca köyündeki bakır madeninde
yaşanan göçük nedeniyle hayatını kaybeden Güral Karadoğan’a Allah’tan rahmet
dilediğine ilişkin açıklaması
ABDURRAHMAN
TUTDERE (Adıyaman) – Teşekkür ediyorum Sayın Başkan. 
2018
yılının son günlerini yaşıyoruz. 2018 yılı ülkemizde yaşanan işçi ölümleriyle
de anılacaktır. 22/12/2018 günü Adıyaman’ımızın Bağlıca köyünde bulunan bakır
madeninde yaşanan göçük sonucu, 20 yaşındaki Güral Karadoğan adlı işçi
kardeşimiz yaşamını yitirmiştir. İşçi kardeşimize Allah’tan rahmet, tüm
yakınlarına sabır ve başsağlığı diliyorum.
2018
yılının ilk on bir ayında maden ocaklarında toplam 62 işçi, değişik iş
kollarında ise toplamda 1.797 işçimiz yaşamını yitirmiştir. 
2019
yılında, aynı şekilde, iş kazaları sonucu işçilerimizin yaşamlarını yitirmemesi
adına gerekli tedbirlerin alınmasını bütün emekçiler, işçiler beklemektedir.
Teşekkür
ediyorum.
BAŞKAN
– Sayın Arslan…
9.- Denizli Milletvekili Kazım Arslan’ın, Denizli ili Sarayköy ilçesine
SGK hizmet binasının yapılmasını talep ettiklerine, ilaç, tıbbi cihaz ve
malzeme ihtiyaçlarını karşılayacak şekilde yeni bir planın olup olmadığını,
sağlık sektörünün dışa bağımlılıktan ne zaman kurtulacağını ve sıkıntıları
aşmak için hangi tedbirlerin alınacağını Sağlık Bakanından öğrenmek istediğine
ilişkin açıklaması
KAZIM
ARSLAN (Denizli) – Sağlık Bakanına soruyorum:
1)
Denizli Sarayköy ilçemizde yapılması planlanan SGK hizmet binasının yapımı için
hazineye ait arsanın bakanlıklar ve kurumlar arasındaki bürokratik işlemler
nedeniyle iki yıldır Bakanlığınıza verilmediği anlaşılmaktadır. Bu işlemlerin
hızla tamamlanarak arsanın Sosyal Güvenlik Kurumuna devrinin ve tahsisinin
yapılarak inşaatının hızla yapılmasını istiyoruz.
2)
Sayın Bakan, ilaç, tıbbi cihaz ve malzeme sektörleri krizde. Bu malzemelerin
yüzde 80’i dış ülkelerden geliyor. Artan döviz kurları yüzünden, hayati önem
taşıyan ilaçların temininde güçlükler ortaya çıkmaktadır. Bu durumlar dikkate
alınarak ilaç, tıbbi cihaz ve malzeme ihtiyaçlarımızı karşılayacak şekilde yeni
bir planınız var mı? Sağlık sektörümüz dışa bağımlılıktan ne zaman kurtulacak?
Bu alandaki sıkıntıları aşmak için hangi tür tedbirler almayı düşünüyorsunuz?
Teşekkür
ederim.
BAŞKAN
– Sayın İlhan…
10.- Kırşehir Milletvekili Metin İlhan’ın, Kırşehir ilinin Akpınar
ilçesinde aşırı buzlanmanın sebep olduğu trafik kazasında ölenlere Allah’tan
rahmet, yaralılara şifa dilediğine ve Kırşehir Hastanesine plastik cerrah,
çocuk cerrahisi, kadın doğum ve göğüs hastalıkları uzmanının atanması için
Sağlık Bakanına seslendiğine ilişkin açıklaması 
METİN
İLHAN (Kırşehir) – Teşekkürler Sayın Başkanım.
Dün
gece saat 02.45’te Kırşehir’imizin Akpınar ilçesinde aşırı buzlanmadan dolayı
bir otobüs kazası olmuştur. Kazada 3 ölü, 35 yaralımız vardır. Ölenlere
Allah’tan rahmet, yakınlarına başsağlığı, yaralılara da acil şifalar diliyorum.

Yaralıların
tamamı Kırşehir’in çeşitli hastanelerinde yatmaktadır. Sadece 1 tanesi
Kayseri’ye, plastik cerrah olmadığı için sevk edilmiştir. 
Sağlık
Bakanlığına buradan sesleniyorum: Kırşehir Hastanesine plastik cerrah, çocuk
uzmanı, kadın doğum uzmanı ve göğüs uzmanı atanması için gerekenin yapılmasını
istiyorum.
BAŞKAN
– Sayın Sümer…
11.- Adana Milletvekili Orhan Sümer’in, kadına ve çocuğa yönelik
şiddetin her geçen gün arttığına ve yetkilileri bu konuda sorumluluk almaya
davet ettiğine ilişkin açıklaması 
ORHAN
SÜMER (Adana) – Teşekkür ederim Sayın Başkan.
Ülkemizde
kadınlara ve çocuklara yönelik şiddet her geçen gün artmaktadır. Bugün
Adana’nın Yüreğir ilçesinde bir şahıs tartıştığı karısını, kafasına ve yüzüne
çekiçle vurduktan sonra bıçaklayarak öldürmüştür. Önceki gün yine Adana’da genç
bir kadın bıçaklanmıştır. Yine Adana’da bir başka şahıs eşini, üzerine kaynar
su dökerek yaralamıştır. Sadece bir hafta içinde yaşanan bu olaylar asla
münferit değildir.
Kadına
yönelik şiddet insan hakları ihlalidir, suçtur. Şiddetin arkasında yatan
gerçekleri doğru okumak, çözümleri doğru olarak ortaya koymak yüce Meclisimizin
sorumluluğundadır. Asıl problem kanunlar değil, kanunların uygulanışının takip
ve denetimidir. Daha fazla kadınımızın, çocuğumuzun canı yanmadan yetkilileri
bir an önce sorumluluk almaya davet ediyorum.
Teşekkür
ederim.
BAŞKAN
– Sayın Açanal…
12.- Şanlıurfa Milletvekili Zemzem Gülender Açanal’ın, Şanlıurfa
ilindeki Göbeklitepe’nin 2018 yılında UNESCO Dünya Miras Listesi’ne alındığına
ve 2019 yılının Recep Tayyip Erdoğan tarafından Göbeklitepe Yılı ilan
edildiğine ilişkin açıklaması
ZEMZEM
GÜLENDER AÇANAL (Şanlıurfa) – Sayın Başkan, değerli milletvekilleri; dünkü grup
toplantımızda Cumhurbaşkanımız ve Genel Başkanımız Sayın Recep Tayyip Erdoğan
tarafından 2019 yılının Göbeklitepe yılı ilan edilmesi sebebiyle söz aldım. 
Göbeklitepe,
memleketim Şanlıurfa’nın takriben 15 kilometre kuzeydoğusunda Tektek Dağları
üzerinde bulunmaktadır. Yeri itibarıyla da bereketli hilal olarak bilinen
coğrafyanın bir parçasıdır. Bereketli hilal, tarihteki ilk kentlerin, tarımsal
üretimin, takasın, bürokrasinin, yazının ve devletin yani medeniyetin ortaya
çıktığı bir iz. Bu önemli konumunun yanında Göbeklitepe Malta’daki Ggantija
Tapınağı’ndan altı bin beş yüz yıl, İngiltere’deki Stonehenge’den yedi bin yıl,
Mısır piramitlerindense yedi bin beş yüz yıl daha eskidir. 2011 yılından bu
yana geçici listede yer alan Göbeklitepe 2018 yılında UNESCO Dünya Miras
Listesi’ne alınmıştır. Dünkü Göbeklitepe…
(Mikrofon
otomatik cihaz tarafından kapatıldı)
BAŞKAN
– Sayın Karasu…
13.- Sivas Milletvekili Ulaş Karasu’nun, Sivas Devlet Hastanesinde
sistem arızası nedeniyle hastane hizmetlerinin yapılamaz hâle geldiğine,
FONET’in sahiplerinin kimler olduğunu ve bu firmanın ihale aldığı diğer illerde
de sorunlar yaşandığından yetkililerin bilgisinin olup olmadığını, bilgileri
dâhilindeyse ne gibi çözümler üretildiğini öğrenmek istediğine ilişkin
açıklaması
ULAŞ
KARASU (Sivas) – Teşekkürler Sayın Başkan.
Yaklaşık
üç yıl önce açılışı yapılan, hâlen teknik ve fiziki sorunları devam eden Sivas
Devlet Hastanesinde iki gündür sistem arızası nedeniyle, ilimizde, hasta ve
hastane hizmetleri acil servis dışında yapılamaz hâle gelmiştir. Kış
şartlarının giderek ağırlaştığı ilimizde köy ve ilçelerden hastaneye gelen
vatandaşlarımızın mağduriyeti artmış, hasta ve hasta yakınları ile sağlık
çalışanları arasında ciddi sorunlar yaşanmaya başlamıştır. Daha önce farklı bir
yazılım şirketiyle çalışıldığı dönemde herhangi bir sistem arızası yaşanmazken
bir buçuk yıl önce yeniden ihale yapılmış, yüksek fiyat vermesine rağmen yine
de Fonet adlı bir firmaya bu ihale verilmiştir. Bu ihaleyle devlet hastanesinin
zarara uğratıldığı tüm çalışanlar tarafından bilinmektedir. Bahse konu olan
firmanın diğer illerimizdeki hizmetlerinde de ciddi sıkıntılar yaşanmış,
Balıkesir Devlet Hastanesiyle bu konuda mahkeme süreci başlatılmıştır. Bu
bağlamda, söz konusu firma sahipleri kimlerdir? Aynı firmanın ihale aldığı
diğer illerde de sorunlar yaşandığından yetkililerin bilgisi var mıdır? Varsa
nasıl çözümler üretilmiştir? İlimizde yaşanan bu sorun…
(Mikrofon
otomatik cihaz tarafından kapatıldı)
BAŞKAN
– Sayın Ceylan…
14.- Çanakkale Milletvekili Özgür Ceylan’ın, GESTAŞ’ın Bozcaada ve
Gökçeada’ya kış seferlerinin yetersizliğine ve pahalılığına, İstanbul-Çanakkale
uçak seferlerinin kaldırıldığına ilişkin açıklaması
ÖZGÜR
CEYLAN (Çanakkale) – Çanakkale GESTAŞ’ın Bozcaada ve Gökçeada’ya kış
seferlerinin yetersizliği ve pahalılığıyla ilgili Ulaştırma ve Altyapı
Bakanlığına yönelttiğim soruya verilen cevap “Zarardayız, ucuzlamaz.”
şeklindeydi. Kâr değil hizmet amacı gütmesi gereken GESTAŞ, Boğaz ve Adalar
hattında kırk yıl öncesinin şartlarını sunmaya devam etmektedir. Çanakkale’de
çalışan ve Eceabat’ta ikamet eden bir vatandaşın aylık cebinden çıkan ulaşım
gideri yaklaşık 200 TL’dir. 
Çanakkale’nin
benzer başka bir sorunuysa İstanbul-Çanakkale uçak seferlerinin
kaldırılmasıdır. Özel bir hava yolu şirketinin GESTAŞ’la yaptığı anlaşmayla bir
süre devam eden Çanakkale-İstanbul, İstanbul-Çanakkale seferleri 26 Ekimde sona
ermiştir. THY’nin 2009 yılında altı ay süren seferleri de o tarihten bu yana
yapılmamıştır. Yani Çanakkale, kamu yararı göz ardı edilerek GESTAŞ’ın
kârlılığına mahkûm edilmektedir. Çanakkale halkı, iktidar şirketlerinin
kârlılığına mahkûm edilmemelidir.
BAŞKAN
– Sayın Fendoğlu…
15.- Malatya Milletvekili Mehmet Celal Fendoğlu’nun, Malatya Turgut Özal
Tıp Merkezinin hizmetine devam edebilmesi için alacağının Sağlık Bakanlığı
tarafından ödenmesi gerektiğine, Battalgazi Devlet Hastanesinin ihalesinin ne
zaman yapılacağını ve hastanenin ne kadar sürede bitirileceğini öğrenmek
istediğine ilişkin açıklaması
MEHMET
CELAL FENDOĞLU (Malatya) – Teşekkür ederim Başkanım.
Malatya
Turgut Özal Tıp Merkezimiz 286’sı yoğun bakım olmak üzere 1.200 yatak
kapasitesiyle bölgeye hizmet veren bir kurumdur. Bu kurumda tedavi edilen Suriyeli
hastaların tedavi masraflarından dolayı Sağlık Bakanlığından yaklaşık 25 milyon
TL alacağı vardır. Bu miktarın bir an önce ödenmesi, hizmetin devamı açısından
büyük önem arz etmektedir. 
Yine,
Malatya ilimizde ihale aşamasında ihalesi iptal olan Battalgazi Devlet
Hastanemizin ihalesinin ne zaman yapılacağı ve hastanenin ne kadar sürede
bitirileceği belli midir?
Teşekkür
ederim.
BAŞKAN
– Sayın Gergerlioğlu…
16.- Kocaeli Milletvekili Ömer Faruk Gergerlioğlu’nun, güvenlik
soruşturmalarındaki usulsüzlük ve hukuksuzlukların had safhada olduğuna ilişkin
açıklaması 
ÖMER
FARUK GERGERLİOĞLU (Kocaeli) – Teşekkür ederim Sayın Başkan.
Güvenlik
soruşturmalarındaki usulsüzlükler ve hukuksuzluklar had safhadadır. Bir örnek
vermek isterim: Kenan Öztürk bir sağlık teknikeri. Güvenlik soruşturması
olumsuz gelmiş, mahkemeye müracaat etmiş, 11. İdare Mahkemesi de maalesef şu
nedenlerden dolayı kararı onamış: BDP’nin kongresine katılmak, bu kongrede
halay çekmek, üniversitede Roboski katliamını kınamak. Bu gibi nedenlerden kararı
onamış. Ayrıca, masumiyet karinesi, Anayasa madde 38’e aykırı olarak birçok
vakada, kişinin yakınlarıyla ilgili hususlardan dolayı ret verilmektedir. Bu
fişleme notlarında kişi hakkında olumsuz bir bilgi olmamasına rağmen, bu da
açıkça teyit edilmesine rağmen yakınlarıyla ilgili hususlardan dolayı ret
verilmektedir. Güvenlik soruşturmaları tam bir facia hâline gelmiştir, birçok
insanın kaderini etkilemektedir, bir an evvel hukuk devletine dönmemiz
gerekmektedir. 
BAŞKAN
– Değerli arkadaşlar, şimdi sayın grup başkan vekillerinin söz taleplerini
karşılayacağım. 
İYİ
PARTİ Grup Başkan Vekili Sayın Ağıralioğlu, buyurunuz. 
17.- İstanbul Milletvekili Yavuz Ağıralioğlu’nun, tarihi bilgi,
belgelerle konuşma iradesinin muhafaza edilmesi gereken yerin Meclis olduğuna
ve seneidevriyesi hürmetle yâd edilen şehitlerin hatırası Sarıkamış üzerinden
anılırken 90 bin kişinin donarak vefat ettiğinin ifade edildiğine ancak
Genelkurmay Başkanlığı kayıtlarında donarak vefat edenlerin sayısının 8 bin,
toplam şehit sayısının da 23 bin olduğuna ilişkin açıklaması
YAVUZ
AĞIRALİOĞLU (İstanbul) – Sayın Başkan, değerli milletvekilleri;
seneidevriyesini hürmetle yâd etmiş olduğumuz şehitlerimizin hatırasını
Sarıkamış üzerinden takdim ederken, anarken “90 bin şehit” diye klasikleşmiş
bir tanımımız ve sayımız var, biliyorsunuz. Bununla ilgili bir düzeltme yapmam
lazım. Burası Türkiye Büyük Millet Meclisi, bu hususta TBMM’nin bu mevzuyu dile
getirirken hassasiyet göstermesi gerektiğini düşündüğüm için bir düzeltme
beyanıdır bu, öyle kabul edin lütfen. 
Malumaliniz,
Sarıkamış meselesi konuşulurken bir mermi bile sıkmadan 90 bin kişinin donarak
vefat ettiğine dair bir cümle uzunca yıllardır bu meseleyi konuşan herkesin
ağzındadır. Genelkurmay kayıtlarında da mevzu bütün sarâhatiyle açıklanmıştır. 
Sarıkamış
Harekâtı dolayısıyla bizim toplam donarak vefat eden sayımız Genelkurmayın
kayıtlarında 8 bindir arkadaşlar. Toplam harekât esnasında vefatlarımız,
şehitlerimiz, donarak ölenlerimiz, hastalıktan ölenlerimizin yekûnu 23 bindir
arkadaşlar. 
Bizim
vefat edenlerimizden daha fazlasını da Ruslar kaybetmiştir. Rusların donarak
ölenlerinin sayısı 9 bin, onların bu harekât kapsamında yurdumuzu işgal etme
teşebbüslerinde kayıpları 33 bindir arkadaşlar. Hamamlı’daki Rus esir kampında
donarak ölenlerin, açlıktan ölenlerin ve hastalıktan ölenlerin yekûnu 5 bindir,
onlarla beraber toplam vefatımız, şehidimiz 23 bindir. 
Bu
meseledeki hususi düzeltme talebimin arkasında şöyle bir şey yoktur: 1 kişi de
ölse 1 kişinin ölümü de çok kıymetlidir lakin tarihi bilgilerle, belgelerle
konuşmak irademizi muhafaza etmemiz gereken başlıca yer Meclistir. 
(Mikrofon
otomatik cihaz tarafından kapatıldı) 
YAVUZ
AĞIRALİOĞLU (İstanbul) – Başkanım, tamamlayayım. 
BAŞKAN
– Buyurun. 
YAVUZ
AĞIRALİOĞLU (İstanbul) – Bizim ihtiyat taburlarımız dâhil o bölgedeki bütün
askerî varlığımızın yekûnu 78 bindir zaten. Dolayısıyla, bu rakamlar üzerinden,
bir grup heveslinin Köprülü Şerif üzerinden gelmiştir bu bilgi noksanlığı, onun
kasıtlı suistimalidir. 98’inci, 88’inci ve 89’uncu alayların bir mermi bile
atmadan öldükleri Allahuekber Dağlarında vefatımızın sayısı 3 bindir
arkadaşlar. Dolayısıyla, bu rakamlar üzerinden sanki oradaki operasyon, askerî
harekât başka bir memleketin harekâtıymış gibi bir algıyı besleyecek cümleleri
kurarken özen gösterilmelidir. Sarıkamış, arkası Erzurum olan bir direniş
hattıdır. Nasıl ki Çanakkale’de 100 binlerle şehit olduk, sonra da savaşı
müteakip elini kolunu sallayan donanmalardan sonra “Biz burada boşa öldük.”
demiyorsak, orada da arkası Erzurum olan büyük bir vatan savunmasının hattı
kurulmuş, bu uğurda her türlü fedakârlık göze alınmıştır. 
(Mikrofon
otomatik cihaz tarafından kapatıldı) 
YAVUZ
AĞIRALİOĞLU (İstanbul) – Tamamlıyorum Başkanım.
BAŞKAN
– Tamamlayalım lütfen. 
YAVUZ
AĞIRALİOĞLU (İstanbul) – Sadece kötü hava şartlarına tevafuk etmiş olmamızın
kayıplarımızı artırdığı bir stratejidir. Orada bizimle beraber çatışmaya gelmiş
Ruslar bizden daha fazla kayıp vererek böyle bir akıbeti yaşamışlardır. Bu
düzeltme talebimdir.
Teşekkür
ediyorum efendim. 
BAŞKAN
– Teşekkür ederim.
Sayın
Akçay, buyurun.
18.- Manisa Milletvekili Erkan Akçay’ın, bölgede Türkiye'yi yakından
ilgilendiren çok önemli hadiseler yaşandığına, Türkiye’nin tüm dengeleri
değiştirdiğine ve bu değişikliklerin de Türkiye'nin lehine olduğuna, ABD’nin
Suriye’den çekilme kararının ardından yaşananlara ilişkin açıklaması
ERKAN
AKÇAY (Manisa) – Teşekkür ediyorum Sayın Başkan.
Tabii,
uzun yıllardır bölgemizde Türkiye'yi yakından ilgilendiren çok önemli hadiseler
yaşanmaktadır. O yaşanan hadiselerin süreçlerine baktığımızda bugün itibarıyla
Türkiye, bölgemizdeki tüm dengeleri değiştirmiştir ve bu değişiklikler de
Türkiye'nin lehine olmuştur, olmaktadır. Özellikle Türkiye'nin Rusya ve İran’la
birlikte oluşturduğu blokları da dikkate alırsak, Astana ve Soçi süreciyle, bu
süreci olumlu yönde adımlar olarak görmek gerekir. Ayrıca, Fırat Kalkanı
Harekâtı’yla DEAŞ balonu patlatılmıştır, Zeytin Dalı’yla terör koridoru hayali
yerle yeksan edilmiştir, Irak’ın kuzeyinde bir devlet kurma girişimleri rafa kaldırtılmıştır,
Doğu Akdeniz ve Kıbrıs’ta Türkiye’nin egemenliğini hiçe sayan adımlara karşı
kararlı bir duruş ortaya konulmuştur ve Katar’ın tecrit edilmesi üzerinden
planlanan yeni Orta Doğu planı da akamete uğratılmıştır. Bunlara topyekûn
bakıldığında, gelecekte Türkiye’nin toprak bütünlüğünü, birliğini hedef alacak
büyük bir emperyalist proje Türkiye’nin duvarına toslamıştır.
Son
olarak da ABD’nin Suriye’den çekilme kararının ardından yaşananlara da bu
çerçevede bakmak gerekir. Bu çekilme kararı sürpriz bir şekilde gelişince
Suriye kartları yeniden karılmaya başlandı. Tabii, Türkiye için, Ankara için…. 
(Mikrofon
otomatik cihaz tarafından kapatıldı)
BAŞKAN
– Buyurun.
ERKAN
AKÇAY (Manisa) – …öncelik ABD askerlerinin geri çekilme sürecinde bir boşluk
oluşmaması ve Ankara’nın koordinasyonuyla hareket edilmesi önem arz etmektedir.
Diğer
taraftan, bu gelişmelere baktığımızda, son, ABD’nin çekilme kararından sonra
DEAŞ’la mücadele özel temsilcisi Brett McGurk’un istifası önemli bir ipucudur.
2004-2009’da görev yaptığı Irak’ta DEAŞ’ın doğuşuna neden olan şartları yaratan
bir isim olan McGurk Suriye’deki beş yıllık görevi boyunca YPG/PKK’nın
hamiliğine soyunmuş ve ellerinden plaketler almıştı. “Trump’la çekilme
konusunda derin görüş ayrılıklarımız var.” diyerek istifa etmiştir. 
Yine
Beyaz Saray’ın müfrit Türkiye karşıtı Mattis’in ise çıkan haberlere göre,
ABD’nin Suriye’den çekilmesinin ardından Türkiye’nin YPG’yi hedef alacağına
dair haberler yüzünden öfkelenip mosmor olduğu ve istifasını sunduğunu
öğreniyoruz.
(Mikrofon
otomatik cihaz tarafından kapatıldı)
BAŞKAN
– Buyurun. 
ERKAN
AKÇAY (Manisa) – Yine, ABD Merkez Kuvvetler Komutanı Orgeneral Votel’in
gelişmeyi “Mideme yumruk yemiş gibi oldum.” şeklinde yorumlaması da ayrı bir
ipucudur ve Türkiye’nin ABD’yi çekilmeye ikna eden hamlesi nasıl büyük bir
projenin önüne set koymuş ki o projenin elemanları anında gemiyi terk etme
ihtiyacı duymuştur. Tarih elbette bugünleri yazacak ve belki de bugün bu
gerçekleri göremeyenler o gün geldiğinde tarih kitaplarından okuyup öğrenecektir
diyor, teşekkür ediyorum Sayın Başkan.
BAŞKAN
– Teşekkür ederim.
Sayın
Bilgen, buyurun.
19.- Kars Milletvekili Ayhan Bilgen’in, cezaevinde ya da dışarıda cezası
infaz edilenlerin sayısının suçu ve suç üreten sistemi konuşmayı
gerektirdiğine, asgari ücretteki artışın reel karşılığı konusunda kamuoyunun
bilgilendirilmesinin doğru olduğuna, yereldeki sorunları paylaştıklarına ama
bunlarla ilgili ciddi denetim işlevinin yapılmadığına ilişkin açıklaması
AYHAN
BİLGEN (Kars) – Sayın Başkan, denetimli serbestlik cezası infaz edilen
kişilerle ilgili bugün kamuoyuna yansıyan rakamlar var. Bu sayı on yedi yıl
içerisinde 354 kat artmış. Yani “Darbe oldu, çok büyük tehditler vardı,
yargılama süreçleri çok yoğundu.” denebilir ama 354 kat artması son derece vahim
bir rakam. 20 bin civarında çocuk, toplamda 633 bin civarında da denetimli
serbestliğe tabi kişi var. Şimdi, tabii, suç ve ceza kavramlarını yeniden
düşünmeyi gerektirecek rakamlar bunlar. Cezaevlerinde 300 bin civarında isim
var, dışarıda 630 bin civarında denetimli serbestlik var yani 1 milyon kişinin
cezaevinde ya da dışarıda cezası infaz ediliyor. Tabii bu rakamlar aslında
sadece -tırnak içinde- suçluları değil; suçu konuşmayı, suç üreten sistemi
konuşmayı, sistemle yüzleşmeyi, yargılama sistemiyle, eğitim sistemiyle,
ekonomik sistemle, bir bütün olarak bunlarla yüzleşmesi gerektiriyor. 
Sayın
Başkan, yine, asgari ücretle ilgili kamuoyuna verilen rakamlar üzerinden çok
ilginç polemikler yapılıyor, Türkiye’nin asgari ücretteki 2.020 lira rakamı
sanki gelişmiş ülkeler seviyesindeymiş gibi polemikler yapılıyor. Bir kere,
geçen yılla bile kıyasladığımızda, dolardaki artış dolayısıyla, geçen yıl 416
dolar olan asgari ücret -1.600 lira civarındaki rakam şimdi 2 bin liranın
üzerine çıkmış olmasına rağmen- 377 dolara inmiştir. Hollanda’da bu rakam 1.800
dolardır, Avrupa Birliği ortalaması da bin dolar civarındadır. Dolayısıyla da
asgari ücretteki artışın reel karşılığı konusunda en azından, kamuoyunu daha
sağlıklı bilgilendirmek gerekir. 
(Mikrofon
otomatik cihaz tarafından kapatıldı) 
BAŞKAN
– Buyurun.
AYHAN
BİLGEN (Kars) – Sayın Başkan, zaman zaman yerelden bize ciddi sorunlar
yansıtılıyor, biz de bunları buradan paylaşıyoruz ama bu paylaşımlarımızla
ilgili ne yazık ki yeterince ciddi bir denetim işlevini biz de göremiyoruz. Dün
Tekman’dan sosyal yardımlarla ilgili somut bir iddia geldi. Tekman gibi bir
yerde 2 bin civarında kişinin 65 yaş üstü yardımlarından ya da engelli
yardımlarından faydalandığı ve seçimde çıkan oy dağılımı dolayısıyla kayyumun
yardımları tümüyle durdurduğu, seçimden sonra yeniden ortaya çıkacak tabloya
göre tercih yapacağı ifade ediliyor. Biz bu tip iddialar geldiğinde “Umarız
doğru değildir.” diye paylaşmak da istemiyoruz genellikle çünkü bu, aslında
utanç verici bir tablo, gerçekse utanç verici; sosyal yardımlarda bile
partizanca bir tutum, engelliler, yaşlılar konusunda bile partizanca bir tutum
kimseye fayda sağlamaz ama bunun utanılıp saklanılacak bir boyuttan çıkıp tam
tersine bir propagandaya dönüştüğünü, bilerek rakamların büyük biçimde ilan
edildiğini görmeye başladık yani bunun bir kampanyaya dönüştüğünü düşünüyoruz.
(Mikrofon
otomatik cihaz tarafından kapatıldı) 
BAŞKAN
– Buyurun.
AYHAN
BİLGEN (Kars) - Bir de Kars’ta belediyede taşeron çalışan işçilerin uzun
süredir maaşını alamamış olmasıyla ilgili sorduğumuz yazılı sorulara cevap
alamıyoruz. Firmayı arıyoruz, çok ilginç biçimde firma diyor ki: “Biz
belediyeden altı aydır para alamıyoruz ama biz en azından geriye dönük son iki
aya kadar maaşları vermeye çalışıyoruz.” Şimdi, “Belediyenin ne kadar borcu
var?” diye İçişleri Bakanlığına soruyoruz, İçişleri Bakanlığı diyor ki: “İller
Bankasına sorun.” İller Bankasına soruyoruz, İller Bankası da diyor ki: “Bu,
banka sırlarına girer, veremeyiz.” Doğrusu, biz bu şartlarda denetim faaliyetini
nasıl yapacağız, Kars’taki belediyenin borcunun ne kadar olduğunu bile
öğrenmeye gücümüz yetmiyorsa; bu ülkede, bu Parlamentoda, bu çatıda denetim
faaliyeti ne anlam ifade ediyor, Genel Kurulun takdirine sunuyorum. 
Teşekkür
ediyorum. 
BAŞKAN
– Teşekkür ederim. 
Sayın
Altay, buyurun. 
20.- İstanbul Milletvekili Engin Altay’ın, 27 Aralık Gazi Mustafa Kemal
Atatürk’ün millî mücadelenin ve ulusal egemenliğin karargâhı olarak belirlenen
Ankara’ya gelişinin 99’uncu yıl dönümü vesilesiyle Ankaralıları saygıyla
selamladıklarına ilişkin açıklaması
ENGİN
ALTAY (İstanbul) – Teşekkür ederim Sayın Başkanım. 
Yarın
27 Aralık, Türkiye için, Millî Mücadele’mizde ve Ankara için özelde çok
kıymetli, çok önemli bir gün. Yarın muhtemelen Türkiye Büyük Millet Meclisi
Genel Kurulunun açık olamama ihtimali nedeniyle, bugün bir borcu yerine
getirmek amacıyla söz aldık. 
Her
şeyden önce, Gazi Mustafa Kemal Atatürk’ün, Samsun’dan başlayan, ilk
kıvılcımını çaktığı, Amasya, Sivas ve Erzurum’la devam eden Millî
Mücadele’mizin ve ulusal egemenliğimizin karargâhı olarak Ankara’nın tayin ve
tespit edilmesinin ne kadar doğru bir karar olduğu, Gazi Mustafa Kemal’in
Ankara’ya gelişinde Dikmen sırtlarındaki karşılanışıyla belli olmuştur. 
Ben
inanıyorum ki Ankara ahalisinin Mustafa Kemal Atatürk ve arkadaşlarına
gösterdiği, özelde de tabii ki seğmenlerin gösterdiği o muhteşem, o muazzam
ilgi Kurtuluş Savaşı’mız için bir moral, inanç, güç ve irade perçinleme kaynağı
olmuştur. Seğmenlerin ve Ankaralıların Mustafa Kemal Atatürk’ün çıktığı yola, davaya
verdikleri destek, Mustafa Kemal’in Kurtuluş Savaşı, Millî Mücadele azim, inanç
ve kararlılığını perçinlemiştir. 
Bu
sebeple, gerek o tarihi yaşayan ve ebediyete irtihal eden ve onların şu anda
Ankara’daki torunları başta olmak üzere bütün Ankaralılara, kahraman
Ankaralılara, vatansever Ankaralılara, Kurtuluş Savaşı’na herkesten önce ve her
şeyden çok inanan Ankaralılara, Cumhuriyet Halk Partisi Türkiye Büyük Millet
Meclisi Grubu olarak şükran, minnet ve saygılarımızı ifade etmeyi bir borç
biliyoruz efendim.
(Mikrofon
otomatik cihaz tarafından kapatıldı) 
BAŞKAN
– Buyurun. 
ENGİN
ALTAY (İstanbul) – Aynı şekilde, hayatta olmayan, o gün Gazi Mustafa Kemal’i
karşılayan Ankaralılara ve seğmenlere Allah’ımdan gani gani rahmet niyaz
ediyorum. Herkes bu vesileyle bilmelidir ki 780.500 kilometrekarelik bu
coğrafyada Türk’üyle, Kürt’üyle, Ankaralısıyla, İstanbullusuyla,
Diyarbakırlısıyla, Sinoplusuyla, Samsunlusuyla, Muğlalısıyla bu millet
birliğini, beraberliğini kaybetmeden, dünya durdukça bu topraklarda bin yıllık
kardeşliğimizi on binlerce yıl hep birlikte sürdüreceğiz. Bu inanç ve
kararlılık içinde Parlamentoyu ve aziz milletimizi saygıyla selamlıyoruz
efendim. (CHP sıralarından alkışlar)
BAŞKAN
– Teşekkür ederim.
Sayın
Zengin, buyurun. 
21.- Tokat Milletvekili Özlem Zengin’in, 27 Aralık Mehmet Akif Ersoy’u
ölümünün 82’nci yıl dönümünde rahmetle yâd ettiğine, Cumhurbaşkanlığı Kültür
Sanat Büyük Ödülleri kapsamında Vefa Ödülü’ne Mehmet Akif Ersoy’un layık
görüldüğüne ilişkin açıklaması
ÖZLEM
ZENGİN (Tokat) – Sayın Başkan, çok değerli milletvekilleri; teşekkür ederim.
Hayırlı çalışmalar diliyorum. 
Bugün
26 Aralık. Ben de doğrusu 27 Aralık 1936’da hayatını kaybeden, vefat eden
Mehmet Akif Ersoy’la alakalı birkaç kelam etmek istiyorum. 
Doğrusu
hayatta her insanın bir anlam arayışı var. Her birimiz aslında kendi anlam
arayışımız içerisinde bir hayat hikâyesi inşa ediyoruz. Akif’le alakalı bence
en önemli konu, kendisinin kendi hayatına dair, anlam dünyasına dair inşa
ettiği değerleri bir ulusun değerleri hâline getirmiş olmasıdır diye
düşünüyorum ve bu değerlerin ne olduğunu görmek için de İstiklal Marşı’na
bakmak kâfidir. İstiklal Marşı’nda bu anlam arayışının temellendiği değerleri
görmek mümkündür, kodları görmek mümkündür. 
Sadece
insana dair değil, öyle ki “vecd ile bin secde eder varsa taşım” diyerek hem
insana hem de tabiata, taşa, dağa, toprağa dahi bir anlam atfeden bir değer
sistematiği görüyoruz. Böyle bakıldığında çok şanslı olduğumuzu düşünüyorum.
Kendi ruhunda yaşadığı, inşa ettiği fikirleri bir ulusa miras bırakan, hayata
bir iz bırakan çok önemli bir ismin önderliği, öyle diyelim, İstiklal Marşı’nı
yazmış olan önemli bir ismin arkasından bunları ifade etmek anlamlıdır diye
düşünüyorum. Ben de bir kez daha rahmetle kendisini yâd ediyorum. 
Geçtiğimiz
hafta içerisinde de Cumhurbaşkanlığı Kültür ve Sanat Büyük Ödülü –Vefa Ödülü-
kendisine takdim edildi, torunlarına takdim edildi. Böyle bakıldığı zaman da bu
günün bir vefa olarak da altını çizmek istiyorum. 
Teşekkür
ederim. 
BAŞKAN
– Teşekkür ederim. 
Değerli
arkadaşlar, gündeme geçiyoruz. 
Başkanlığın
Genel Kurula sunuşları vardır. 
İYİ
PARTİ Grubunun İç Tüzük’ün 19’uncu maddesine göre verilmiş bir önerisi vardır,
okutup işleme alacağım ve oylarınıza sunacağım. 
V.- ÖNERİLER
A) Siyasi Parti Grubu Önerileri
1.- İYİ PARTİ Grubunun, İstanbul Milletvekili Yavuz Ağıralioğlu ve 21
milletvekili tarafından, Çin'de Doğu Türkistan bölgesinde yaşayan Uygur
Türkleri'ne yönelik olumsuz uygulamaların incelenmesi amacıyla 31/10/2018
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin (10/383) ön görüşmelerinin, Genel Kurulun 26 Aralık
2018 Çarşamba günkü birleşiminde yapılmasına ilişkin önerisi
26/12/2018
Türkiye Büyük Millet Meclisi Başkanlığına
Danışma
Kurulu 26/12/2018 Çarşamba günü (bugün) toplanamadığından grubumuzun aşağıdaki
önerisinin İç Tüzük’ün 19'uncu maddesi gereğince Genel Kurulun onayına
sunulmasını saygılarımla arz ederim.
 Yavuz
Ağıralioğlu
 İstanbul

 Grup
Başkan Vekili
Öneri:

İstanbul
Milletvekili Yavuz Ağıralioğlu ve arkadaşları tarafından Çin'in Doğu Türkistan
bölgesinde yaşayan Uygur Türklerine yönelik olumsuz uygulamaların incelenmesi
amacıyla 31/10/2018 tarihinde Türkiye Büyük Millet Meclisi Başkanlığına
verilmiş olan (10/383) esas numaralı Meclis Araştırması Önergesi’nin diğer
önergelerin önüne alınarak görüşmelerinin 26/12/2018 Çarşamba günkü birleşimde
yapılması önerilmiştir.
BAŞKAN
– Önerinin gerekçesini açıklamak üzere, öneri sahibi, İYİ PARTİ Grubu adına
Konya Milletvekili Fahrettin Yokuş. 
Buyurun
Sayın Yokuş. (İYİ PARTİ sıralarından alkışlar) 
Süreniz
beş dakika. 
İYİ
PARTİ GRUBU ADINA FAHRETTİN YOKUŞ (Konya) – Sayın Başkan, değerli
milletvekilleri; Çin’in Doğu Türkistan bölgesinde Müslüman Türklere “eğitim
kampı” ya da “terbiye kampı” adı verilen toplama kamplarında insanlık dışı
muameleler yapılmaktadır. Türkiye'nin de aralarında bulunduğu 26 ülkeye
sığınmış olan Uygur, Kazak ve Özbek Türklerinin yakınları özellikle kamplara
alınıyorlar. Ülke dışına kaçan yakınları Çin’in uyguladığı asimilasyonu anlatmasın
diye Çin Hükûmeti böyle bir uygulama yapıyor. 
Birleşmiş
Milletler İnsan Hakları İzleme Örgütü göçmen Doğu Türkistanlıların bulunduğu
ülkelere yaptığı çağrıda “Ülkenizde bulunan Doğu Türkistanlı göçmenleri iade
etmeyiniz. Sığınmacılara oturma izni veriniz. Geri iade ederseniz hayati
tehlikeyle karşı karşıya kalırlar ya da özgürlüklerinden olurlar.” diyor.
Aralarında ABD, Kanada, Almanya, Fransa, İngiltere ve Hollanda’nın da bulunduğu
16 ülke, Çin’in Doğu Türkistan Türklerine yaptığı zulmü dile getirmekte, dünya
kamuoyuna bu hususu aktarmaktadır. Özellikle Almanya İnsan Hakları Temsilciliği
Çin’deki kampları ziyaret etme talebinde bulunmuş ancak Çin Hükûmeti tarafından
reddedilmiştir. Yine Birleşmiş Milletler İnsan Hakları Örgütünün “kamplara
girme” talebi de Çin Hükûmeti tarafından reddedilmiştir. Çin Hükûmeti kampların
varlığını kabul etmiş ve “Doğu Türkistanlılar Çince bilmeyen, kabiliyetsiz
kişilerden oluşuyor. İş bulmakta zorluk çekiyorlar. Bunun için eğitim
kamplarında onları eğitiyoruz. Ayrıca bunlar aşırılığa ve teröre meyilli
insanlardan oluşuyor.” şeklinde savunmalar ortaya koymuştur.
Değerli
milletvekilleri, buradan da birkaç kez çağrıda bulunmuştum; iki aydır İstanbul
Atatürk Havaalanı’nda tutulan 11 Uygur Türkü maalesef hâlen serbest bırakılmış
değil. Bu, bizim açımızdan üzücü bir durumdur çünkü bu insanlar Türkiye’de
herhangi bir suç işlemediler, değişik yollardan Çin zulmünden kaçıp ana vatan
diye Türkiye’mize sığındılar. İki aydır bu insanların havaalanında tutulması
gerçekten Hükûmetimiz adına da çok iyi bir şey değil. Artık diyoruz ki neyi
bekliyorsunuz? Yani uluslararası hukuka da uygun, her şeye uygun, niye bu
insanları özgürlüğüne kavuşturmuyorsunuz?
Yine,
buradan Türkiye Büyük Millet Meclisi Dışişleri Komisyonu Başkanına sesleniyorum:
Sayın Başkan, bütün dünya Doğu Türkistan Türklerinin ızdırabını, sıkıntısını
paylaşırken Türkiye Büyük Millet Meclisi Dışişleri Komisyonu olarak neden bir
çağrıda bulunmuyorsunuz? 
Yine
buradan Dışişleri Bakanına sesleniyorum: Sayın Bakan, Doğu Türkistan’daki zulüm
sizi hiç mi ilgilendirmiyor? Ve Sayın Cumhurbaşkanımıza bir kere daha
soruyorum: Sayın Cumhurbaşkanım, bu insanlar mazlum, bu insanlar mağdur, bu
insanlar hepimizin soydaşı, hepimizin dindaşı, neden bu insanların haklarını
savunmak için bir girişimde bulunmuyoruz? Ve özellikle Sayın Meclis
Başkanımızın bir televizyon kanalında söylediği şöyle bir söz bizi derinden
yaralamıştır, diyorlar ki: “Efendim, biz Çin’in toprak bütünlüğüne saygılıyız.
Orada halk teröre bulaşırsa biz kimseye bir şey diyemeyiz. Onun için Çin’in
toprak bütünlüğünden yanayız.”
Değerli
milletvekilleri, Çin’in toprak bütünlüğüne karşı olan yok ama Sayın Meclis
Başkanımızın herhâlde bilmediği bir şey var. 
(Mikrofon
otomatik cihaz tarafından kapatıldı) 
FAHRETTİN
YOKUŞ (Devamla) – Sayın Başkanım, bağlıyorum.
Çin’de
kurulmuş bir Doğu Türkistan devleti vardı ve bu devlet 1933’ten itibaren 1949
yılına kadar yaşadı ve bu devlet işgal edildi, yıkıldı. Yani Çin’deki Doğu
Türkistan bir Türk devletidir, bir Türk vatanıdır, Çin’in bir parçası değildir.
Tarihi yanlış okumayın, tarihi doğru okuyun, doğru kararlar verin, doğru sözler
söyleyin diyorum; yüce Meclisi, 30 milyonu aşkın Doğu Türkistan Türkü için, 3
milyonu kamplarda sıkıntı çeken kardeşlerimiz için göreve davet ediyor,
saygılar sunuyorum. (İYİ PARTİ sıralarından alkışlar)
BAŞKAN
– Öneri üzerinde Halkların Demokratik Partisi Grubu adına Kocaeli Milletvekili
Ömer Faruk Gergerlioğlu.
Buyurun
Sayın Gergerlioğlu. (HDP sıralarından alkışlar) 
Süreniz
üç dakika. 
HDP
GRUBU ADINA ÖMER FARUK GERGERLİOĞLU (Kocaeli) – Sayın Başkan, değerli
milletvekilleri; Uygur Türklerine uygulanan zulüm, artık herkesin malumu.
Herkes bunu konuşuyor ancak bir tek konuşmayan Türkiye Cumhuriyeti Dışişleri
Bakanlığı. 5 Eylül tarihinde soru önergesi verdim, değerli arkadaşlar, Çin’deki
Uygur Türklerine yapılan zulmü sordum Dışişleri Bakanlığına: “Niye bu konuda
büyükelçilikten bilgi almıyorsunuz, niye nota vermiyorsunuz?” diye sorduk ve bu
konularda bir cevap bekledik; bakın 5 Eylülden beri cevap gelmedi, bugün 26
Aralık. 
Onun
dışında, geçen gün yine burada, Genel Kurulda Dışişleri Bakanına bu konuyu
sordum, kendisi de buraya geldiğinde bu konu hakkında hiçbir açıklama
yapmamıştı ancak hâlen sessiz. Dışişleri Bakanlığı niye sessiz? Bunun cevabını
vermeli. 
Değerli
arkadaşlar, aynı zamanda 11 Uygur Türkü de hakikaten havaalanında şu anda
mahsur durumdadır. Daha öncesinde de bu olaylar yaşandı. Özbekler de
Özbekistan’a iade edildi ve öldürüldü. Şu anda Uygur Türkleri de diken üstünde,
11’i havaalanında beklemekte, eğer Türkiye devleti iade ederse bu insanlar
öldürülebilir ve hâlen bir netlik yok, oldukça ciddi bir durum. 
Zulüm
kimden gelirse gelsin karşı çıkarız, zulüm kime karşı yapılırsa yapılsın karşı
çıkarız, kim olursa olsun zalime karşı ve mazlumdan yanayız; Kürt’e de yapılsa,
Türk’e de yapılsa, Arap’a da yapılsa, Ermeni’ye de yapılsa zulmün
karşısında duruyoruz ve duracağız değerli arkadaşlar.
Şimdi
30 milyon Türk yaşamakta Doğu Türkistan’da ve vatandaşlık alamamaktadırlar. Bu
insanlar ölmedilerse nasıl yıllardır vatandaş olmak için beklemektedir sorusunu
soruyorum Çin yetkililerine. Vatandaşlık verilmemesi hadisesi birincil derecede
sorundur. İnsanlar Çin zulmünden kaçıyor ancak Türkiye’ye gelenler de hâlen
sorun yaşamaya devam ediyor. Çok fazla sayıda Uygur’dan çıkıyor ancak bu
insanların sadece çok az kısmı Türkiye’ye ulaşıyor. İnsanlar yollarda
hayatlarını kaybediyorlar. Şu anda da İstanbul’dan Ankara’ya yürüyen bir grup
var, Uygur Türkleri İstanbul’dan Ankara’ya yürüyorlar. Bakın bu soğuk havada,
karlı havada özgürlükleri ve hakları için yürüyorlar ancak ana akım medyada tek
bir haber bile yok. 
Değerli
arkadaşlar, insanlar bu soğukta, bu karlı kış günlerinde İstanbul’dan Ankara’ya
yollara düşüp yürümüşlerse çok ciddi bir sorun var demektir ve hâlen Dışişleri
Bakanı susmaktadır. Türkiye’de kayıtlı Uygur Türkü sayısının 7.500 civarında
olduğu tahmin ediliyor, kayıt dışılarla birlikte sayı 10 bin civarındadır.
Millî eğitime kayıt yaptıramıyorlar, bunun sebebi de çocuklarını kayıt
yaptırırlarsa kendilerinin de Çin’e gönderilme tehlikesiyle karşı karşıya
kalmaları. Bu durumdan dolayı intihar edenler var. 
(Mikrofon
otomatik cihaz tarafından kapatıldı) 
ÖMER
FARUK GERGERLİOĞLU (Devamla) – Bir saniye…
BAŞKAN
– Tamamlayalım lütfen.
ÖMER
FARUK GERGERLİOĞLU (Devamla) – Türkiye’ye gelişleri Kamboçya üzerinden
Malezya’ya oluyor. Burada kişiler pasaportlarını atıyorlar ve kendilerinin
Türkiyeli olduklarını söylüyorlar. Vatandaşlık olmadığı için insanlar
evliliklerde sorunlar yaşıyor arkadaşlar. Çin Konsolosluğuna gitmeleri gerekiyor
ancak bu insanlar zaten kaçtıkları bir ülkenin konsolosluğuna nasıl gitsinler?
Yardım almakta sorunlar yaşıyorlar, çok az sayıda insan yardım alabiliyor.
Sağlık konusunda para vererek tedavi olmaları gerekiyor. Sadece bir hastanın
bir keresinde 7 bin lira talep edilerek ameliyat edildiği söyleniyor. Çalışma
izinleri yok, ağır işlerde kaçak ve çok az sayıda çalışıyorlar. Abdulkadir
Yapçan, Türkiye’de on üç yıldır mülteci statüsünde yaşayan Uygur Türklerinin
önemli önderlerinden. Kendisi, Çin’le yaşanan yakınlaşma süreci yüzünden
tutuklanmış ve yakında Çin’e iade edilecektir. 
Değerli
arkadaşlar, geçen sefer de sordum: Bu konuya karşı duyarsızlığın nedeni Berat
Albayrak’ın Çin’den aldığı 3,6 milyar dolarlık kredi, bunun payı var mıdır bu
suskunlukta? Bunu tekrar soruyorum, Dışişleri Bakanı bunu cevaplayana kadar da
soracağım değerli arkadaşlar. 
Teşekkür
ediyorum. (HDP sıralarından alkışlar)
BAŞKAN
– Öneri üzerinde Cumhuriyet Halk Partisi Grubu adına İzmir Milletvekili Mehmet
Ali Çelebi. 
Buyurun
Sayın Çelebi. (CHP sıralarından alkışlar)
Süreniz
üç dakika. 
CHP
GRUBU ADINA MEHMET ALİ ÇELEBİ (İzmir) – Sayın Başkan, değerli milletvekilleri;
yüce Meclisi saygıyla selamlıyorum. 
Türkiye'nin,
bugüne kadar, yurt dışında yaşayıp sorunlarına yeterince sahip çıkamadığı üç
Türk grubu var. Bunlardan bir tanesi Batı Trakya’da yaşayan 140 bin Türk.
Bunlara şu an Yunanlılar “Müslüman Yunanlı” deyip her türlü hakareti yapmasına
rağmen yeterince sahip çıkamıyoruz. İkincisi, Irak’ta yaşayan ve sayıları 6,5
milyonu bulan Türkmenler. Üçüncüsü ise belki de en büyük haksızlığı yaptığımız
kitle Çin’de yaşayan Uygur Türkleridir. 
Çin,
yapı itibarıyla ilginç bir ülke; 1,4 milyar nüfusu var, yüzde 90’ı Han ırkından
gelenlerden oluşuyor, yüzde 10’luk kitleyi de 55 ayrı etnik kimlik
oluşturmakta. Uygur Türklerinin konumuna baktığımızda, Çin’de 20-25 milyon
Müslüman var, bu da takriben nüfusun yüzde 1’ine denk geliyor. Uygur
Türklerinin sayısı ise 9,5 milyon. 
Burada,
özellikle Uygur Özerk Bölgesi’nde ciddi bir nüfus mühendisliği yapılmakta. 1949
yılında yüzde 7 Han, yüzde 75 Uygur nüfus olmasına rağmen, şimdi neredeyse yarı
yarıya durumundadır. Sincan Bölgesi’nin önemine baktığımızda ise şu karşımıza
çıkıyor: Bölge petrol, doğal gaz, uranyum, zengin altın ve bakır yataklarına
sahip; Çin için birinci önemi bu. İkincisi, ülkenin pamuk ihtiyacının yarısı bu
bölgeden çıkarılıyor. Üçüncü sebep ise burası Çin için ciddi bir geçiş noktası;
Çin, İpek Yolu’nu tekrar canlandırmak istiyor, bu nedenle de buraya ağırlık
veriyor. Sorunu daha derinden anlamak için ABD’nin bölgeye dair politikasına
kısaca göz atmak gerekiyor. 
2009
yılından itibaren ABD, Güney Asya’ya doğru genişleme politikası uygulandığından
dolayı Doğu Türkistan’ın Çin için stratejik önemi daha da artmıştır. ABD’nin
Myanmar ve Kamboçya gibi ülkelerle yakından ilişki kurması da Çin’i tedirginlik
içerisinde bırakmıştır. Özellikle deniz ticaretinde ABD’nin Çin’i köşeye
sıkıştırması, Çin’in Doğu Türkistan’dan geçen demir yolları aracılığıyla
Batı’ya doğru yönlenmesini daha da kuvvetlendirmiştir. Bu nedenle, Çin için,
Doğu Türkistan’ın güvenlik açısından önemi daha da artmaktadır. Sonuçta, Doğu
Türkistan, Çin için Avrupa’ya açılacak bir kapı demektir. 
Peki,
bu bölgede Uygur Türklerine hangi asimilasyon politikası uygulanmaktadır? Bir,
hasat zamanında zorla çalıştırmak. Uygur Türkleri hasat zamanlarında zorunlu
çalışıyorlar, buna haşhar deniliyor. Herhangi bir ücret almıyorlar, herhangi
bir şekilde sosyal hakları yok; çalışmazlarsa da para cezası alıyorlar.
Çocukları dahi zorla çalıştırılıyor. Gençler, özellikle sosyal medya alanında
çok sıkı denetim altında. Bu yönden on yıl hapis cezasına çarptırılan bile var.
Çiftçilerin ürettiğini de ancak hükûmet satın alabiliyor. Bu konuda da
çiftçilerin fakirleşmesi sağlanıyor. Topraklarına Çin hükûmeti el koyuyor ve
buraları da Çinli göçmenlere veriyorlar.
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen.
Buyurun.

MEHMET
ALİ ÇELEBİ (Devamla) – Ayrıca, ırkçılığa maruz kalmaktadırlar. Örneğin, sakal
bırakma nedeniyle bile öldürülen Uygur Türkleri bulunmaktadır. Çoğunluğu temel
haklarını bilmemektedir. Örneğin, imam nikâhı bile kanuna aykırı dinî faaliyet
olarak görülmektedir burada. Müslümanlara alkol satışını zorla
yaptırmaktadırlar. Dinî isimleri yasaklamışlardır, imamlar hapse atılmaktadır.
Kadınlara zorunlu kürtaj yapılmaktadır. Seyahat özgürlükleri kısıtlanmaktadır. 
Bu
bağlamda neler yapabiliriz? Biz Türkiye olarak soydaşlarımızın sorunlarının
dünyaya duyurulmasına katkı koyabiliriz, uluslararası platformlarda dile getirebiliriz.
Çağdaş insan haklarına ve yaşam koşullarına dair bilgilendirmeler yapabiliriz,
bunu dile getirebiliriz. Türkiye bir başkonsolosluk açabilir bu manada ve Türk
sivil toplum kuruluşları da buralarda temsilcilik açabilir, bu şekilde
faaliyetler gösterebiliriz.
Yüce
Meclisi saygıyla selamlıyorum. (CHP ve İYİ PARTİ sıralarından alkışlar)
BAŞKAN
– Öneri üzerinde Adalet ve Kalkınma Partisi Grubu adına Denizli Milletvekili
Ahmet Yıldız konuşacak.
Buyurun
Sayın Yıldız. 
AK
PARTİ GRUBU ADINA AHMET YILDIZ (Denizli) – Sayın Başkan, değerli milletvekili
arkadaşlarım; ben de İYİ PARTİ tarafından verilmiş olan Uygur soydaşlarımızın
durumuyla ilgili araştırma önergesi üzerinde grubum adına söz almış
bulunuyorum. Genel Kurulu saygıyla selamlıyorum.
Şüphe
yok ki tarihî, dinî, kültürel ve akrabalık bağlarımız bulunan Uygur
soydaşlarımız Çin’in kültürel zenginliğine ve çeşitliliğine katkıda bulunan
toplumlardan biridir. Türk dünyasının önemli bir parçasıdırlar, onlar
kendilerini öyle görüyor, biz de öyle kabul ediyoruz, konuyu bu şekilde takip
ediyoruz.
Sincan
Uygur Özerk Bölgesi yani Doğu Türkistan’la ilgili haberler bir süreden beri
uluslararası basın yayın organlarında ve medyamızda artan biçimde yer buluyor.
Bu haberlerde Sincan bölgesindeki Uygurların yanı sıra diğer Müslüman
toplulukların da insan hakları ihlallerine maruz kaldıkları öne sürülmektedir.
Bunlar arasında, kamplarda zorla alıkonuldukları ve eğitime tabi tutuldukları
vurgulanmaktadır. Bütün bu kaygı verici haberler Türkiye Cumhuriyeti tarafından
yakinen takip edilmektedir. Maalesef, iddiaları kısmen doğrulayan karineler de
mevcuttur. Örneğin 9 Ekim 2018 tarihli Çin Halk Cumhuriyeti Terörle Mücadele
Kanunu’nun Sincar Uygur Özerk Bölgesi’nde uygulama esaslarının gözden
geçirilmesi hakkında kabul edilen karar yoluyla eğitim kamplarının mevcudiyeti
kabul edilmiştir. Bu gelişmelere ilişkin kaygılarımızın iletildiği Çinli
karşıtlarımız, Sincan’daki gelişmelerin terörizme karşı mücadele çerçevesinde
alınan tedbirler olduğunu öne sürmektedirler. Türkiye olarak, dünyanın
neresinde olursa olsun terörizmin her türlüsüne karşı mücadelede uluslararası
hukukun ve iş birliğinin önemini biz hep savunuyoruz ancak terörizmle mücadele
sırasında evrensel hukuk normlarının gözetilmesi ve bu süreçte masum insanların
teröristler ve radikallerden ayırt edilmesine özen gösterilmesi gerektiğini de
dile getiriyoruz. Çinli karşıtlarımıza her vesile ve her düzeyde Uygurların,
soydaşlarımızın insan haklarına saygı gösterilmesine ve Çin’de barış ve huzur
içinde yaşamalarını sürdürmelerine verdiğimiz önemi vurguluyoruz. Birleşmiş
Milletler İnsan Hakları Konseyinde de Çin Halk Cumhuriyeti’nden
beklentilerimizi diplomatik bir dille kayda geçirdik. 
Değerli
milletvekili arkadaşlarım, ben de mesleki geçmişim nedeniyle gerek Sayın
Dışişleri Bakanı gerek Bakanlıktaki meslektaşlarımla konuyu yakinen takip
ediyorum. Yakından ve hassasiyetle takip edildiğine ve Çin Halk Cumhuriyeti’yle
ele alındığına eminim.
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen.
AHMET
YILDIZ (Devamla) – Bu aşamada konunun yürütme tarafından yakinen ve
hassasiyetle, ikili düzeyde ele alınmasının yeterli olduğunu düşünüyor, bu
aşamada Meclis araştırması açılmasına gerek duymadığımızı belirtmek istiyorum
ama tabii ki hem yürütme hem Meclis bu konunun takipçisi olacaktır.
Saygılarımı
sunuyorum Genel Kurula. (AK PARTİ sıralarından alkışlar) 
BAŞKAN
– Teşekkür ederim. 
İYİ
PARTİ grup önerisini oylarınıza sunuyorum: Kabul edenler… Kabul etmeyenler…
Kabul edilmemiştir. 
Şimdi,
Halkların Demokratik Partisi Grubunun İç Tüzük’ün 19’uncu maddesine göre
verilmiş bir önerisi vardır, okutup işleme alacağım ve oylarınıza sunacağım. 
2.- HDP Grubunun, Grup Başkan Vekili Kars Milletvekili Ayhan Bilgen
tarafından, yasal mevzuata aykırı şekilde cezaevinde tutulan Hakkâri
Milletvekili Leyla Güven'in maruz kaldığı hukuksuzlukların tüm boyutlarıyla
araştırılması amacıyla 26/12/2018 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin ön görüşmelerinin,
Genel Kurulun 26 Aralık 2018 Çarşamba günkü birleşiminde yapılmasına ilişkin
önerisi
26/12/2018
Türkiye Büyük Millet Meclisi Başkanlığına
Danışma
Kurulunun 26/12/2018 Çarşamba günü (Bugün) toplanamadığından grubumuzun
aşağıdaki önerisinin İç Tüzük’ün 19’uncu maddesi gereğince Genel Kurulun
onayına sunulmasını saygılarımla arz ederim.
 Ayhan
Bilgen
 Kars
 Grup
Başkan Vekili
Öneri:

26
Aralık 2018 tarihinde Kars Milletvekili, Grup Başkan Vekili Ayhan Bilgen
tarafından verilen 1194 grup numaralı yasal mevzuata aykırı şekilde cezaevinde
tutulan Hakkâri Milletvekili Leyla Güven'in maruz kaldığı hukuksuzlukların tüm
boyutlarıyla araştırılması amacıyla Türkiye Büyük Millet Meclisine verilmiş
olan Meclis araştırma önergesinin diğer önergelerin önüne alınarak
görüşmelerinin 26/12/2018 Çarşamba günkü birleşiminde yapılması önerilmiştir.
BAŞKAN
– Önerinin gerekçesini açıklamak üzere öneri sahibi Halkların Demokratik
Partisi Grubu adına Adana Milletvekili Kemal Peköz. 
Buyurun
Sayın Peköz. (HDP sıralarından alkışlar) 
Süreniz
beş dakika. 
HDP
GRUBU ADINA KEMAL PEKÖZ (Adana) – Sayın Başkan, değerli milletvekilleri;
grubumun verdiği araştırma önergesi üzerine söz almış bulunuyorum. Meclisi
saygıyla selamlıyorum. 
Konuşmama
başlamadan önce bir önceki dönem Eş Genel Başkanımız Figen Yüksekdağ, Selahattin
Demirtaş, milletvekillerimiz İdris Baluken ve Sırrı Süreyya Önder şahsında tüm
tutuklu vekillerimizi; Diyarbakır Büyükşehir Belediyesi Eş Başkanı Gültan
Kışanak şahsında ise tüm tutuklu belediye eş başkanlarımızı ve partililerimizi
selamlıyorum. 
4 Kasım
2016 tarihinde partimizin eş başkanlarının ve milletvekillerinin bir gece
yarısı operasyonuyla gözaltına alınıp tutuklanmaları Türkiye siyasal tarihine 4
Kasım siyasi darbesi olarak geçmiştir. 4 Kasım 2016’dan bu yana eş genel
başkanlarımız dâhil 17 milletvekilimiz tutuklanmış, 10 milletvekilimiz
hâlihazırda tutuklu bulunmaktadır. Tutuklu bulunan ya da yargılanması devam
eden hiçbir vekilimizin hukuki dayanağı bulunmayan bir şekilde yargılanmaları
sürmektedir. 
Değerli
milletvekilleri, Meclisin cezaevinde tutulan tek üyesi Leyla Güven’in tutuklu
yargılandığı dosyanın duruşması da bugün Diyarbakır’da görüldü ve
tutukluluğunun devamına karar verildi. Duruşma 25 Ocak 2019’a ertelendi oysa
Leyla Güven’in bugün tahliye edilmesi, en azından gecikmiş de olsa şu anda
aramızda olması gerekirdi. 
Leyla
Güven neden serbest bırakılmalı ve aramızda olmalıydı; birazdan onu tek tek
size anlatmaya çalışacağım. Leyla Güven, 24 Haziran genel seçimlerinde
milyonların oyuyla milletvekili seçilmiş olmasına rağmen tahliye edilmemiştir.
Güven hakkında milletvekili seçildikten beş gün sonra yani 29 Haziran 2018
tarihinde tahliye kararı verilmesine rağmen, savcılık tarafından yapılan
itirazla, 10. Ağır Ceza Mahkemesi tutukluluk hâlinin devamına karar vermiştir.
Aslında mahkemenin karşı oy yazısında da belirtildiği üzere, Anayasa’nın 83/4
maddesine göre de tekrar seçilen milletvekili hakkında soruşturma ve
kovuşturma, Meclisin yeniden dokunulmazlığını kaldırmasına bağlı olması
sebebiyle öncelikle durma kararı verilmesi gerekmekteydi. Ayrıca, mahkeme,
Yargıtay tarafından CHP Milletvekili Sayın Enis Berberoğlu hakkında verilen
kararı da emsal olarak kabul etmemiştir.
Peki,
neden bu gerçekleşmiyor? Kanunlar, kararlar kişilere bağlı mı uygulanmak
isteniyor. Eğer değişiyorsa ve kişilere göre uygulanıyorsa bu o zaman siyasi
bir tercih olduğunun göstergesi olur. Eskiden hani -hâlâ da söylenir- bir söz
vardı genel olarak “Kürt anasını görmesin.” denirdi. Bu kararlarla şimdi de
“Kürt ne olursa olursun tahliye edilmesin ve cezaevinde kalsın.” denilmiş
oluyor. 
Şimdi,
mahkemenin verdiği siyasi kararlardan önce, Leyla Güven’in cezaevinde tutulması
zaten Anayasa’nın 83’üncü maddesinin ikinci fıkrasında tanımlanan milletvekili
dokunulmazlığına da aykırıdır, Yargıtay kararlarına da aykırıdır. Yargıtayın bu
konuda verdiği kararlarda bir bütünleştirme olmadığı için mahkemeler farklı
kararlar verebilmektedir. Bunun da mutlaka bir an önce düzeltilmesi gerekir.
Yine
bu konuyla ilgili Anayasa Komisyonu Başkanı İstanbul Milletvekili Sayın Mustafa
Şentop’un açılış konuşmasında da değindiği gibi, Anayasa değişiklik teklifiyle
Anayasa’nın 80’inci maddesinin ikinci fıkrasının birinci cümlesi hükmünün
uygulanmaz denildiği, Anayasa’nın 80’inci maddesinin dördüncü fıkrasının
varlığının sürdüğü, tekrar seçilen milletvekili hakkında soruşturma ve
kovuşturma yapılmasının Meclisin dokunulmazlığı yeniden kaldırılmasına bağlı
olduğu, bu hükme ilişkin herhangi bir düzenleme yapılmadığı için hükmün yerinde
durduğu ve geçerli olduğu, dolayısıyla tekrar bir seçim olması hâlinde
seçilenlerin dokunulmazlığının kaldırılan dosyalar bakımından dokunulmazlığın
yeniden kazanılacağı açık olduğu ifade edilmiş, dile getirilmiştir. Şu an
geldiğimiz aşamada biraz önce de somut örnekler ve olaylarla açıklamaya
çalıştığım gibi hukuk devleti ilkesinden uzaklaşılmıştır. Güven’in tutukluluğu
Anayasa’ya aykırı, yasalara aykırı, hukuka aykırı, milletvekili
dokunulmazlığına aykırı ve yanlış bir uygulama olarak önümüzde durmaya devam
etmektedir. Şimdi “Biz bu tutukluluğun neresinden tutarsak elimizde kalıyor.”
diyeceğim ama aslında bu elimizde kalmıyor, hepinizin, hepimizin elinde
kalıyor. 
Kuvvetler
ayrılığı ve yargı bağımsızlığının içselleştirilmesi hukuk devletinin bir
gereğidir. Yargının bağımsız ve tarafsızlığını ihlal eden uygulamalar ve düzenlemeler
araştırılmalıdır. Eğer ki bu kararın siyasi olmadığını iddia ediyorsanız, gelin
beraber araştıralım. 
(Mikrofon
otomatik cihaz tarafından kapatıldı)
BAŞKAN
– Tamamlayalım lütfen.
KEMAL
PEKÖZ (Devamla) – Kuvvetler ayrılığı ilkesini işlevsizleştiren müdahaleleri
araştıralım.
Son
olarak milyonların, Hakkâri halkının seçtiği Leyla Güven tam kırk dokuz gündür
açlık grevinde. Açlık grevinde olması kendisinin tutukluğuyla ya da özel
istekleriyle ilgili değil, İmralı’ya uygulanan ve Türkiye’nin geleceğini karartıyor
olarak düşündüğü tecridin kaldırılması içindir. Leyla Güven’in tutukluluk
hâlinin iç hukukta o kadar çok garabeti vardır ki Avrupa İnsan Hakları
Mahkemesine ve Avrupa İnsan Hakları Sözleşmesine değinmeye bile gerek
görmüyorum.
Hepinizi
saygıyla selamlıyorum. (HDP sıralarından alkışlar)
BAŞKAN
– Öneri üzerinde Cumhuriyet Halk Partisi Grubu adına Ankara Milletvekili Tekin
Bingöl… 
Buyurun
Sayın Bingöl. (CHP sıralarından alkışlar)
Süreniz
üç dakika.
CHP
GRUBU ADINA TEKİN BİNGÖL (Ankara) – Sayın Başkan, değerli milletvekilleri;
hepinizi saygıyla selamlıyorum.
Arkamda,
zaman zaman hepimizin dile getirdiği bir veciz söz var, Mustafa Kemal
Atatürk’ün özdeyişi: “Egemenlik, bilakayduşart milletindir.” Bu, bu Parlamento
için, Türkiye demokrasisi açısından çok ama çok önemli bir özdeyiştir. O zaman,
sormak lazım: Milletvekili tutuklanıyorsa bu, milletin iradesini hiçe saymak
değil midir? Milletin vekili tutuklanıyorsa halkın vicdanının, halkın oy verme
özgürlüğünün tutsaklığı anlamına gelir; o zaman, bu özdeyişi dilimize
dolamayalım. Bu, milletvekili tutuklulukları bizim, uluslararası arenada da
saygınlığımıza halel getiriyor, zedeliyor. Sadece Türkiye’deki siyasi
hareketliliğe bakarak milletvekillerini tutuklamak, inanın, hiçbir şey
kazandırmıyor. 
Leyla
Güven, seçilerek bu Parlamentoya gelen milletvekillerinden biri olmalı ama
neylersiniz ki Leyla Güven’i tahliye eden hâkim hemen görevden alınıyor ama
gerekçesi de açıklanmıyor.
Değerli
milletvekilleri, uzun süredir bu Parlamentoda milletvekilleriyle ilgili çok
haksız, çok yanlış uygulamalar yapılıyor. Enis Berberoğlu haksız yere aylarca
tutsak edildi; Eren Erdem kardeşimiz, sadece muhalefet ettiği için, sadece
muhalif milletvekili olmanın hakkını yerine getirdiği için hâlâ tutsak. Allah
aşkına, bütün bu olaylar Adalet ve Kalkınma Partisine, diğer siyasi partilere
ne kazandırıyor? İnanın, demokrasimiz yara alıyor; inanın, insan haklarından
söz edemiyoruz; inanın, birçok toplantıda yabancı parlamenterlerle ya da
STK’lerin temsilcileriyle bir araya geldiğimizde öncelikle bu soruluyor bize.
Size de soruluyor, hepimize soruluyor. 
Milletvekili,
her birimiz Parlamentoya gelmeden önce birtakım süreçlerden geçiyoruz. Örneğin,
adli sicil kaydı alıyoruz. Örneğin, YSK’ya listeler verilirken inceleniyor, YSK
gerek gördüğünde o milletvekili adayının adaylığını yok sayabiliyor ama bu
arkadaşlar için böyle bir şey söz konusu değil.
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen.
TEKİN
BİNGÖL (Devamla) – YSK, milletvekili adayı olmasına izin veriyor, halk sandığa
gidiyor, oy veriyor ve milletin iradesi tecelli ediyorken milletin özgürlüğüne,
oy verme özgürlüğüne ket vuruluyor, milletin iradesine tutsaklık getiriliyor.
Bütün bunları hepimizin çok derinlikli bir şekilde irdelememiz lazım değerli
arkadaşlar. İnanın, bir milletvekilinin tutsak olması, tutuklu olması hiçbir
şey kazandırmıyor. Ha, başka bir gerekçe varsa o gerekçeyi YSK değerlendirmeli,
Yargıtay Cumhuriyet Başsavcılığı değerlendirmeli. Bütün bunlar göz ardı edilip
bir milletvekili tutuklanacak ve o tutukluluk aylarca sürecek, hatta o
milletvekili açlık greviyle sesini duyurmak gibi insani bir aracı kullanmaya
kalkacak ama biz hepimiz hâlâ duyarsız kalacağız, hâlâ görmezden geleceğiz? 
(Mikrofon
otomatik cihaz tarafından kapatıldı) 
TEKİN
BİNGÖL (Devamla) - Bu uygulamalar belki yarın içimizden başkalarına da
uygulanacak. O zaman dönüp arkamıza bakacağız, yaptığımız yanlışlıklar,
yaptığımız hatalar Türkiye'nin hatası ve yanlışı olarak karşımıza çıkacak
diyorum. 
Hepinize
saygılar sunuyorum. (CHP ve HDP sıralarından alkışlar)
BAŞKAN
– Öneri üzerinde Adalet ve Kalkınma Partisi Grubu adına Adıyaman Milletvekili
İbrahim Halil Fırat…
Buyurun
Sayın Fırat. (AK PARTİ sıralarından alkışlar)
AK
PARTİ GRUBU ADINA İBRAHİM HALİL FIRAT (Adıyaman) – Sayın Başkan, değerli
milletvekilleri; HDP grup önerisi üzerine AK PARTİ Grubumuz adına söz almış
bulunuyorum. Bu vesileyle yüce heyetinizi, Genel Kurulu, aziz milletimizi
saygıyla, hürmetle, muhabbetle selamlıyorum.
Sayın
Başkan, değerli milletvekilleri; Türkiye Cumhuriyeti bir hukuk devletidir.
Hukuk devletinde erkler tamamen birbirinden ayrıdır yani yasama, yürütme ve
yargı organları tamamen birbirinden ayrılmaktadır. Yasama ve yürütmenin yargıya
müdahalesi söz konusu olamaz. Verilen kararlar bağımsız ve tarafsız yargının
verdiği kararlardır. Tabii ki daha önceki dönemlerde yargının siyasallaştığını
görüyoruz. Daha önceki dönemlerde yargı siyasallaştı mı? Siyasallaştı.
Yürütmenin yargıya müdahalesi söz konusu oldu mu? Evet. 
Türkiye'nin
siyasi tarihinde kara bir leke olan ve demokrasi ayıbı olan bir kararla aziz
milletimizin oylarıyla seçilen Başbakan merhum Adnan Menderes ve 2 bakanını
astılar. Daha sonra 1971 muhtırasıyla ve 1980 darbesiyle millî iradeyi
engellemişlerdir. Aynı şekilde 28 Şubat sürecinde yargının siyasallaştığını
görüyoruz. 2007 yılında 367 denen hukuk garabetiyle yargının nasıl
siyasallaştığını görüyoruz. 2008 yılında aziz milletimizin yüzde 50’sinin oyunu
alan AK PARTİ’ye açılan kapatılma davasında yargının nasıl siyasallaştığını
görüyoruz. 
2010
yılında yapmış olduğumuz referandumla üstünlerin hukuku değil, hukukun
üstünlüğüne geçiş yaptık, artık siyasi partiler kapatılmıyor ve bağımsız,
tarafsız yargı işlemektedir. Ancak bu dönemde vatanımızın ve milletimizin
bölünmez bütünlüğüne, aziz milletimizin canına ve malına kasteden bütün terör
örgütleriyle…
SERPİL
KEMALBAY PEKGÖZEGÜ (İzmir) – Onların gerekçeleri de aynıydı, 12 Eylülün
gerekçesi de aynıydı.
İBRAHİM
HALİL FIRAT (Devamla) – …FETÖ, PKK, PYD, YPG, DEAŞ, DHKP-C’yle etkin bir
şekilde mücadele veriyoruz.
SERPİL
KEMALBAY PEKGÖZEGÜ (İzmir) – Onlar da sizin gibi söylüyorlardı.
İBRAHİM
HALİL FIRAT (Devamla) – Kimse kusura bakmasın.
SERPİL
KEMALBAY PEKGÖZEGÜ (İzmir) – Siz kusura bakmayın.
İBRAHİM
HALİL FIRAT (Devamla) – Kimse kusura bakmasın. Terörle mücadele kapsamında
teröre bulaşan ve terörle iltisaklı kim olursa olsun, bağımsız ve tarafsız
yargı önünde aziz milletimize hesap verecektir.
SERPİL
KEMALBAY PEKGÖZEGÜ (İzmir) – Siz şu anda masuniyet karinesini çiğniyorsunuz.
İBRAHİM
HALİL FIRAT (Devamla) – Leyla Güven’le ilgili yargılama maddesi -her ne kadar
HDP’nin belirtmiş olduğu, 83’üncü maddenin birinci cümlesinde belirtilmişse de-
Anayasa’nın 83’üncü maddesinin ikinci fıkrasının ikinci bendinde de bu
yargılama tam olarak belirtilmektedir. Burada ne diyor? Diyor ki: “Ağır cezayı
gerektiren suçüstü hali ve seçimden önce soruşturmasına başlanılmış olmak
kaydıyla Anayasanın 14 üncü maddesindeki durumlar bu hükmün dışındadır.”
(Mikrofon
otomatik cihaz tarafından kapatıldı) 
İBRAHİM
HALİL FIRAT (Devamla) – Burada yargılamanın, tabii, yargıçların verdiği
kararlara saygı duymak durumundayız. 
MEHMET
RUŞTU TİRYAKİ (Batman) – Milletvekilinin tutuklu yargılanmasını savunuyor
musunuz?
İBRAHİM
HALİL FIRAT (Devamla) – Burada Anayasa’nın 83’üncü maddesinin ikinci fıkrasının
ikinci cümlesi çok açıktır, buna bakmanızı tavsiye ediyorum. 
SERPİL
KEMALBAY PEKGÖZEGÜ (İzmir) – 12 Eylül paşalarından farkınız nedir?
İBRAHİM
HALİL FIRAT (Devamla) – Bu duygularla HDP grup önerisinin aleyhinde olduğumuzu
belirtiyor, hepinizi saygıyla hürmetle selamlıyorum. (AK PARTİ sıralarından
alkışlar)
MEHMET
RUŞTU TİRYAKİ (Batman) – Milletvekilinin tutuklu yargılanmasını savunuyor
musunuz?
SERPİL
KEMALBAY PEKGÖZEGÜ (İzmir) – Sizden öncekilerle aynı uygulamaları yapıyorsunuz,
kusura bakmayın.
MEHMET
RUŞTU TİRYAKİ (Batman) – Milletvekilleri tutuklu yargılansın mı, yargılanmasın
mı?
BAŞKAN
– Değerli arkadaşlar, konuşma bitti.
Arkadaşlar,
Halkların Demokratik Partisi grup önerisini oylarınıza sunuyorum: Kabul
edenler... Kabul etmeyenler... Öneri kabul edilmemiştir. 
ENGİN
ALTAY (İstanbul) – Sayın Başkan, sisteme girmiştim.
BAŞKAN
– Sayın Altay, buyurun.
IV.- AÇIKLAMALAR (Devam)
22.- İstanbul Milletvekili Engin Altay’ın, hukukun üstünlüğünden
bahseden bir kimsenin “masumiyet karinesi” kavramını da bilmesi gerektiğine
ilişkin açıklaması
ENGİN
ALTAY (İstanbul) – Teşekkür ederim Sayın Başkan.
Biraz
önce konuşan sayın milletvekilimiz kürsüde kuvvetler ayrılığından, yargı
bağımsızlığından bahsetti yani hukukun üstünlüğünden bahsetti, onun için söz
aldım. Hukukun üstünlüğünden bahseden bir kimsenin “masumiyet karinesi”
kavramını da bilmesi gerekir, hükmü kesinleşmeyen, suçu sabitlenmeyen herkesin
Anayasa önünde, kamu vicdanı önünde masum olduğunu bilmesi gerekir. Yoksa
kürsüye çıkıp esmek, gürlemek, bunlar ayrı işler. Millet neticede bir takdir
kullanıyor zaten ama bir milletvekilinin kesinleşmiş bir hükmü yokken hatta
verilmiş bir hükmü de yokken cezaevinde tutulmasını hukuk normlarıyla
değerlendirmek Parlamento normlarına da çok uymaz diye düşünüyorum.
Teşekkür
ederim.
V.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, İstanbul Milletvekili Yunus Emre ve arkadaşları
tarafından, ülkemizde ne eğitimde ne istihdamda olan gençlerin sorunlarının
araştırılması amacıyla 25/12/2018 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin ön görüşmelerinin,
Genel Kurulun 26 Aralık 2018 Çarşamba günkü birleşiminde yapılmasına ilişkin
önerisi
BAŞKAN
– Şimdi, Cumhuriyet Halk Partisi Grubunun İç Tüzük’ün 19’uncu maddesine göre
verilmiş bir önerisi vardır, okutup işleme alacağım ve oylarınıza sunacağım.
Buyurun.
26/12/2018
Türkiye Büyük Millet Meclisi Başkanlığına
Danışma
Kurulu 26/12/2018 Çarşamba günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim. 
 Engin
Altay
 İstanbul
 Grup
Başkan Vekili
Öneri:
İstanbul
Milletvekili Yunus Emre ve arkadaşları tarafından ülkemizde ne eğitimde ne
istihdamda olan gençlerin sorunlarının araştırılması amacıyla 25/12/2018
tarihinde Türkiye Büyük Millet Meclisi Başkanlığına verilmiş olan Meclis
araştırma önergesinin (645 sıra no.lu), diğer önergelerin önüne alınarak
görüşmelerinin 26/12/2018 Çarşamba günlü birleşimde yapılması önerilmiştir. 
BAŞKAN
– Önerinin gerekçesini açıklamak üzere öneri sahibi, Cumhuriyet Halk Partisi
Grubu adına İstanbul Milletvekili Yunus Emre.
Buyurun
Sayın Emre. (CHP sıralarından alkışlar) 
Süreniz
beş dakika. 
CHP
GRUBU ADINA YUNUS EMRE (İstanbul) – Sayın Başkan, değerli milletvekilleri;
Genel Kurulu saygıyla selamlıyorum. 
Türkiye’nin
çok önemli, çok temel bir konusu hakkında bir Meclis araştırması yapılmak üzere
bir önerimiz var. Bu öneri hakkında söz almış bulunuyorum. 
Değerli
arkadaşlar, bildiğiniz gibi bu, yeni bir ölçüm. Yani bir toplumdaki gençlerin,
eğitimde bulunmayan, yetiştirmede bulunmayan, istihdamda bulunmayan gençlerin
sorunlarından bahsediyoruz. Türkiye’de, geçmişte biraz daha yüksekti ama
günümüzde yaklaşık yüzde 24 düzeyinde yani Türkiye’deki gençlerin yaklaşık
yüzde 24 düzeyinde olduğunu yani gençlerin yüzde 24’ünün ne eğitimde ne
istihdamda olmadığından bahsediyoruz. Nerede olduklarını da bilmiyoruz. Bakın,
bu noktaya dikkatinizi çekiyorum: Bu gençlerimizin ne yapmadıklarını biliyoruz
ama ne yaptıklarını bilmiyoruz. Geleceğimiz, gençlerimiz kahvehane köşelerinde,
evlerde çürüyor.
Birtakım
temel verileri aktarmak istiyorum. Değerli arkadaşlar, tabii, bu meselenin
demografiyle ilgili bir boyutu var, ekonomiyle ilgili, istihdam politikalarıyla
ilgili bir boyutu var. Eğitimle çok doğrudan ilgili bir sorundan bahsediyoruz.
İlk
olarak şunu hatırlatmak istiyorum: Önümüze gelen yüzde 24 oranı çok yüksek
olmakla birlikte, aslında yanıltıcı bir oran, gerçek bundan biraz daha farklı.
Bunun nedenlerini izah etmek istiyorum. Bildiğiniz gibi, bu orana hane halkı iş
gücü anketi yoluyla ulaşıyoruz yani TÜİK’in yaptığı hane halkı iş gücü
anketinin bir sonucu. Ancak, bu anketin verisi doğası gereği kurumsal olmayan
nüfus ölçümüne dayanıyor. Bu ne demek? Yani kurumlarda olmayan; asker
kışlasında olmayan, öğrenci yurtlarında olmayan, cezaevlerinde olmayan nüfustan
bahsediyoruz. Özetle bunları hesap ettiğimizde, askerde bulunan gençleri,
cezaevinde bulunan gençleri, diğerlerini hesap ettiğimizde aslında bu oranın
çok daha yüksek olduğunu biliyoruz. Aynı zamanda bu ölçüm 15-24 yaş aralığı
için yapılıyor. 15 yaş ile 19 yaş arasındaki gençlerin önemli bir kesimi zaten
zorunlu eğitimin içinde bulunuyorlar, aynı zamanda açık öğrenimin içinde
bulunuyorlar. O sebeple esas olarak odaklanmamız gereken dilim 20-24 yaş
dilimi. Burada daha yüksek bir oranla karşı karşıyayız. Bu yaş diliminde yüzde
33’e yakın, gençlerin kabaca üçte 1’inin eğitimde bulunmadığı, istihdamda
bulunmadığı bir ortamdan bahsediyoruz. 
Değerli
arkadaşlar, çok temel bir konumuz şu: Artık dünyada da, Türkiye'de de çalışma
süreleri uzadı, insanlar 40 yaşında, 45 yaşında emekli olmuyorlar. Bizim
bahsettiğimiz gençlik kesimi için çok temel bir veriyi Genel Kurulun dikkatine
sunmak istiyorum. Değerli arkadaşlar, bu yaş aralığında yani 20-24 yaş
aralığında bulunup ne eğitimde ne istihdamda olmayan gençlerin eğitim
durumlarına baktığımız zaman yani son bitirdikleri okul düzeyine baktığımız
zaman, bunların kabaca yüzde 77’sinin, bu gençlerimizin yüzde 77’sinin lise ve
altındaki derecelerde eğitime ulaştığını görüyoruz. Bu, bize şunu gösteriyor:
Bu gençlerimiz, iş bulamayan, toplumsal hayata katılamayan gençlerimiz kırk yıl
daha emek piyasasının içinde kalacaklar. Yani artık emek piyasasına yeni
katılan gençlerin 60 yaşında, 65 yaşında emekli olabilecekleri bir dönemi
yaşıyoruz. Özetle, bir donanımı olamamış, toplumsal hayata, ekonomik hayata
katılamayan gençlerimizin kırk yıl daha bu durum içerisinde bulunacakları
gerçeğiyle karşı karşıyayız. 
Bakın,
benim okuduğum zaman gök kubbeyi tepeme çökerten bir veriyi ben sizinle
paylaşmak istiyorum. Bu araştırmayı Koç Üniversitesinden İnsan Tunalı yapıyor.
Araştırmasına göre, bu gençlerde eğitim süresinin bitimini takiben kalıcı bir
iş bulabilme için -yarısı için- arkadaşlar yüz aydan fazla bir zaman geçiyor.
Dikkatinizi çekmek istiyorum, yüz aydan bahsediyoruz. Yani kabaca yüz aya kadar
bu gençlerimizin yarısı kalıcı bir iş bulamıyorlar. 
Şimdi,
biz Meclis olarak, Türkiye’nin böylesine çok temel bir sorununa gözümüzü
kapatamayız. Böylesine önemli bir meselemizin… Yani işin özünde -az önce
söylemiştim- Türkiye’nin istihdam politikaları geliyor, eğitim politikaları
geliyor. Bu sorunumuza gözümüzü kapatamayız. Başlangıçta da söylemiştim, bizler
bu gençlerimizin ne yapmadıklarını biliyoruz. 
(Mikrofon
otomatik cihaz tarafından kapatıldı) 
YUNUS
EMRE (Devamla) – Sayın Başkanım, kısa bir süre istiyorum. 
BAŞKAN
– Tamamlayın, buyurun. 
YUNUS
EMRE (Devamla) – Bu gençlerimizin çalışmadıklarını biliyoruz, bu gençlerimizin
eğitim hayatında olmadıklarını biliyoruz ama ne yaptıklarını bilmiyoruz. Bu
gençlerimizin her türlü istismara, her türlü suça açık bir durumda oldukları
ortada. Buna gözümüz kapalı kalamayız arkadaşlar. Bu meseleyi bir parti
mülahazasıyla, parti taraftarlığıyla, parti disipliniyle açıklayamayız. “Bizim
işimiz değil bu, Aile, Çalışma ve Sosyal Hizmetler Bakanlığının, bürokratları
ilgilensin.” diyemeyiz. Bu, Meclisin çok temel bir sorumluluğudur. O sebeple
ben bütün siyasi partilerimizden, bütün gruplarımızdan bu önerimize destek
bekliyorum. 
Tekrar
saygılar sunuyorum. Teşekkür ediyorum. (CHP ve HDP sıralarından alkışlar) 
BAŞKAN
– Halkların Demokratik Partisi Grubu adına Muş Milletvekili Şevin Coşkun.
Buyurun
Sayın Coşkun. (HDP sıralarından alkışlar) 
Süreniz
üç dakika.
HDP
GRUBU ADINA ŞEVİN COŞKUN (Muş) – Sayın Başkan, değerli milletvekilleri;
Cumhuriyet Halk Partisi Grubunun genç işsizlikle ilgili grup önerisinin lehine
söz almış bulunmaktayım. Hepinizi saygıyla selamlıyorum.
Türkiye’de
işsizlik sorunu, ekonomik ve sosyal gelişmede önemli bir yere sahiptir. Türkiye
nüfusu içinde genç nüfusun payının yüksek ve çalışabilir durumda olduğu
düşünüldüğünde işsizlik ve özellikle genç işsizlik büyük sorun teşkil
etmektedir. Türkiye nüfusunun yüzde 16,3’ünü 15-24 yaş grubundaki gençler
oluşturmaktadır. Avrupa’da genç nüfus oranının en yüksek olduğu ülkenin Türkiye
olduğu görülmektedir. 
Ülkede
gençlerin en önemli sorunlarından biri işsizlik sorunudur. Her yıl binlerce
genç eğitimini tamamlayıp diplomalı işsizler sınıfına katılmaktadır. Türkiye’de
genç işsizlik oranı, TÜİK verilerine göre yüzde 19,6’yla çok yüksek bir
seviyededir. Bu oran genç kadınlarda yüzde 33’e çıkmaktadır. Üniversite mezunu
işsiz oranı yüzde 29’la çok daha yüksek boyutlardadır. Üniversite mezunu kadın
işsiz oranı ise yüzde 34’le çok olumsuz bir tabloyu ortaya çıkarmaktadır.
Diplomalı
işsizlerin oranı her gün artmaktadır. Bu durum, özellikle okuyan gençliği
tedirgin etmektedir. Gençlerde işsizlik bu kadar yaygınken 2 milyonu aşkın genç
de kayıt dışı sektörde güvencesiz bir şekilde çalışmaktadır. 982 bin genç
ellerinde diplomalarıyla iş arıyor. 
Değerli
milletvekilleri, TÜİK verilerine göre Türkiye’de gençlerde işsizlik oranı
öğrenim düzeyi yükseldikçe artmaktadır. Meclis Araştırma Hizmetleri
Başkanlığının “Türkiye’de Üniversite Mezunu Nüfusun İş Gücü Durumu” başlıklı
raporuna göre, her 4 işsizden 1’i üniversite mezunu. Rapora göre üniversite
mezunları arasında işsizlik oranının en yüksek olduğu alanlar yüzde 29,1’le
gazetecilik ve enformasyon, yüzde 16,6’yla bilgisayar, yüzde 16,3’le sanat.
Bugün,
eğitim sendikalarının verilerine göre, 400 bine yakın ataması yapılmayan
öğretmen bulunmaktadır. 
Değerli
milletvekilleri, çalışan gençlerin büyük bir kısmı zor şartlarda, uzun çalışma
sürelerinde ucuz iş gücü olarak ve daha çok taşeron olarak
çalıştırılmaktadırlar. Aynı şekilde, gençlere esnek çalışma da dayatılmaktadır.
Esnek çalışma, işveren lehine, güvencesiz çalıştırmanın, geçici işlerde uzun
saatlere kadar düşük maaşlarla çalıştırmanın bir diğer adıdır. Binlerce genç
eğitim hayatı sonrasında iş yaşamına atılarak ekonomik refaha ulaşamadığı gibi
ailelerden destek almaya, onlara bağlı kalmaya devam etmektedir. Hem işsiz hem
de geçici işlerde idareten çalışan diplomalı gençlerimiz bulunduğu bu durumun
sonucu olarak sosyal hayattan da uzaklaşmak zorunda kalmaktadır. Üretim ve
yaratıcılığın en yüksek seviyede olduğu bu dönem hem kısıtlanan zaman nedeniyle
hem de ekonomik refaha ulaşılamaması sonucu bireyleri sosyal alanlardan da
uzaklaştırmaktadır. Bilinmelidir ki işsizliğin ve yoksulluğun nedeni olan…
(Mikrofon
otomatik cihaz tarafından kapatıldı)
ŞEVİN
COŞKUN (Devamla) – Bitiriyorum Başkanım. 
BAŞKAN
– Tamamlayalım lütfen.
Buyurun.

ŞEVİN
COŞKUN (Devamla) – AKP iktidarı güvenlik politikalarına kaynak ayıran kâra ve ranta
dayalı ekonomi politikalarından vazgeçmediği sürece işsizliğe ve yoksulluğa son
vermek olanaksızdır. Bu nedenle bu politikalardan bir an önce vazgeçilmesi
gerekiyor. 
Önergeyi
destekliyoruz. Bu konu mutlaka Meclis tarafından araştırılmalıdır. 
Son
olarak, 28 Aralık Roboski katliamının 7’nci yıl dönümünde, yitirdiğimiz 34 canı
da burada saygıyla anıyorum.
Genel
Kurulu selamlıyorum. 
Teşekkür
ederim. (HDP sıralarından alkışlar) 
BAŞKAN
– Teşekkür ederim. 
İYİ
PARTİ Grubu adına Antalya Milletvekili Feridun Bahşi.
Buyurun.
(İYİ PARTİ sıralarından alkışlar) 
İYİ
PARTİ GRUBU ADINA FERİDUN BAHŞİ (Antalya) – Sayın Başkan, değerli
milletvekilleri; CHP grup önerisi üzerine söz aldım. Hepinizi saygıyla
selamlıyorum.
Ben
de Anadolu'da ulusal kurtuluş hareketini başlatan cumhuriyetimizin kurucusu
Gazi Mustafa Kemal Atatürk'ün Ankara'ya gelişinin 99’uncu yılını kutluyorum.
Değerli
milletvekilleri, gerek üniversite açmakta gerekse yüksekokuldan diplomalı
gençler yetiştirmekte akılcı ve tutarlı yol, sayı kadar kalitenin de esas
alınmasıdır. Bugün eğitim ve öğretimdeki en önemli problemlerden biri,
gençlerimizin yeterli birikim ve donanıma sahip olmadan okullarını
bitirmeleridir. Bu eksiklik gençlerimizin iş hayatına atılırken zorluklarla
karşılaşmalarına ve işsiz kalmalarına yol açmaktadır. Üniversitelerimizde
öğrencilerin mesleki açıdan yeterli bireyler olarak yetişmelerini sağlayan
etkenlerin başında da öğretim kadrosu gelmektedir. Kaliteli akademisyenlerin
varlığı çocuklarımızın iyi yetişmesi için elzemdir. Yeterli ve aranılan düzeyde
eğitim kadrosuna sahip olmayan fakülte ve yüksekokullarda okuyan öğrenciler
kendilerini geleceğe hazırlayacak bilgileri edinememektedir.
Bu
çerçevede, Türkiye'den hiçbir üniversite Dünya Üniversite Sıralaması Merkezinin
2018-2019 yılları için hazırladığı en iyi 100 üniversite sıralamasına
girememiştir. Binbir zorluğa göğüs gererek üniversitelerden mezun olan
gençlerimiz istihdam sorunuyla karşılaşmakta, iş bulmakta zorlanmaktadır.
Yeterince
düşünülüp planlanmadan açılan üniversitelerden mezun olanlar boşta gezmektedir.
Şu anda yüz binlerce yüksekokul ve üniversite mezunu genç iş bulmak için devlet
kurumlarının ve özel şirketlerin kapısında beklemektedir. Bu tablonun sorumlusu
gençlerimiz değildir.
OECD
raporuna göre, ülkelerin gayrisafi yurt içi hasılaya göre ilk, orta, orta üstü
eğitim kurumlarına toplamda en fazla yatırım yapan ülke Norveç olmuştur.
Ülkeler sıralamasında Türkiye yüzde 3’le en sonlardadır.
Değerli
milletvekilleri, Türkiye'de üniversiteli işsiz oranı her geçen gün artmaktadır.
TÜİK'in Ocak 2018’de açıkladığı verilere göre yükseköğretimde işsizlik oranı
yüzde 12,8’dir. Bu genç beyinlerin bir kısmı yıllarca eğitimini aldığı alanda
çalışamayınca bulduklarıyla idare etmek zorunda kalmaktadırlar. Kimi
diplomasını duvara asıp kurye olarak çalışmakta, kimi çobanlık yapmakta, kimi
özel güvenlik görevlisi olarak çalışmaktadır.
Bu
vesileyle Cumhuriyet Halk Partisinin vermiş olduğu grup önerisini destekliyor,
hepinizi saygıyla selamlıyorum. (İYİ PARTİ sıralarından alkışlar) 
BAŞKAN
– Teşekkür ederim.
Şimdi,
öneri üzerinde Adalet ve Kalkınma Partisi Grubu adına Bursa Milletvekili Ahmet
Kılıç.
Buyurun
Sayın Kılıç. (AK PARTİ sıralarından alkışlar) 
AK
PARTİ GRUBU ADINA AHMET KILIÇ (Bursa) – Sayın Başkan, kıymetli milletvekilleri;
Cumhuriyet Halk Partisi grup önerisinin aleyhine söz almış bulunmaktayım. Siz
değerli milletvekili arkadaşlarımı, Bursa’mızı ve aziz milletimizi saygıyla
selamlıyorum.
Öncelikle,
teklifi hazırlayan sayın milletvekillerine teşekkürlerimi sunuyorum. Konuya
ilişkin göstermiş oldukları hassasiyet ülkem için ve yüce Meclisimiz için
sevinç verici. Komisyon kurulmasına ilişkin teklifin gerekçesi de büyük bir
dikkatle hazırlanmış, akademik bir bakış açısı gözetilmiş. “Ne eğitimde ne işte
olan gençler” kavramının ortaya çıkışını ve gelişim sürecini, alana ilişkin
literatürün özetini bizlerle paylaşmışsınız. Hakikaten size müteşekkirim fakat
keşke bu literatür araştırmanızın kapsamını genişletmiş olsaydınız da komisyon
kurulmasına gerekçe olarak sunduğunuz sebeplerin birçoğunun AK PARTİ iktidarı
döneminde çeşitli sosyal politikalarla çözümlenmesine dair çalışmalardan
haberdar olsaydınız; İngiltere’den örneklere gidene kadar, konunun önemini
ortaya koyan Beşinci Beş Yıllık Kalkınma Planı’ndan itibaren yapılan
çalışmalara bir göz gezdirseydiniz; Türkiye’nin nitelikli iş gücü ihtiyacının
karşılanması için gerekli eğitim ve istihdam politikalarına dair önerileri
görseydiniz; komisyon için öngördüğünüz çalışmaların birçoğunun hâlihazırda
Gençlik ve Spor Bakanlığı bünyesinde çeşitli birimlerce, alanında uzman
kişilerle yürütülen çalışmalarla ele alındığını bilseydiniz, Bakanlığımızın
isminin de neden “Gençlik ve Spor Bakanlığı” olduğunu bir kez daha anlamış
olurdunuz. 
Öneride
bulunduğunuz konu, kıymetli milletvekilleri, Hükûmetimizin en önem verdiği
politikalardan bir tanesi ve en önemlisi eğitimdir. Yapılan icraatlarımız
elbette ki saymakla bitmez ama kısaca söz etmek isterim. Gençlerimize eşit,
adaletli ve kaliteli eğitim sağladık. Her ilimizde üniversite kurulmasını
sağlayarak yükseköğretim kurumu sayımızı 207’ye çıkardık. Katsayı
adaletsizliğine son verdik. Üniversitelerden ilişiği kesilen yaklaşık 800 bin
öğrencimizin genel af düzenlemesiyle eğitimine devam etmesini sağladık.
Üniversite öğrenim harçlarını kaldırdık. İktidara geldiğimizde 450 bin
gencimize kredi verilirken, bu rakamı yaklaşık olarak 4 kat artırarak 433.279’u
burs, 1 milyon 200 bin 457 tanesi kredi olmak üzere toplamda 1 milyon 633 bin
öğrencimize burs ve kredi verdik.
Eğitim
alanında olduğu gibi gençlerimize iş hayatında da desteklerimizi sürdürdük ve
sürdürmeye devam edeceğiz. İlk kez genç istihdamı için teşvikler sağladık. On
altı yıldır 10 milyon istihdam sağladık. Yeni iş kuran gençlere üç yıl boyunca
75 bin TL’lik kazanç istisnası getirdik. Genç girişimcilerin sermaye
şirketlerine ilk defa vergi muafiyetini sağladık. 
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen.
AHMET
KILIÇ (Devamla) – 2002-2018 yılları arasında İŞKUR mesleki eğitim kurslarına
yaklaşık 2,3 milyon kişi katıldı. Kursiyerlerin yüzde 65’ine ve işbaşı
eğitimine katılanların yüzde 75’ine istihdam imkânı sağladık.
Değerli
milletvekilleri, yüce Meclisimizin temel faaliyet alanının yasama olduğunu
tekrardan sizlere hatırlatmak isterim. Bakanlıkların görev ve sorumluluklarına
ilişkin olan konularda ilgili bakanlığın daha etkin ve daha verimli olması için
önerilerinizi dile getirmeniz elbette ki güzeldir. Fakat hâlihazırda yürütülen
çalışmalardan haberdar olmadan, 2015-2016 yıllarına ait verileri merkeze alarak
yapılmış, metodolojik yönü tartışılabilecek bir araştırma raporunun basına
yansımasından hareketle komisyon kurulması öneriniz, teklifiniz makul değildir.
AK PARTİ’nin on altı yıl önce öngördüğü sorunlara yönelik, CHP
milletvekillerinin 2018 senesinin son günlerinde farkındalık oluşturması
elbette ki CHP için mutluluk vericidir diyorum.
Hepinizi
saygıyla selamlıyorum. (AK PARTİ sıralarından alkışlar) 
ENGİN
ALTAY (İstanbul) – Sayın Başkan…
BAŞKAN
– Sayın Altay…
ENGİN
ALTAY (İstanbul) – Biraz önce konuşan sayın milletvekilimiz, kendisinden önce
konuşan, grubumuza mensup milletvekilimizin yaptığı konuşmada kullandığı
verilerin köhne veriler olduğunu söylemek suretiyle bir çarpıtmada ve sataşmada
bulunmuştur. Sayın Yunus Emre için iki dakika söz talep ediyoruz efendim.
MUHAMMET
EMİN AKBAŞOĞLU (Çankırı) – Öyle söylemedi. 
ENGİN
ALTAY (İstanbul) – Direkt, 2014-2016 verilerini kullandığını söyledi. Bu, bizi
dinleyen kamuoyunda çok yanlış algılara yol açar yani.
MUHAMMET
EMİN AKBAŞOĞLU (Çankırı) – Öyle bir kelime kullanılmamış bakın.
BAŞKAN
– Açalım mı mikrofonu yerinden? 
ENGİN
ALTAY (İstanbul) – Hayır, sataşmadan söz talep ediyoruz.
BAŞKAN
– Kürsüye mi?
ENGİN
ALTAY (İstanbul) – Evet efendim.
BAŞKAN
– Peki, buyurun Sayın Emre.
SALİH
CORA (Trabzon) – Öyle bir şey söylemedi, tutanaklara bakın efendim.
MUHAMMET
EMİN AKBAŞOĞLU (Çankırı) – “Köhne” diye, öyle bir şey yok.
ENGİN
ALTAY (İstanbul) – “Köhne” demiyor “2014-2016” diyor, adam 2018 verileriyle
konuşuyor burada. 
MUHAMMET
EMİN AKBAŞOĞLU (Çankırı) – Ne alakası var?
BAŞKAN
– Bir bakalım, bir dakika, vaktimiz var nasıl olsa, bugün buradayız sabaha
kadar.
ENGİN
ALTAY (İstanbul) – Başkanım, yani çok açık.
ABDULLAH
GÜLER (İstanbul) – Çok da övdü hatta Engin Bey. 
BAŞKAN
– Sayın Emre, buyurun.
VI.- SATAŞMALARA İLİŞKİN KONUŞMALAR
1.- İstanbul Milletvekili Yunus Emre’nin, Bursa Milletvekili Ahmet
Kılıç’ın CHP grup önerisi üzerinde AK PARTİ Grubu adına yaptığı konuşmasında
şahsına sataşması nedeniyle konuşması
YUNUS
EMRE (İstanbul) – Sayın Başkan, teşekkür ediyorum efendim. 
Değerli
arkadaşlar, ben konuşmamda da belirtmeye çalıştım, şimdi, buradaki meseleyi
gerçekten, bakın, bir kısır tartışma olarak ele almayalım. Türkiye'nin en ciddi
meselesinden bahsediyoruz. Yani Türkiye'de gençlerin üçte 1’i… Bu, stabil bir
durum hâlini aldı, uzun süredir de bu durumdayız. “’Bundan Türkiye nasıl
çıkar?’ meselesi yürütmenin meselesidir, biz onlara bırakalım.” dersek Meclis
olarak vazifemizi yapmayız. Sayın hatibin ifadesi “Meclis yasamayla meşgul
olsun.” bu doğru ama eksik bir görüş. Dünyanın her tarafında meclisler sadece
yasamayla sınırlı bir içerikle çalışmazlar, meclisin denetim işlevi vardır,
araştırma işlevi vardır; bu işlevler bulunduğu için zaten Anayasa’da ilgili
düzenlemelerde bunlar yazar. 
Özetle,
benim açıklamaya çalıştığım mesele şu, dikkatinizi şu noktaya çekmek istiyorum:
Türkiye'de eğitimden işe geçiş sürecinde çok kapsamlı, çok önemli bir sorun
var. Az önce ifade ettim, bu gençlerimizin yarısı yüz aya kadar yakın bir
süreyle -bakın, yarısından bahsediyorum- kalıcı bir iş bulamıyor. Şimdi, bu manzara
orta yerdeyken lütfen, rica ediyorum, Türkiye'nin bu meselesini bir kısır
politika tartışması hâline getirmeyelim. 
Ayrıca,
araştırma komisyonunda sadece bizler bulunmayacağız ki yani neden
çekiniyorsunuz? Zaten çoğunlukla sizler bulunacaksınız. Araştırma komisyonunda
bu meseleyi layıkıyla ele alırız, uzmanları dinleriz, ilgili bürokratları
dinleriz, görevlerini layıkıyla yaptılar mı, yapmadılar mı bunları sorgularız.
Bizim bu sorumluluğumuz var, bu sorumluluğumuza gözümüzü kapatarak görevimizi
yapamayız; görevimizi yanlış, eksik yapmış oluruz. Ben bunu belirtmek istedim. 
Teşekkür
ediyorum. (CHP sıralarından alkışlar)
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Sayın Akbaşoğlu…
IV.- AÇIKLAMALAR (Devam)
23.- Çankırı Milletvekili Muhammet Emin Akbaşoğlu’nun, İstanbul
Milletvekili Yunus Emre’nin sataşma nedeniyle yaptığı konuşmasındaki bazı
ifadelerine ilişkin açıklaması
MUHAMMET
EMİN AKBAŞOĞLU (Çankırı) – Bir açıklama yapma ihtiyacına binaen Sayın Başkanım…
Şöyle, milletvekilimiz -konuşma metni de önümde- 2002 yılında AK PARTİ’nin
iktidara geldiği dönemdeki veriler neydi, 2018 yılında nedir, bunun mukayeseli
tablosunu çok açık bir şekilde nereden nereye gelindiğini, yapılan büyük
hizmetleri biraz evvel aktarmıştır. Yoksa bir sataşma da söz konusu değildir. 
Teşekkür
ederim. 
BAŞKAN
– Teşekkür ederim. 
ENGİN
ALTAY (İstanbul) – Sayın Başkan…
BAŞKAN
– Sayın Altay, yine mi sataşma?
ENGİN
ALTAY (İstanbul) – Şimdi, yani bu söze bir söz etmem lazım, tutanağa geçsin
diye. Benim de meramım bir sataşma, polemik değil. Ben hatibi dikkatle
dinledim, hatibimizin eski verileri kullandığını söyledi. Bu da Meclisi izleyen
vatandaşlarımız bakımından hatibimizin prestijiyle ilgili bir olumsuzlama
yapacağı için, düzeltmesi için söz istedim. Bunda ne var ya!
BAŞKAN
– Teşekkür ederim.
V.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, İstanbul Milletvekili Yunus Emre ve arkadaşları
tarafından, ülkemizde ne eğitimde ne istihdamda olan gençlerin sorunlarının
araştırılması amacıyla 25/12/2018 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin ön görüşmelerinin,
Genel Kurulun 26 Aralık 2018 Çarşamba günkü birleşiminde yapılmasına ilişkin
önerisi (Devam)
BAŞKAN
– Arkadaşlar, Cumhuriyet Halk Partisi grup önerisini oylarınıza sunuyorum:
Kabul edenler… Kabul etmeyenler… Öneri kabul edilmemiştir. 
Şimdi,
Adalet ve Kalkınma Partisi Grubunun İç Tüzük’ün 19’uncu maddesine göre verilmiş
bir önerisi vardır, okutup işleme alacağım ve oylarınıza sunacağım. 
4.- AK PARTİ Grubunun, Genel Kurulun çalışma gün ve saatlerinin yeniden
düzenlenmesine; bastırılarak dağıtılan 38 sıra sayılı Kanun Teklifi’nin kırk
sekiz saat geçmeden Gündemin “Kanun Teklifleri ile Komisyonlardan Gelen Diğer
işler” kısmının 1’inci sırasına alınması ve diğer işlerin sırasının buna göre
belirlenmesine; bu teklifin görüşmelerinin 26 Aralık 2018 Çarşamba günü
tamamlanması hâlinde 27 Aralık 2018 Perşembe, 28 Aralık 2018 Cuma ve 29 Aralık
2018 Cumartesi günü toplanmamasına; 38 sıra sayılı Kanun Teklifi’nin İç
Tüzük’ün 91’inci maddesine göre temel kanun olarak bölümler hâlinde
görüşülmesine ilişkin önerisi 
26/12/2018
Türkiye Büyük Millet Meclisi Başkanlığına
Danışma
Kurulu 26/12/2018 Çarşamba günü (bugün) toplanamadığından İç Tüzük’ün 19’uncu
maddesi gereğince grubumuzun aşağıdaki önerisinin Genel Kurulun onayına
sunulmasını arz ederim.
 Özlem
Zengin
 Tokat
 AK
PARTİ Grup Başkan Vekili
Öneri:
Bastırılarak
dağıtılan 38 sıra sayılı Kanun Teklifi’nin kırk sekiz saat geçmeden gündemin
“Kanun Teklifleri ile Komisyonlardan Gelen Diğer İşler” kısmının 1’inci
sırasına alınması ve diğer işlerin sırasının buna göre belirlenmesi,
Genel
Kurulun;
26
Aralık 2018 Çarşamba günkü (bugün) birleşiminde 38 sıra sayılı Kanun
Teklifi’nin görüşmelerinin tamamlanmasına kadar, tamamlanamaması hâlinde 27
Aralık 2018 Perşembe günkü birleşiminde görüşmelerinin tamamlanmasına kadar
çalışmalarını sürdürmesi,
Bu
teklifin görüşmelerinin 26 Aralık 2018 Çarşamba günü tamamlanması hâlinde 27
Aralık 2018 Perşembe, 28 Aralık 2018 Cuma ve 29 Aralık 2018 Cumartesi günü
toplanmaması veya 27 Aralık 2018 Perşembe günü tamamlanması hâlinde 28 Aralık
2018 Cuma ve 29 Aralık 2018 Cumartesi günkü birleşimlerde toplanmaması,
38
sıra sayılı Kanun Teklifi’nin İç Tüzük’ün 91’inci maddesine göre temel kanun
olarak görüşülmesi ve bölümlerin ekteki cetveldeki şekliyle olması, 
Önerilmiştir.





38 sıra sayılı
Adalet
  ve Kalkınma Partisi Grup Başkanvekili İstanbul Milletvekili Mehmet Muş ve 25
  Milletvekilinin Karayolları Trafik Kanunu ile
Bazı
  Kanunlarda Değişiklik Yapılmasına Dair Kanun Teklifi
(2/1491)




BÖLÜMLER


BÖLÜM
  MADDELERİ


BÖLÜMDEKİ
MADDE SAYISI




1. BÖLÜM


1 ila 6’ncı maddeler arası


6




2. BÖLÜM


7 ila 12’nci maddeler arası


6




TOPLAM MADDE SAYISI


12




BAŞKAN
– Öneri üzerinde tek konuşmacı var. Cumhuriyet Halk Partisi Grubu adına
İstanbul Milletvekili Engin Altay konuşacak.
Buyurun
Sayın Altay. (CHP sıralarından alkışlar)
Süreniz
üç dakika.
CHP
GRUBU ADINA ENGİN ALTAY (İstanbul) – Teşekkür ederim. 
Meclis
konuşma yeri ya, polemikleri siz açıyorsunuz, sonra “Çabuk, kanuna geçelim.”
diyorsunuz, onun için oflamayın.
Önce,
tekrar söyleyeyim, buradaki hiçbir milletvekilinin, kimsenin işsiz kalmasını,
eğitimsiz kalmasını istediğini düşünmem ama ortada rakamlar var, devletin
rakamları var. Mesela ne var? Çağ nüfusunda olup da ne ilkokula ne ortaokula ne
liseye gitmeyen 1 milyon 700 bin çocuğumuz, evladımız var. Bunu ben
söylemiyorum, TÜİK ve Millî Eğitim Bakanlığı söylüyor, sayın milletvekilimiz de
buna işaret ediyor. Mesela ne var? Genç işsizlik oranında dünya şampiyonuyuz.
Bunu da Cumhuriyet Halk Partisi söylemiyor, sizin yönettiğiniz kurumlardan
çıkarılan envanterler, istatistikler söylüyor. Bu bakımdan, tabii, siz “Çağ
atlattık.” falan diyorsunuz ama Asgari Ücret Tespit Komisyonu toplandı,
sonuçlandı, şimdi diyorsunuz ki: “1.600 liradan 2.020 liraya çıktı.” Fakat
geçen yıl 29 Ocakta asgari ücret 1.603 lirayken dolar mukayesesi yaptığımızda
bir asgari ücretli tam olarak 424 dolar alıyordu, şimdi yeni asgari ücretle
dolar mukayesesi yaptığımızda bir asgari ücretli 380 dolar alacak. Siz asgari
ücretlinin cebinden -siz derken Hükûmeti kastediyorum, sarayı kastediyorum,
sizleri tenzih ediyorum- 42,5 doları çaldınız; gasbettiniz, darbettiniz, ne
yaptıysanız yaptınız. Biz bunu söylemeyelim mi Mecliste? Bunu söylemek için biz
buradayız. (AK PARTİ sıralarından “Dolar düşer.” sesleri) İnşallah dolar düşer.

Şimdi,
AK PARTİ grup önerisiyle gene bir kanunu, “Bitirdiniz bitirdiniz yoksa sizi
pazara kadar burada dikeriz.” tehdidiyle -bu tehdit bize değil sizedir, AK
PARTİ milletvekillerinedir, aman ha ona göre- bu ya bitecek ya bitecek.
Cumhuriyet Halk Partisinin tavrı şöyledir: Milletin, devletin, ülkenin
menfaatine olan her kanun teklifine biz zaten “evet” diyoruz, “hayhay” diyoruz,
yapıcı katkılarımızı sunuyoruz, oy da kullanıyoruz ve kabul ediyoruz. Ama sizin
partinizin, bu grup başkan vekillerinin, bu yöneticilerinin bir hastalığı var,
o da şu: Çaya hem şeker hem tuz katıyorlar. Dolayısıyla, çay, çay olmaktan
çıkıyor. Ben mevkidaşlarıma diyorum ki: Kardeşim, bir konuyu getirin. Bakın,
şimdi 12 madde yaptılar, çok güzel şeyler var, bizim de evet diyeceğimiz, kabul
edeceğimiz şeyler var.
(Mikrofon
otomatik cihaz tarafından kapatıldı)
BAŞKAN
– Tamamlayın lütfen Sayın Altay. 
ENGİN
ALTAY (Devamla) – Ama bununla beraber, olmaması gereken, doğru olmayan işler
var. Ve “yeni sistem, yeni sistem” diyorsunuz, gelin, bu sisteme bir saygınız
varsa Mecliste bir iç tüzük değişikliği yapalım. Ne yapalım biliyor musunuz?
Öyle çorba, torba kanun teklifi verilemesin. Bir milletvekili, birden çok milletvekili
-her neyse- bir konuyu mesele etmişse o konuda derli toplu kanun teklifini
indirsin, söz veriyoruz yani böyle torbalarda gösterdiğimiz defansı da
göstermeyiz. Ya şimdi, niye hem şeker hem tuz katıyorsun kardeşim? Burada yani
Emniyet Genel Müdürlüğü Sandığı da var, ziraat odaları da var, trafik cezaları
da var, Boğaziçi imarı da var, köprü cezası da var, Sermaye Piyasası Kurulu da
var, YSK üyelerinin süresi de var.
YSK
üyelerinin süresini uzatmaya gerek var mı?
EKREM
ÇELEBİ (Ağrı) – Var, var.
ENGİN
ALTAY (Devamla) – Yok, bir bitireyim.
YSK
üyesi, yenisi seçilinceye kadar görevine devam etmiyor mu? Ediyor. Zorunuz ne?
Şimdi, bence bu adamların, bu insanların bağımsızlığını ve tarafsızlığını
lekeliyorsunuz, gölgeliyorsunuz. Niye biliyor musunuz?
(Mikrofon
otomatik cihaz tarafından kapatıldı)
BAŞKAN
– Sayın Altay…
EKREM
ÇELEBİ (Ağrı) – Hikmet Sami Türk döneminde siz uzattınız. 
ENGİN
ALTAY (Devamla) – Ya müflis tüccar gibi eski defterleri karıştırıp durma ya!
Yeni bir şey söyleyeceksen söyle ya!
EKREM
ÇELEBİ (Ağrı) – Hayır, eski defterler sizin döneminizde yaşandı.
BAŞKAN
– Sayın Altay…
ENGİN
ALTAY (Devamla) – Dolayısıyla…
EKREM
ÇELEBİ (Ağrı) – Devletin olağan yaptığı bir şey ya! 
ENGİN
ALTAY (Devamla) – Sayın Başkan, beni taciz ediyor. Sataşsa bir şey değil, taciz
ediyor beni.
EKREM
ÇELEBİ (Ağrı) – Bitti zaten.
ENGİN
ALTAY (Devamla) – E bitti, gel indir beni!
BAŞKAN
– Bitiyor mu? Süre lazım mı?
ENGİN
ALTAY (Devamla) – Gel indir! Konuşacağım, ne yapacaksın şimdi? Evet,
konuşacağım.
EKREM
ÇELEBİ (Ağrı) – Zaten süren bitti ya!
BAŞKAN
– Arkadaşlar, karşılıklı konuşmayalım. 
SALİH
CORA (Trabzon) – Engin Başkan, geçmişte olmuştu o. 
ENGİN
ALTAY (Devamla) – Şimdi, Yüksek Seçim Kurulunu… İnşallah da bizi izliyorlardır.
Ben Yüksek Seçim Kurulundan…
BAŞKAN
– Mikrofonu açayım mı?
ENGİN
ALTAY (Devamla) – Lütfederseniz çok sevinirim, mutlu olurum Sayın Başkan.
BAŞKAN
– Biterse tabii…
Tamamlayalım.

ENGİN
ALTAY (Devamla) – Bu laftan sonra konuşacağım ben burada. 
BAŞKAN
– Tamam, bir dakika…
ENGİN
ALTAY (Devamla) – Yani metazori indirirseniz amenna, yoksa konuşacağım. 
SALİH
CORA (Trabzon) – Estağfurullah!
ENGİN
ALTAY (Devamla) – Ben Yüksek Seçim Kurulu Başkanı ve görev süresi dolan
üyelerinden biri olsam sizi ararım “Benim bir itibarım var, ben burada ettiğim
yemine dayalı olarak bağımsız ve tarafsız görev yapıyorum kardeşim. Nereden
çıkarıyorsun bu bir yılı? Ben senden böyle bir şey talep mi ettim?” derim,
demeliler. Talep etmedikleriyle ilgili bende bir bilgi var. Adamlara da yazık
günah. 
Şimdi,
vatandaş seçime giderken “YSK üyelerinin görev süresini bir yıl uzatıyor…”
Hani, çok affedersiniz, sözüm meclisten dışarı, bizde bir laf vardır “Eşeğin
aklına karpuz kabuğu kaçırma, düşürme.” diye. Şimdi sizin yaptığınız tam bu.
Milletin aklına şaibe, şüphe, kuşku, hile, entrika yoksa da sokarsınız, onu
söylüyorum. Yoksa, süresi dolduğunda Danıştay ve Yargıtay toplanır… Evet, şunu
biliyorum…
(Mikrofon
otomatik cihaz tarafından kapatıldı) 
ENGİN
ALTAY (Devamla) – Bitiriyorum Başkanım, açmanıza gerek yok.
SALİH
CORA (Trabzon) – Niyet okumaya gerek yok, niyet okumayın.
ENGİN
ALTAY (Devamla) – Zorlamayayım sabrınızı ve toleransınızı.
BAŞKAN
– Teşekkür ederim. 
ENGİN
ALTAY (Devamla) – Yargıtay ve Danıştayda bu seçimlerin altı ay uzadığını
bilenlerdenim, uzayabilir, o da bir demokratik durumdur. Bir mekanizma; üç
günde de seçerler, altı ayda da seçerler. Peki, yenisi seçilene kadar mevcut
arkadaşları oradan kaldıracak bir mekanizma var mı? Yok. Bize ne oluyor? Buna
ne gerek var? Siz bunu yaptığınız zaman ben diyorum ki işte, AK PARTİ aslına
rücu etti, kafasında gene bir hinlik var diye düşünüyorum. Benim düşünmem bir
şey değil de millet de böyle düşünüyor. Hem YSK üyelerinin itibarıyla hem
partinizin güvenilirliğiyle oynuyorsunuz, nokta. 
Çok
teşekkür ederim. (CHP sıralarından alkışlar) 
BAŞKAN
– Teşekkür ederim.
ÖZLEM
ZENGİN (Tokat) – Sayın Başkan…
BAŞKAN
– Buyurun Sayın Zengin. 
IV.- AÇIKLAMALAR (Devam)
24.- Tokat Milletvekili Özlem Zengin’in, İstanbul Milletvekili Engin
Altay’ın AK PARTİ grup önerisi üzerinde CHP Grubu adına yaptığı konuşmasındaki
bazı ifadelerine ilişkin açıklaması
ÖZLEM
ZENGİN (Tokat) – Sayın Başkan, çok değerli milletvekilleri; ben de Sayın
Altay’a bir cevap vermek istiyorum müsaade ederlerse. 
Şimdi,
hayatta iddialı olduğum tek bir konu var, hiçbir konuda iddialı değilimdir, çay
meselesi yani, çay meselesi önemli bir meseledir benim için. 
ENGİN
ALTAY (İstanbul) – Çay tabii, yüksek yargıyla topladığınız için sağlamdır sizin
çaylar. 
ÖZLEM
ZENGİN (Tokat) – Bir saniye, lütfen, hiç olmazsa müsaade edin, bir konuşayım. 
Mükemmel
çay ne tuzlu olur ne şekerli, boş olur yani, sade çay içerseniz bir anlamı
olur. O yüzden yani böyle çay üzerinden “Tuz kattınız, şeker kattınız…” Ben
sizden daha iyi örneklemeler bekliyorum Sayın Altay yani bu, durumdan çok uzak
bir mesele ve grubumuzda da çayın tadını bilen, güzel çay yapan, içen çok
arkadaşımız var. Ben daha iyi örneklemelerle konuyu anlatabilirsiniz diye
düşünüyorum. [CHP sıralarından alkışlar (!)]
Buradan
şuraya geleceğiz…
ENGİN
ALTAY (İstanbul) – Daha çok alkış gelecek. 
ÖZLEM
ZENGİN (Tokat) – Mesele alkış meselesi değil, mesele idrak meselesi. 
Şimdi,
burada şunu ifade etmek isterim: Geçmişle bugünü kıyaslamak anlamlı yani bir
ekibin bir bütün olarak ne yaptığını görmek açısından. O yüzden biz 2002’den
bugüne kadar…
(Mikrofon
otomatik cihaz tarafından kapatıldı) 
ÖZLEM
ZENGİN (Tokat) – Müsaade eder misiniz.
BAŞKAN
– Buyurun.
ÖZLEM
ZENGİN (Tokat) – Yani ben gasbederek değil ama mümkünse mukabil…
BAŞKAN
– Ya 60’a ya 69’a göre söz veriyoruz.
60’a
göre bir dakika. 
ÖZLEM
ZENGİN (Tokat) – O zaman oraya geleyim ben de yani. 
BAŞKAN
– Sataşma varsa olur tabii.
ÖZLEM
ZENGİN (Tokat) – Var, bayağı var Sayın Başkan.
Hemen
bağlayacağım. 2002 yılında 113 dolar asgari ücret, bugüne geldiğimizde 380
dolar. Türkiye'nin çok zorlu bir ekonomik krizden geçtiğini biliyoruz, böyle
bakıldığı takdirde gelinen bu noktanın, yüzde 26’lık artışın fevkalade bir şey
olduğunun altını çizmek lazım ama yeterli mi; elbette değil, gayretimiz daha
fazlası için. 
Yüksek
Seçim Kuruluyla ilgili şunu söyleyeceğiz: Ocakta seçim yapmak zaruri bir durum,
ocakta seçim, mart ayında yerel seçimler. Bu süre içerisinde çok kısa bir zaman
dilimi var, devam eden hazırlıklar var. O sebeple, devamlılık açısından
bakıldığında bu düzenlemeyi getiriyoruz, bunu da tekrar belirtmek isterim.
Teşekkür
ederim. 
BAŞKAN
– Teşekkür ederim.
V.- ÖNERİLER (Devam)
A) Siyasi Parti Grubu Önerileri (Devam)
4.- AK PARTİ Grubunun, Genel Kurulun çalışma gün ve saatlerinin yeniden
düzenlenmesine; bastırılarak dağıtılan 38 sıra sayılı Kanun Teklifi’nin kırk
sekiz saat geçmeden Gündemin “Kanun Teklifleri ile Komisyonlardan Gelen Diğer
işler” kısmının 1’inci sırasına alınması ve diğer işlerin sırasının buna göre
belirlenmesine; bu teklifin görüşmelerinin 26 Aralık 2018 Çarşamba günü
tamamlanması hâlinde 27 Aralık 2018 Perşembe, 28 Aralık 2018 Cuma ve 29 Aralık
2018 Cumartesi günü toplanmamasına; 38 sıra sayılı Kanun Teklifi’nin İç
Tüzük’ün 91’inci maddesine göre temel kanun olarak bölümler hâlinde
görüşülmesine ilişkin önerisi (Devam)
BAŞKAN
– Adalet ve Kalkınma Partisi grup önerisini oylarınıza sunuyorum: Kabul
edenler… Kabul etmeyenler… Öneri kabul edilmiştir.
Birleşime
on dakika ara veriyorum. 
Kapanma Saati: 16.10
İKİNCİ OTURUM
Açılma Saati: 16.30
BAŞKAN: Başkan Vekili Mustafa ŞENTOP
KÂTİP ÜYELER: Burcu KÖKSAL (Afyonkarahisar), Mustafa
AÇIKGÖZ (Nevşehir)
-----0-----
BAŞKAN
– Türkiye Büyük Millet Meclisinin 41’inci Birleşiminin İkinci Oturumunu
açıyorum.
Danışma
Kurulunun bir önerisi vardır, okutup oylarınıza sunacağım.
B) Danışma Kurulu Önerileri
1.- Danışma Kurulunun, Genel Kurulun 2 ve 3 Ocak 2019 Çarşamba ve
Perşembe günleri toplanmamasına ilişkin önerisi 
2/12/2018
Danışma Kurulu Önerisi
Danışma
Kurulunun bugün yaptığı toplantıda ekteki önerilerin Genel Kurulun oylarına
sunulması uygun görülmüştür.
 Binali
Yıldırım
 Türkiye
Büyük Millet Meclisi 
 Başkanı
 
 Özlem Zengin  Engin
Altay  Adalet ve Kalkınma Partisi   Cumhuriyet
Halk Partisi 
 Grubu Başkan Vekili Grubu
Başkan Vekili

 Ayhan Bilgen  Muhammed
Levent Bülbül
 Halkların Demokratik Partisi Milliyetçi
Hareket Partisi   Grubu Başkan vekili Grubu
Başkan Vekili
 
 Yavuz Ağıralioğlu
 İYİ PARTİ 
 Grubu Başkan Vekili
Öneriler:
Genel
Kurulun 2 ve 3 Ocak 2019 Çarşamba ve Perşembe günleri toplanmaması
önerilmiştir.
BAŞKAN
– Öneriyi oylarınıza sunuyorum: Kabul edenler… Kabul etmeyenler… Kabul
edilmiştir.
Alınan
karar gereğince denetim konularını görüşmüyor ve gündemin “Kanun Teklifleri ile
Komisyonlardan Gelen Diğer İşler” kısmına geçiyoruz.
1’inci
sıraya alınan, Adalet ve Kalkınma Partisi Grup Başkanvekili İstanbul
Milletvekili Mehmet Muş ve 25 Milletvekilinin Karayolları Trafik Kanunu ile
Bazı Kanunlarda Değişiklik Yapılmasına Dair Kanun Teklifi ile Plan ve Bütçe
Komisyonu Raporu’nun görüşmelerine başlayacağız.
VII.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- Adalet ve Kalkınma Partisi Grup Başkanvekili İstanbul Milletvekili
Mehmet Muş ve 25 Milletvekilinin Karayolları Trafik Kanunu ile Bazı Kanunlarda
Değişiklik Yapılmasına Dair Kanun Teklifi (2/1491) ile Plan ve Bütçe Komisyonu
Raporu (S. Sayısı: 38) (x)
BAŞKAN
– Komisyon? Yerinde.
Komisyon
Raporu 38 sıra sayısıyla bastırılıp dağıtılmıştır.
Sayın
milletvekilleri, alınan karar gereğince bu teklif İç Tüzük’ün 91’inci maddesi
kapsamında temel kanun olarak görüşülecektir. Bu nedenle, teklif, tümü
üzerindeki görüşmeler tamamlanıp maddelerine geçilmesi kabul edildikten sonra
bölümler hâlinde görüşülecek ve bölümlerde yer alan maddeler ayrı ayrı
oylanacaktır.
Teklifin
tümü üzerinde gruplar adına söz isteyen; İYİ PARTİ Grubu adına İstanbul
Milletvekili Yavuz Ağıralioğlu, Milliyetçi Hareket Partisi Grubu adına Konya
Milletvekili Mustafa Kalaycı, Halkların Demokratik Partisi Grubu adına İstanbul
Milletvekili Erol Katırcıoğlu, Cumhuriyet Halk Partisi Grubu adına İstanbul
Milletvekili Mehmet Bekaroğlu. 
Şimdi
Milliyetçi Hareket Partisi Grubu adına Konya Milletvekili Mustafa Kalaycı’ya
söz veriyorum.
Buyurun
Sayın Kalaycı. (MHP sıralarından alkışlar)
Süreniz
yirmi dakika. 
MHP
GRUBU ADINA MUSTAFA KALAYCI (Konya) – Sayın Başkan, değerli milletvekilleri;
görüşülmekte olan kanun teklifinin geneli üzerine görüşlerimizi açıklamak üzere
Milliyetçi Hareket Partisi Grubu adına söz aldım. Bu vesileyle, hepinizi
hürmetle selamlıyorum.
Kanun
teklifi, vatandaşlarımızın bazı konularda mağduriyetinin giderilmesine ve
ortaya çıkan bazı ihtiyaçların karşılanmasına yönelik düzenlemeleri
içermektedir. Teklifte, konu itibarıyla aralarında bağlantı bulunmayan 9 ayrı
kanunun çeşitli maddelerinde değişiklikler yapılmaktadır.
Yapılan
düzenlemelerin ayrıntısına geçmeden önce bir konuya dikkat çekmek istiyorum.
Son dönemde kanun tekliflerinin gerek komisyon gerekse Genel Kurul görüşmeleri
esnasında uzun süreli tartışmalar yapılmaktadır. Neden torba düzenlemeler
içeren teklifler verildiği, neden etki analizlerinin olmadığı, bakanlıkların
taleplerinin nasıl teklif hâline dönüştürüldüğü, bakanların neden geldiği ya da
gelmediği, teklif sahiplerinin ve yürütmenin temsilcilerinin oturma düzeni gibi
konular gündeme getirilmektedir. Bu konuların dile getirilmesi ve tartışılması
elbette ki doğaldır ve yasama kalitesinin artırılması açısından da faydalıdır.
Öteden beri, yasama sürecinin istenilen kaliteye ulaşamaması, komisyonların
etkin çalışamaması, çalışmaların planlı ve programlı olmayışı gibi konular hep
dile getirilmiş, yeni bir İç Tüzük hazırlanması için 2009 ve 2013 yıllarında
uzlaşma komisyonları kurulmuştur. Dolayısıyla tartışılan ve eleştirilen konular
Meclisin çalışma usulünü ilgilendirmekte olup sistem değişikliğiyle,
Cumhurbaşkanı hükûmet sistemiyle alakası yoktur. Torba düzenlemeye gidilmesi,
etki analizi olmaması evvelden beri hep eleştirdiğimiz konulardır. Kaldı ki bu
yıl yeni sisteme uyum düzenlemeleri kapsamında 5018 sayılı Kanun’da yapılan
değişiklikle, kanun tekliflerinin getireceği mali yükün en az üç yıllık dönem
için hesaplanması ve tekliflere eklenmesi hüküm altına alınmıştır. Meclis
İçtüzüğü’nde de buna ilişkin bir düzenleme yapılması gerekmektedir.
Milletvekillerinin kanun teklifleriyle ilgili sağlıklı bir etki analizi
sunabilmeleri için Meclisin idari kapasitesinin buna uygun olarak
geliştirilmesi gerekmektedir. Yine, kanun tekliflerinin verilmesi ve
görüşülmesiyle ilgili usul ve esasların yeniden belirlenmesi ihtiyacı
bulunmaktadır. Ayrıca, yürütmenin ihtiyacı olan düzenlemelerin Meclise intikali
ve teklif hâline dönüştürülmesi konusunda bir mekanizma oluşturulması önem
taşımaktadır. Bu düzenlemelerin yapılması durumunda tartışmalar bir anlamda
çözüme kavuşacaktır. Bu itibarla, Meclis İçtüzüğü’nün yepyeni bir anlayışla ele
alınması gerektiği ve Meclis çalışmalarında hem kurumsal hem de işlevsel
yeniliklere ihtiyaç olduğu açıktır. Milliyetçi Hareket Partisi olarak daha
demokratik, hızlı, etkin, şeffaf, katılımcı ve kaliteli bir yasama sürecinin
ortaya çıkarılmasını sağlayacak yeni bir İç Tüzük’ün hazırlanması gerektiğini
değerlendiriyor, bu yönde katkı ve destek vermeye hazır olduğumuzu ifade
ediyoruz.
Değerli
milletvekilleri, kanun teklifinin 1’inci maddesinde, Emniyet Genel Müdürlüğü
kadrolarında göreve yeni başlayacak memurların görevleri süresince Polis Bakım
ve Yardım Sandığına daimî ortak olmaları hükmü getirilmektedir. Emniyet Genel
Müdürlüğü mensuplarına sosyal ve ekonomik yardımlar sağlamak için kurulan
sandığın daha güçlü bir mali yapıya kavuşturulması, ortaklarına yaptığı
yardımların artırılması önemlidir ancak öncelikle, polislerin buna
inandırılmaları için çalışmalar yapılması ve üye olmanın getireceği hak ve
imkânlar konusunda sandığa olan güvenlerinin sağlanması gerekmektedir. Ayrıca,
Türk polisinin özlük hakları ve çalışma şartları iyileştirilmelidir.
Polislerimiz, emekli olunca maaşı yarı yarıya düştüğünden yaş haddine kadar
çalışmak zorunda kalmaktadır; emekli olunca da geçim sıkıntısı çekmekte,
yeniden iş bulabilmek, gelir elde edebilmek için çabalamaktadır. Bu itibarla,
emniyet hizmetleri sınıfında çalışan personelin ek göstergeleri ve tazminatları
iyileştirilmeli, polislerin ek göstergesi 3600’e yükseltilmelidir. Emniyet
çalışanlarının çalışma ve izin süreleri ile fazla mesai ücretleri yeniden
düzenlenmelidir, haftada kırk saat üzerindeki çalışmalar için fazla mesai
ödenmelidir. 
Kanun
teklifinin 2’nci maddesinde, ziraat odalarına üye olan çiftçilerin brüt asgari
ücretin yüzde 2’si olan giriş ücreti ve yıllık aidat tutarına ait alt sınırın,
brüt asgari ücretin yüzde 1’ine düşürülmesi düzenlenmektedir. Olumlu bir
düzenlemedir ancak zor günler yaşayan çiftçimiz, besicimiz ve süt
üreticilerimiz için, onları sıkıntılardan kurtaracak düzenlemeler de yapmamız
gerekmektedir. Çiftçimizi borç ve faiz sarmalından kurtaracak, banka ve tarım
krediye olan borçlarına uygun şartlarda kolaylıklar getirecek politika ve
tedbirler uygulamaya konulmalıdır. Bunun yanı sıra destekler artırılmalı ve
zamanında ödenmelidir. Bu konuda, geçen hafta süt prim desteğinin 15 kuruş
artırılması çok iyi olmuştur. Çiftçinin temel girdilerinden vergi alınmamalı,
girdilerini ucuza alabilmeleri sağlanmalıdır. Çiftçimizin kullandığı elektrik
için daha düşük tarife belirlenmelidir. 
Kanun
teklifinin 3’üncü maddesinde, trafik cezalarının 2019 yılında yeniden değerleme
oranında artırılmaması hüküm altına alınmaktadır. İki ay önce yürürlüğe giren
7148 sayılı Kanun’la kara yolları trafik güvenliğini artırmak için çeşitli
düzenlemeler yapılmış, yeni yaptırımlar getirilmiş, bazı idari para cezaları
önemli boyutta artırılmıştır. Karayolları Trafik Kanunu, ceza tutarlarının her
takvim yılı başından geçerli olmak üzere tespit ve ilan olunan yeniden
değerleme oranında artırılmasını öngörmektedir. Yeniden değerleme oranı yüzde
23,73 olarak ilan edilmiştir. Trafik cezalarının daha iki ay önce önemli
boyutta artırıldığı dikkate alındığında, önümüzdeki yıl için tekrar bir
güncelleme yapılmasına ihtiyaç bulunmamakta olup düzenleme uygun görülmektedir.

Kanun
teklifinin 4’üncü maddesinde imar barışı kapsamında, Boğaziçi öngörünüm bölgesi
içerisinde, özellikle Beykoz ve Üsküdar ilçelerinde koordinatları belirlenen
alanlarda yer alan taşınmaz maliklerinin de yapı kayıt belgesinden
faydalanmasının sağlanması düzenlenmektedir. Böylelikle vatandaşımızın talep ve
beklentileri karşılanmaya çalışılmaktadır. Ancak başvuru için süre çok kısa
olup bu süre uzatılmalıdır. 
Diğer
taraftan, imar barışından yararlanan özellikle dar gelirli vatandaşlarımız
ödemelerini yapabilmek için kredi bulmakta zorluk çekmekte, yüksek faiz
oranlarıyla muhatap kalmaktadır. İmar barışı ödemelerinde taksitlendirme imkânı
verilerek vatandaşların bankalara mahkûm edilmemesi yönünde yoğun talep
bulunmaktadır. Milliyetçi Hareket Partisi olarak böyle bir uygulama yapılmasını
Komisyon görüşmelerinde önermemiz üzerine bu konuda bir çalışma yapıldığı ifade
edilmiştir.
Kanun
teklifinin 5’inci maddesinde, 15 Temmuz Şehitler Köprüsü ile Fatih Sultan
Mehmet Köprüsü’nden geçmeleri yasak olmasına rağmen 2 Kasım 2016 tarihinden bu
maddenin yürürlüğe gireceği tarihe kadar geçen araçlara bu sebeple verilen
idari para cezalarından vazgeçilmesi ve başvuru hâlinde daha önce yapılan
tahsilatların iade edilmesi düzenlenmektedir. 
Araç
sınıfları itibarıyla bazı araçların geçmesine getirilen yasağın yeterince
duyurulamamasının geçiş ihlallerinin başlıca sebebi olduğu ifade edilmiştir. Bu
konuda gerekli tedbirlerin alınması ve hakkaniyete uygun düzenleme yapılması da
gerekmektedir. Diğer taraftan, köprülerden geçiş ihlalleriyle ilgili tüm
cezaların silinmesi konusunda da yoğun talep bulunmaktadır. Milliyetçi Hareket
Partisi olarak, özellikle yolcu ve yük taşımacılığı yapan kamyonlara ve
otobüslere yönelik uygulanan cezaların 1 defaya mahsus silinmesi görüşündeyiz. 
Değerli
milletvekilleri, kanun teklifinin 6’ncı maddesinde, 6360 sayılı Kanun’la tüzel
kişiliği kaldırılan köylerde emlak vergisi ve belediye vergi, harç ve katılım
paylarına ilişkin istisna süresinin, ayrıca bu yerlerde içme ve kullanma suları
için alınan ücretin en düşük tarifenin yüzde 25’ini geçmeyecek şekilde
belirlenmesine ilişkin uygulama süresinin 31/12/2022 tarihine kadar devam
etmesi öngörülmektedir. Ayrıca, köylerde çalışanlara yönelik Gelir Vergisi
Kanunu’nda yer alan muafiyet ve istisna hükümlerinin uygulama süresi de
31/12/2022 tarihine kadar uzatılmaktadır. Bununla birlikte, tüzel kişiliği
kaldırılarak tek mahalleye dönüşen beldelerde içme ve kullanma suları için
alınan ücretin en düşük tarifenin yüzde 50’sini geçemeyeceğine ilişkin indirim
süresinin de 31/12/2022 tarihine kadar uzatılması düzenlenmektedir. Başlangıçta
beş yıl olarak getirilen istisna süreleri geçen yıl altı yıla çıkarılmış, şimdi
de on yıla çıkarılmakta yani 31/12/2022 tarihine kadar uzatılmaktadır.
Milliyetçi Hareket Partisi olarak olumlu bir düzenleme olduğunu değerlendiriyor
ve destekliyoruz ancak süresi uzatılan bu istisnaların 2022 yılında da
kaldırılmasının mümkün olmadığını düşünüyoruz. Zira “mahalle” denilen eski köy
ve beldelerimizde yaşayan insanımızın gelecek mali külfeti karşılaması mümkün
değildir ve hakkaniyetle de bağdaşmayacaktır. 
Milliyetçi
Hareket Partisi olarak, 2012 yılında çıkarılan 6360 sayılı Kanun’la ilgili
yaptığımız samimi uyarılarımız o gün maalesef dinlenmemiştir. Denildi ki:
“Beldeler, köyler şehir olmayı hak etti; şehir standardında hizmet alacak.
Şehirde ne varsa köylerde de olacak. Güzel yollara, kanalizasyon sistemlerine,
kaldırımlara kavuşacak, su sorunu kalmayacak, kapanan belediyelerin araç ve
gereçleri ile personelleri buralarda kalıp değerlendirilecek, beldelerde
altyapı sorunu bitirilecek, hiçbir beldenin su ve kanalizasyon sorunu kalmayacak.”
Tabii, güzel sözler ancak bazı olumlu gelişmeler olmakla birlikte, birçok yerde
yol, su ve kanalizasyon sorunu hâlen devam etmektedir. Belde belediyelerinin
personeli ile araç ve gereçlerinin yerlerinde de yeller esmektedir. Ayrıca,
6360 sayılı Kanun’la birlikte şehirleşme oranında müthiş bir artış olmuştur.
Bakınız, Konya’da şehirleşme bir gecede yüzde 100’e çıkmıştır. Kendi kendimizi kandırmanın
bir anlamı yoktur; köy köydür, köy, oba ve mezraların kültürümüzde de çok
önemli bir yeri vardır. Esasen köy ve beldelerimiz boşalmakta, insanımız
şehirlere göç etmektedir. Bizim bu konuda kafa yormamız, buraların kalkınması
için politikalar uygulamamız gerekmektedir. Aradan geçen zaman içerisinde
yaşanan gelişmeler ve karşılaşılan sorunlar da dikkate alınarak 6360 sayılı
Kanun’la yapılan düzenleme mutlaka gözden geçirilmelidir. Birçok ilçeden daha
büyük olduğu hâlde belediyesi kapatılarak adına “mahalle” denilen beldelerimiz
vardır. Belde belediyeleri ve köylerin yeniden kurulmaları mutlaka dikkate
alınmalıdır.
Kanun
teklifinin 7’nci maddesinde, Sermaye Piyasası Kanunu’na göre halka açık
ortaklık statüsünün kazanılmasında kanun kapsamına girecek kooperatif
birliklerinin niteliği belirtilmiş, kooperatif merkez birlikleri kapsama
alınmıştır. Ayrıca, ilgili anonim ortaklıklarının belirlenmesine ilişkin
kooperatifler, birlikler ve merkez birliklerinin bu ortaklıklar üzerindeki
hâkimiyetinin tanımında “payların çoğunluğu” yerine “yönetim kontrolü” esas
alınmış, yıllık 50 milyon liranın altında hasılatı olanlar kapsam dışında
bırakılmıştır. 
Kanun
teklifinin 8’inci maddesiyle de Sermaye Piyasası Kanunu’nun kira sertifikasıyla
ilgili maddesinde değişiklik yapılmaktadır. Buna göre, katılım bankalarının
“ilave ana sermaye” ve “katkı sermaye” niteliğinde kira sertifikası ihraç
edebilmesinin fiilen imkânsız olduğu dikkate alınarak katılım bankalarının
ihraç yapabilmesi mümkün hâle getirilmektedir. Böylelikle kira sertifikaları
uygulamasının geliştirilmesi amaçlanmaktadır.
Kanun
teklifinin 9’uncu maddesinde, Yüksek Seçim Kurulu üyelerinin seçim sürelerine
ilişkin düzenleme yapılmaktadır. Komisyon görüşmelerinde verilen bilgilere göre
Yüksek Seçim Kurulunun 6 üyesinin görev süresi 2019 yılı Ocak ayında sona
erecektir; bu üyeler bakımından ocak ayı içinde yenileme seçimleri yapılması
gerekmektedir. 31 Mart 2019 tarihinde yapılacak mahallî idareler seçimlerinin
başlangıç tarihi 1 Ocak 2019 olduğundan seçim takvimi başladıktan sonra
üyelerin yarısından fazlasının değişmesinin söz konusu olacağı, bu durumun
Anayasa’nın 79’uncu maddesinde vurgulanan seçimlerin düzen içinde yönetimi
açısından sorun oluşturabileceği belirtilmiştir. Bu gerekçeyle yapılan
düzenlemede 2019 yılında yapılacak üye seçiminin 2020 yılında, 2022 yılı içinde
yapılacak üye seçiminin ise 2023 yılında yapılması öngörülmektedir. Geçmişte de
benzeri uygulamaların olduğu bu düzenlemeye olumlu bakıyoruz. 
Kanun
teklifinin 10’uncu maddesinde, 7143 sayılı Kanun kapsamında vergi ve sigorta
primlerinden kaynaklı borçlarını yapılandıran ancak kanundan yararlanma hakkını
kaybeden borçlulara yeni bir imkân verilmesi düzenlenmektedir. 7143 sayılı
Kanun’a göre yapılandırmada ilk 2 taksitin tam ve süresinde ödenmesi şarttır.
Komisyonda alınan bilgilere göre 70 milyar liralık vergi borcu yapılandırılan 5
milyon 950 bin mükelleften taksitlerini ödeyemeyen 2 milyon 459 bin 214
mükellefin yapılandırması bozulmuş durumdadır. Yine, aynı şekilde 43,4 milyar
liralık SGK prim borcu yapılandırılan 1 milyon 270 bin 402 borçludan
taksitlerini ödeyemeyen 562 bin borçlunun yapılandırması bozulmuş hâldedir.
Yapılandırma taksitlerini ödeyememe nedeniyle kanun hükümlerini ihlal edenlerin
ihlale neden olan tutarları geç ödeme zammıyla birlikte 2019 Şubat ayı sonuna
kadar ödemeleri şartıyla kanun hükümlerinden yararlanmaya devam etmelerine
imkân verilmektedir. Düzenleme olumludur ancak 7143 sayılı Kanun’un yanı sıra,
6736 ve 7020 sayılı Kanunlara göre yapılandırmaların uygulaması hâlen devam
etmektedir. Aslında son dönemde yaşanan ekonomik sıkıntılar da dikkate alınarak
tüm yapılandırmaların tek çatı altında toplanması ve uzun vadede
taksitlendirilip ödeme kolaylığı sağlanması köklü çözüm getirecektir. Aksi
takdirde insanımızın hem yapılandırma taksitlerini hem ödenmemiş taksitlerini
hem de cari ay ödemelerini yapabilmesi mevcut şartlarda mümkün görünmemektedir.
Bu durumun, bu konuda tekrar kanun çıkarılması ihtiyacını da doğurabileceği
mutlaka dikkate alınmalıdır. 
Değerli
milletvekilleri, Sayın Cumhurbaşkanımızın elektrik ve doğal gaz fiyatlarında
indirime gidilmesi, asgari ücret desteğinin 2019 yılında on iki ay boyunca
verilmesi ve istihdama katkıya destek sağlanması konusunda vatandaşlarımıza ve
iş dünyasına yönelik verdiği müjdeleri çok önemli buluyor ve destekliyoruz.
Bunlardan yasal düzenleme gerektirenlerin bu teklife eklenmesine de destek vereceğimizi
şimdiden ifade ediyorum. 
Konuşmama
son verirken Milliyetçi Hareket Partisi olarak milyonlarca vatandaşımızın talep
ve beklentilerini içerin bu kanun teklifine “kabul” oyu vereceğimizi
belirtiyor, saygılar sunuyorum. (MHP sıralarından alkışlar) 
BAŞKAN
– Teşekkür ederim Sayın Kalaycı.
İYİ
PARTİ Grubu adına İstanbul Milletvekili Hayrettin Nuhoğlu. 
Buyurun
Sayın Nuhoğlu. (İYİ PARTİ sıralarından alkışlar)
İYİ
PARTİ GRUBU ADINA HAYRETTİN NUHOĞLU (İstanbul) – Sayın Başkan, değerli
milletvekilleri; sizleri selamlayarak sözlerime başlamak istiyorum. 
Görüşülmekte
olan kanun teklifi her ne kadar Trafik Kanunu’yla ilgili ise de gene bir torba
kanunla karşı karşıyayız. Torbanın içerisine pek çok şey doldurulmuş gibi
gözüküyor. Adı “Karayolları Trafik Kanunu ile Bazı Kanunlarda Değişiklik
Yapılmasına Dair Kanun Teklifi”; güzel de ziraat odalarının ne işi var içinde?
Var. Burada, tabii, isabetli olan taraflar var çünkü Emniyet mensuplarının
sandıklara üye olma mecburiyeti düzenlenmiş. En önemlisi, bu köprüden geçme
meselesinden dolayı ağır trafik cezalarına muhatap olan insanlarımızın bu
cezalardan kurtarılması meselesi var. Bunlar elbette doğru şeyler. 
Değerli
milletvekilleri, aslında biz Türkiye Büyük Millet Meclisinde son iki hafta çok
yoğun bir bütçe görüşmesi gerçekleştirdik. 2019 Yılı Merkezi Yönetim Bütçe
Kanun Teklifi ile 2017 Yılı Merkezi Yönetim Kesin Hesap Kanunu Tasarısı
üzerinde aslında bu Mecliste çok güzel konuşmalar yapıldı. Bazı sataşmalar ve
tartışmalar hariç, muhalif konuşmaların çok önemli gerçekleri ifade ettiğini;
buna karşılık, Hükûmet yetkilileri ile Adalet ve Kalkınma Partisi sözcülerinin
ısrarla pembe tablolar çizmeye devam ettiğini herkes gördü. Bu Mecliste yapılan
çalışmaların ve söylenen doğru sözlerin ciddiye alınmasını ve faydalanılmasını
elbette arzu ederiz. Konuşmaların tutanaklarda kayda geçmiş olması da
önemlidir. Bu tutanaklar sakin olarak incelenirse görülecektir ki gerçekten
önemli tespitler yapılmış, çözüm yolları gösterilmiştir. İyi ve doğru olan
fikirlerin dikkate alınması ve uygulamalarda bu fikirlerin de yer bulması hem
milletimiz için iyi sonuçlar verecek hem de Türkiye Büyük Millet Meclisinin
itibarını artıracaktır.
Meclisin
en temel hak ve görevlerinden biri bütçe yapmaktır. Bütçe millet içindir.
Milletin parasının nerelerde ve nasıl kullanılacağını, milletin vekilleri karar
altına almalıdır fakat gerçek böyle olmadı. Milletin vekillerinin fikirleri,
önerileri, söyledikleri Komisyonda da Genel Kurulda da etkili olamadı. 
Ülkemizi
yöneten iktidarın bütçe görüşmelerini küçümsemesi, basit bir olay gibi, bir
gelir gider tablosu gibi göstermesi esasen Türkiye Büyük Millet Meclisinin de
küçümsenmesi anlamına gelir. Külfetin hangi kesimlere yüklendiğini, nimetin
kimlere bölüştürüldüğünü gösteren bütçe siyasi bir belgedir. Böyle siyasi bir
belgenin görüşüldüğü Genel Kurul toplantılarında vekillerin sorularına
sorumluluk sahibi bakanların yerine, genellikle Komisyon Başkanı ya da başkan
vekilinin cevap vermesi iktidar sahipleri açısından ciddiyetle bağdaşmaz.
İktidarın görevlerinden biri de milletin tamamına iş ve aş temin etmek ise bu
durumun da bütçede tam olarak gösterilmesi gerekmez mi? Ama maalesef bunları
göremedik. 
Türkiye
Büyük Millet Meclisinde siyasi bir gelenek hâline gelen bütçe görüşmelerinin en
üst düzeyde katılımla gerçekleşmesi gerekirken bu defa bu gelenek bozulmuş
oldu. Bu durum, Türk milletine karşı bir saygısızlık olarak görülecektir. “Yeni
Türkiye” diyerek, partili Cumhurbaşkanlığı sistemini -başından beri
söylediğimiz gibi- tek adam rejimine dönüştürmek ve Türkiye Büyük Millet
Meclisini devre dışı bırakmaya çalışmak hiç kimseye bir fayda sağlamayacaktır. 
Zaten
Anayasa’nın adım adım değiştirilerek nereye varılmak istenildiği konusunda
ciddi şüphelerimiz ve endişelerimiz vardır. Adalet ve Kalkınma Partisinin bazı
yetkililerinin zaman zaman söyledikleri sözler hiçbir zaman unutulmayacaktır.
“Bu Anayasa değişikliği ilk adımdır, sonra daha da değişecektir.” denilmiştir,
bu görüşe âdeta sahip çıkıldı. “Anayasa’nın değiştirilemez maddelerini kabul
etmek mümkün değildir.” denildi, bu görüşe de sahip çıkıldı. Kim mi söyledi
bunları? Hepsi kayıtlarda var, ben hatırlatayım yine de, Adalet ve Kalkınma
Partisi Grubundan Bursa Milletvekili İsmail Aydın 14/1/2017’de bu cümleleri
kurmuştur. Esasen, doğrudan Türkiye Cumhuriyeti devletinin kuruluş felsefesine
açıkça meydan okumak anlamına gelmesine rağmen bu görüşler parti yetkilileri
tarafından bugüne kadar reddedilmemiştir. Türkiye Büyük Millet Meclisine
şimdilik Anayasa’yı değiştirmek için bir araç gibi kullanılmak istenildiği görüntüsü
verilmektedir. 
Değerli
milletvekilleri, değerli arkadaşlar; milletin acil ihtiyaç duyduğu konularda
verdiğimiz her önerge ve kanun teklifi, hiç incelenmeden, faydasına bakılmadan
reddedilirken seçime dönük her şey -biraz önce sözümün başında da söylediğim
gibi- torba yasalar içine doldurularak getirilmektedir. Bazen zam yapıp sonra o
zamları indirmek âdeta alışkanlık hâline geldi. Aslında bu durum, zamları
gizlemeye de yetmeyecektir. 
Gelişmiş
bütün ülkelerde, ister parlamenter sistem olsun, isterse başkanlık veya yarı
başkanlık sistemi olsun, isterse de krallıkla yönetilsin, bu ülkelerin -bu
gelişmiş ülkelerden söz ediyorum- tamamında çok güçlü meclisler vardır. Bu
ülkelerde yasama, yürütme ve yargı gibi ayrı ve güçlü bir kuvvettir. Aynı
zamanda yürütmenin bütün önemli kararları, atamalar dâhil, meclis onayı olmadan
yürürlüğe giremez. Amerika Birleşik Devletlerinde silah satışları bile Kongre
kararı olmadan yürürlüğe giremez, bunun mağdurlarından bir tanesi de
ülkemizdir. İngiltere, İspanya, Hollanda, Belçika, Danimarka ve İsveç’te
krallar veya kraliçeler vardır, Japonya’da ise imparator vardır ama buradaki
krallar, kraliçeler ve imparator sembolik olmaktan öteye geçmiyor. Bu ülkelerin
hepsinde meclisler çok güçlüdür. Fransa yarı başkanlıktır, orada da meclis çok
güçlüdür. Amerika Birleşik Devletleri ise başkanlıktır, işte orada da -biraz
evvel söylediğim gibi- çift meclis vardır ve her şeye Kongre hâkimdir.
Türkiye
Büyük Millet Meclisi, diğer bütün ülke meclislerine göre çok daha önemlidir
çünkü bu Meclis, çok şerefli bir geçmişe sahiptir; Kurtuluş Savaşı’nı başarıyla
yönetmiş ve cumhuriyeti kurmuş bir Meclistir. Bu Meclisi aslında hepimiz, bütün
siyasiler, bütün Türk milleti çok önemsemeliyiz, önem vermeliyiz ve özellikle
şerefini ve itibarını korumak için, bu çatı altında yer alan bütün
milletvekillerinin birinci görevi de bu olmalıdır. Bunun için aklımızla,
vicdanımızla ve hür irademizle çalışmak zorundayız. Birilerinin hoşuna gitsin
diye susmamalıyız. Birilerine ters düşmesin diye gerçekleri söylemekten geri
durmamalıyız. Ettiğimiz yemine sadık kalmak, kurucu iradeyi bilmek ve o iradeye
saygı göstermek ve bütün sorunları konuşarak çözmeye çalışmak
mecburiyetindeyiz. Birbirimizi anlamaya çalışmalıyız. Bizler birbirimizi
anlamaya çalıştığımızı Türkiye Büyük Millet Meclisinde gösterebilirsek
milletimiz de birbirini anlamaya çalışacaktır. 
Değerli
milletvekilleri, değerli arkadaşlar; bu kürsüde birçok arkadaşımız şiirler
okuyor. Ben de bu defa bir şiir buldum, onu sizlerle paylaşmak istiyorum, bu
şiir Can Yücel’e aittir, diyor ki Can Yücel: 
“En
uzak mesafe 
Ne
Afrika’dır,
Ne
Çin,
Ne
Hindistan,
Ne
seyyareler,
Ne
de yıldızlar geceleri ışıldayan,
En
uzak mesafe 
İki
kafa arasındaki mesafedir 
Birbirini
anlamayan.”
Değerli
arkadaşlar, gelin bu mesafeyi kısaltalım, bu mesafeyi aradan kaldıralım,
birbirimizi gerçekten ama samimi olarak anlamaya çalışalım. Ben bazen oradan
izlerken burada konuşmacı konuşuyor, benim arkadaşlarımın arasında da var ama
genellikle ve özellikle bu tarafta, Adalet ve Kalkınma Partisi sıralarında
sohbetler ve telefon konuşmalarıyla vakit geçiyor. Birbirimizi dinlemiyoruz
bile, e, tutanaklara da bakmıyoruz. Peki, birbirimizi nasıl anlayacağız, doğru
söyleyip söylemediğimizi, Türk milletinin menfaatine olup olmadığını nasıl
anlayacağız? Bu Meclis, yüce Meclisteki konuşmacıların çoğu, yüce Meclisi
selamlayarak başlıyor, selamlayarak bitiriyor. Bu yüce Meclise o zaman her
birimiz saygı göstermek mecburiyetindeyiz ve bu çatı altında görev yapan her
milletvekili, seçimleri kazanarak gelmiştir, Türk milletini burada temsil
ediyor, o hâlde her biri saygıdeğerdir, fikrine de söylediklerine de saygı
gösterme mecburiyetimiz olmalıdır. 
Yaşadığımız
bu coğrafyada ilelebet hür ve mutlu yaşamak istiyorsak sorunlarımızı hızlı
çözmeliyiz, burada, bu Mecliste çözmeliyiz yani Türkiye Büyük Millet Meclisi,
çözüm yeri olmalıdır. Saray başka türlü davranabilir, parti genel merkezlerimiz
başka türlü davranabilir ama oralardan alacağımız doğru fikirleri, güzel
fikirleri, ülkemizin ve Türk milletinin menfaatine olan fikirleri biz burada
tartışabilirsek, tartışabilme imkânını bulursak, birbirimizin eksiklerini,
fazlalarını törpüleyebilirsek, doğruları bulmaya çalışırsak Türk milletinin
menfaatine olacak her şeyi de bulmuş olacağız ama biz çareyi burada ararken bu iradeyi
göstermek zorundayız. 
81
milyonluk Türk milletinin tamamını da mutlaka kucaklamalıyız. Artık gerginlik,
milletimizi gerçekten yordu. Sizler de şahit oluyorsunuz, aranızdan
tanıştığımız milletvekili kardeşlerim -zaman zaman konuşmuyor muyuz- o konuşmalarda,
o sohbetlerde -diğer arkadaşların da hepsine söylüyorum- bu gerginliğin
milletimizi yorduğunu ifade etmiyor muyuz? Milletimiz gerçekten yorulmuştur,
artık huzura acil ihtiyaç vardır. Bu huzuru sağlamak da başta ülkeyi yönetenler
olmak üzere bütün siyasetçilere düşmektedir. 
Siyasetçiler
kullandıkları cümleleri, ifadeleri gerginleştirmekten bir adım geri atarak
kullanmaya özen gösterirlerse herkes sakinleşmeye başlar. Ama bir şeyi de doğru
söylemek zorundayız, bu iradeyi gösterme görevi en tepeden başlamalıdır. Bir
evin reisi, evde sakin konuşamıyorsa, sürekli kavgacı bir konuşma tarzıyla
hareket ediyorsa o evdeki çocuklar da, eş de ister istemez aynı tarzda
konuşmaya başlıyor. Sükûneti sağlamak, huzuru sağlamak başta evin reisine nasıl
mecburi bir görevse, bu açıdan baktığımız zaman, ülkemizin huzurunu sağlamakla
görevli kişisi de en tepedeki kişidir. 
Şahsen
ben bir kişi olarak, gerçekten televizyonu açtığım zaman her zaman, her an,
saat kaç olursa olsun… Genellikle ben sabah sekizde haber dinlerim, bir de gece
mümkünse on ikide, arada da odamızda, partimizde televizyon açık. Ama kardeşim,
her an ama her an Sayın Cumhurbaşkanı televizyonda ama yumuşak konuşmuyor hiç,
hep sert konuşuyor, hep gerginleştirici konuşuyor, hep birilerini suçlayıcı
konuşuyor, bayramda da, seyranda da, her an. Bu gerginliği bu millet uzun süre
taşıyamaz, milletin sükûnete ihtiyacı var. 
Her
birinizin yok mu? Benim var. Yani özür dilerim ama söylemek zorundayım, sabah
namazından sonra kendime bir on dakika, on beş dakika ayırmaya çalışıyorum. O
on veya on beş dakikada dinlenmeye çalışıyorum. Bir insanın böyle dinlenmeye
ihtiyacı olduğunu düşünüyorum. Herkesin var. Sizlerin yok mu değerli
arkadaşlar? Yani, bu gerginliği hep beraber ortadan kaldırmak için üzerimize
düşen görev varsa -ki sizlerin üzerine çok daha fazla görev düşüyor, Adalet ve
Kalkınma Partili arkadaşlarıma hitap ediyorum- bu sükûneti Türk milletinin
huzuru için sağlama mecburiyetimiz vardır, buna hep beraber gayret edelim. Bu,
bir üslup meselesidir, üslubumuzu buna göre düzenleyelim.
AHMET
TAN (Kütahya) – Konuşmanızda niye “saray” diyorsunuz o zaman? Cumhurbaşkanımız
özellikle…
HAYRETTİN
NUHOĞLU (Devamla) - Ama orası “saray”değil mi? Ne diyeyim oraya peki? 
AHMET
TAN (Kütahya) – Değil. 
HAYRETTİN
NUHOĞLU (Devamla) - Hayır, “saray” yerine ne kullanmamı isterseniz? 
ASUMAN
ERDOĞAN (Ankara) - Külliye diyoruz biz ona, siz de Külliye deyin. 
HAYRETTİN
NUHOĞLU (Devamla) - Efendim, Külliye var, İstanbul’daki külliyeleri biliyoruz
ama orası “saray” diye geçiyor, niye Külliye yani? 
ASUMAN
ERDOĞAN (Ankara) - Nerede geçiyor “saray” diye? 
HAYRETTİN
NUHOĞLU (Devamla) - Yani, Külliye de deriz, Külliye diyen arkadaşlarımız var;
bizim grup başkan vekilimiz -şu anda yok ama- hep “Külliye” diyor zaten, yani
denir bu. “Saray” demekten niye rahatsız oluyoruz ama? 
ASUMAN
ERDOĞAN (Ankara) – Saray değil ki.
YELDA
EROL GÖKCAN (Muğla) - Siz “Külliye” demekten niye rahatsız oluyorsunuz?
HAYRETTİN
NUHOĞLU (Devamla) - Ya, “Külliye” de deriz, yeter ki bu sükûneti sağlayalım. 
MEHMET
BEKAROĞLU (İstanbul) – Ya, bu tevazu içindeki insanlara “saray” denir mi? 
GARO
PAYLAN (Diyarbakır) – Bin odalı baraka, baraka. 
BAŞKAN
– Arkadaşlar, lütfen, hatibin konuşmasını kesmeyin.
HAYRETTİN
NUHOĞLU (Devamla) - Efendim, bakın, aslında “kaçak saray” demedim ben. Hâlen
oranın ruhsatı yoktur. Bakın, kaçak bir yapıdır ama demiyorum ben bunu, bunun
için demiyorum yani olmasın diye. 
Değerli
arkadaşlar, değerli milletvekilleri; benim için esas olan, Türk milletidir ve
bu coğrafyada Türk milletinin huzur içerisinde yaşamak gibi bir hakkı vardır;
bizlerin de görevi, millete bu huzuru vermektir. Esas olan, Türk milletini
mutlu kılmaktır, Türk devletini güçlü kılmaktır; bizler de onun için buradayız.

Ben
sizlere bir teklifte bulunmak istiyorum: Bir hafta sonra yeni yıla giriyoruz.
Haydi, hep beraber, bu anlayışla, 2019 yılına girelim ve 2019 yılını Türk
milleti için daha iyi yapalım; hepimizin görevi bu olsun.
Saygılar
sunarım. (İYİ PARTİ sıralarından alkışlar)
BAŞKAN
– Şimdi, Halkların Demokratik Partisi Grubu adına İstanbul Milletvekili Erol
Katırcıoğlu.
Buyurun
Sayın Katırcıoğlu. (HDP sıralarından alkışlar)
Süreniz
yirmi dakika.
HDP
GRUBU ADINA EROL KATIRCIOĞLU (İstanbul) – Teşekkür ederim Sayın Başkan.
Sayın
üyeler, hepinize saygılarımı sunuyorum.
Ben
de -ismini de okumakta zorlanıyorum- Karayolları Trafik Kanunu ile Bazı
Kanunlarda Değişiklik Yapılmasına Dair Kanun Teklifi üzerine grubum adına söz
aldım. Bu konudaki görüşlerimizi sizlerle paylaşacağım.
Fakat
arkadaşlar, ben, benden önceki hatibin de konuşma çizgisi üzerinden birkaç şey
söylemek istiyorum. Çünkü bu torba yasa meselesi hakikaten bizi bıktırdı yani
bu torba yasa meselesine eğer bir çözüm getiremezsek sanıyorum gerçekten de
burada kanun yapma sürecini sağlıklı hâle getirmemiz mümkün değil. 
Bakın,
ben size bu son kanun teklifiyle ilgili olarak birkaç tane tarih söyleyeceğim.
Şimdi, bu, bize cuma günü geldi, saat 20.30’du, dağıtım cuma günü oldu ve bizi
24 Aralık Pazartesi saat 15.00’te Komisyon toplantısına çağırdılar. Arkadaşlar,
aşağı yukarı altmışaltı saatlik bir ara var burada ve bu altmışaltı saat içinde
yemeden, içmeden, yatmadan, uyumadan bu yasa teklifini değerlendirmemiz
bekleniyor bizden. Şaka gibi bir durum yani. Şimdi, diyebilirsiniz ki: “Ya,
zaten İç Tüzük’e göre kırk sekiz saat geçmiş olması yeterli.” Fakat arkadaşlar,
burada da bir garabet var. Bakın, İç Tüzük madde 26’yı okuyacağım size, diyor
ki: “Zorunluluk olmadıkça komisyon toplantısı için çağrı, en az iki gün önceden
yapılır.” “En az iki gün önceden.” Cumartesi, pazar olup olmadığını söylemiyor
ama cumartesi, pazar -hepinizin de bildiğiniz gibi- milletvekillerinin çoğu
kendi illerine gidiyor. Dolayısıyla da bu tüzük maddesinde bir problem olduğu
çok açık. Kaldı ki iki gün bile bence böyle bir yasa teklifinin tartışılması
için yeterli bir süre değildir arkadaşlar, elinizi vicdanınıza koyun. 
Bakın,
Boğaziçi imarla ilgili olarak söz konusu edilen bir maddesi dahi çok yakından
takip etmeyi, değerlendirmeyi gerekli kılan bir madde çünkü inanılmaz bir rant
yaratılacak orada, Boğaziçi sırtlarında ve bizden –söylediğim gibi- altmış altı
buçuk saatlik bir sürede bunu değerlendirmemizi istediniz. Arkadaşlar, böyle
bir şey olmaz. Allah aşkına elinizi vicdanınıza koyun ve bu sürecin, bu torba
yasa yapma tekniğinin artık yeteri kadar kullanıldığını ve açıkça söyleyeyim,
bazı kanun maddelerinin -hani tırnak içinde tabirimi caiz görün- çaktırmadan
geçirmek gibi bir maksadı da taşıdığı kanaati bende hasıl olmakta her geçen
gün. 
Şimdi,
arkadaşlar, hakikaten bu kanuna baktığımızda -gerçi arkadaşlarımız üzerinde
konuşacaklar ayrıntısıyla ama- mesela “Kanun neden geldi?” diye baktığımda hani
bu kadar acil… 71 maddelik yasa teklifi Komisyondan geçti, biz Genel Kurula
gelecek diye bekliyorduk, birdenbire bu yasa teklifi devreye girdi -demin de
söylediğim gibi- gecenin bir saatinde 20.30’da bürolarımıza, ofislerimize
bırakılan belgeyle ya da neyse işte, kanunun örneğiyle biz bu konuyla
karşılaşmış olduk. Şimdi, bakın, burada şöyle diyor: “Son dönemde
vatandaşlarımızdan gelen talepler ve ortaya çıkan ihtiyaçlar çerçevesinde
çeşitli konulara ilişkin düzenleme yapma ihtiyacı...” Şimdi, evet, böyle bir
şey hakikaten olabilir. Mesela Trafik Kanunu’yla ilgili olarak böyle bir
aciliyet söz konusu olabilir ama arkadaşlar, mesela YSK yöneticilerinin görev
sürelerinin uzatılması hangi taleplerden kaynaklı, kimin talebiydi bu?
Gerçekten vatandaşlarımızın talebi miydi? Böyle olmadığını herhâlde aklıselim
söylüyor diye düşünüyorum.
Şimdi,
dolasıyla, bu yasaya genel olarak baktığımızda açıkçası bu yasanın bir seçim
yatırımı amacı taşıyan bir yasa olduğunu, biz en azından böyle bir nitelikte
bir yasa teklifi olduğunu kabul ediyoruz. Çünkü baktığımızda bütün maddelere
“Neden bu madde?” diye sorduğunuzda alacağınız cevaplar aşağı yukarı ya af
niteliğinde kararlar içeriyor ya işte, ne bileyim, trafik cezalarının affı
mesela veya köprü geçişlerindeki cezaların affı gibi veya tüzel kişiliği
kaldırılan köylerde ödenmeyen emlak vergisi, belediyeye ödenmesi gereken vergi
harçlarının 2022’ye kadar ertelenmesi vesaire gibi maddeler, vergi affı gibi
maddeler var. Bütün bunlar, esasında, yerel seçimler öncesi toplumun bir
kesimine... Hangi kesim olduğunu ve ne kadar genişlikte olduğunu da bilmiyoruz
arkadaşlar. Mesela, trafik cezalarının kaldırılmasıyla ilgili olarak kaç kişi
etkileniyor bundan? Bilmiyorum ama muhtemelen sizler de hesaplamışsınızdır veya
Sayın Mehmet Muş hesaplamıştır, geniş bir kesimi etkilemiş olduğunu kabul
edebiliriz. Dolayısıyla da bu türden bence bütçeyi de zorlayacak olan -“mali
disiplin” diyor ya Sayın Berat Albayrak, hani nerede mali disiplin?- bütün bu
maddeler, esas itibarıyla mali disipline aykırı maddeler diye ben şahsen
düşünüyorum.
Şimdi,
arkadaşlar, Adalet ve Kalkınma Partisinde özel olarak benim gördüğüm ve bu
konuşmada da paylaşmak istediğim bazı ön yargılar var. Bunlardan bir tanesi şu,
bunu çok sık söylüyorsunuz: 2002’den bu yana sanki ekonomide bir devrim
yaratmış gibi konuşuyorsunuz. Arkadaşlar, yok böyle bir şey yani size öyle
geliyor ama öyle değil. Bakın, ben size bir tablo söyleyeyim, geçen gün
hesapladım: 2002’de Türkiye, kişi başına millî gelir sıralamasında 72’nci
sıradaymış, 68’e çıkmış. Kaç adım atmış? 4 adım atmış, 4 basamak çıkmış. Ama
arkadaşlar, Rusya 2002’de 81’deymiş, 65’e çıkmış yani 16 basamak çıkmış.
Romanya -hani beğenmezsiniz ama- 2002’de 91’inci sıradaymış, 63’e çıkmış yani
28 basamak atlamış. Sırbistan -Yugoslavya’nın parçası- 2002’de 90’ıncı
sıradaymış, 2018’de 86’ya çıkmış, 4 basamak, ancak bizim kadar olmuş. Fakat
arkadaşlar, Kazakistan ve Türkmenistan. Kazakistan 2002’de 107’nci sıradaymış,
2018’de tam 27 basamak sıçrayarak 75’inci sıraya gelmiş. Türkmenistan ise
1999’dan 16 basamak atlamış, 83’üncü sıraya gelmiş. 
Şimdi
arkadaşlar, bu tablo şunu söylüyor: Öyle devrim falan yok arkadaşlar. Yani
zaten dünya konjonktürü belli nitelikteki ekonomilere yol vermiş, bunu iyi
kullananlar adımlar atmışlar. Ha, biz ne kadar adım atmışız? 4 adım atmışız.
İnsaf edin, buna “devrim” dememizin bir sebebi var mı? Yani bu, bir algı
operasyonu. Ekrem Çelebi’yi göremedim ama bana sürekli algı operasyonu yaptığımızı
söylüyor. Hangi mekanizmayla algı operasyonu yaptığımızı da pek anlamıyorum
ama. Arkadaşlar, bu, bence size yapılmış bir algı operasyonu. Gerçekten de
Adalet ve Kalkınma Partisi 2002’de iktidara geldiğinden bu yana, Türkiye’yi
ancak ve ancak dünyadaki millî gelir sıralamasında 4 basamak yukarı
çıkarabilmiş.
YAŞAR
KIRKPINAR (İzmir) – 3 kat büyümüş hocam ya, 3 kat. 
EROL
KATIRCIOĞLU (Devamla) – Şimdi, öyle de bakabilirsiniz ama ben size şunu
söyleyeyim: Tablolar çok açık yani hani çok inanmıyorsanız ben size
kaynaklarını da vereyim, bakın. Dünya… Yani şunu söylüyor, siz yürümüşsünüz,
Türkiye yürümüş ama Türkiye’den daha hızlı yürüyenler de olmuş arkadaşlar.
YAŞAR
KIRKPINAR (İzmir) – Olabilir. 
EROL
KATIRCIOĞLU (Devamla) – O zaman bizim yürüyüşümüzü “devrim yürüyüşü” diye
saymanız anlamlı mı? Değil bence.
RECEP
ÖZEL (Isparta) – Çok anlamlı.
EROL
KATIRCIOĞLU (Devamla) – Hayır, hiç değil. Yani kendinizi kandırıyorsunuz, bizi
de kandırmaya çalışıyorsunuz, öyle bir şey yok. (AK PARTİ sıralarından
gürültüler) 
RECEP
ÖZEL (Isparta) – Sen bizim ekonomideki iç büyümeye bak.
BAŞKAN
– Arkadaşlar, kürsüde bir arkadaşımız var. Böyle bir usul yok. Soru-cevaba
başlamadık. 
EROL
KATIRCIOĞLU (Devamla) – Şimdi arkadaşlar, ya benim söylediğim çok açık ve net
bence yani karıştırmanıza gerek yok. Bence yani nasıl bakarsanız bakın, bu
tablo bir gerçeği söylüyor, o gerçek de şu: Siz olağanüstü bir efsane
yaratmadınız henüz, böyle bir şey yok. 
2007-2008’e
kadar özellikle demokrasiye daha çok saygılı olduğunuz, Avrupa Birliğiyle
ilişkilerinizin daha yakın olduğu dönemlerde yüksek büyüme oranları -daha önce
de söylemiştim bunu- yakaladınız ama size söyleyeyim, 2009-2010’dan sonra bence
Türkiye ekonomisini yönetmek konusunda müthiş bir -affedersiniz- beceriksizlik
içine girdiğinizi söyleyeceğim. 
Şimdi,
başka bir algılama daha var, yine bunları sizden duyuyorum, şöyle bir şey
diyorsunuz: “Canım ne var, eşit seçimler oluyor, eşit koşullardayız. Bizi
millet seçti.” vesaire vesaire. Arkadaşlar, nasıl eşit? Yani bu sandık ve
demokrasi o kadar eşit değil yani nasıl bunu söyleyebilirsiniz? En basitini
söyleyeyim, bırakın sizin kullanabileceğiniz sermaye miktarını önümüzdeki
seçimlerde, devletten aldığınız 375 milyon, bizim aldığımız 70-80 milyon gibi
rakamları bir yana bırakalım, bunları da bir yana bırakalım ama arkadaşlar
nasıl eşit olabiliriz? Biz herhangi bir televizyonda Halkların Demokratik
Partisiyle ilgili olarak bir dakika dahi yer alamıyoruz ama siz -demin hatip
arkadaşımızın söylediği gibi- Recep Tayyip Erdoğan her an televizyonlarda.
Yani, şimdi, seçime biz eşit mi giriyoruz arkadaşlar, öyle mi? 
RECEP
ÖZEL (Isparta) – Evet. 
EROL
KATIRCIOĞLU (Devamla) – Eyvallah. Buna “eşitlik” diyorsanız size söyleyecek bir
şeyim yok benim ama ben bunu “eşitlik” olarak görmüyorum doğrusunu isterseniz
ve kimsenin de göreceğini sanmıyorum. Dolayısıyla da arkadaşlar, Adalet ve
Kalkınma Partisinde var olan ikinci algı sorunu budur. 
Üçüncü,
bir tane daha var, onu da söyleyeceğim: Her nedense bütün istatistiklerinizi
2002’yle veriyorsunuz, 2002-2017, 2002-2018 diye veriyorsunuz. Arkadaşlar, yani
bu, doğru bir yaklaşım değil. Bu, o kadar garip bir şey ki geçenlerde Naci
Bostancı burada dedi ki: “Efendim, dolar cinsinden baktığımızda 2002’de asgari
ücret 113 dolardı ama biz 2018’de 426 dolara çıkardık.” Evet, doğru gibi
geliyor, değil mi? Ama doğru değil, doğru değil. Mesela bunu altın hesabıyla
yapın, doğru olmadığını anlayacaksınız. 2002’de çeyrek altın hesabını alın -ben
yaptım bunu çünkü, siz de yapabilirsiniz- 2002’de 7 tane çeyrek altın alınabiliyordu
asgari ücretle, 2019’da 5,5 çeyrek altın alınabiliyor. Demek ki arkadaşlar,
verdiğiniz karşılaştırmalar, 2002’den başlattığınız zaman gerçekleri
söylemiyor. Bu bir algı operasyonunun parçası. Tabii ki siz algı operasyonu
yapmakta özgürsünüz ve elinizde müthiş imkânlar var, doğru, bütün televizyonlar
size çalışıyor zaten ama arkadaşlar bir de gerçek diye bir şey var, gerçek
değil bunlar, yanılıyorsunuz ve yanıltıyorsunuz ayrıca milleti. 
Şimdi
geçenlerde… 
YAŞAR
KIRKPINAR (İzmir) – Millet yanılmaz.
EROL
KATIRCIOĞLU (İzmir) – Söyleyeceğim. 
Geçenlerde
Sayın Cumhurbaşkanı vekili ya da yardımcısı -pardon- geldi, bize bütçeyle
ilgili bir görüş anlattı ve işin ilginç tarafı, dikkatimi çekti, 2 rakam verdi
ve iki konudan bahsetti. Bir tanesi güven endeksiydi, bir tanesi de CDS’lerdi,
yani dış pazarlardaki bize ilişkin güven endeksiydi. ikisinin de iyileştiğini
söyledi. Hâlbuki ben de o gün bakmıştım ve kötüleştiğini görmüştüm. Mesela,
bakın güven endeksi 59,6’dan 58,2’ye düşmüş yani bütün bu sizin, Berat Albayrak’ın,
efendime söyleyeyim “Acayip işler yapıyoruz, işte Türkiye’yi kurtarıyoruz.”
vesaire gibi lafügüzaflarından sonra bile güven endeksi azalıyor. CDS’ler de
aynı şekilde, o tarihlerde baktığınızda -işte siz bakabilirsiniz- 348,64’ten
351,55’e çıkmış, bu, tersten okunabilir rakam. Yani dış dünyanın size bakışı
yani Türkiye’ye bakışı da esasında güvensizlik içeren bir biçimde gelişiyor. 
Şimdi
arkadaşlar, yani bunu yapıyorsunuz, bu sözcüleriniz bunları kullanıyorlar ama
bunların gerçeklerle ilgisi yok. Gerçekler son derece basit. Gidin pazara,
görün arkadaşlar; gidin sokağa, görün. Bir yangın yeri olduğunu anlayacaksınız
ve bunu siz… Berat Albayrak özelinde söyleyeceğim. Kendisi bunu ilk olarak
“Enflasyonla mücadele olarak işte yüzde 10 fiyatları indireceğiz” diye böyle
bir kampanya başlattı. Arkadaşlar, o kampanyanın anlamı bile tuhaftı çünkü
gönüllü yapılan bir şeydi güya ve de yılbaşına kadar olacaktı ve de sonunda
şunu söyleme şansını elde edecekti: “Görüyor musunuz, bakın, enflasyonda olumlu
adımlar atıyoruz.” olacaktı. 
Arkadaşlar,
bakın, daha geçen gün BDDK, bankalara mektup yazıyor, diyor ki: “Atacağınız
adımları bana sorun.” diyor, “Kendi başınıza adım atmayın.” diyor. 
Bir
soğan meselesi vardı, biliyorsunuz değil mi, soğan depocularını gittiniz bastınız.
EKREM
ÇELEBİ (Ağrı) – Hocam, geldim.
EROL
KATIRCIOĞLU (Devamla) – Evet, geldin ama geç geldin. 
Bu
ve buna benzer tedbirler, arkadaşlar, antienflasyonist mücadele biçimlerinden
değildir, politikalarından değildir. Eğer yapabiliyorsanız bir ulusal uzlaşma
yaratmanız lazım, enflasyonu gerçekten aşağıya indirmekle ilgili olarak. Öyle
gönüllü mönüllü olmaz bu işler. Resmen, ister “sınıf” deyin ister “toplumdaki
kesimler” deyin bunların bir araya gelerek enflasyonla ilgili gelirler
politikası çerçevesinde bir karar verilmesi lazım, bir uzlaşma üretilmesi
lazım. Ama bu da yine sizin hiçbir şekilde gündeminizde olmuyor.
Ve
dolayısıyla da bence gidip geliyorsunuz. 2010’dan beri -benim gözlediğim
kadarıyla- ekonomideki aldığınız bütün kararlar “Serbest piyasa mı, yoksa
devlet müdahalesi mi?” arasında gidip geliyor. Ve benim gördüğüm kadarıyla da
her geçen gün, her yasa geldiğinde, her yetkiyi Cumhurbaşkanına ve devlete
yıkarak esasında bir parti devleti oluşturma yolunda hızla ilerliyorsunuz. Ve
bu, gerçekten, sizin tahmin edemeyeceğiniz kadar tehlikeli bir yoldur
arkadaşlar. 
Parti
devleti, bu coğrafyada çok vardır biliyorsunuz. Esed, Esad –her neyse- efendime
söyleyeyim diğer Orta Doğu ülkelerinin çoğunda olan bir şeydir bu. Ve maalesef
gördüğüm kadarıyla siz de bunu burada yaratma yolunda hızlı adımlar
atıyorsunuz.
Ve
düşünüyorsunuz ki ya da en azından yaptıklarınızdan anlıyorum ki ekonomiyi
merkezîleştirirsek, ekonomide karar alıcıların sayısını azaltırsak daha etkili
oluruz, daha hızlı çalışırız diyorsunuz. Ama arkadaşlar, öyle olmuyor, dünyanın
hiçbir yerinde de olmadı, dünya böyle bir şeyi kaydetmedi, dünyadaki ekonomik
gelişmeler. 
Dolayısıyla
bu meseleleri de konuştuktan sonra -zaten üç dakikam kaldı- bir konuyu, benden
önceki hatibin konuştuğu konuyu, Sayın Nuhoğlu’nun konuştuğu konuyu da tekrar
-daha önce de konuştuğum için- hani belki gündeme getirmenin yararı olabilir
diye düşünerek. 
Şimdi,
arkadaşlar, problem, bizim farklı fikirlere sahip olmamızdan kaynaklanmıyor.
Farklı fikirleri olabilir, farklı fikirlerimiz olabilir. Farklı fikirler
tartışmaya açıktır, tartışılır, anlaşılır veya anlaşılmaz, her neyse. Ama
bizlerin arasındaki tartışma, değerler üzerinden yapılan tartışmalar, ki burada
uzlaşma mümkün değildir arkadaş, sonsuza kadar mümkün değildir. Eğer siz
siyasette siyasi amacınızı bir değerler sistemi üzerinden ifade ediyorsanız,
bir başkası da benzer bir şekilde değerler üzerinden ifade ediyorsa bu iki grup
insanın bir araya gelip de anlaşma ve uzlaşma üretmesi mümkün değildir
arkadaşlar ve bizim hâlimiz, pürmelalimiz bu. Biz burada konuşuyoruz ama sadece
konuşuyoruz; burada uzlaşmaya çalışmıyoruz, burada ortak bir fikir üretmeye
çalışmıyoruz arkadaşlar, kendimizi kandırmayalım. Ben buraya yeni geldim ve
geldiğim günden itibaren bunu görüyor ve hayretle bunu ifade etmeye
çalışıyorum. Bu nasıl bir şey, bu nasıl bir demokrasi? Böyle demokrasi mi olur?
Bu muymuş bizim demokrasimiz bilmem kaç yıllık? 
Burada
bir yanlışlık var arkadaşlar ve bu yanlışlık -yani herhangi birine ait olduğunu
söylemeyeceğim- herkesin yaptığı bir yanlışlık olabilir belki veya herkesin bir
şekilde katkıda olduğu bir yanlışlık olabilir ama şunu söylemek zorundayım: En
büyük yanlışı da sizin çok sevdiğiniz lideriniz Sayın Cumhurbaşkanı yapıyor.
Sayın Cumhurbaşkanı bu toplumu elinden geldiğince kutuplaştırarak siyaset
yapıyor, kamplaştırarak siyaset yapıyor ve şu gerçeği atlıyor: Bunu niçin
yapıyor? Bunu, kendi taraftarlarını konsolide etmek için yapıyor ama
arkadaşlar, konsolidasyon iki taraflıdır, siz konsolide ederken karşı taraf da
konsolide olur, toplum yüzde 50-yüzde 50 ayrılır ve şimdi Türkiye de böyle bir
durumda. Dolayısıyla da şunu söyleyeyim: Her kesimin yumrukları sıkılmaya
başladı. Yani siz şunu diyemezsiniz: “Beşiktaş’ta oturanlar, Çankaya’da
oturanlar Türkiye’nin kaymağını yedi.” diyemezsiniz. 
Ya
da deminki tartışmaya dönelim, hemen, çok basit… Efendim, “Külliye” mi
diyeceğiz “saray” mı diyeceğiz? 
CEMAL
ÖZTÜRK (Giresun) – “Külliye” deyin bitsin. 
EROL
KATIRCIOĞLU (Devamla) – Evet ama “saray” demek isteyenler de var, ne yapacağız
şimdi?
MUHAMMET
EMİN AKBAŞOĞLU (Çankırı) – Resmî ismi Külliye. 
EROL
KATIRCIOĞLU (Devamla) – E resmî… Kimin resmiyeti o? 
MUHAMMET
EMİN AKBAŞOĞLU (Çankırı) – Türkiye Cumhuriyeti’nin.
EROL
KATIRCIOĞLU (Devamla) – Öyle bir şey yok, hayır. Efendim, şunu unutuyorsunuz,
bakın: Çoğunlukçu bir yerden konuşuyorsunuz. 
MUHAMMET
EMİN AKBAŞOĞLU (Çankırı) – Saray değil, kaçak değil. “Kaçak saray.” diyorsunuz
bir de, kaçak değil.
EROL
KATIRCIOĞLU (Devamla) – Hayır, siz Türkiye’nin yüzde 50’sini temsil ediyorsunuz,
o kadar. Türkiye’nin tümünü temsil etmiyorsunuz ki. 
RECEP
ÖZEL (Isparta) – Hocam, sizin adınız soyadınız ne? Biz size başka bir isimle
hitap edebilir miyiz?
AHMET
HAMDİ ÇAMLI (İstanbul) – Demin söylediğin doğru hocam, sizin değerleriniz var,
bizim de değerlerimiz var. 
BAŞKAN
– Arkadaşlar…
EROL
KATIRCIOĞLU (Devamla) – Arkadaşlar, siz beni anlıyorsunuz ama laf etmek zorunda
hissediyorsunuz kendinizi. Edin ama ben size şunu söylüyorum: Yani bu artık
anlaşılmıyorsa da yapabilecek bir şeyim yok doğrusunu isterseniz ama biz
siyaseti, siyasi partileri kendi değerlerimizle özdeş hâle getirdiğimiz andan
itibaren siyasi partiler anlamlarını yitiriyorlar ve demokrasi de anlamını
yitiriyor. O nedenle de Türkiye’de demokrasi bence yoktur, işlememektedir.
Sandığa gidiyor olmamızın hiçbir kıymetiharbiyesi yoktur, ben size söyleyeyim.
AHMET
HAMDİ ÇAMLI (İstanbul) – Öyle diyor zaten bazıları.
EROL
KATIRCIOĞLU (Devamla) – Evet, hiçbir kıymetiharbiyesi yoktur. Gidilir, sandıkta
oylar verilir ama sonuçta ortaya çıkacak olan tablo…
(Mikrofon
otomatik cihaz tarafından kapatıldı)
EROL
KATIRCIOĞLU (Devamla) – Sayın Başkan, bir dakika lütfen.
BAŞKAN
– Tamamlayalım lütfen.
AHMET
TAN (Kütahya) – Milletin iradesini bu kadar aşağılamak da olmaz yani. Milletin
iradesini aşağılıyorsunuz.
EROL
KATIRCIOĞLU (Devamla) – Ben kimseyi aşağılamıyorum arkadaşlar. Beni bilen de
biliyor, nereden konuştuğumu da biliyorlar. Ben diyorum ki yanlış yapıyorsunuz,
özellikle Sayın Cumhurbaşkanı yanlış yapıyor. Yani bu kadar kutuplaştırıcı bir
politika… Demin Nuhoğlu arkadaşımız söyledi, herkesin sinirleri gergin bir
vaziyette. Bu işinize yarıyor mu sizin, işinize geliyor mu bu sizin?
ABDULLAH
GÜLER (İstanbul) – Gerilmeyin Hocam, niye geriliyorsunuz? Sakin sakin
konuşuyoruz.
EROL
KATIRCIOĞLU (Devamla) – E canım, ikide bir laf atıyor Sayın Cumhurbaşkanı her
gün bütün televizyonlarda, doğal olarak insanlar da rahatsız oluyor.
MUHAMMET
EMİN AKBAŞOĞLU (Çankırı) - Cevap veriyor. 
EROL
KATIRCIOĞLU (Devamla) – Yani şimdi Beşiktaş’ta oturan bir insan gerçekten de bu
memleketin kaymağını mı yemiş ya? Ben size Beşiktaş’taki gecekonduları
göstereyim ya. Ayıptır ya! Böyle bir şey söyleyemezsiniz. Hele hele Fatih
Portakal’la ilgili olarak söylediği asla kabul edilemez. 
RECEP
ÖZEL (Isparta) – Hocam söyledik, ne oldu?
EROL
KATIRCIOĞLU (Devamla) - Bir aile ismidir soyadı, “Portakal mı, mandalina mı,
bilmem ne…” denmez.
AHMET
HAMDİ ÇAMLI (İstanbul) – Aileye hakaret yok Hocam, aileye filan öyle hakaret
yok yani.
EROL
KATIRCIOĞLU (Devamla) – Arkadaşlar, ama ben size şunu söyleyeyim: Sizler
maalesef beni çok hayal kırıklığına uğrattınız çünkü aranızdan biri de çıkıp
şunu diyemiyor: “Ya Sayın Cumhurbaşkanı, yanlış yapıyorsun ya.” 
(Mikrofon
otomatik cihaz tarafından kapatıldı)
EROL
KATIRCIOĞLU (Devamla) - Bunu biriniz söylesenize ya. 
AHMET
HAMDİ ÇAMLI (İstanbul) – Aileyle bizim işimiz yok Hocam.
EROL
KATIRCIOĞLU (Devamla) – Biriniz söylesenize, böyle bir cesaret koysanıza ortaya
ya. Sizden beklenen bu esasında.
AHMET
HAMDİ ÇAMLI (İstanbul) – Bizim işimiz aileyle değil, fitne ekenlerle.
BAŞKAN
– Arkadaşlar, karşılıklı konuşmayın.
EROL
KATIRCIOĞLU (Devamla) – Ama ben size söylüyorum tekrar: Sizler, 2008’e kadar
Adalet ve Kalkınma Partisi bir itirazın adıydı, şimdi biatın adıdır.
Hepinize
teşekkür ederim. (HDP sıralarından alkışlar) 
BAŞKAN
– Sayın Katırcıoğlu, teşekkür ederim.
ZÜLFÜ
DEMİRBAĞ (Elâzığ) – O bahsedilen portakal meyvedir, soy ismi değil.
ÖZLEM
ZENGİN (Tokat) – Sayın Başkan…
BAŞKAN
– Sayın Zengin, buyurun.
IV.- AÇIKLAMALAR (Devam)
25.- Tokat Milletvekili Özlem Zengin’in, İstanbul Milletvekili Erol
Katırcıoğlu’un 38 sıra sayılı Kanun Teklifi’nin tümü üzerinde HDP Grubu adına
yaptığı konuşmasındaki bazı ifadelerine ilişkin açıklaması
ÖZLEM
ZENGİN (Tokat) – Sayın Başkan, çok değerli milletvekilleri; Sayın Katırcıoğlu
çok sakin sakin iyi bir gerginlik yarattı, onu belirtmek isterim.
Şimdi,
birkaç şey söyleyeceğim, pek çok mesele var belki ama en önemsediğim şey,
bence, bu parti devleti meselesi. Türkiye demokrasisi tarihinde biz bir parti
devleti meselesi gördük yani tek partiyle beraber nasıl icra olunuyor, parti
devleti nasıl olunuyor, biz bunu gördük. Mevcut olan sistemi böyle tanımlamanın
bu ülkeye çok büyük bir haksızlık olduğunu düşünüyorum. 
“Demokrasi”
dediğiniz şey, gelişen bir şey zaten yani anbean gelişen. Biz AK PARTİ olarak
bunun için uğraşıyoruz Türkiye’de, bunun gayretlerini gösteriyoruz fakat bir
sistemin, bir partinin hem içinde olup hem dışında olamazsınız. Biz partinin
kendi içindeki mekanizmalarında -dün Cumhurbaşkanımızın konuşmasında da vardı-
kendi murakabesini yapan bir partiyiz, onu yaptığımız için bugüne kadar
ayaktayız. Ben bize önerdiğiniz şeyi kendi partinize önermenizi tavsiye ederim.
Neler yaptığınızı, bir araya gelişlerinizde nasıl halkalar oluştuğunu, hangi
ekiplerle hangi ilişkilerin kurulduğunu bence kendi içinizde siz de
yapmalısınız yani bize tavsiye ettiğinizi bence kendi içinizde önce
uygulamalısınız ki bir anlamı olsun bunun. 
Şimdi,
Cumhurbaşkanımızla alakalı, “Gerginlik yaratıyor.” meselesi önemli bir mesele.
Tam tersine…
(Mikrofon
otomatik cihaz tarafından kapatıldı) 
EROL
KATIRCIOĞLU (İstanbul) – Tam tersine mi?
ÖZLEM
ZENGİN (Tokat) – Bir cümleyle ifade edeceğim.
BAŞKAN
– Tamamlayalım lütfen.
ÖZLEM
ZENGİN (Tokat) – Tam tersine, Türkiye’de Sayın Cumhurbaşkanımızın varlığı en
birleştirici unsurdur yani bunu tekrar tekrar söylüyoruz ama 15 Temmuz bunun
bir şahididir, 15 Temmuzda olanlar bunun şahididir. Birleşeceğimiz şeyler de bu
manada -evet, her birimizin farklı değerleri var insan olarak, parti olarak ama
evrensel değerlerde birleşmemiz lazım- ortak değerlerimiz olmalı, öyle olmalı
ki bu demokrasi işlesin, toplumsal hayatta devamlılık olsun. Hukuk bunlardan
bir tanesi, demokrasi bunlardan bir tanesi, insan hakları bunlardan bir tanesi;
birleşeceğimiz pek çok değer var. Aksi takdirde, bir araya gelerek iş yapma
kabiliyetimiz kalmaz diye düşünüyorum.
Teşekkür
ederim. 
EROL
KATIRCIOĞLU (İstanbul) – Sayın Başkan, bir cevap verebilir miyim lütfen?
BAŞKAN
– Peki.
ALİ
KENANOĞLU (İstanbul) – Çok kibar söyledi, o yüzden vermek lazım.
BAŞKAN
– Bir sataşmaya mahal vermeyelim Sayın Hocam.
Buyurun.
26.- İstanbul Milletvekili Erol Katırcıoğlu’nun, Tokat Milletvekili
Özlem Zengin’in yaptığı açıklamasındaki bazı ifadelerine ilişkin açıklaması
EROL
KATIRCIOĞLU (İstanbul) – Şimdi, yani tek parti dönemini referans verdi Sayın
Özlem Hanım. Tek parti dönemi çok özel koşullarda ortaya çıkmış ve bugün
kimsenin savunma durumunda olduğu bir örnek değil zaten. 
ÖZLEM
ZENGİN (Tokat) – Bugün de yok zaten parti devleti. Nasıl bunu söylüyorsunuz,
ben de buna hayret ediyorum. 
EROL
KATIRCIOĞLU (İstanbul) – Dolayısıyla, şimdi, her şey, bütün imkânlar bu kadar
gelişmişken, dünyada demokrasiyle ilgili olarak fikirler yaygınlaşmış ve
değişmişken, insanların demokrasinin ne anlama geldiğini daha iyi anladığı bir
noktada, sizin partinizin özellikle, antidemokratik duruşunu görmemenize de ben
şaşırıyorum açıkçası. Çünkü gerçekten de oturup konuşalım istiyorsanız ama
bugün Türkiye'de kaç kişi hapiste, kaç kişi yargılanıyor? Bizim eş
başkanlarımız hâlâ, hiç doğru dürüst bir iddianame olmadan yargılanıyor.
Lütfen, bunlara baktığımızda, Özlem Hanım yani, hakikaten ben şaşırıyorum
doğrusunu isterseniz. Çünkü ben…
(Mikrofon
otomatik cihaz tarafından kapatıldı) 
BAŞKAN
– Teşekkür ederim.
ÖZLEM
ZENGİN (Tokat) – Bir cümle söyleyebilir miyim Sayın Başkan? Tek bir cümle rica
edeceğim.
ENGİN
ALTAY (İstanbul) – Ben de söz istiyorum, madem öyle. 
BAŞKAN
– Buyurun. 
27.- Tokat Milletvekili Özlem Zengin’in, bugünkü Meclis aritmetiğinin
Türkiye'deki demokrasinin şahidi olduğuna ilişkin açıklaması
ÖZLEM
ZENGİN (Tokat) – Sayın Katırcıoğlu’na şunu ifade etmek istiyorum: Bakın, içinde
bulunduğumuz şartlarla alakalı şikâyet etmeyle ilgili bir sorun yok ama
örneklerken “tek parti devleti” değil de “parti devleti” dediğiniz zaman bu çok
başka bir yere gidiyor, bambaşka bir yere gidiyor. 
EROL
KATIRCIOĞLU (İstanbul) – Ama öyle zaten, bambaşka bir yere gidiyoruz. 
SERPİL
KEMALBAY PEKGÖZEGÜ (İzmir) – Tek adam devletindeyiz, haklısınız. 
ÖZLEM
ZENGİN (Tokat) – Ama hayır, bu böyle değil yani biz bunu şiddetle reddediyoruz.
SERPİL
KEMALBAY PEKGÖZEGÜ (İzmir) – Doğru söyledi, biz tek adam dönemindeyiz, tek
parti değil. 
ÖZLEM
ZENGİN (Tokat) – Yani hep beraber Türkiye'de demokrasinin hayata geçmesi,
kalitesinin artması için gayret sarf ediyoruz. Bugünkü Meclis aritmetiğimiz de
bunu gösteriyor, bunu gösteriyor.
O
sebeple, siz bunu söylediğinizde, var olan ne varsa her şeye bir tekme vurup
atmış, yıkmış oluyorsunuz. Bunların artı değerlerini ifade etmek de herhâlde
muhalefetin şu kadarcık sorumluluğudur diye düşünüyorum. Yani her şey yerle
yeksan, her şey bir felaket, her şey dökülüyor; böyle bir muhalefet olabilir
mi? Rica ediyorum yani.
EROL
KATIRCIOĞLU (İstanbul) – Evet, öyle ama. 
ÖZLEM
ZENGİN (Tokat) – O sebeple, en azından yapılanları görmekte fayda var. Şu
Meclis aritmetiği bence Türkiye'deki demokrasinin şahididir. Bu kadar, bunu
söyleyeceğim. (AK PARTİ sıralarından alkışlar) 
SERPİL
KEMALBAY PEKGÖZEGÜ (İzmir) – Gözünüz de onda zaten.
BAŞKAN
– Sayın Altay, siz neden söz istiyorsunuz?
ENGİN
ALTAY (İstanbul) – Ben de bu tek parti tartışması…
ÖZLEM
ZENGİN (Tokat) – Üstünüze alındınız, bu güzel. 
ENGİN
ALTAY (İstanbul) – Üstüme alınmam ben, üstüme alınacak bir şey yok. O parti
herkesin partisiydi. 
ÖZLEM
ZENGİN (Tokat) – Doğru, doğru bir alınma olmuş demek ki yani. 
ENGİN
ALTAY (İstanbul) – Sözü verdiniz herhâlde Başkanım, başlayabilir miyim?
BAŞKAN
– Tabii tabii, buyurun.
28.- İstanbul Milletvekili Engin Altay’ın, İsmet İnönü’nün dünyada çok
az siyasi lidere nasip olacak siyasi olgunlukla Türkiye'nin demokrasiyle tanışmasını
sağladığına, seçimlerin yapılıyor olmasının demokrasinin işlediği anlamına
gelmediğine ilişkin açıklaması
ENGİN
ALTAY (İstanbul) – Şimdi…
MEHMET
BEKAROĞLU (İstanbul) – 1950’ye kadar başka parti yoktu. 
BAŞKAN
– Sayın Bekaroğlu, grup başkan vekiliniz konuşuyor, ona söz verdim.
ENGİN
ALTAY (İstanbul) – İşte konuşan Türkiye'yi konuşturmadığınız için, herkes
fırsat buldukça konuşuyor, bu da AK PARTİ’nin Türkiye'yi içine düşürdüğü bir
hâldir, olumsuz bir hâldir.
BAŞKAN
– Sizin için de öyle galiba.
ENGİN
ALTAY (İstanbul) – Şimdi, 1946’ya kadar olan dönem için kimse “çok partili
rejim” falan demedi. 1946, hatta 1946’yı da geçiyorum, biz “1950’ye kadar
Türkiye'de tıkır tıkır işleyen bir demokrasi var.” demedik. Yani bir
imparatorluğun küllerinden genç bir cumhuriyet kurulmuştu ve bunun üzerinde,
demokrasiye geçmek için bütün iyi niyetli çabalara rağmen belli bir zamana
ihtiyaç oldu. Ama her şeye rağmen, sizin sıkça eleştirdiğiniz İsmet İnönü,
dünyada çok az siyasi lidere nasip olacak bir siyasi olgunluk ve demokrasi
aşkıyla Türkiye'nin demokrasiyle tanışmasını sağladı. “1950’de Türkiye'ye
demokrasi geldi.” dersek de doğru söylemiş olmayız. Arkadaşın,
milletvekilimizin söylediği çok yanlış değil, sandık demokrasinin temel, ana
parametrelerinden biridir ama bir ülkede seçimlerin yapılıyor olması o ülkede
demokrasinin tıkır tıkır işlediği anlamına da gelmez. 
“Tek
parti, parti devleti” kavramına gelince, 1950’ye kadar olan dönemde, evet,
Türkiye'de bir tek parti vardı, merhum Menderes, Celal Bayar dâhil, şu anki Cumhurbaşkanının
dedesi dâhil, herkes o partinin içindeydi. Dolayısıyla şu an AK PARTİ Grubuna
mensup ve diğer partilere mensup arkadaşlarımızın da büyükbabaları ya da
onların babaları bu partinin içindeydi. O parti devlet partisiydi, parti
devleti değildi Türkiye. 
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen. 
ENGİN
ALTAY (İstanbul) – Demokrasiye geçiş sürecinde cumhuriyetle tanışma süreciyle
ilgili bir partileşme zaruretine ihtiyaç vardı -partiler demokrasilerin olmazsa
olmazlarıdır- önce bir büyük parti kuruldu -Cumhuriyet Halk Partisi- sonra bu
parti içinden şimdi bildiğimiz duruma geldik. Ama asıl parti devleti -“parti
devleti” diyorum- şimdi var. Devletin başını, millet ile devletin birlik
beraberliğini temsil eden Cumhurbaşkanını ilde vali temsil ediyor ama AK PARTİ
il başkanı da temsil ediyor; ilçede kaymakam temsil ediyor, AK PARTİ ilçe
başkanı da temsil ediyor. Ayıptır, günahtır. 
İŞKUR
üzerinden senede beş ay, sekiz ay çalıştıracağınız insanların listeleri parti
binalarında yapılıyorsa… 
ZÜLFÜ
DEMİRBAĞ (Elâzığ) – Kurayla alınıyor. 
RECEP
ÖZEL (Isparta) – Kurayla yaptırıyoruz ya, kurayla alıyorlar.
ENGİN
ALTAY (İstanbul) – …burada buz gibi, bal gibi parti devleti vardır ve millet
bundan rahatsızdır. 31 Martta bunu hep beraber yaşayarak göreceğiz. 
Şuna
da sığınmayın: “On altı yıldır, on altı seçimdir millet bize oy veriyor.”
Veriyor işte, yazık günah zaten. Bu millet siz ne istediyseniz verdi, siz de
bir yerlere ne istediyse verdiniz, Türkiye onun için bu hâlde. Ben milletin bu
gelişmeleri önümüzdeki seçimde en iyi şekilde değerlendireceğine inanıyorum. 
Polemik
olursa ben de söze girerim. 
ÖZLEM
ZENGİN (Tokat) – Sayın Başkan…
BAŞKAN
– Sayın Zengin, buyurun. 
29.- Tokat Milletvekili Özlem Zengin’in, hiç kimsenin tek parti hükûmetleri
ile AK PARTİ’yi özdeş hâle getiremeyeceğine ilişkin açıklaması
ÖZLEM
ZENGİN (Tokat) – Sayın Başkan, bir cümle…
Sayın
Altay’a hiçbir şey yoktu yani bir sataşma yok, bir şey yok.
ENGİN
ALTAY (İstanbul) – Niye canım, size de…
ÖZLEM
ZENGİN (Tokat) – Neden “tek parti” deyince kendi üzerine alınıyor? Madem öyle,
bütün memleketin kuruluşu, başlangıcı, o zaman bir daha savunmaya ihtiyaç yok
herhâlde burada.
ENGİN
ALTAY (İstanbul) – Yok tabii, yok, evet. Benim olduğu kadar, o CHP sizin de
CHP’nizdir.
ÖZLEM
ZENGİN (Tokat) – Burada problem şu: Bu ülkede hiç kimse tek parti hükûmetleri
ile AK PARTİ’yi özdeş hâle getiremez, bunu söyleyemez.
ENGİN
ALTAY (İstanbul) – Ben getirdim, pişman değilim.
ÖZLEM
ZENGİN (Tokat) – Değilsiniz, o yüzden hiçbir şey kazanamıyorsunuz. 
ENGİN
ALTAY (İstanbul) – Bak, gene seçime geldi ya.
ÖZLEM
ZENGİN (Tokat) – Millet sizi görüyor, görüyor ve hatırlıyor, o günleri hâlâ
hatırlıyor. O kadar tevarüs etmiş, o kadar aktarılmış ki insanlar duyduğu anda
diyor ki: “Aman! Gene o günlere mi döneceğiz, gene onlar mı olacak, gene
yasaklar mı olacak?” O yüzden siz bunları savunmaya devam ettikçe biz kazanmaya
devam edeceğiz.
Teşekkür
ederim. (AK PARTİ sıralarından alkışlar) 
BAŞKAN
– Şimdi Cumhuriyet Halk Partisi Grubu adına…
ENGİN
ALTAY (İstanbul) – Söz istedim Başkan.
ÖZLEM
ZENGİN (Tokat) – Ne var yani?
ENGİN
ALTAY (İstanbul) – Ama istedim. 
ZÜLFÜ
DEMİRBAĞ (Elâzığ) – Önce Bekaroğlu konuşsun, ondan sonra.
BAŞKAN
– Sayın Altay…
ENGİN
ALTAY (İstanbul) – Beni yasakları savunmakla itham etti. Sataşmadan söz
istiyorum hatta. Bana “Siz bu yasakları savunmaya devam ediyorsunuz.” dedi. Bu
sataşma değil midir? Parlamentodaki bir siyasetçiye söylenecek laf mıdır? 
ÖZLEM
ZENGİN (Tokat) – Niye, niye, ne? Anlamadım.
ZÜLFÜ
DEMİRBAĞ (Elâzığ) – Neredeki siyasetçiye?
ENGİN
ALTAY (İstanbul) – Laf mıdır Sayın Başkan? 
Yerimden
söz talep ediyorum.
ÖZLEM
ZENGİN (Tokat) – Sayın Başkan, tek partiyle alakalı günleri kastediyorum. Her
şeyden nem kapıyor; enteresan bir şey, Sayın Başkan çok alıngan.
ZÜLFÜ
DEMİRBAĞ (Elâzığ) – Çok hassas ve alıngan.
BAŞKAN
– Şimdi, arkadaşlar…
Sayın
Altay, buyurun.
Bir
dakika içerisinde…
30.- İstanbul Milletvekili Engin Altay’ın, Anayasa’da var olan bütün
temel hak ve özgürlüklerin bir kişinin iki dudağı arasına teslim edildiğine
ilişkin açıklaması
ENGİN
ALTAY (İstanbul) – Tek parti döneminde kimsenin kaç çocuk doğuracağına
karışılmıyordu.
ÖZLEM
ZENGİN (Tokat) – Şimdi de karışılmıyor.
ENGİN
ALTAY (İstanbul) – Kimsenin ne içeceğine, ne yiyeceğine, ne giyeceğine, nasıl
giyeceğine karışılmıyordu.
ABDULLAH
GÜLER (İstanbul) – Bulamıyordu ki efendim, bir şey bulsun da yesin.
ENGİN
ALTAY (İstanbul) – Kimse zorla camiye de götürülmüyordu, zorla meyhaneye de
götürülmüyordu.
ÖZLEM
ZENGİN (Tokat) – Şimdi de öyle.
ENGİN
ALTAY (İstanbul) – Şimdi bu Anayasa’da var olan bütün temel hak ve özgürlükler
bir kişinin iki dudağının ucuna teslim edilmiş. Burada demokrasi varsa ben
körüm. Böyle bir şey olabilir mi? Demokrasiyi tahrip ediyor. Tayyip Erdoğan
ediyor, siz etmiyorsunuz. Demokrasi Tayyip Erdoğan’ın keyfine göre işletilecek
bir rejim değildir ve Türkiye, konuşan Türkiye olmaya devam edecektir. Eskiyi
karalayarak, oradan size bir prim de çıkmaz. O günlerde daha iyisini
yapabilseydi birileri. O rejimi eleştirmek, Mustafa Kemal Atatürk’ü, İsmet
Paşa’yı eleştirmek… Eleştirilmez diye demiyorum, elbette eleştirilir.
(Mikrofon
otomatik cihaz tarafından kapatıldı) 
ENGİN
ALTAY (İstanbul) – Ama bugün, Atatürk’e sövenlerin hoş görülmeye çalışıldığı
bir dönemde Tayyip Erdoğan’a eleştiriye tahammül edilememesi, edilmemesi
demokrasiyi içselleştirmemenin bir siyasi tezahürüdür. Kayıtlara geçsin. (CHP
sıralarından alkışlar)
ÖZLEM
ZENGİN (Tokat) – Sayın Başkanım, son bir cümle…
BAŞKAN
– Buyurun Sayın Zengin.
31.- Tokat Milletvekili Özlem Zengin’in, İstanbul Milletvekili Engin
Altay’ın yaptığı açıklamasındaki bazı ifadelerine ilişkin açıklaması
ÖZLEM
ZENGİN (Tokat) – Sayın Başkan, konuşan Türkiye var ki işte, Sayın Altay her
istediğini söylüyor, söylesin de zaten. 
ENGİN
ALTAY (İstanbul) – Ben de söylerim tabii.
MÜRSEL
ALBAN (Muğla) – Herkesi hapse atıyor.
ÖZLEM
ZENGİN (Tokat) – Biz onun için varız, biz onun için varız zaten. Yani
söylemeyle alakalı ne sorun olabilir ki? 
Bir
defa, Mustafa Kemal Atatürk’ü tek CHP sahiplenmekten vazgeçsin. Bu ülkede temel
değerler konusunda anlaşmamız gerekiyor. Herkes eleştirilebilir, belli
noktalara kadar herkes eleştirilebilir; tarihî gerçeklikler de mevcut olanlar
da. Burada mesele usulle alakalı, yöntemle alakalı. Siz bunu yaparken
“Türkiye’de demokrasi yok.” diyorsanız yanlış yapıyorsunuz. Ben bu usulün size
zarar verdiğini söylüyorum. Bize bir şey olduğu yok, bize zarar vermiyor çünkü
vatandaş söylediğiniz her kelimeyi, sizin söylediğinizin çok daha ötesinde
derin bir idrakle, geçmişten gelen bir idrakle anlıyor, bütün uygulamaları
biliyor, yaşamış ve bunlardan da kendisi bir karar veriyor. Ya, bir ekip nasıl
böyle her seferinde aynı şeyleri yapıyor, yapıyor, yapıyor ve hedef kitlesini
hiç kale almıyor, hayretler içerisindeyim yani.
Teşekkür
ederim.
BAŞKAN
– Arkadaşlar, birleşime on dakika ara veriyorum.
Kapanma Saati: 17.46
ÜÇÜNCÜ OTURUM
Açılma Saati: 17.58
BAŞKAN: Başkan Vekili Mustafa ŞENTOP
KÂTİP ÜYELER: Burcu KÖKSAL (Afyonkarahisar), Mustafa
AÇIKGÖZ (Nevşehir)
-----0-----
BAŞKAN
– Türkiye Büyük Millet Meclisinin 41’inci Birleşiminin Üçüncü Oturumunu
açıyorum.
38
sıra sayılı Kanun Teklifi’nin görüşmelerine devam ediyoruz.
VII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Adalet ve Kalkınma Partisi Grup Başkanvekili İstanbul Milletvekili
Mehmet Muş ve 25 Milletvekilinin Karayolları Trafik Kanunu ile Bazı Kanunlarda
Değişiklik Yapılmasına Dair Kanun Teklifi (2/1491) ile Plan ve Bütçe Komisyonu
Raporu (S. Sayısı: 38) (Devam)
BAŞKAN
- Komisyon? Yerinde.
Teklifin
tümü üzerinde gruplar adına son söz, Cumhuriyet Halk Partisi adına İstanbul
Milletvekili Mehmet Bekaroğlu’na aittir.
Buyurun
Sayın Bekaroğlu. (CHP sıralarından alkışlar)
Süreniz
yirmi dakika.
CHP
GRUBU ADINA MEHMET BEKAROĞLU (İstanbul) – Sayın Başkan, değerli arkadaşlar;
hepinizi saygıyla selamlıyorum. 
Şimdi,
38 sıra sayılı Kanun Teklifi üzerine grubum adına konuşacağım ama ondan önce
birkaç konuya girmek istiyorum. 
Değerli
arkadaşlarım, Türkiye’nin üç önemli konuyla başı dertte. Bunlardan bir tanesi
-işte konuşuyoruz- ekonomik kriz. Sayın Cumhurbaşkanı ve iktidar partisi
mensupları “Ekonomik kriz yok.” diyorlar. Var mı yok mu, artık onu takdir eden
ediyor. Siyasal ve toplumsal olarak da Türkiye -biraz evvelki tartışmalardan da
çok açık, net göründüğü gibi- bir kriz içinden geçiyor, sıkıntılar var. Bu
yetmiyormuş gibi değerli arkadaşlarım, dış politika, uluslararası ilişkiler
konusunda da zaten sıkıntılı olan ülkemiz son birkaç ay içinde daha başka
sıkıntıların içine de sürükleniyor.
Değerli
arkadaşlarım, sürekli olarak deniliyor ki: “Güney sınırlarımızdan güvenliğimizi
tehdit eden terör unsurları var. Bundan dolayı burada, şu şekilde bulunmamız
gerekiyor, şu hareketleri yapmamız gerekiyor.” 
Şimdi,
anlıyoruz ki… Tabii, Türkiye -Hükûmet ya da Sayın Cumhurbaşkanı- bir şey
söylemedi ama Amerikan Başkanı dedi ki: “Biz gidiyoruz ve bu bölgedeki DEAŞ’la
mücadeleyi Türkiye gibi ülkelere, Türkiye’ye bırakıyoruz.” Sadece DEAŞ değil
değerli arkadaşlarım, biliyorsunuz, Amerika’nın çekilmesinden ortaya çıkan
boşlukta bir bakıyoruz ki rejim güçleri de buraya doğru ilerlemeye başladı,
bazı kasabaları almaya başladı, yayınlar yapılıyor. 
Nedir
yani bugünlerin özelliği ne? Bir de 31 Mart seçimlerine doğru gidiyoruz. Şimdi,
31 Mart seçimlerine doğru giderken ekonomik sıkıntı, işte ciddi bir şekilde
büyümede problem var. “Hayır, işte 1,6 büyüdük her şeye rağmen.” Ama 7’den
geldiniz oraya. Bu, büyüme falan değil ve dördüncü çeyrekte ne olacağını az çok
hepimiz biliyoruz. İşsizlik oranları belli, “Her şeye rağmen doları yendik.”
filan; bir şeyi yendiğimiz yok, 5,30 ile 5,50 arasında gidip geliyor yani
ekonomide ciddi problemler var. Sanayi büyümesi falan da yok, küçülme olduğuna
göre önümüzdeki günlerde daha başka sıkıntılar çıkacak. 
Değerli
arkadaşlarım, böyle bir ortamda Sayın Cumhurbaşkanı -çok iyi bildiği iki şey-
gerginlikle Türkiye’yi seçime götürüyor. Ne ilgisi var diyeceksiniz bu paketle?
Bu paket de bir seçim paketi, o nedenle söylüyorum değerli arkadaşlar. 
Cumhurbaşkanı
daha Adalet ve Kalkınma Partisinin kurulduğu günden beri, sürekli şekilde,
özellikle 2010’lardan sonra, toplumu gererek, toplumu kutuplaştırarak,
neredeyse artık sinir uçlarına da dokunarak seçime götürüyor Türkiye’yi. Çok
gergin Türkiye; her gün böyle şeyin üzerinde oturuyoruz, kimse ses çıkaramıyor.

“Bizden
birisi konuştuğu zaman ne derse doğrudur, öbür taraftan birisi konuştuğu zaman
ne derse yanlıştır hatta öbür taraftaki insanların hepsi haindir, teröristtir.”
Böyle gidiyor. Herhangi bir insan bunu derse şey değil -tabii sorun- ama Sayın
Cumhurbaşkanının demesi çok ciddi problem. 
Arkadaşlar,
bir Cumhurbaşkanı çıkıp programda herhangi bir vatandaşa “Portakal mısın,
mandalina mısın, narenciye misin?” filan; öbürüne, efendim, grup başkan
vekiline yani “Şimdi tazminat, sonra ceza.” Ya, siz kimsiniz Sayın
Cumhurbaşkanı? (CHP sıralarından alkışlar) Elbette Cumhurbaşkanısınız ama yani
siz hukukçu değilsiniz ki mahkemeler var. Ya, eskiden mahkemelere bir şekilde
işaret veriyordu, şimdi emir veriyor, cezasını tayin ediyor, bir kanun
maddesini söylemedi değerli arkadaşlarım. Bu olmaz, bununla Türkiye yol alamaz
değerli arkadaşlarım, Türkiye bir yerde çarpar. Bakın, üzerine bastığımız yer
yani hukuk devleti zemini hepimizin üzerinde durduğu zemindir. Bu zemin ortadan
kalkarsa hepimiz ortadan kalkarız değerli arkadaşlarımız, yaşama şanslarımız olmaz.

Şimdi,
üzerinde konuştuğumuz bu, Karayolları Trafik Kanunu ile Bazı Kanunlarda
Değişiklik Yapılmasına Dair Kanun Teklifi 12 maddeden ibaret, 9 ayrı kanunda
değişiklik yapılıyor değerli arkadaşlarım. Şimdi, bu kanunun maddelerine
geçmeden evvel, bu kanun nasıl geldi ve diğer kanunlar nasıl geliyor, bunun
üzerinde konuşmamız gerekiyor, çok geniş bir şekilde konuşmamız gerekiyor
değerli arkadaşlar. Bu torba yasa sistemi artık Türkiye'nin taşıyabileceği bir
sistem değil. Bir defa değerli arkadaşlarım, siz işte başkanlık sistemi
gelirken ya da Cumhurbaşkanlığı sistemi gelirken dediniz ki: “Meclis çok güçlü
olacak, kanunları bütünüyle milletvekilleri getirecek, hiçbir şekilde hükûmet
ya da Cumhurbaşkanı kanun tasarısı getirmeyecek bütçenin dışında.” Şimdi, değerli
arkadaşlarım, kanun teklifleri geliyor. Ya, kendi kendimizi niye gülünç duruma
düşürüyoruz arkadaşlar ya? Öyle teknik konular var ki… Bu kanun teklifini
getiren arkadaşımız da şimdi burada oturmuyor.
CEMAL
ÖZTÜRK (Giresun) – Buradayım, geldim. 
MEHMET
BEKAROĞLU (Devamla) – Nereden bunları bilmiş? Bu Boğaziçi’ndeki koordinatları,
bunları nereden bilmiş, nasıl bilmiş? Belli ki çok açık ki Hükûmet getiriyor,
bürokratlar getiriyor ama birbirimize yalan söylüyoruz değerli arkadaşlar. “Ben
getirdim." diyor ama Komisyonda öyle bir oturuyor ki arkasında devlet
memurları var. Ben de muhalefet olarak bu kanun teklifi yanlıştır diyorum, bu
madde yanlıştır diyorum ama arkamda kimse yok. Onun arkasında devlet memurları
var, onlardan istifade ediyor. Bu yanlış değerli arkadaşlarım, böyle olmaz,
bunu sürdüremezsiniz, komik duruma düşüyoruz demokrasimiz, hepimiz. Bu böyle
olmaz. 
Bakın,
geçen gün, şu anda Meclisi yöneten Meclis Başkan Vekilimiz ne duruma düştü?
Bakın, dün kabul edilen Tekirdağ Milletvekili Mustafa Şentop’un Türkiye
Cumhuriyeti Hükûmeti ile Katar Devleti Hükûmeti arasında yapılan anlaşmanın
onaylanmasına dair kanun teklifi, Mustafa Şentop’a ait. Sayın Şentop, tebrik
ediyorum sizi, Hükûmetimiz adına anlaşma yapmış ve kanun teklifini buraya
getiriyor. Olmaz, bunu unutmuşsunuz değerli arkadaşlarım. Anayasa’da
uluslararası anlaşmaların nasıl olacağı, nasıl… Ya, Hükûmet sunacak bunu, başka
çare yok.
Şimdi,
-bakın, bu sistem şu anda bir şekilde devam ediyor, devam edebilmesi için-
iktidarıyla muhalefetiyle, inatlaşmaktan falan vazgeçip bunları düzeltmemiz
gerekiyor. Yoksa gerçekten komik duruma düşüyoruz değerli arkadaşlarım. Bu
olmaz, bununla bir yere gidemeyiz.
Kanun
teklifine gelince: bu teklif, vatandaşlarımızın birtakım ihtiyaçlarından
kaynaklandı. Biraz evvel bir arkadaşımız sordu. Yani Yüksek Seçim Kurulu
üyeleri… Teessüf ederim Sayın Katırcıoğlu, Yüksek Seçim Kurulu üyelerinin
ihtiyacı olamaz mı, onlar vatandaş değil mi? Onların da bir sene uzatmaya
ihtiyacı var, ihtiyaçlarını karşılıyorlar.
Bu
yasa teklifi, değerli arkadaşlarım, kimin ihtiyacı biliyor musunuz?
Hükûmetinizin işte, Cumhurbaşkanının ihtiyacı, ismini koyayım: Sayın Binali
Yıldırım’ın ihtiyacı. 29’unda sanıyorum, İstanbul Büyükşehir Belediye Başkanı
adayı olarak açıklanıyor. Bu paketle beraber İstanbul’a gidecek, çok açık. Ve
bundan sonra da bu seçim serbest seçim diye kimse iddia etmesin. Adaylardan
birisi kanun çıkarıyor ya, kanun çıkarma yetkisi var adaylardan birisinin.
Gidiyor, kamyoncularla İstanbul’da bir toplantı yapıyor. “Öyle mi, çok mu ceza
verdiler size? Affettim ya!” diyor. Geliyor, burada, hemen Adalet ve Kalkınma
Partisi Grubu, Milliyetçi Hareket Partisi Grubu da sürekli şekilde destekliyor;
“Tamam.” diyorlar, hemen Sayın Binali Yıldırım’a kanun yapıyorlar. Bu kanunla
gidecek. 
Ha,
şunu da söyleyeyim: Bu kanundaki birçok maddeye biz de “evet” diyeceğiz yani
birtakım düzenlemeler var, onlara “evet” diyeceğiz, eleştirilerimizi yaparak
“evet” diyeceğiz değerli arkadaşlarım.
Şimdi,
maddelere geçecek olursam değerli arkadaşlarım, hepsinin üzerinde çok fazla
durmayacağım ama 1’inci madde, aslında Türkiye Büyük Millet Meclisi Plan ve
Bütçe Komisyonunda daha evvel görüşüldü; 71 maddelik bir torba vardı, o
torbadan alınıp getirildi. Nedir bu? Polis Bakım ve Yardım Sandığının ortak
olması. Değerli arkadaşlarım, şu anda 280 binin üzerinde, 300 bine yakın
Emniyet mensubu var ve bu sandığa ancak 45 bin kişi üye olmuş. Şimdi, bundan
sonra memur olacak arkadaşların tamamı zorunlu olarak buraya üye olacak. Bu,
Anayasa’ya aykırı arkadaşlarım, derneklerle ilgili 33’üncü maddeye aykırı,
48’inci maddeye aykırı, aykırı… 
SELAMİ
ALTINOK (Erzurum) – Değil, hiç değil.
MEHMET
BEKAROĞLU (Devamla) – Tamam, biraz sonra gelir anlatırsın.
Niye
bu arkadaşlar üye olmamış, 288 bin kişiden niye 45 bin kişi üye olmuş? İki
sebep vardır, ya polisler gerçekten geçim sıkıntısı içinde, çok ciddi
problemler var ya da bu sandığa inanmıyorlar, bu sandığın kendilerinin yararına
olduğuna inanmıyorlar değerli arkadaşlarım. Niye o zaman kanun zoruyla üye
yapacağız? Bu, yanlıştır. Bu maddenin çıkarılması için önerge verdik, onu
desteklemenizi bekliyorum değerli arkadaşlarım. 
Her
maddeyle ilgili konuşmayacağım, arkadaşlarımız bölümler ve maddeler üzerinde de
konuşacaklar. Konulardan bir tanesi de Karayolları Trafik Kanunu’nda değişiklik
yapılıyor 3’üncü maddeyle, yapılan değişiklik; 2019 yılında hani bütün
cezalarda, harçlarda yeniden değerlenme oranında artış yapılıyor ya, trafik
cezalarında yapılmayacak diyor. İlk bakışta çok şey gibi geliyor falan ama
hemen düşündürüyor “Niye diğer cezalarda yapılmıyor, niçin diğer harçlarda
yapılmıyor?” diye. Gerekçe olarak arkadaşlarımız dediler ki: “Biz iki ay evvel
bu konuda değişiklik yapmıştık.” Gerçekten yaptılar. İki ay evvel bu Mecliste,
Sayın Zengin, aynen bu adla bir kanun çıkardık biliyor musunuz? Aynen bu adla
yani “Karayolları Trafik Kanunu ile Bazı Kanunlarda Değişiklik Yapılmasına Dair
Kanun.” Bakın, neredesiniz? İki ay evvel aynı adla kanun çıkardık ve bazı
trafik suçlarının cezalarını artırdık ama trafik magandaları hedeflenmişti, o
zaman işte, ölümler filan olmuştu, infial vardı, bunu gidermek için yaptınız ve
caydırmak amacıyla bu şey… Şimdi, diyorlar ki: “Zaten trafik cezalarını
artırdık dolayısıyla 2019’da artırmayacağız.” Seçim için bunu yapıyorsunuz, çok
açık; 2019’da caydırma şeyi olmayacak mı değerli arkadaşlarım? Olacak ama siz
bunu bu şekilde geçiriyorsunuz. 
Başka
bir madde, 4’üncü madde değerli arkadaşlarım. Bu 4’üncü madde, daha evvel,
mayıs ayında çıkarmış olduğumuz imar affıyla ilgili. O mayıs ayında, Boğaziçi
öngörünüm bölgesi bu imar affından, imar barışı filan diyordunuz, imar
barışından istisna edilmişti. Niye? Çünkü Boğaziçi Kanunu var. Bu kanun varken
böyle bir şey Boğaziçi’nde yapılamaz. Boğaziçi Kanunu, biliyorsunuz, değerli
arkadaşlar, 1983’te çıktı. Çok müthiş bir şeyi var. Yani “Bize atalarımızdan,
geçmişten kalan, Türkiye’nin imzası, Türkiye’yle ilgili böyle çok belirleyici
birkaç tane işaret deyin.” derseniz bir tanesi Boğaz’dır. Bu Boğaz’ı
koruyacağız ve gelecek nesillere bırakacağız diye Boğaziçi Kanunu çıkmıştı. Ama
Boğaziçi Kanunu’nda yazılan ne vardıysa hepsi ihlal edildi. Siyasetçiler -ayrım
yapmıyorum- işte, belediye başkanları, o memurlar filan, hepsi ihlal etti ve
bugün Boğaziçi bu hâle geldi. 
Şimdi
bu hâli meşrulaştıracağız ama burada iki tane konu var, bunlardan bir tanesini
biz destekliyoruz. Neyi destekliyoruz? İstanbul’a gelmiş, zamanında başını
sokacak bir yer aramış ve oralarda ev yapmış. Niye? Çünkü devlet, sosyal devlet
görevini yapmadığından dolayı vatandaş ev yaptı, gitti oraya ev yaptı. Yıllar
geçti. İşte Özal geldi, tapu kullanma belgesi verdi, o bunu dedi, bu bunu dedi
filan. Bütün seçim zamanlarında bunlar geldi geçti. Evini almak istiyor ve
oradan da üç beş kuruş rant yani bir daireyse iki daire almak istiyor.
Helalühoş olsun. Bunu vermek gerekiyor değerli arkadaşlar. Fethipaşa Korusu’nun
hemen dibinde böyle küçük küçük evler var; tanıyorum, ziyaret ediyorum,
çaylarını içiyorum. Bunlara vermek lazım ama bu garibanlara sığınarak buraları
yağmalayanlar var, rantlar oluşturanlar var. 
Sayın
Bakan çıkmış algı operasyonu yapıyor değerli arkadaşlarım. Sizin Bakanınız
Murat Kurum çıktı dedi ki: “Yalılara af getirmiyoruz.” Değerli arkadaşlarım,
yalılara af diye bir şey söz konusu değil ki zaten. Yalıların hepsi, hemen
hemen hepsi, yüzde 99’u tescil edilmiş tarihî eserler. Oraya bir şey olmaz.
Belki adam yani bir garajının çatısını filan yapmıştır. Yalılarla ilgili böyle
bir şey söz konusu olmaz, yok; kanun filan, böyle bir şey yok. E niye bir koca
bakan algı operasyonu yapar, millete yalan söyler değerli arkadaşlar? Hayır,
burada bu insanlar da korunacak ve böyle bir hakkımız yok, böyle bir yasa
çıkarma hakkımız yok. Bunu, bu maddeyi yeniden yazın; ayırın, nasıl
ayıracaksanız ayırın değerli arkadaşlarımız. Ha, zaten imar affı filan
dediğimiz şeyle de sorun çözülmüyor bildiğiniz gibi değerli arkadaşlarımız,
orada hiçbir şekilde sorun çözülmüyor. 
Bakın,
bugün Türkiye’nin en temel problemi, İstanbul’un en temel problemi depremdir
değerli arkadaşlarım. Bir deprem tehlikesini herkes bekliyor, konuşuyor,
ediliyor. Depremle ilgili on altı senede ne yapıldı, ne yapıldı? Birisi gelsin
bana söylesin “Depremle ilgili böyle şeyler yaptık, işi çözdük.” Ha, yani 6306
sayılı Yasa çıktı ama bu yasayla ilgili bir şey yapılmadı. İstanbul’da deprem
toplanma alanı bırakmadınız, hepsini ranta açtınız, imara açtınız değerli
arkadaşlarım ya! Bir deprem olduğunda insanların toplanacağı güvenli yer yok ve
bu madde, bu yasa, bu imar affı depremle ilgili hiçbir şey getirmiyor.
Değerli
arkadaşlarım, bakın ne diyor, çok uzatmayacağım: “Yapının depreme dayanıklılığı
hususu malikin sorumluluğundadır.” Büyük bir değişiklik yapıyoruz, para
topluyoruz ve bu topladığımız paraları deprem dönüşümü için kullanacağız
diyoruz. Ne kadar topladınız, ne kadar dönüşüme ayırdınız; birisi çıksın bu
açıklamayı yapsın. Böyle bir açıklama da yok ama depremle ilgili hiçbir şey
yapılmıyor; Türkiye’nin temel problemi, hiçbir şey yapılmıyor. Aslında imar
affı filan da değil, vatandaşı kandırıyoruz. Ne olacak, sonra ne olacak;
yıkılmaya geldi, ne olacak bu arkadaşlar, birisi gelsin söylesin. Tapu verecek
misiniz, böyle bir şey var mı? Yok. Dolayısıyla bu, gerçekten bir imar affı
değildir; seçim öncesi, 24 Haziranda hazırlanmıştır, şimdi bunlar yenileniyor,
tekrar insanlara hatırlatılıyor. Niye? Çünkü İstanbul elden gidiyor. İstanbul
elden gidince -hadi ruhsatlı saray diyelim- ruhsatlı saraydan çıkmak zorunda
kalacaksınız değerli arkadaşlarım, anketler bunu gösteriyor.
RECEP
ÖZEL (Isparta) – Hiçbir yere gitmez, merak etme.
MEHMET
BEKAROĞLU (Devamla) – O nedenle, istifa ettirilmeden aday olacak, İstanbul’da
dolaşacak bir Meclis Başkanı varken nasıl karşısındaki adaylar da seçim
çalışması yapacak ve bu seçim serbest seçim olacak değerli arkadaşlarım? İnsaf,
nasıl olacak bu seçim; böyle bir şey var mı? Yok.
Neyse,
devam edelim değerli arkadaşlarım. Başka bir sorun da 3’üncü madde. Karayolları
Genel Müdürlüğünün Hizmetleri Hakkında Kanun’da bir değişiklik yapılıyor. Bu
değişiklik de bir af aslında, nitelikli çoğunluk gerekiyor. Anayasa Mahkemesi
başka kararlar da vermiş. Yüksek cezalar var. Birinci ve ikinci köprüden, 15
Temmuz Şehitler Köprüsü ile Fatih Sultan Mehmet Köprüsü’nden geçmesi yasak olan
araçlar. Bir defa bunun -geçmesi yasak olan araçlar- sadece trafik için
yapıldığını kimse söylemesin. Hani, o verdiğiniz kamu-özel ortaklığıyla, otuz
sene, elli sene garantili bir şekilde, geçiş garantileriyle -dolar ve euro
cinsinden- köprülerdeki insanlar kazansın diye, zorla oraya sevk ettiniz
değerli arkadaşlarım, yanlışlıkla buradan geçenlere ceza bastınız. 
ABDULLAH
GÜLER (İstanbul) – Alakası yok Hocam. 
MEHMET
BEKAROĞLU (Devamla) – Zamanında da hiçbir şekilde bunlara tebliğ edilmedi. Niye
tebliğ edilmedi? Tebliğ edilmedi çünkü seçimler geliyordu, seçimler vardı, hep
iptal edildi. 
Şimdi,
öyle kamyoncu var ki kamyonetçi var ki 100 bin lira ceza gelmiş değerli
arkadaşlar. İşte Sayın Meclis Başkanı bu kamyoncularla buluştu, anlattılar. Ya
çok felaket… Ya siz yaptınız, siz öyle şeyler yapıyorsunuz, ne serbest seçimi
ya! Siz, seçim öncesinde, trafikte sıkıntı olmasın diye bu elektronik denetim
sisteminin kameralarını kapatıyorsunuz, trafik polislerine “Ceza yazmayın.”
diyorsunuz! Ya, siz her şeyi yaparsınız seçim kazanmak için. Seçim kazanmak
için ülkeyi geriyor Sayın Cumhurbaşkanı, üzerine bastığımız zemini oynatıyor Sayın
Cumhurbaşkanı. Güneyde de ne oluyor bilmiyoruz, kiminle savaşacağımızı
bilmiyoruz değerli arkadaşlarım. Seçim kazanmak için bunları yapıyorsunuz, bu
da böyle bir şey. Ama madem böyle bir af getiriyorsunuz, diğer köprüden geçişle
ilgili cezalara da af getirin, genelleyin bunu, üçüncü köprüden yanlışlıkla
geçenlerin hepsini de affedin; öyle bir şey yok. 
Devam
edelim değerli arkadaşlarım, 6’ncı madde var. Bu 6’ncı madde de enteresan, bunu
kısmen destekliyoruz diyorum. Biliyorsunuz, bu büyükşehir yapılan illerdeki
köylerde, kasabalarda ve beldelerde insanlara birtakım yükümlülükler geldi
şehre dâhil olduklarından dolayı; işte su parasından emlak vergilerine kadar,
bu vergiler kanun gereği belli sürelerde ertelenmişti, şimdi tekrar bunları
erteliyorsunuz değerli arkadaşlarım. 
Burada
da iki tane konu var. Bir, gerçekten köylüler var yani kendi evine su getirmiş,
şimdi oraya şey takacaksınız, o şehirdeki en düşük fatura bedelinin yüzde 25’i
kadar su parası alacaksınız. Bu, sıkıntılı, problemli bir şeydir. Ertelemek
olmaz, bütünüyle bunu ortadan kaldıralım, onlardan vergi alınmasın değerli
arkadaşlarım. Bunu sağlamak hiç de zor değil. Otururuz… Böyle yerlerde oturan
insanlar gerçekten köy yerleşim yerinde mi oturuyor, gerçekten çiftçi mi,
arıcılık mı yapıyor, seracılık mı yapıyor, hayvancılık mı yapıyor; bunu tespit
etmek hiç de zor değil. Onlardan emlak vergisi de almayalım, su parası da
almayalım, diğer harçları da almayalım. Ama burada öyle yerler var ki değerli
arkadaşlarım, öyle yerler var ki işte Beykoz’da, sadece Beykoz’da değil,
Sarıyer’de, Zekeriyaköy’de -her tarafı şey yapmayalım- milyon milyon dolarlık
villalar var, villalar. Bu milyon milyon dolarlık yerlerden vergi almayacağız,
erteleyeceğiz; bunu yapıyorsunuz değerli arkadaşlar. Çok kurnazsınız siz ya!
Çok haksız işler yapıyorsunuz, işiniz gücünüz haksızlık yapmak. 
Devam
ediyorum. Başka bir şey var, katılım bankaları -bu da müthiş bir kurnazlık-
sukuk, işte kira sertifikasıyla ilgili enstrümanları kullanırken onlara
birtakım muafiyetler getiriyorsunuz. Bazı yasaklar var, diğer bankalara göre
yasaklar var. Dolayısıyla bu türev kâğıtları kullanırlarken sıkıntıya
giriyorsunuz. Şimdi, para bitti, para toplayacaksınız.
(Mikrofon
otomatik cihaz tarafından kapatıldı)
MEHMET
BEKAROĞLU (Devamla) – Bana biraz daha süre verebilir misiniz Sayın Başkan? 
BAŞKAN
– Bir dakika...
Buyurun,
toparlayalım. 
MEHMET
BEKAROĞLU (Devamla) – Hâlâ işte inançları sebebiyle bankalardan filan uzak
duran insanlara bir kolaylık; “Bu, katılım bankaları üzerindedir, bu kâğıtlar
temizdir. Burada şey değil kardeşim, burayı okuduk üfledik, burada işlem
yapabilirsiniz.” diyeceksiniz. Öyle bir noktaya geldiniz, öyle bir noktaya
getirdiniz ama yani buralardan da şey yok.
Son
bir maddeyle ilgili… Daha evvel vergi affı gelmişti, biliyorsunuz 71 maddelik
torbada vardı; bu torbadan alıp buraya getirdiniz. Bu da yani çok açık
gösteriyor, vergi affından yararlanan insanların neredeyse yüzde 25’i parasını
ödeyebilmiş. Bu da ülkede çok ciddi bir kriz bulunduğunu gösteriyor. 
Başka
bir şey var değerli arkadaşlarım, biz de Cumhuriyet Halk Partisi olarak bu
torbaya bir şey atmak istedik. Hani Hükûmetin de vaadi olan “Öğretmenlere,
Emniyet mensuplarına, Diyanet mensuplarına, sağlıkçılara ve kamu avukatlarına
3600 ek gösterge verelim.” diye biz de bir önerge verdik ama maalesef, onu
reddettiniz. Çünkü sizin işiniz kitleler değil, sizin işiniz İstanbul’da seçim
kazanmak ama Ekrem maalesef, Sayın Meclis Başkanımızı geri gönderecek değerli
arkadaşlar.
Saygılar
sunuyorum. (CHP sıralarından alkışlar)
VIII.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Mustafa Şentop’un, milletlerarası
andlaşmaların onaylanmasının uygun bulunmasına dair tekliflere ilişkin
düzenlemenin İç Tüzük’ün 90’ıncı maddesinde yapıldığına ilişkin konuşması
BAŞKAN
– Değerli arkadaşlar, kürsüdeki hatip hangi münasebetle olduğunu tam
anlayamadığım bir şekilde, 27 sıra sayılı Katar’la yapılan anlaşmayı uygun
bulmaya dair kanun teklifi münasebetiyle benim de adımı burada zikretti.
Malumunuz, Anayasa’nın 90’ıncı maddesi uluslararası anlaşmaların bir kanunla
Meclis tarafından uygun bulunacağını söylüyor. Buna dair bir İç Tüzük
değişikliğini de yine İç Tüzük’ün 90’ıncı maddesinde ekim ayı başında yaptık.
Cumhurbaşkanlığı tarafından uluslararası anlaşmaların Meclise gönderileceğini,
gönderildikten sonra ilan edileceğini, ilandan sonra da milletvekilleri
tarafından uygun bulmaya dair bir kanun teklifinin verileceğine dair bir
düzenlemeydi bu. Bu düzenlemeyi yaptık. Bundan önce Sayın Meclis Başkanının
verdiği tekliflerle uygun bulma kanunları görüşüldü burada. Bu da benim
imzaladığım bir uygun bulma kanun teklifidir. 
Sayın
Bekaroğlu, buyurun.
IV.- AÇIKLAMALAR (Devam)
32.- İstanbul Milletvekili Mehmet Bekaroğlu’nun, Cumhurbaşkanlığı
sisteminde Hükûmetin tasarı sunabilmesi gerektiğine ilişkin konuşması
MEHMET
BEKAROĞLU (İstanbul) – Sayın Başkanım yani sizi kişisel olarak eleştirmek için
bunu söylemedim. Burada bir garabet var. Yani bu Cumhurbaşkanlığı sistemi devam
edecekse gerçekten Hükûmet -benim kişisel düşüncem bu, partimle filan konuşmadım,
tartışmadım- tasarı getirebilmeli Başkanım, bu olmaz. Burada bir gariplik
oluyor. Hükûmet, bir başkan bir anlaşma yapıyor, Dışişleri Bakanı bir anlaşma
yapıyor. Niye siz getiriyorsunuz? Ben getireyim. Nasıl oluyor bu? Belli ki size
söylüyorlar. Yukarıdan diyorlar ki: “Böyle bir şey geldi.” Kaç tane
uluslararası anlaşma bekliyor Sayın Şentop, Sayın Başkanım? Niye bunu
getirdiniz belli yani burada. Diyorum ki: Siz de bir başka milletvekili de zor
duruma düşmesin, bu torbacı arkadaşlar da zor duruma düşmesinler, ikide bir
getiriyorlar. 
BAŞKAN
– Sayın Bekaroğlu… 
MEHMET
BEKAROĞLU (İstanbul) - Zor duruma düşüyorlar gerçekten. Komisyonda soruyoruz:
“Bu nedir…” 
BAŞKAN
- Bu tartışmayı ikimizin karşılıklı sürdürmesi çok uygun değil.
MEHMET
BEKAROĞLU (İstanbul) - Ha, bunu oturup, partiler arasında bir araya gelip bu
işi çözelim. Bu anlamda söyledim.
(Mikrofon
otomatik cihaz tarafından kapatıldı) 
BAŞKAN
– Bu ayrı yani diğer kanunlarla ilgili verdiğiniz örnekler olabilir ama
verdiğiniz bu örnek çok kötü bir örnek. 
MEHMET
BEKAROĞLU (İstanbul) - Bu, en kötü örnek, en kötü örnek Sayın Başkanım.
BAŞKAN
- Uluslararası anlaşmalar bütün sistemlerde, parlamenter sistemlerde de
başkanlık sistemlerinde de…
MEHMET
BEKAROĞLU (İstanbul) – En kötü örnek ve siz buna muhatap olmak zorunda
kaldınız. 
BAŞKAN
– Biraz dinle istersen yani dinlemeden cevap veremezsin bence.
Parlamenter
sistemlerde de başkanlık sistemlerinde de uluslararası anlaşmalar yürütme
tarafından imzalanır, parlamentolar tarafından da uygun bulunur, yasama organı
tarafından da. Amerika Birleşik Devletlerinde de böyledir; uygun bulmaya dair
bir kanun, genellikle, kabul edilir, çıkartılır. Dolayısıyla bu, sistemle
ilgili eleştiri bakımından da hiç olmayacak bir örnek kanaatimce. 
MEHMET
BEKAROĞLU (İstanbul) – Ben öyle değil demedim. Demek istediğim şu: Niye siz de
bir başkası getirmedi?
AYHAN
BİLGEN (Kars) – Sayın Başkan…
BAŞKAN
- Sayın Bilgen, buyurun. 
33.- Kars Milletvekili Ayhan Bilgen’in, RTÜK tarafından Halk TV ve FOX
TV’ye verilen para ve yayın durdurma cezasına, siyaseti farklılıklara,
eleştiriye tahammül konusunda, darbeye giden koşullara karşı dikkatli olma
konusunda uyarmak zorunda olduklarına ilişkin açıklaması
AYHAN
BİLGEN (Kars) – Sayın Başkan, dün de bugün de burada hem basın özgürlüğü hem de
darbeyle ilgili tartışmalar yaptık. Biraz önce sosyal medyaya düştü: FOX TV’ye,
tahmin edeceğimiz yayın dolayısıyla 1 milyon lira, Halk TV’ye 80 bin lira para
cezası; yine, FOX TV’deki akşam haberlerine üç gün yayın kaldırma, Halk TV’deki
programla ilgili de beş gün ceza verilmiş RTÜK tarafından. 
Elbette
ki biz, hiç kimsenin yayın yasağı baskısıyla, para cezası baskısıyla
karşılaşmasını istemeyiz ama -ismini anmak istemiyorum- çeşitli kanallar var,
her gün nefret suçu işliyor, her gün nefret söylemi üzerine yayın yapıyor. Ama
buradaki tablo, doğrudan muhalefeti engelleme, medyayı baskı altına alma olarak
yorumlanabilecek bir uygulamadır.
Bakın,
asla “ama” ve “ancak” kelimeleriyle birlikte kurmuyorum. 27 Mayıs öncesinde
Vatan Cephesi kuruldu ve radyolardan Vatan Cephesine üye olanların isimleri
okunuyordu; sonra da bunlar 27 Mayıs dosyasında dava konusu olarak kendisine
soruldu Menderes’in. 
27
Mayıs ve sonrasına nasıl “ama”sız, “ancak”sız karşı çıkıyorsak ve darbelere
-kim tarafından gelmiş, kime karşı yapılmış olursa olsun- karşı çıkıyorsak
siyaseti de siyaset yapma biçimi, farklılıklara tahammül, eleştiriye tahammül
konusunda, darbeye giden koşullara karşı dikkatli olma konusunda uyarmak
zorundayız. 
(Mikrofon
otomatik cihaz tarafından kapatıldı) 
BAŞKAN
– Buyurun. 
AYHAN
BİLGEN (Kars) - Bu, darbe sevicilik değildir, darbeyi meşrulaştırmak değildir;
aksine, romantik bir darbe karşıtlığının hiçbir gerçekçiliği yoktur bu ülkede.
4 kere, 5 kere darbe, muhtıra, uyarı, postmodern, bilmem ne olmuşsa demek ki
somut koşullar oluşuyor ve bu gerçekleşiyor. O acıları tekrar yaşamamanın
biricik yolu, siyasetin sorun çözmesi ve darbeye götüren koşullardan ders
çıkarmasıdır. 1950-1960 arasındaki yanlışlardan ders çıkarmaz, aynı yanlışları
yaparsak ne yazık ki aynı sonuçlarla karşı karşıya kalırız. 
Teşekkür
ediyorum.
VII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Adalet ve Kalkınma Partisi Grup Başkanvekili İstanbul Milletvekili
Mehmet Muş ve 25 Milletvekilinin Karayolları Trafik Kanunu ile Bazı Kanunlarda
Değişiklik Yapılmasına Dair Kanun Teklifi (2/1491) ile Plan ve Bütçe Komisyonu
Raporu (S. Sayısı: 38) (Devam)
BAŞKAN
– Şimdi, tümü üzerinde şahısları adına iki arkadaşımıza söz vereceğim.
Önce,
İstanbul Milletvekili Emine Gülizar Emecan.
Buyurun
Sayın Emecan. (CHP sıralarından alkışlar)
Süreniz
on dakika.
EMİNE
GÜLİZAR EMECAN (İstanbul) – Teşekkür ederim.
Sayın
Başkan, değerli milletvekilleri; 38 sıra sayılı Karayolları Trafik Kanunu ile
Bazı Kanunlarda Değişiklik Yapılmasına Dair Kanun Teklifi üzerine şahsım adına
söz almış bulunuyorum. Genel Kurulu saygıyla selamlıyorum.
Teklif
üzerine konuşmama başlamadan önce, ülkemizin iki değerli sanatçısına, Metin
Akpınar ve Müjdat Gezen’e yapılan haksız saldırılara biraz değinmek istiyorum. 
Değerli
milletvekilleri, bu iki sanatçımız yıllardan beri ülkemizin hemen hemen tüm
siyasetçilerini mizah yoluyla, hiciv yoluyla eleştirmişlerdir. Mizah ustaları,
güldürürken düşünmeyi, kırmadan, dökmeden toplumda bazı farkındalıkları
yaratmayı her daim amaç edinmişlerdir. Her türlü sanatın özünde eleştiri vardır
ve var olmalıdır. Siyasilerin istediği gibi mizah yapmak, onlara övgüler dizmek
bir sanat değil, olsa olsa dalkavukluktur. Bu nedenle, toplumumuzun gönlünde
yer edinmiş sanatçılarımıza hoşgörülü olmak gelişmişliğin bir göstergesidir.
Sanatçılarımız tarafından ifade edilen genel bazı söylemler şahsi eleştiri
olarak değerlendirilmemelidir. Bu nedenle, sanatçılarımıza yapılan bu
saldırıların haksız ve yersiz olduğu düşüncesindeyim. Bu ülkenin dalkavuklara
değil, özgürce düşünen, eleştirel sanatçılara ihtiyacı vardır. Ayrıca kendisini
faşist olarak görmeyen, diktatör olarak görmeyen hiç kimse faşizmin tarifini ve
tarihteki sonuçlarını üzerine alınmaz. 
Değerli
milletvekilleri, yeni bir torba kanun teklifini görüşüyoruz. Bu teklifimizin
içerisinde tabii ki vatandaşlarımızın lehine olan maddeler var, bizim de
katıldığımız, uygun gördüğümüz ama eleştirimiz olan maddeler de var. Ama
öncelikle, teklifin yılbaşından önce getirilmesi ve içerisinde yer alan
maddelerin içeriğine, ruhuna baktığımız zaman şöyle bir tablo çıkıyor
karşımıza. Özelikle de bu maddenin geldiği sürece baktığımızda, içinde
bulunduğumuz ekonomik krizi de düşündüğümüzde, maddeler üzerinde şöyle bir
analiz yaptığımızda, bazıları vatandaşın lehine bazı aflar içermektedir.
Örneğin 2’nci madde, ziraat odalarının çiftçiden alacağı payda indirim; 3’üncü
madde, trafik cezalarında yeniden değerlemeye göre artırım yapılmaması; 5’inci
maddeye baktığımızda, köprülerde trafik cezalarının affedilmesi; 6’ncı madde,
köylünün vergi borçlarını erteleme; 10’uncu madde, vergi afları ve borç
ödemelerinin ertelenmesi şeklinde vatandaşın sorunlarını çözen, onları bir
nebze rahatlatacak uygulamalar, düzenlemeler gibi görünmektedir. Biz de tabii
ki katılırız bu düzenlemelere yeter ki vatandaşımızın lehine olsun. Ancak
bunların yanında diğer bazı maddelere baktığımızda da 1’inci madde, Emniyet
çalışanlarına sandığa zorunlu üye olma şartı getiriyor; 4’üncü madde, Boğaziçi
sahil şeridi ve öngörünüm bölgesine ait bir düzenleme var bu maddede ve 9’uncu
madde, tamamen seçimlere yönelik bir düzenleme, YSK’yla ilgili. Torbanın
genelini şöyle bir değerlendirdiğimizde; bir taraftan vatandaşlara aflar
yoluyla birtakım rahatlıklar sağlamak bu ekonomik kriz sürecinde. Seçime giderken
bunu biz bir seçim yatırımı olarak görsek de yine de yanındayız ama yanında
olmamız bunların bir seçim yatırımı olduğu gerçeğini de kapatmıyor. Bunun da
altını çizmek istiyorum. Bunların yanında diğer maddelerinde krizden dolayı
kasada para bulunmadığı için, biz bu paraları nereden bulsak, yaratsak
endişesiyle getirilmiş maddeler olduğunu, vatandaşın cebinden gönüllü olarak
para almaya yönelik maddeler olduğunu görüyoruz ve diğeri de yine seçime
yönelik bir madde.
Şimdi,
değerli milletvekilleri, tabii ki maddelerin hepsine tek tek değinemeyeceğim
ama birkaçına değinmek istiyorum izninizle. 
Özellikle
4’üncü maddeye gelecek olursak: 3194 sayılı İmar Kanunu müteahhidi en fazla
koruyan bir yasa olarak çıktı. Şimdi, bu yeni düzenlemeye baktığımızda, Boğaz
öngörünüm bölgesi içerisinde yer alan taşınmazların maliklerine Yapı Kayıt
Belgesi verilmesini düzenleyen bir teklif maddesi. Peki, ne getiriyor bu madde
diye baktığımızda, öncelikle oradaki vatandaşı, arsanın üzerindeki betonla
barıştırma düzenlemesi gibi görünüyor; birincisi bu. 
İkincisi:
Getirilen af, tadilat ya da yıkım izni kesinlikle vermiyor. Vatandaş oradaki
binasını, evet, bir Yapı Kayıt Belgesi alarak kayıt altına alıyor ama üzerine
bir çivi bile çakamayacak, belki boya badana yapabilir. Vatandaş, sadece boya
badana yapabilecek yani bunun için yüksek bedeller ödeyecek size, hem de
gönüllü olarak bu bedelleri ödeyecek. Deprem durumunda peki ne olacak? Yine,
yasa şöyle bir şey öngörüyor: Binanın güvenliğinden kentsel dönüşüme kadar
vatandaş sorumludur yani kentsel dönüşüm o bölgeye gelene kadar herhangi bir
deprem olursa -ki İstanbul bir deprem bölgesi, her an bir deprem bekleniyor-
vatandaş o çivi bile çakamadığı binada belki yıllarca daha yaşamaya devam
edecek ama mühendislik hizmeti alamayacak, bir çivi bile çakamayacak, kentsel
dönüşüm yapılmasını bekleyecek.
Şimdi,
burada biz vatandaşımızın mağduriyetlerinin tabii ki çözülmesini istiyoruz,
bunun yanındayız, bunun destekçiyiz ancak bu düzenleme alelacele getirilmiş bir
düzenlemedir. İlk çıkardığınız imar affı kanunuyla bu bölgede oluşan birtakım
belirsizlikler vardı, imar komisyon raporlarıyla da bunu çözemediniz, işin
içinden çıkamadınız, bir kanun teklifi olarak getirdiniz ama keşke içine
vatandaşın mülkiyet problemlerini de çözen bir uygulama koysaydınız da en
azından daha faydalı, daha verimli, vatandaşın gerçek anlamda yararlanabileceği
bir düzenleme olsaydı. Şu anda eksik ve kadük bir düzenlemedir. 
Aynı
zamanda başka bir açıdan baktığımız zaman, bu bölgede 2863 sayılı Kültür ve
Tabiat Varlıklarının Korunması Kanunu kapsamındaki tarihî ve tescilli binaların
da kapsam dışı olduğunun bu değişikliğe eklenmesi gerekiyor. 
Değerli
arkadaşlar, Komisyona bu kanun teklifi geldiğinde sayfalar dolusu birtakım
kodlar, kod değişiklikleri geldi ve o kodlarla Sayın Bakanın, Çevre ve
Şehircilik Bakanımızın da açıklamasında “Tarihî eserler, tescilli eserler bu
kapsamın dışında.” deniliyor. Ancak, harita mühendislerinin bile çözemediği bu
kodlarla bu iş olmaz, bu iş anlaşılmaz, bu iş çözülemez. Bu geçici 16’ncı
maddede Gelibolu’daki tarihî alanlar ve Çanakkale savaşlarındaki tarihî alanlar
nasıl kapsam dışında bırakıldıysa Boğaziçi öngörünüm bölgesindeki tescilli
binaların da kapsam dışı bırakıldığının bu teklife mutlaka eklenmesi gerekiyor.

Değerli
arkadaşlar, diğer bir önemli madde de Yüksek Seçim Kurulu üyelerinin görev
sürelerinin uzatımıyla ilgili. Nedir burada gerekçe? İşte, gerekçe: Seçimlere
az bir sürenin kalması nedeniyle seçimlerin düzen içerisinde yapılamayacağı, o
yüzden de bu sürelerin uzatılacağı.
Öncelikle
şunun altını çizelim: Kaç üye değiştiriliyor? 6 üye değiştiriliyor. Şunun
altını çizmek istiyorum: Şimdi, bu düzenlemeyle aslında yeni seçilecek ve
gelecek olan Yüksek Seçim Kurulu üyeleri itibarsızlaştırılmakta ve
değersizleştirilmektedir. Yani bunun anlamı şudur: “Eğer bir değişiklik
yaparsak ve yeni arkadaşlar gelirse bu işi yapamazlar, beceremezler.”
Şimdi,
bu tez, doğru bir tez değil. Birincisi: 6 kişi değişiyor, tamamı değişmiyor. 6
kişi değişiyorsa neden bir kaos olsun, neden yürütemesinler? 
İkincisi:
Yeni gelecek olan arkadaşlar yetkinliğe sahiplerse bu iş neden yine kaosa
uğrasın, yine neden değişemesin? Bir tek nedeni olabilir, biliyoruz ki önceki
dönemde, seçim döneminde YSK üyeleri şöyle bir karar almıştı: Biliyorsunuz,
mühürsüz oyların kabulüyle ilgili Anayasa’ya aykırı bir karar alarak, tamamen
iktidarın lehinde bir karar olarak seçimlere şaibe karıştırmışlardı, aslında
tam da iktidarın istediğini yapmışlardı. Şimdi, acaba bu arkadaşlar
ödüllendiriliyor mu? Yine, yeni seçimlerde birtakım şaibeli kararlar alınması
mı düşünülüyor, o nedenle mi bu arkadaşların görev süreleri uzatılıyor? Ya da
yeni gelecek olan arkadaşların, Yüksek Seçim Kurulu üyelerinin Hükûmetin
söyleyeceklerini yapmayacağından endişe mi duyuluyor? 
Değerli
vekiller, değerli arkadaşlar; bu, tehlikeli bir düzenlemedir seçim öncesi. Bu
düzenlemeden acilen vazgeçilmesi ve bu torba kanundan YSK’yla ilgili
düzenlemenin acilen çıkarılması gerekmektedir çünkü bu seçimlere şaibe
karışmasının önüne ancak bu şekilde geçilebilir, bunun altını çizmek istiyorum.

(Mikrofon
otomatik cihaz tarafından kapatıldı)
EMİNE
GÜLİZAR EMECAN (Devamla) – Sayın Başkanım, selamlayacağım. 
BAŞKAN
– Buyurun. 
EMİNE
GÜLİZAR EMECAN (Devamla) – Teşekkür ederim. 
Diğer
maddelerle ilgili, arkadaşlarımız detaylı olarak konuşacaklar. Ben, özellikle
üzerinde durmak ve vurgulamak istediğim 2 maddede sizlerle görüşlerimi
paylaştım. Hayırlı olmasını diliyorum. 
Genel
Kurulu saygıyla selamlıyorum. 
Teşekkür
ediyorum. (CHP sıralarından alkışlar)
BAŞKAN
– Teşekkür ederim. 
Şahsı
adına Giresun Milletvekili Cemal Öztürk. 
Buyurun
Sayın Öztürk. (AK PARTİ sıralarından alkışlar) 
Süreniz
on dakika. 
CEMAL
ÖZTÜRK (Giresun) - Sayın Başkan, değerli milletvekilleri; (2/1491) esas
numaralı Karayolları Trafik Kanunu ile Bazı Kanunlarda Değişiklik Yapılmasına
Dair Kanun Teklifi üzerinde şahsım adına söz aldım. Genel Kurulu saygıyla
selamlıyorum. 
Son
dönemlerde vatandaşlarımızdan gelen talepler ve ortaya çıkan ihtiyaçlar
çerçevesinde, çeşitli konulara ilişkin düzenleme yapılması ihtiyacı hasıl
olması üzerine, İstanbul Milletvekilimiz ve AK PARTİ Grup Başkan Vekilimiz
Sayın Mehmet Muş ve 25 milletvekili arkadaşımla birlikte bu kanun teklifini
hazırlayıp Türkiye Büyük Millet Meclisi Başkanlığına sunduk. Teklif, Plan ve
Bütçe Komisyonumuzda 24 Aralık 2018 tarihinde 27’nci Birleşimde görüşülüp kabul
edilerek Genel Kurulun gündemine gelmiştir. Başlangıçta yürürlük ve yürütme
maddeleriyle 10 maddeden oluşan teklife, Komisyondaki görüşmeler esnasında
verilen önergelerle 2 madde daha ilave edilmiştir. 
Görüşmekte
olduğumuz kanun teklifinde, 2918 sayılı Karayolları Trafik Kanunu’nda yer alan
fiillere uygulanan ceza tutarlarının 2019 yılında yeniden değerleme oranında
artırılmaması getirilmektedir çünkü bilindiği gibi, 18 Ekim 2018 tarihinde
yaptığımız düzenlemeyle 7148 sayılı Kanun’la Karayolları Trafik Kanunu’nda
yapılan değişikliklerle trafik cezaları artırılmıştı, şimdi iki ay sonra
yeniden değerleme oranında bu cezaların tekrar artırılması uygun değildi. 
Yine,
araç sınıfları itibarıyla geçmesi yasak olmasına rağmen İstanbul 15 Temmuz
Şehitler Köprüsü ile Fatih Sultan Mehmet Köprüsü’nden geçen kişilere verilen
idari para cezalarının tahsilinden, yapılmış itirazlardan ve açılmış davalardan
feragat edilmesi şartıyla, vazgeçilmesi; bu kapsamda tahsil edilmiş para
cezalarınınsa 25/2/2019 tarihine kadar başvurulması hâlinde 31 Mart 2019
tarihine kadar ilgililere iade edilmesi düzenlenmektedir. 
Bir
diğer maddede, seçimlerin düzen içinde yönetimini teminen, mevcut üyelerin
bilgi ve tecrübesinden faydalanmak amacıyla Yüksek Seçim Kurulunda 2019 yılında
yapılacak üye seçiminin 2020 yılında, 2022 yılında yapılacak üye seçimininse
2023 yılında yapılarak mevcut üyeler ile başkan ve başkan vekillerinin görev
sürelerinin bir yıl daha uzatılması öngörülmektedir. 
Bir
diğer maddede, 7143 sayılı Kanun kapsamında borçlarını yapılandıran ancak ödeme
yapmayarak yararlanma hakkını kaybeden borçlulara borçlarını ödeme imkânı
verilmektedir. 
Bir
diğer maddede, 2960 sayılı Boğaziçi Kanunu’nda tanımlanan Boğaziçi öngörünüm
bölgesi içerisinde belirlenen alanlarda yer alan taşınmaz maliklerinin de imar
barışı kapsamında kayıt belgesinden faydalanması sağlanmaktadır.
Yine,
6360 sayılı On Dört İlde Büyükşehir Belediyesi ve Yirmi Yedi İlçe Kurulması ile
Bazı Kanun ve Kanun Hükmünde Kararnamelerde Değişiklik Yapılmasına Dair
Kanun’un geçici 1’inci maddesinin (15)’inci fıkrası kapsamında, tüzel kişiliği
kaldırılan köylerde Belediye Gelirleri Kanunu uyarınca alınması gereken vergi,
harç ve katılım payları ile emlak vergisinden istisna süresinin ve bu yerlerde
içme ve kullanma suları için ücretin en düşük tarifenin yüzde 25’ini geçmeyecek
şekilde belirlenmesine ilişkin uygulama süresinin altı yıldan sekiz yıla
çıkarılmasına; ayrıca, söz konusu yerlerde Gelir Vergisi Kanunu’nda yer alan
bazı istisna hükümlerinin uygulama süresi ile tüzel kişiliği kaldırılarak tek
mahalleye dönüşen beldelerde içme ve kullanma sularından alınacak ücretin
mevcut en düşük tarifenin yüzde 50’sini geçmeyeceğine ilişkin uygulama süresini
12/31/2022 tarihine kadar uzatmaktayız.
Ayrıca,
yine, teklifte, 6362 sayılı Kanun kapsamına girecek kooperatif birliklerinin
niteliği belirtilerek ilgili maddenin kooperatif merkez birliklerine ilişkin
uygulama alanının daha açık hâle getirilmesi suretiyle oluşması muhtemel
tereddütlerin giderilmesi; anonim ortaklıkların belirlenmesinde söz konusu
kooperatifler, kooperatif birlikleri ve kooperatif merkez birliklerinin bu
ortaklıklar üzerinde sahip oldukları hâkimiyetin ifade edilmesinde sermaye
piyasası mevzuatıyla uyumlu terimlerin kullanılması ve satış hasılatı düşük
olan anonim ortaklıkların kamu yararı bulunmadığı için kapsam dışında
bırakılması sağlanmaktadır.
Ayrıca,
kanun teklifinde, katılım bankalarının ilave ana sermaye ve katkı sermaye
niteliğindeki kira sertifikası ihracını gerçekleştirmesini fiilen imkânsız hâle
getiren 6362 sayılı Kanun’un 61’inci maddesinin üçüncü fıkrasının ikinci
cümlesi ile, dördüncü fıkrasında yer alan tedbirlerden muaf tutulmasına ve kira
sertifikaları uygulamasının geliştirilmesine imkân sağlanmaktadır. 
Teklife
Plan ve Bütçe Komisyonunda önergeyle ilave edilen ve teklife 1’inci madde
olarak girip Genel Kurula sunulan 3201 sayılı Emniyet Teşkilatı Kanunu’nun
90’ıncı maddesine ikinci fıkradan sonra gelmek üzere “Bu fıkranın yürürlüğe girdiği
tarihten sonra Emniyet Genel Müdürlüğü kadrosunda göreve başlayan memurlar
görevleri süresince Sandığın daimi ortağıdır.” şeklinde yapılan bir
düzenlemeyle yeni göreve başlayan tüm emniyet personeline Polis Bakım ve Yardım
Sandığı’na ortak olma zorunluluğu getirilmektedir. Aslında bu madde, Plan ve
Bütçe Komisyonumuzda daha önce kabul edilen ancak henüz Genel Kurulun gündemine
gelmeyen (2/1369) esas numaralı Kanun Teklifi’nde de yer almaktadır. Bu kanunun
kabul edilmesiyle o tekliften çıkarılacaktır. 
Yine,
kanun teklifimizde 6964 sayılı Ziraat Odaları ve Ziraat Odaları Birliği
Kanunu’nun 20’nci maddesinin üçüncü fıkrasında yer alan “yüzde ikisi” ibaresi
“yüzde biri” şeklinde değiştirilerek arazi varlığı az olan küçük çiftçilerin
belirlenmesiyle alakalı kanunda değişiklik yapılmak suretiyle asgari ücretin
yüzde 2’si olan ziraat odaları aidat alt sınırı yüzde 1’e düşürülmektedir. 
Teklifte
yer alan kanun maddelerini böylece özetlemiş oluyorum. Kanun teklifinde yer
alan düzenlemeler, biraz önce sözlerimin başında söylediğim gibi,
vatandaşlarımızdan gelen talep ve ortaya çıkan ihtiyaçların karşılanmasına
matuftur. Türkiye Büyük Millet Meclisi Plan ve Bütçe Komisyonunda da bunu
etraflıca müzakere ederek kabul edip Genel Kurulun onayına sunduk.
Dolayısıyla
kanun teklifinin kabulü yönünde oy kullanacağımı belirtir, Genel Kurulu
saygıyla selamlarım. (AK PARTİ sıralarından alkışlar) 
BAŞKAN
– Arkadaşlar, tümü üzerinde görüşmeler tamamlanmıştır. 
ENGİN
ALTAY (İstanbul) – Sayın Başkan…
BAŞKAN
– Sayın Altay, buyurun.
IV.- AÇIKLAMALAR (Devam)
34.- İstanbul Milletvekili Engin Altay’ın, RTÜK tarafından Halk TV ve
FOX TV’ye ceza verilmesinin Türkiye'nin geleceği açısından yeni
karamsarlıklara, endişelere yol açan bir konu olduğuna, TBMM tarafından seçilen
RTÜK üyelerini iş ahlakına davet ettiğine, bedeli ne olursa olsun haksızlıklara
karşı durmaya devam edeceklerine ilişkin açıklaması
ENGİN
ALTAY (İstanbul) – Teşekkür ederim Sayın Başkan.
Sayın
Başkan, biraz önce Sayın Bilgen’in de değindiği konu Türkiye'nin geleceğine bakışımız
açısından yeni karamsarlıklara ve endişelere yol açan bir konudur. Yani Radyo
ve Televizyon Üst Kurulu bugün toplanıyor Sayın Cumhurbaşkanının “Portakal
mısın mandalina mısın?” diyen Fatih Portakal’ın “Hadi şimdi şöyle bir barışçıl
çağrı olsa, sokağa çıkılsa, zamlar protesto edilse ki edilmez, kimse sokağa
çıkmaz.” dediği için FOX TV’ye 3 program durdurma ve bir aylık reklam
gelirlerinin yüzde 3’üne çökme cezası veriliyor. 
Aynı
şekilde Metin Akpınar, Müjdat Gezen konusu kamuoyunda yeterince tartışıldı ve
kamuoyunda aslında işin aslı, kimsenin darbe çığırtkanlığı yapmadığı konusunda
ortalama bir mutabakat sağlanmışken…
(Mikrofon
otomatik cihaz tarafından kapatıldı)
BAŞKAN
– Buyurun. 
ENGİN
ALTAY (İstanbul) – …Halk TV’ye de aynı şekilde bir aylık reklam gelirinin yüzde
5’ine çökme ve 5 program durdurma cezası verilebiliyor.
Şimdi,
bu kadar RTÜK’ün bir yıl öncesinden şikâyet edilmiş davalarla, programlarla
ilgili karar vermeyen RTÜK’ün böyle apar topar bir karar vermesi
Cumhurbaşkanının talimatına uymak değil de nedir? Şimdi, RTÜK üyelerini edebe
davet ediyorum, iş ahlakına davet ediyorum. Türkiye Büyük Millet Meclisi
tarafından seçilmişlerdir, bir kimsenin kapı kulu değillerdir, olmamalıdırlar.
Bana da bunun için dava açabilir. Hatta RTÜK şöyle bir karar da alabilir.
“Hiçbir televizyonda Engin Altay’ın Mecliste yaptığı konuşmalar
gösterilmeyecek.” de diyebilir, demezlerse Allah belalarını versin, demezlerse
Allah belalarını versin! (CHP sıralarından alkışlar) 
Böyle
bir şey kabul edilemez Sayın Başkan; burası muz cumhuriyeti değil, burada
yalandan demokrasicilik oynayacak hâlimiz de yok. 
(Mikrofon
otomatik cihaz tarafından kapatıldı) 
BAŞKAN
– Buyurun. 
ENGİN
ALTAY (İstanbul) – Grup Başkan Vekilimiz Özgür Özel’in Millî Savunma Bakanıyla
yaptığı polemik nedeniyle dün yine hazret kükrüyor, “Bunun hem tazminatı olacak
hem cezası olacak.” diyor. Bir Cumhurbaşkanı bu lafları edecek ve burada
arkadaşlar “Türkiye'de tıkır tıkır demokrasi var.” diyecek. Siz bizim aklımızla
alay mı ediyorsunuz arkadaşlar? 
ŞAHİN
TİN (Denizli) – Niye? Söylüyor işte, eleştiriyi yapıyor; daha ne olacak?
Demokrasi var işte.
ENGİN
ALTAY (İstanbul) – Böyle bir dünya yok. Burası Parlamento, konuşacağız. Ne
Özgür Özel’i ne de bir başkasını susturmaya Tayyip Erdoğan’ın gücü yetmez,
yetmeyecek. (CHP, HDP ve İYİ PARTİ sıralarından alkışlar, AK PARTİ sıralarından
“Bağırmayın.” sesi)
ENGİN
ALTAY (İstanbul) – Bağırıyorum, sana ne? 
ŞAHİN
TİN (Denizli) – Hakaret etmeyeceğiz, hakaret. Hakaret etmeden konuşacağız ya. 
MEHMET
ERDOĞAN (Gaziantep) – Hakaret etmeyeceksiniz. 
ENGİN
ALTAY (İstanbul) – Sana mı soracağım?
ŞAHİN
TİN (Denizli) – Eleştirmek ayrı, hakaret etmek ayrı. 
BAŞKAN
– Tamamlayın. 
MEHMET
ERDOĞAN (Gaziantep) – Hakaret etmeyeceksiniz.
HASAN
ÇİLEZ (Amasya) – Hakaret var, sürekli hakaret var ama hakaret ediyor sürekli.
AHMET
BERAT ÇONKAR (İstanbul) – Burada temiz bir dille konuşacak.
BAŞKAN
– Arkadaşlar…
ENGİN
ALTAY (İstanbul) – Millî Savunma Bakanıyla girdiği bir polemik, kaldı ki bütün
kamuoyunun gözünün önünde her şey cereyan etmiş, karşılıklı sert sözler olmuş,
olabilir. Millî Savunma Bakanının, bir kere, bir milletvekiliyle polemiğe
girmesi yanlış. Sayın Özel hakaret etmemiş, doğruları söylemiş, “Silah
arkadaşların sana hakkını helal etmeden öldü.” demiş. 
(Mikrofon
otomatik cihaz tarafından kapatıldı) 
ENGİN
ALTAY (İstanbul) – Yalan mı söylemiş? 
Hâl
böyleyken Özgür Özel’e 500 bin liralık tazminat davası açmakla, Halk TV’ye ve
FOX TV’ye böyle cezalarla, yayın durdurmalarla Türkiye'nin susturulacağı
zannediliyorsa; tek tük kalmış yandaş olmayan medyanın bu şekilde
susturulacağı, muhalefetin bu şekilde sindirileceği zannediliyor ise vallahi de
sinmeyeceğiz billahi de sinmeyeceğiz. Bedeli ne olursa olsun Türkiye'de olup
biteni milletle paylaşmaya, haksızlıklara karşı durmaya, eğriye eğri demeye
devam edeceğiz. 
Bu
konuda ayrıca madde üzerinde söz aldığımda tekrar görüşlerimi belirteceğim ama
ben daha dün konuştum burada, Süleyman Demirel’in hoşgörüsüyle ilgili örnekler
verdim, geçmiş başbakanların geçmişte bu konulara nasıl yaklaştığıyla ilgili
örnekler verdim, Erdoğan bu kabustan kendini sıyırsın, Türkiye’de kimsenin onu
gayriyasal yollarla devirmeye niyeti yok ama Erdoğan hakikaten devrilirse ancak
Türkiye’de demokrasi tahrif edilirse devrilir.
AHMET
BERAT ÇONKAR (İstanbul) – Nereden biliyorsun? Yaşamadık mı darbeyi burada?
ENGİN
ALTAY (İstanbul) – Demokrasi Erdoğan’ın büyük güvencesidir. Bunu Erdoğan’a bir
kere daha hatırlatıyorum. 
AHMET
BERAT ÇONKAR (İstanbul) – Boş konuşuyorsun, boş. Çocuk mu kandırıyorsunuz ya!
ENGİN
ALTAY (İstanbul) – Öyle, tazminatla, kapanma cezasıyla, para cezasıyla
Erdoğan’dan korkacak bir tek CHP’li de yok. (CHP sıralarından alkışlar) 
Ayıp
ya! Ayıp ya! Bu ne cezalar ya? Adam barışçıl “Sokağa çıkalım.” diyor ya!
BAŞKAN
– Sayın Zengin…
35.- Tokat Milletvekili Özlem Zengin’in, İstanbul Milletvekili Engin
Altay’ın “çökme” kelimesine, demokrasinin hem muhalefetin hem iktidarın
güvencesi olduğuna ve korkarak siyaset yapanın bu Mecliste kalmaması
gerektiğine ilişkin açıklaması
ÖZLEM
ZENGİN (Tokat) – Sayın Başkan, çok değerli milletvekilleri; Sayın Altay çok
bağırarak konuştu ama ben sakince cevap vermek istiyorum.
Şimdi,
“çökme” kelimesini kullanıyor. Ne zamandan beri hukuken uygulanan yaptırımlara
“çökme” adını veriyoruz?
ENGİN
ALTAY (İstanbul) – Hukuki bir karar değil bu.
MEHMET
BEKAROĞLU (İstanbul) – Çökme, çökme.
ÖZLEM
ZENGİN (Tokat) – Hukuken karar. İtirazlarınız varsa bakarsınız ama sonuç olarak
bunların hepsi hukuken RTÜK’ün uygulayabileceği…
MEHMET
BEKAROĞLU (İstanbul) – Sonuç olarak çökme.
ÖZLEM
ZENGİN (Tokat) – RTÜK, kanunların kendisine imkân verdiği yaptırımları
uygulamıştır; bir.
İkincisi:
Niye acaba sadece hak kullanmak muhalefete ait bir şey? Siz bir kamyon laf
aktaracaksınız, bakana hakaret edeceksiniz, bir sürü laf söyleyeceksiniz fakat
bakan kendi hakkıyla alakalı hukuken bir savunmaya geçtiğinde bunu suç
addedeceksiniz. Bunu kınıyorum. 
Elbette
ki her insan, ister bakan ister Cumhurbaşkanı ister milletvekili ister kim
olursa olsun, herkes kendisine yapılan yaptırımın kararını kendisi verir.
Bundan rahatsız mı değil mi, bununla ilgili hukuka gitmek istiyor mu, bir şey
yapacak mı; müsaade edin de kendisi karar versin. 
MURAT
EMİR (Ankara) – Yargı bağımsız olmadığı için olabilir mi acaba?
ÖZLEM
ZENGİN (Tokat) – Ha “Türkiye’de yargıyı aşağılıyorsunuz.” Sizin kendi
beğendiğiniz fikirdeki hâkimler, savcılar karar verirse güzel ama başka türlü,
beğenmediğiniz karar olursa yerden yere vuruyorsunuz.
MEHMET
BEKAROĞLU (İstanbul) – Ha, işte Cumhurbaşkanı yapıyor bunu.
MURAT
EMİR (Ankara) – Yargı bir saat sonra harekete geçiyor, bitiminden bir saat
sonra.
ÖZLEM
ZENGİN (Tokat) – Biz kendi adımıza hukuka itimat ediyoruz.
Ha,
demokrasi, hem muhalefete lazım hem iktidara lazım, her birimizin güvencesi.
Bence kimse korkmasın, bu ülkede korkarak siyaset yapan da bu Mecliste kalmasın.
Biz de hiçbir şeyden korkmuyoruz. Korkanlara zaten bu millet asla prim vermez. 
MEHMET
BEKAROĞLU (İstanbul) – Vallahi ben korkuyorum ya.
ÖZLEM
ZENGİN (Tokat) – Ama madem korkmaktan bahsediyorsunuz, bence dönüp kendi
içinize bakın; kendi içinizde korktuğunuz için doğru adamları aday yapmaktan
korkuyorsunuz, konuşturmaktan korkuyorsunuz. Önce kendi içinize bakın bize
nutuk çekerken.
Teşekkürler.
(AK PARTİ sıralarından alkışlar) 
BAŞKAN
– Sayın Altay, konuşacak mısınız?
36.- İstanbul Milletvekili Engin Altay’ın, Cumhuriyet Halk Partisinin
adaylarının AK PARTİ’yi rahatsız etmesinden memnun olduğuna ilişkin açıklaması
ENGİN
ALTAY (İstanbul) – Bizim adaylarımızdan çok erken korkmaya başladınız, bizim
kimi aday göstereceğimize de karışın da tam olsun. 
ŞAHİN
TİN (Denizli) – Kimseden korkmuyoruz biz.
ÖZLEM
ZENGİN (Tokat) – Siz bizim her işimize karışıyorsunuz; her söylediğimiz lafa
karışın, her lafa karışın. 
ENGİN
ALTAY (İstanbul) – Bir karışmadığınız o kalmıştı, bir de ona karışın. 
ÖZLEM
ZENGİN (Tokat) – Siz her şeye karışıyorsunuz; ona verdiğimiz kabahat, mahkemeye
gittiğimiz kabahat, söylediğimiz kabahat; hepsi de kabahat.
ENGİN
ALTAY (İstanbul) – Cumhuriyet Halk Partisinin adaylarının kim olacağına da
Tayyip karar versin, bu iş tam olsun. Ayıptır ya, vallahi ayıptır! (AK PARTİ
sıralarından gürültüler)
İki,
ben şunu merak ediyorum: Sayın Özgür Özel…
ŞAHİN
TİN (Denizli) – CHP’de konuşamıyorsun, Mecliste bağırıp çağırıyorsun ya, bırak!

AHMET
BERAT ÇONKAR (İstanbul) – Ayıp ya, ayıp!
ENGİN
ALTAY (İstanbul) – Ne diyorsun kardeşim?
BAŞKAN
– Sayın Altay, Sayın Cumhurbaşkanından bahsederken ilk ismiyle bahsettiniz, onu
herhâlde…
ENGİN
ALTAY (İstanbul) – Bilerek bahsettim, bilerek bahsettim.
AHMET
BERAT ÇONKAR (İstanbul) – Çok ayıp, çok ayıp. 
BAŞKAN
– Ama burada…
AHMET
BERAT ÇONKAR (İstanbul) – Hiç yakışmıyor, çok ayıp.
ENGİN
ALTAY (İstanbul) – Bu, suç mudur?
BAŞKAN
– Evet, İç Tüzük’e göre hitapla ilgili, temiz bir dil kullanmayla ilgili,
milletvekillerine hitapla ilgili de hükümler var. (AK PARTİ ve CHP sıralarından
karşılıklı laf atmalar)
ENGİN
ALTAY (İstanbul) – Ne alakası var? “Erdoğan” dedim, ne var bunda? (AK PARTİ
sıralarından gürültüler) “Devletlüm” mü diyeyim, “haşmetmeâb” mı diyeyim, ne
diyeyim? Erdoğan’a “Erdoğan” denir. Ne denir?
(Mikrofon
otomatik cihaz tarafından kapatıldı)
BAŞKAN
– Hayır “Erdoğan” demediniz.
AHMET
BERAT ÇONKAR (İstanbul) – Yaşından başından utan ya! Ayıp ayıp! 
ENGİN
ALTAY (İstanbul) – Ne dedim?
BAŞKAN
– İlk ismini kullandınız. 
ENGİN
ALTAY (İstanbul) – Demedim, hayır. “Recep” demedim, dediysem düzeltiyorum,
“Erdoğan” diyorum. 
AHMET
BERAT ÇONKAR (İstanbul) – Sokak ağzıyla konuşuyor ya. Burada sokak ağzıyla
konuşmayın.
ENGİN
ALTAY (İstanbul) – Başkan, şartlı refleks gösteriyorsun gibi geliyor, “Recep”
demem.
BAŞKAN
– Yok.
AHMET
BERAT ÇONKAR (İstanbul) – “Tayyip” dedin, duyduk kardeşim.
SÜREYYA
SADİ BİLGİÇ (Isparta) – “Tayyip” dedin, “Tayyip.”
ENGİN
ALTAY (İstanbul) – Efendim, Erdoğan meramım; “Erdoğan” diyorum, “sayın”
demiyorum. Var mı bir sakıncası? Bir sakıncası var mı? “Sayın” demezsem yeni
bir tazminat gelecek mi bana, ceza davası gelecek mi? 
ÖZLEM
ZENGİN (Tokat) – Biz karar vermiyoruz. 
AHMET
BERAT ÇONKAR (İstanbul) – Geri al sözünü. 
ŞAHİN
TİN (Denizli) – Biz “Sayın Altay” diyoruz.
ENGİN
ALTAY (İstanbul) – Şunu sormak için söz aldım: Bir, Cumhuriyet Halk Partisinin
adaylarının AK PARTİ’yi rahatsız etmesinden çok memnun oldum. 
İki,
Sayın Zengin şöyle bir laf etti, tutanağa girdi: “Hakaret etti.” dedi.
ÖZLEM
ZENGİN (Tokat) – Girdi, evet.
ENGİN
ALTAY (İstanbul) – Sayın Özel’in Millî Savunma Bakanına hakaret ettiğini
söyledi. 
ÖZLEM
ZENGİN (Tokat) – Evet, etti.
ENGİN
ALTAY (İstanbul) – Hangi kelimeydi, ben de merak ediyorum; ne söyledi de
hakaret etti, merak ediyorum Sayın Başkan.
Yani
ama artık gözüm korktu, CHP’nin adaylarını da Tayyip Erdoğan’ın belirleme
arzusu benim gözümü hakikaten korkuttu.
Teşekkür
ediyorum. (CHP sıralarından alkışlar)
ÖZLEM
ZENGİN (Tokat) – Hiç alakası yok. 
HASAN
ÇİLEZ (Amasya) - Ya, mahkemeye verilen konudan niye rahatsızsın? Sayın Altay,
mahkemeye vermiş, mahkemeye.
MURAT
EMİR (Ankara) - Rahatsız değil, mahkemeden korkmuyoruz da mahkeme mahkeme
değil. 
ÖZLEM
ZENGİN (Tokat) – Sayın Başkan…
BAŞKAN
– Sayın Zengin, buyurun.
37.- Tokat Milletvekili Özlem Zengin’in, hukukun itirazlarla şekillenen
bir mekanizma olduğuna, Özgür Özel’in üslubunun ağır hakaretler içerdiğine,
kimsenin adayını belirlemek istemediklerine ve adil yarıştan yana olduklarına
ilişkin açıklaması
ÖZLEM
ZENGİN (Tokat) – Şimdi, Sayın Başkan…
MURAT
EMİR (Ankara) - Nerede kaldı mahkeme Türkiye’de?
ÖZLEM
ZENGİN (Tokat) – O, sizin zamanınızın mahkemeleri, sizin zamanınızın
mahkemeleri.
Sayın
Başkan, değerli arkadaşlarım; müsaade ederseniz. Ben hukukçuyum, yirmi yıldır
mahkemelere gidiyorum, geliyorum. Mahkemede ayağını yere vurup -mahkemenin
salonundan bahsediyorum, hâkimin odasından bahsediyorum- “Benim odama başörtülü
bir kadın giremez.” diyen bir ülkeden bahsediyoruz ya. Hangi yerlerden
gelmişiz? (CHP sıralarından gürültüler) 
EDNAN
ARSLAN (İzmir) – Gene başörtüsüne döndüler ya.
ÖZLEM
ZENGİN (Tokat) - Ondan sonra dönüyorsunuz “Mahkemeler böyle, mahkemeler şöyle.”
Mahkemelerin verdiği kararlara itiraz etmek başkadır, Türkiye’de yargı olduğunu
söylemek başka bir şeydir. Hukuk her zaman itirazlarla şekillenen bir
mekanizmadır. 
Değerli
arkadaşlar, müsaade ederseniz bir cümle söyleyeceğim: Sayın Özgür Özel’in
konuşmasını o akşam çok net hatırlıyorum. Söylediği şeyler içerisinde en
önemlisi bakanları değersizleştirmektir bir bütün olarak: “Atanmışlar,
atanmışlar…” bu bile bence tartışmalı bir meseledir. (CHP sıralarından
gürültüler) 
MURAT
EMİR (Ankara) – Yalan mı ya, yalan mı?
ÖZLEM
ZENGİN (Tokat) - O zaman hiçbir amirin verdiği karar geçerli değildir.
Anayasa’ya dayanarak verilen kararları…
(Mikrofon
otomatik cihaz tarafından kapatıldı)
BAŞKAN
– Buyurun.
ÖZLEM
ZENGİN (Tokat) – Buradan başlayabiliriz, gerekirse metnin tamamını da çıkarır
üzerine konuşuruz. O akşam burada olan arkadaşlarım hatırlayacaklardır Sayın
Özel’in tavrını, üslubunu; insanı hakikaten çileden çıkaracak kadar ağır
hakaretler içeriyordu.
Burada
ben şunu ifade edeyim: Kimsenin adayını belirlemek istemiyoruz. Sonuç olarak
biz adil bir yarıştan yanayız. Girdiğimiz bütün yarışları eze eze kazanmış
durumdayız. (AK PARTİ sıralarından alkışlar) İstanbul’u da çok iyi bilen
birisiyim; kimi getiriyorsanız getirin, zaten biz Allah’ın izniyle, çalışarak
kazanacağız. Ama karar verirken sizin düşünce mekanizmalarınızda korku var, biz
korkularla hayatımızı yönetmiyoruz, siyaseti korkuyla değil cesaretle
yapıyoruz; size de tavsiyemdir. (AK PARTİ sıralarından alkışlar, CHP
sıralarından gürültüler)
MEHMET
BEKAROĞLU (İstanbul) – Biz korkuyoruz ya, ben korkuyorum.
ENGİN
ALTAY (İstanbul) – Herhâlde benimle polemik yaptığına göre…
ÖZLEM
ZENGİN (Tokat) – Siz söylüyorsunuz ya, siz korkmuyorsunuz niye bizi korkuyla
itham ediyorsunuz, tuhaf buluyorum ya. Korkmuyorsanız korkmayın tamam. (CHP
sıralarından gürültüler)
BAŞKAN
– Sayın Altay…
38.- İstanbul Milletvekili Engin Altay’ın, Tayyip Erdoğan’ın milletten,
sokaktan, konuşan Türkiye’den korkmamasına, susan Türkiye’den korkması
gerektiğine ilişkin açıklaması
ENGİN
ALTAY (İstanbul) - Arkadaşlar, müsaade edin ben ayaktayım. 
Korkaklıkla
itham etti. Şimdi, biz korkuyu, korkanı biliyoruz. “Korkmasına gerek yok.” diye
dilimde tüy bitti benim; Tayyip Erdoğan’ın milletten korkmasına gerek yok,
sokaktan korkmasına gerek yok.
ÖZLEM
ZENGİN (Tokat) – Hiç alakası yok. 
ŞAHİN
TİN (Denizli) – On altı yıldır korkmadık, bundan sonra niye korkacağız?
ENGİN
ALTAY (İstanbul) – Konuşan Türkiye’den korkmasına gerek yok. Tayyip Erdoğan
korkacaksa susan Türkiye’den korksun, millet susuyor şimdi.
Biz
hiçbir şeyden korkmuyoruz.
ŞAHİN
TİN (Denizli) – Biz de korkmuyoruz. 
ENGİN
ALTAY (İstanbul) – Size şunu söylüyoruz: 500 bin liralık tazminattan beraat
etmiş bir Gırgır dergisinin karikatüründen dolayı 63 milletvekiline ceza
soruşturması açarak bizi korkutamazsınız, biz bundan korkmuyoruz. 
MEHMET
ERDOĞAN (Gaziantep) – Bizimle ne alakası var? Yargı… 
ÖZLEM
ZENGİN (Tokat) – Biz de korkmuyoruz. 
ENGİN
ALTAY (İstanbul) – Türkiye’de 1 korkan var; evet, sokağa 3 bin kişiyle çıkan, 3
bin polissiz bir yere adım atmayan…
(Mikrofon
otomatik cihaz tarafından kapatıldı)
BAŞKAN
– Tamamlayalım lütfen. 
SELAMİ
ALTINOK (Erzurum) – Ya Engin Bey, dün söyledim sana, 3 bin kişi yok. Nereden
uyduruyorsun ya?
ENGİN
ALTAY (İstanbul) – Meclise bin polis, 5 helikopterle gelen Erdoğan’dır korkan,
korkan Erdoğan’dır. (CHP sıralarından alkışlar) 
HASAN
ÇİLEZ (Amasya) – Yalan, yalan!
ŞAHİN
TİN (Denizli) – Ya sen nedenini konuşacaksın, nedenini. 
ENGİN
ALTAY (İstanbul) – Ve korkma diyoruz, korkma! Korkmasına gerek yok,
demokrasiden korkulmaz, eleştiriden kaçılmaz. 
KEMAL
ÇELİK (Antalya) – O tanktan korkmadı, korkmaz!
ENGİN
ALTAY (İstanbul) – Evet, Özgür Özel’in söylediği hakaretten bir tane söyle
dedim, bula bula şeyi buldu: “Bakanları değersizleştiriyoruz...”
ŞAHİN
TİN (Denizli) – Darbe çığırtkanlığı yapıyor, darbe! 
ENGİN
ALTAY (İstanbul) – O, bakanların sorunu. Toplumun gözünde, bizim gözümüzde daha
değerli hâle gelsinler. 
ŞAHİN
TİN (Denizli) – Darbe çığırtkanlığı yapmamak lazım. 
SELAMİ
ALTINOK (Erzurum) – Engin Bey, dün söyledim, 3 bin lafını nereden çıkarıyorsun?
Dün de kabul etmiştin sen. 
ÖZLEM
ZENGİN (Tokat) – Sayın Başkan…
BAŞKAN
– Sayın Zengin…
SELAMİ
ALTINOK (Erzurum) – Yakışıyor mu sana?
ŞAHİN
TİN (Denizli) – Ya on altı yıldır korkmadık, bundan sonra niye korkalım?
BAŞKAN
– Arkadaşlar, bitirelim artık bu tartışmayı, lütfen. 
39.- Tokat Milletvekili Özlem Zengin’in, Cumhurbaşkanının sadece ve
sadece Allah’tan korktuğuna ilişkin açıklaması
ÖZLEM
ZENGİN (Tokat) – Sayın Başkan, sadece bir tek şey söyleyeceğim: Sayın
Cumhurbaşkanımızı… (AK PARTİ ve CHP sıraları arasında karşılıklı laf atmalar)
ORHAN
SARIBAL (Bursa) – En az konuşması gereken sizsiniz, en az! 
BAŞKAN
– Arkadaşlar… Arkadaşlar…
ORHAN
SARIBAL (Bursa) – Ne yaptığınızı biliyoruz. En az konuşması gereken sizsiniz,
en az, en az; suçlusunuz, suçlu! Bu ülkeyi bu hâle siz getirdiniz, siz, siz;
siz getirdiniz, siz!
ÖZLEM
ZENGİN (Tokat) – Sayın Başkan…
ORHAN
SARIBAL (Bursa) – Mahvettiniz!
BAŞKAN
– Arkadaşlar, Sayın Grup Başkan Vekili konuşuyor. 
ÖZLEM
ZENGİN (Tokat) – Sayın Başkan, tek bir şey söyleyeceğim: Sayın Cumhurbaşkanımız
sadece ve sadece Allah’tan korkar, bu kadar; bitmiştir. (AK PARTİ sıralarından
alkışlar) 
MEHMET
BEKAROĞLU (İstanbul) – Ya, ben psikiyatri uzmanıyım ya, korku insani bir şey. 
BAŞKAN
– Değerli arkadaşlar, şimdi yirmi dakika süreyle soru-cevap işlemi yapacağız.
MEHMET
BEKAROĞLU (İstanbul) – Herkes korkar Sayın Başkanım. 
BAŞKAN
– Ne oldu Sayın Bekaroğlu?
MEHMET
BEKAROĞLU (İstanbul) – Korku insani bir şey, herkes korkar. Korkun ya… Ben
korkuyorum sizden.
ŞAHİN
TİN (Denizli) – On yedi yıldır vatandaştan korkmamışız, şimdi mi korkacağız?
MEHMET
BEKAROĞLU (İstanbul) – İçişleri Bakanı bağırıyor bana; 300 bin, 400 bin
güvenlik görevlisi olan adam diyor ki: “Ezerim.”
BAŞKAN
– Sayın Bekaroğlu, burada size verilmiş bir söz yok şu anda. 
ŞAHİN
TİN (Denizli) – Engin demagoji yapıyor. 
BAŞKAN
– On dakikası soru, on dakikası cevaptır. 
Başlatıyorum.

Sayın
Taşkın… 
MEHMET
BEKAROĞLU (İstanbul) – Korkuyorum bakanınızdan, sizden; korkuyorum.
ŞAHİN
TİN (Denizli) – Kaybettikçe darbe çığırtkanlığı yapıyorsunuz.
(AK
PARTİ ve CHP sıraları arasında karşılıklı laf atmalar)
BAŞKAN
– Arkadaşlar, konuşmayın, bağırmayın yerinizden ya, lütfen!
Sayın
Taşkın, buyurun. 
VII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Adalet ve Kalkınma Partisi Grup Başkanvekili İstanbul Milletvekili
Mehmet Muş ve 25 Milletvekilinin Karayolları Trafik Kanunu ile Bazı Kanunlarda
Değişiklik Yapılmasına Dair Kanun Teklifi (2/1491) ile Plan ve Bütçe Komisyonu
Raporu (S. Sayısı: 38) (Devam)
ALİ
CUMHUR TAŞKIN (Mersin) – Teşekkür ederim Sayın Başkan.
27
Aralık Tarsus’umuzun düşman işgalinden kurtuluşunun 97’nci yıl dönümüdür.
Doksan yedi yıl önce Anadolu’da ateşlenen kurtuluş mücadelesinin bir kıvılcımı
da Tarsus’a düşmüş, kahraman ecdadımız girdikleri kurtuluş mücadelesinden
zaferle çıkarak 27 Aralık 1921’de işgal güçlerini Tarsus’tan kovmuştur. Kadim
şehir Tarsus’un düşman işgalinden kurtuluşunun 97’nci yıl dönümünü kutluyor, bu
vesileyle bu toprakları bize vatan yapan Kurtuluş Savaşı şehit ve gazilerini ve
tüm şehit ve gazileri rahmet, minnet ve şükranla anıyorum. 
Doğup
büyüdüğüm ilçem Tarsus on altı yıldır AK PARTİ iktidarında eğitimden sağlığa,
ulaştırmadan turizme her alanda yapılan yatırımlarıyla sosyal, kültürel,
ekonomik ve sanayi merkezi olarak Çukurova bölgesinin parlayan bir yıldızıdır
diyor, Genel Kurulu saygıyla selamlıyorum. 
BAŞKAN
– Sayın Kılıç…
İMRAN
KILIÇ (Kahramanmaraş) – Teşekkür ederim Sayın Başkanım. 
Bukefalos
adında ünlü bir at vardı, üzerine kimsenin binmesine izin vermeyen bu hırçın at
Büyük İskender’e hediye edilmişti. İskender atın huysuzluğunun sebebini aradı
ve çok geçmeden buldu. Atın kendi gölgesinden ödü patlıyordu; hayvan sıçrıyor,
gölge sıçrıyor, bir türlü sonu gelmiyordu korkunun. Bunun üzerine İskender,
hayvanın yüzünü güneşe doğru çevirdi. Gölgesi ardında kalan hayvan da
huysuzluğu bıraktı. Milletin iradesi güneş gibidir. Milletimizin iradesinden
yana dönersek devlet atı rotasında aksamadan yürür, kendilerini bir şey sanan
gölgelerin, vesayet odaklarının etkisi kalmaz. (AK PARTİ sıralarından alkışlar)

BAŞKAN
– Arkadaşlar, soru-cevap işlemi başlattım, 60’a göre söz vermiyorum
arkadaşlara.
Sayın
Güneş…
İSMAİL
GÜNEŞ (Uşak) – Teşekkür ederim Sayın Başkanım. 
“Vurulup
tertemiz alnından, uzanmış yatıyor; / Bir hilal uğruna ya Rab, ne güneşler
batıyor. / Ey, bu topraklar için toprağa düşmüş asker, / Gökten ecdat inerek
öpse o pak alnı değer.” mısralarıyla Çanakkale destanını en iyi şekilde
anlatan, yine ülkemizin verdiği istiklal ve istikbal mücadelemizi “Kim bu
cennet vatanın uğruna olmaz ki feda? / Şüheda fışkıracak, toprağı sıksan
şüheda. / Canı, cananı, bütün varımı alsın da Hüda, / Etmesin tek vatanımdan
beni dünyada cüda.” mısralarıyla en iyi şekilde anlatan ve “Allah bu millete
bir daha istiklal marşı yazdırmasın.” diyen mütefekkir, dava adamı, vatan
sevdalısı millî şairimizin ebediyete irtihal edişinin yıl dönümünde rahmetle ve
minnetle yâd ediyorum. 
Diğer
taraftan da Komisyonumuza şunu soruyorum: Bu getirilen vergi, tekrar
yapılandırmasından…
BAŞKAN
– Sayın Aygun…
İLHAMİ
ÖZCAN AYGUN – (Tekirdağ) – Çiftçilerin sesini duyun ve faiz borçlarını hemen
silin, üreticinin elinden tutun. 
2016
yılında Cengiz İnşaatın 422 milyon liralık vergi borcunu AKP Hükûmeti sildi.
Yine, Diyarbakır-Mardin demir yolu inşaatı, en düşük teklifi veren firma yerine
yüksek teklif veren Cengiz İnşaata verildi. Bakan bunu fiyat dışı etken diye
açıkladı. Çiftçimizin Cengiz İnşaat kadar değeri yok mudur diyorum.
Bakın,
çiftçimiz kan ağlıyor. Bu yıl binlerce çiftçimiz icra kapılarında sürünüyor.
Yem, gübre, mazot fiyatında dolara bağlı yüksek artış çiftçimizin belini büktü.
Ürettiğiyle karnını doyuramaz hale geldi. Biz Cumhuriyet Halk Partisi olarak bu
konuda bir yasa teklifi verdik. Ziraat Bankası ve tarım kredi
kooperatiflerinden vadesi geçmiş tüm tarımsal kredi borçlarının faizi
silinmelidir. Ana borç miktarı da beş yıla bölünerek her yılın ekim ayı
içerisinde beş eşit taksitte ödenmelidir. Bu iş, çiftçimizi üretimde tutup bizi
de gıdada dışa bağımlı hâle getirmekten kurtarmış olacaktır. 
Tüm
grupların bu yasa teklifine sahip çıkması gerektiğini düşünüyor, saygılar
sunuyorum.
BAŞKAN
– Sayın Sarıaslan…
FARUK
SARIASLAN (Nevşehir) – Sanayi ve Teknoloji Bakanına soruyorum.
Bir:
Nevşehir Organize Sanayi Bölgesi’ne yıllardır vadedilmesine rağmen doğal gaz
getirilememiştir. Doğal gazın olmaması, yeni sanayi yatırımcılarının gelmesini
engellediği gibi var olan sanayiciyi de başka şehirlere gitmeye sevk
etmektedir. Organize sanayi bölgesine doğal gaz ne zaman gelecektir? 
İki:
Nevşehir Organize Sanayi Bölgesi’nin yetersizliğinden bahisle yüzlerce
sanayicimizden para toplanarak yeni organize sanayi bölgesi yaptırılacağı
söylenmiş fakat aradan yıllar geçmesine karşın hiçbir girişimde
bulunulmamıştır. Bu konuda Bakanlığınız bir müfettiş gönderip konuyu incelemeyi
düşünmekte midir?
Üç:
Yetersiz olan organize sanayi bölgesinin durumu dikkate alınarak yeni organize
sanayi bölgesini ne zaman yapmayı düşünüyorsunuz?
Teşekkür
ederim.
BAŞKAN
– Sayın Arslan…
KAZIM
ARSLAN (Denizli) – Cumhurbaşkanı Yardımcısına soruyorum. Bir: Cumhurbaşkanı
vekili tarafından FOX TV hakkında yapılan şikâyet sonucunda FOX TV’ye üç gün
yayın durdurma ve 1 milyona yakın para cezasının verilmiş olmasının
sebebi nedir? Bu kadar yüksek cezalar vererek, doğruyu ve gerçekleri söyleyen
televizyonları susturmak mı istiyorsunuz?
İki:
Yine, Halk TV’ye 80 bin Türk lirası para cezası verilmesinin ve Halk Arenası’na
5 kez yayın durdurma cezasının verilmesinin sebebi nedir? Gerçekleri ve
doğruları söyleyen televizyonları neden susturmak ve kapatmak istiyorsunuz?
Üç:
Cumhurbaşkanı “Ülkemizde fikir ve düşünce özgürlüğü var.” diyor. Verilen
cezalar ve yayın durdurma kararları fikir ve düşünce söyleme ve halkla
paylaşmayı ortadan kaldırmış olmuyor mu?
Dört:
Verilen cezalar ve yayın durdurma kararları hangi hukuki nedene dayanıyor?
Teşekkür
ederim.
BAŞKAN
– Sayın Özel…
RECEP
ÖZEL (Isparta) – Sayın Başkanım, teşekkür ederim. Efendim, Sayın Komisyon
Başkanına sorularımı tevcih ediyorum sayenizde.
Görüşmekte
olduğumuz teklifte vatandaşımızın hayatını kolaylaştırıcı, problemleri çözücü
ne gibi düzenlemeler bulunmaktadır?
Yeniden
yapılandırmaya ilişkin kanun teklifinde taksitlerini aksatanların gecikme zammı
ödemeden bu uygulamadan yararlanma imkânları var mıdır?
Fatih
Sultan Mehmet ve 15 Temmuz Şehitler Köprüsü’nden geçen araçların sınıf
farkından kaynaklanan geçişlerden doğan idari para cezalarının silinmesine
ilişkin düzenleme hangi tarihleri kapsamaktadır? 
Teşekkür
ediyorum.
BAŞKAN
– Sayın Ünsal…
SERVET
ÜNSAL (Ankara) – Sayın Başkan, değerli milletvekili arkadaşlarım; Sağlık
Bakanlığı yetkililerine soruyorum: Ülkemizde her alanda yaşanan atama sıkıntısı
anestezi teknikeri ve teknisyenlerimizi de olumsuz etkiliyor. Sağlık sisteminin
önemli personelleri arasında yer alan ve sağlık kurumlarındaki işleyişin
eksiksiz sürebilmesi için ihtiyaç duyulan anestezi teknikeri ve
teknisyenlerinin yaşadığı atanma sıkıntısına dikkat çekmek istiyorum. Her yıl
artan mezun sayısına rağmen kamuya alımların azalması gerekçesiyle mağdur olan
bu gençlerimizin sayısı 60 bini geçmiş durumda. KPSS’den yüksek puanlar
almasına rağmen atanamayan ve mesleğini yapamayarak işsizlikle karşı karşıya
bırakılan anestezi teknikeri ve teknisyenlerimiz büyük sorunlarla karşı
karşıya. Sağlık alanının önemli personellerinden olan anestezi tekniker ve
teknisyenlerinin atanma konusundaki bu sorununa Meclis çatısı altında en kısa
sürede çözüm üretebilecek misiniz?
Teşekkür
ediyorum. 
BAŞKAN
– Sayın Adıgüzel…
MUSTAFA
ADIGÜZEL (Ordu) – Tarım Bakanlığına soruyorum: Ordu ilinde çok küçük kapasiteli
bir mezbaha var, büyükbaş hayvan üretimi yapan üreticiler ve kasap esnafı zor
durumda. Bu mezbahayı daha büyük olarak Ordu il merkezinden 75 kilometre ötede
tekrar yapmak için planlama yapılmış; bu, Akkuş ve Mesudiye ilçeleri için 200
kilometreye denk gelmektedir. Bu kadar mesafeden hayvanları kamyonlara doldurup
kesim yapıldıktan sonra aynı eti tekrar geriye doğru getirmek lazım. Bu durum
maliyeti artırdığı gibi sağlık açısından sakıncalıdır. Tüm bu sorunların üstüne
kesim ücretine yüzde 50 zam yapıldı. Üretici il dışında kesimhane aramakta, ta
Amasya’da kesim yaptırmaktadır. Hatta bu nedenle piyasaya kaçak ve sağlıksız et
girmektedir. Doğru olan ise orada, büyükşehirde, Ünye ve Fatsa lokasyonlarında
3 adet donanımlı kesimhane yapılması ve daha yukarıdaki belirlenmiş merkezlerde
yine kesimhane yapılmasıdır ve kesim ücretlerinin makul seviyeye
indirilmesidir. Bu konuda ne yapmayı düşünüyorsunuz?
BAŞKAN
– Sayın Şimşek…
BAKİ
ŞİMŞEK (Mersin) – Teşekkür ediyorum Sayın Başkan.
27
Aralık 1921 Tarsus’un kurtuluşu. Gülek Karboğazı’nda Hatice Ana’nın ve Molla
Kerim’in Fransızlara karşı başlattığı mücadele Tarsus’un kurtuluşuyla sona
ermiştir. Dinlerin, dillerin ve medeniyetlerin kesiştiği, Danyal aleyhisselamın,
Ashab-ı Kehf’in ve Saint Paul’ün kenti, barışın, sevginin ve kardeşliğin kenti
Tarsus, Türkiye’nin 55 ilinden büyük, Türkiye’nin en büyük müstakil ilçesidir.
Tarsus’umuzun kurtuluş gününü kutluyorum. Bu toprakları bize vatan yapan
kahramanlarımıza rahmet diliyorum. 
Çağrım
da Sayın Cumhurbaşkanına. Sayın Cumhurbaşkanımıza bu sorumuzu Komisyonun
iletmesini talep ediyorum. Hacca gitmek isteyenler yaklaşık on yıldır kuraya
giriyorlar ama on yıldır hac kurası çıkmayan insanlar var. Bunlar “Biz öldükten
sonra mı hacca gideceğiz? Bize bir çözüm bulunsun.” diyorlar. Bununla ilgili,
Sayın Cumhurbaşkanımızın bir çözüm üretmesini talep ediyor, saygılar sunuyorum.

BAŞKAN
– Sayın Kaplan…
İRFAN
KAPLAN (Gaziantep) – Avukat, serbest muhasebeci, mali müşavir, doktor, mimar,
mühendislik gibi meslekleri icra eden kişiler kamu kurum ve kuruluşları ile
vatandaşlar arasında bir köprü görevi görmektedir. Lüks tüketim ürünlerine
uygulanan ÖTV gibi, KDV oranı yüzde 18’dir. KDV oranlarının yüksekliği kayıt
dışı işlemleri teşvik etmekte ve yaygınlaştırmaktadır. Kayıt dışılık, ekonomik
aktörler arasında haksız rekabete sebep olmakla birlikte, gelir üzerinden
dağılan vergileri de önemli ölçüde azaltmaktadır. Özellikle avukatlık,
müşavirlik, danışmanlık gibi hizmet veren mesleklerden alınan KDV oranı yüzde
18’den 8’e düşürülmelidir. 
BAŞKAN
– Teşekkür ederim.
Sayın
Menekşe...
YÜCEL
MENEKŞE (Nevşehir) – Teşekkür ederim Sayın Başkan.
Geçen
hafta Genel Kurulda olmadığım bir anda Sayın Sarıaslan Nevşehir Kalaba, Kozaklı
pancar üreticilerinin sorunlarını dile getirmiş. Takdir edersiniz ki her
özelleştirmede, yeni sistem değişikliğinde ufak tefek sorunlar olabiliyor ve
biz, hiçbir zaman, Nevşehir AK PARTİ milletvekilleri olarak çiftçimizi yalnız
bırakmadık ve iki aydır bu konuyla ilgilendik ve Tarım Bakanımızın talimatıyla
da Sayın Sarıaslan’ın söylemiş olduğu sorun şu an çözülmüş durumda. 
Biraz
önce yine OSB’yle ilgili bir sorunu dile getirdi. Sayın Enerji Bakanımızın
talimatıyla Nevşehir OSB’nin doğal gaz sorunu inşallah çözülecek ve seçimlerden
önce de inşallah bunu çözmeye çalışacağız.
(Mikrofon
otomatik cihaz tarafından kapatıldı) 
BAŞKAN
– Evet, cevap için Sayın Komisyon Başkanımız, buyurun.
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Teşekkür ediyorum
Sayın Başkan.
Değerli
milletvekilleri, Sayın Özel’in sormuş olduğu sorulardan başlayarak maddelere
ilişkin bazı açıklamalar yapmak istiyorum.
Evet,
teklifin bütününe baktığımızda toplumumuzun değişik kesimlerini ilgilendiren
önemli düzenlemelerin olduğunu söylemek mümkün. Bunlardan 1’inci maddeye
baktığımızda, bu, POLSAN’la yani Polis Sandığıyla ilgili olan madde. Öncelikle,
burada Anayasa’ya aykırılıkla ilgili birtakım iddialar oldu, bu, gerçeği
yansıtmıyor. Çünkü gene POLSAN’ın yapısına benzer sandıklar var. Ne var? OYAK
var, İLKSAN var. İLKSAN’la ilgili olarak Afyonkarahisar İdare Mahkemesinin
Anayasa Mahkemesine yapmış olduğu bir başvuru vardı bu zorunlu üyeliğe ilişkin.
Bununla ilgili olarak 3 Ocak 2018 tarih ve 30290 sayılı Resmî Gazete’de
yayınlanan 29 Kasım 2017 tarihli Anayasa Mahkemesinin Kararı’na baktığımızda bu
zorunlu üyeliğin hukuka uygun olduğu ve Anayasa’ya aykırı olmadığı hüküm altına
alınmıştır. Bu çerçevede de, benzer bir yapıya sahip olan POLSAN’da, Anayasa
Mahkemesinin bu kararına baktığımızda hiçbir şekilde Anayasa’ya aykırılığı
noktasında bir iddiada bulunmak mümkün değil zorunlu üyelikle ilgili olarak. 
Burada
amaç nedir? Kamu düzeni ve güvenliğinden sorumlu Emniyet Genel Müdürlüğü
mensuplarımıza sosyal ve ekonomik yardımlar sağlanması üzerine kurulan bu Polis
Bakım ve Yardım Sandığının daha güçlü bir yapıya kavuşturulması. Şu an
itibarıyla baktığımızda 45 bin civarında üyesi var, bütün teşkilat
mensuplarımız da 288 bin civarında. Bugüne kadar baktığımızda da buradan
emniyet mensuplarımıza 2018’in Aralık ayına kadar, 5.300 kişiye toplamda 601
milyon lira emeklilik yardımı yapıldığını görüyoruz. Yapılan emeklilik yardımı
120 bin lira civarında ama bu zorunlu üyelik de gerçekleştikten sonra, yapı da
daha güçlendikten sonra emekli ikramiyelerinin 200 bin liraya çıkacağı
hesaplanıyor. Onun dışında 830 emniyet mensubumuza da bugüne kadar, sandıktan,
24 milyon lira civarında maluliyet ve vefat yardımı yapıldığını görüyoruz.
Ayrıca, 66 bin emniyet mensubuna da 920 milyon lira sandığın borçlanma yardımı
yaptığını görüyoruz. Onun dışında, şehit yakınlarına, onların ailelerine
yönelik sandıktan 4 milyon 800 bin lira bir yardım yapıldığını da görüyoruz ve
bu hâliyle baktığımızda da hakikaten, emniyet mensuplarımızın sosyal
haklarının, emeklilik süreçlerinin güçlendirilmesi açısından önemli. 
OYAK
tarafına baktığımızda, mesela OYAK’ta bir vefat hâlinde de eşler arzu ederlerse
OYAK’a olan üyeliklerini devam ettirebiliyorlar; bu şekilde düzenlemeler de
mevcut. 
Aynı
şekilde 2’nci maddeye bakıyoruz, gerçekten önemli, burada da çiftçilerimizi,
köylümüzü ilgilendiren bir madde. Arazi varlığı az olan küçük çiftçilerimizin
desteklenmesi amacıyla ziraat odalarındaki üyelik aidatlarını yüzde 2’den yüzde
1’e düşürüyoruz. Bu, 60 dönüme kadar olanlarda yüzde 2 olarak uygulanıp -asgari
ücretin yüzde 2’si- ve 60 dönümden sonra da artı 1 lira olarak gidiyordu. Bu da
maalesef büyük çiftçiler açısından baktığınızda, büyük arazi sahipleri
açısından baktığınızda bir avantaj ama küçük arazi sahipleri açısından
baktığınızda da ciddi bir dezavantaj oluşturuyordu. Onun için de bu şekilde
çiftçimizin, köylümüzün ödemiş olduğu, dönüm üzerinden ödenen bu aidatı yüzde
1’e düşürmüş oluyoruz. 
Gene
şöyle bir baktığımızda önemli olan şeylerden bir tanesi, biliyorsunuz, 7148
sayılı Kanun’la Kara yolları Trafik Kanunu’nda ekim ayında yapmış olduğumuz
değişiklikle trafik cezalarında çok ciddi artışlar yapılmıştı. 2019 yılında
tekrar yeniden değerlemede daha fazla bir artışla vatandaşımızı karşı karşıya
bırakmamak için 2019 yılı için bir artış öngörülmemesine ilişkin bir düzenleme
yapılıyor.
Gene
4’üncü maddeye baktığımızda da daha önce yapmış olduğumuz imar barışına ve
Sarıyer’le ilgili, Avrupa Yakası’yla ilgili yapmış olduğumuz düzenlemeye
paralel olmak üzere Boğaz öngörünümü ve sahil şeridini de koruyarak orada yer
yapan vatandaşlarımızın imar barışından faydalanarak yapılarını kayıt altına
almalarına imkân verecek bir düzenlemeyi hayata kavuşturuyoruz.
5’inci
maddede 15 Temmuz Şehitler Köprüsü ve Fatih Sultan Mehmet Köprüsü’nden yapılan
ve bu köprüleri kullanması yasak olan farklı sınıflardaki araçlara kesilen
cezaların affına ilişkin bir düzenleme yapıyoruz. Bugüne kadar baktığımızda
yaklaşık 19 milyon 922 bin liranın tahsil edildiğini görüyoruz. Bu tahsil
edilen 19 milyon 922 bin liranın da 29 Mart 2019’a kadar vatandaşa geri
ödemesini öngören ve diğer 310 bin plakaya kesilen cezaları ortadan kaldıran,
affeden bir düzenleme yapıyoruz. Bu, şu açıdan önemli: Bu araçların hepsinin
OGS’si yahut da HGS’leri var ancak bu köprüyü kullanmaları yasak. Bu köprüyü
kullanıyorlar ve Kasım 2016 ile maddenin yürürlüğe girdiği tarihe kadar olan bu
geçişlerle ilgili olan cezaların tamamını affediyoruz. Bunun en önemli tarafı
şu: Diyelim ki ocak ayında 2017’de kesilmiş ama gerekli tebligatlar yapılmamış.
Kişi aracının aks açıklığı itibarıyla o köprüden geçmesinin yasak olduğunu
bilmiyor. Defaatle geçişler var, çok yüksek cezalar ve vatandaşımızı mağdur
eden bir tablo ortaya çıkıyor UKOME kararından kaynaklı. Onun için de bu yapmış
olduğumuz düzenlemeyle bu cezaları kaldırıyoruz. Ondan sonra da bu geçişlerle
ilgili olarak düzenlemeyi de -UKOME tarafından- tekrar yeniden Ulaştırma
Bakanlığı düzenleyecek. 
Gene,
başka ne var diye baktığımızda, önemli madde, 6360 sayılı Büyükşehir Yasası’yla
köyler ve beldeler bildiğiniz gibi mahalleye dönüştürülmüş ve onunla ilgili
olarak da su, emlak vergileri, çöp vergileri gibi vergileri beş yıl kadar
ötelemiştik. Şimdi bunların 31/12/2022’ye kadar da ödenmemesi noktasında, orada
yaşayan vatandaşlarımızı rahatlatmak üzere bir düzenleme yapıyoruz. Aynı
şekilde orada bulunan esnafımızı da, basit usulde defter tutan esnafımızı da
kapsamak üzere getirmiş olduğumuz bazı muafiyetler vardı. Aynı şekilde bu
muafiyetlerin de devamına imkân verecek bir düzenlemeyi hayata geçirmiş
oluyoruz. 
Toplumun
değişik kesimlerine hitap eden şeyler var.
Teşekkür
ediyorum Sayın Başkanım.
BAŞKAN
– Teşekkür ederim.
Böylece
teklifin tümü üzerindeki görüşmeler tamamlanmıştır. 
Maddelerine
geçilmesini oylarınıza sunuyorum: Kabul edenler… Kabul etmeyenler… Maddelere
geçilmesi kabul edilmiştir.
Şimdi,
birinci bölümün görüşmelerine başlıyoruz.
Birinci
bölüm 1 ila 6’ncı maddeleri kapsamaktadır.
Birinci
bölüm üzerinde söz isteyenler: Gruplar adına; İYİ PARTİ Grubu adına Mersin
Milletvekili Behiç Çelik, Milliyetçi Hareket Partisi Grubu adına Kayseri
Milletvekili Mustafa Baki Ersoy, Halkların Demokratik Partisi Grubu adına
İstanbul Milletvekili Ali Kenanoğlu, Cumhuriyet Halk Partisi Grubu adına
İstanbul Milletvekili Gökan Zeybek; şahıslar adına, İzmir Milletvekili Murat Çepni.
Şimdi,
ilk olarak, İYİ PARTİ Grubu adına Mersin Milletvekili Behiç Çelik konuşacaktır.
Buyurun
Sayın Çelik. (İYİ PARTİ sıralarından alkışlar)
Süreniz
on dakika.
İYİ
PARTİ GRUBU ADINA BEHİÇ ÇELİK (Mersin) – Sayın Başkan, değerli milletvekilleri;
38 sıra sayılı Kanun Teklifi’nin birinci bölümü üzerinde grubum adına söz
aldım. Yüce heyetinizi saygılarımla selamlıyorum.
Bu
kanun teklifinin 1’inci maddesiyle, 3201 sayılı Emniyet Teşkilatı Kanunu’na
yapılan bir ilaveyle, Polis Bakım ve Yardım Sandığına ortak olmayan memurların
daimî ortak olması öngörülüyor. 
2’nci
maddesiyle, 6964 sayılı Ziraat Odaları ve Ziraat Odaları Birliği Kanunu’nun
20/3’üncü fıkrasındaki yüzde 2 oranının yüzde 1’e değiştirilmesi öngörülüyor. 
3’üncü
maddeyle de, geçici madde 2 eklenerek Karayolları Trafik Kanunu’na bir
düzenleme getiriliyor. Buna göre “Bu Kanundaki fiiller için uygulanan ceza
tutarları hakkında ek 3 üncü maddenin birinci fıkrası hükmü 2019 yılında
uygulanmaz.” şeklinde bir düzenleme getiriliyor.
4’üncü
maddesi de, 2960 sayılı Boğaziçi Kanunu’nda tanımlanan Boğaziçi sahil şeridi ve
öngörünüm bölgesine af getirilmesine ilişkin bir hüküm içeriyor. 
5’inci
madde 6001 sayılı Karayolları Genel Müdürlüğünün Hizmetleri Hakkında Kanun’a
geçici madde 4’ü ekliyor ve böylece söz konusu -biraz önce de bahsedilen-
köprülerden geçişle ilgili para cezalarının kaldırılması ve tahsilatların
iadesini düzenliyor.
6’ncı
madde ise 6360 sayılı Kanun’un geçici 1/15’inci fıkrasındaki hükmü 31/12/2022
şeklinde düzeltmektedir. 
Böylece
söz konusu kanun teklifinin birinci bölümü 6 madde şeklinde, bu şekilde
özetlenebilir. 
Değerli
arkadaşlar, kanun koyuculuğunun kuralları vardır, özellikle anayasa hukuku
açısından bu kesinlikle böyledir. Bu metni, 38 sıra sayılı metni alıp herhangi
bir hukuk fakültesinin kürsüsüne götürdüğümüz zaman, anayasa hukuku kürsüsüne
ya da idare hukuku kürsüsüne götürdüğümüz zaman böyle bir şeyin olamayacağını
ifade ederler. Bu düzenleme, tamamen palyatif, Türk hukuk sistemini altüst
eden, darmadağın eden ve karşılaşılan sorunlara günübirlik çözüm getirmeye
matuf ama hukuku da mahveden bir düzenleme şeklinde karşımıza çıkıyor. Bu, bir
değil, iki değil, beş değil, on değil, süreklilik arz ettiği için de Türk
anayasa hukuku ve idare hukuku açısından yüz karası bir durumla karşılaşıyoruz.
Bunu birçok hatip de ifade etti. 
Burada
siz 6360 sayılı Kanun’u 2012 yılında yasalaştırdınız, bu Meclisten geçti.
Anayasa’nın 127’nci maddesine aykırı olarak yapılan bu düzenlemeyle, Türkiye'de
uygulamayı merkezî idare ve yerel yönetimler arasında bağları bütünüyle felç
eden bir hâle getirdiniz ve bunun içerisinde Türkiye'de büyükşehir
belediyelerini kurarken bir taraftan da 30 ilin özel idaresini ortadan
kaldırdınız, 20 bin civarında köyün tüzel kişiliğini ortadan kaldırdınız ve 51
ilde özel idare kaldı. Ama Anayasa’da ilin mahalli müşterek ihtiyaçlarını
düzenlemek ve görmekle mükellef olan ve il yerel yönetim hüviyetini haiz olan
il özel idareleri bugün 51 ilde var, 30 ilde yok. Bu ne anlama geliyor?
Türkiye'de bir yönetim keşmekeşinin olduğunu gösteriyor. Daha sonra “Bu açığı
nasıl kapatırız?” Bunun üzerinde fikirler ortaya çıkartılıyor ve bu açığı
ortadan kaldırmak için 30 ilde YİKOB adı altında yeni bir örgütlenme modeline
gidiliyor. Merkezî idarenin ödenekleri YİKOB’a aktarılıyor, YİKOB üzerinden
birtakım yatırımlar, hizmetler ve ihaleler yapılıyor. Şimdi, böyle bir sistem
olabilir mi arkadaşlar? Türkiye'de merkezî idare var, merkezî idarenin merkez
örgütü dışında taşra örgütü var; yerel yönetimler de il özel idareleri,
belediyeler ve köyler olarak belirlenmiş. Yani bizim geleneksel yönetim
modelinden sonra yani 1864 yılından bu yana uygulanan bir modelin darmadağın
edilmesiyle karşı karşıyayız. Bunu 2012 yılında çıkarılan 6360 sayılı Yasa’yla
yapmış oluyoruz. Biz bu yasayla birlikte köyleri kaldırınca ne oluyor? Köyleri
kaldırdığın zaman köy orta malları da ortadan kalkıyor; meralar, otlaklar
ortadan kalkıyor. Buralar tamamen işgale hazır hâle geliyor. Köy yönetimi,
muhtarlıkları ortadan kalkıyor, hepsi mahalleye dönüştürülüyor. Kasabalar kaldırılıyor,
bugün 10 bin nüfuslu, 20 bin nüfuslu mahalleye dönüştürülmüş kasabalar
Türkiye’de var. Demek ki belediye sistemine de büyük bir darbe vurulduğunu bu
yasayla, açık bir şekilde görüyoruz.
Sayın
Başkan, değerli milletvekilleri; bu şekildeki yani 38 sıra sayılı Yasa Teklifi
şeklinde bir düzenlemeyi Türkiye hak etmiyor. Böyle düzenlemeler yaparak
Türkiye’yi sonuç alıcı bir noktaya taşımamız mümkün değil, hukuk devletini daha
da kökleştirmemiz mümkün değil, demokrasimizi kökleştirmemiz mümkün değil. O zaman
buradan çıkan sonuç ne oluyor? Buradan çıkan sonuç, maalesef, gittikçe modern
Türk devletinden bir aşiret devletine doğru gidişatımız söz konusu olur ve
zaten 16 Nisan 2017 referandumundan sonra da tek adam rejimine geçtiğimize
göre, böyle palyatif tedbirleri alan bir Meclis ve tek adamın verdiği kararla
yönetilen bir ülke konumuna geliriz, yargı ayaklar altına itilir, idare ayaklar
altına itilir ve yasama Meclisinin etkinliği kırılır, Türkiye Büyük Millet
Meclisi gücünü ve kudretini, eski ihtişamını artık gösteremez hâle gelir. Yani
şu anda yaşadığımız durum aslında bu. Onun için biz ne yapmak durumundayız? Biz
devletin genel politikasını yeniden ortaya koymak zorundayız. Buna bağlı olarak
yerel yönetim politikalarını geliştirmek zorundayız. Bu politikaları
geliştirirken buna uygun yasal düzenlemeleri, hukuki metinleri de çıkarmak
durumundayız.
Türkiye
Büyük Millet Meclisi Başkanı Sayın Binali Yıldırım’ın köprü geçişleri hakkında
basına yapmış olduğu açıklamadan sonra böyle bir metnin gündeme getirilmiş olması
da ayrıca gerçekten manidardır.
Bir
de şunu da hatırlatmadan edemeyeceğim: Trafikle ilgili düzenlemeler yapılırken
İçişleri Bakanlığı Teşkilat Kanunu, 3152 sayılı Kanun zaten trafikle ilgili
İçişleri Bakanlığını yetkili kılmakla birlikte, Türkiye Büyük Millet Meclisinde
bu hükümler görüşülürken niçin Plan ve Bütçe Komisyonuna gidiliyor da tali
komisyon olarak İçişleri Komisyonuna gidiliyor? Daha doğrusu, bunun doğrudan
İçişleri Komisyonuna gitmesi, götürülmesi gerekmiyor muydu? Bunlar yok. Bunun
yanında, halkımızın büyük sorunları var, bunlara dikkat çekmek isteriz, aslında
bunlara çözüm bulunması gerekir, bu konuda icraat yapılması gerekir. 
(Mikrofon
otomatik cihaz tarafından kapatıldı) 
BEHİÇ
ÇELİK (Devamla) – Sayın Başkan…
BAŞKAN
– Tamamlayalım lütfen. 
BEHİÇ
ÇELİK (Devamla) – Bugün, biliyorsunuz, özellikle çözülmesi gereken tarım
sektöründe çok büyük sorunlar olduğunu görüyoruz. Bizlere gün geçmiyor ki
tarımla ilgili vatandaşlarımızdan şikâyet gelmemiş olsun. Özellikle Türkiye’de
tükettiğimiz limonun yüzde 60’ı sadece tek bir ilçede, o da Mersin Erdemli’de
üretilir ama limon fiyatları maalesef çok düşük düzeydedir. Bunlara Hükûmetin
el atması gerekirken palyatif tedbirlerle bu tür yasa tekliflerini yüce Meclise
getirebiliyorlar. Bunların, Türkiye’mizin gerçekleriyle bağdaştığını söylememiz
mümkün değil. 
Son
olarak bu duygularla hepinize saygılarımı sunuyorum. 
Teşekkür
ederim. (İYİ PARTİ sıralarından alkışlar) 
BAŞKAN
– Evet, şimdi Milliyetçi Hareket Partisi Grubu adına Kayseri Milletvekili
Mustafa Baki Ersoy. 
Buyurun
Sayın Ersoy. (MHP sıralarından alkışlar) 
Süreniz
on dakika. 
MHP
GRUBU ADINA MUSTAFA BAKİ ERSOY (Kayseri) – Sayın Başkan, değerli
milletvekilleri; bugün görüşmelerine başlamış olduğumuz 38 sıra sayılı
Karayolları Trafik Kanunu ile Bazı Kanunlarda Değişiklik Yapılmasına Dair Kanun
Teklifi’nin birinci bölümünde Milliyetçi Hareket Partisi Grubu adına konuşmak
üzere söz almış bulunmaktayım. Genel Kurulu ve ekranları başında bizleri
izleyen yüce Türk milletini saygıyla selamlıyorum. 
Görüşülen
teklif, vatandaşlarımızın bazı konulardaki mağduriyetinin giderilmesine yönelik
önemli düzenlemeler içermektedir. Teklifin 1’inci maddesi, aynı zamanda
geçtiğimiz günlerde Plan ve Bütçe Komisyonumuzda görüşülen (2/1369) esas
numaralı Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Teklifi’nin 2’nci maddesinde de konu olmuştur. Emniyet teşkilatının
aziz mensuplarına yönelik oluşturulan POLSAN (Polis Bakım ve Yardım Sandığı)
Emniyet mensuplarının katılması hâlinde özellikle emeklilik dönemlerinde yüksek
getirisi olan bir sandıktır. Mevcut hâliyle bu sandığa katılım isteğe bağlıdır.
Sandık tüzüğünün 18’inci maddesine göre, ortaklık aidatı, ortakların emekliliğe
esas olan brüt maaş veya ücretlerinin yüzde 5’i tutarındadır, bu miktar Genel
Kurul kararıyla yüzde 10’a kadar artırılabilmektedir. 
Polis
Bakım ve Yardım Sandığının bir yıl içindeki faaliyetlerinden ve iştiraklerinden
elde ettiği net kârın yüzde 40’ı kâr payı olarak sandık ortaklarının aidat
toplamı oranında hesaplarına eklenmektedir. Ortaklara emeklilik, maluliyet ve
vefat yardımları için net kârın yüzde 10’u ihtiyat fonuna ve yüzde 50’si
yatırım fonu olarak sandık sermayesine dâhil edilmektedir. Diğer taraftan,
süreç içerisinde üye olan personel sayısında dalgalanmalar söz konusu olmuştur.
Bu durum da sandığın işleyişinde sıkıntılara sebebiyet vermiştir. Son yıllarda
oluşan dezenformasyon sonucu personel sayısı 45 binlere kadar düşmüş ve mevcut
üyelerin de sosyal haklarında zedelenmeler meydana gelmiştir. POLSAN’ın gerek
emeklilik yardımı gerekse maluliyet ve vefat yardımı yaptığı düşünüldüğünde,
Emniyet teşkilatı mensupları ve aileleri için son derece önemli bir işlevi
olduğu ortadadır. 
Teklifle
getirilen düzenlemeyle, özellikle sandığın mevcut üyeleriyle ilgili bir
düzenleme getirilmemektedir. Bu kişiler, yine üye oldukları dönemde sandığın
statüsü neyse ona tabi olmaya devam edeceklerdir. Ancak, söz konusu madde
kanunlaştıktan sonra Emniyet mensubu olarak çalışmaya başlayanlara ilgili
sandığa üyeliği zorunlu hâle getirip mali olarak sürdürülebilir bir yapının
kurulması amaçlanmaktadır. 
Teklifin
2’nci maddesiyle, arazi varlığı az olan küçük çiftçilerin desteklenmesi
amacıyla, ziraat odası üyelik aidatlarının belirlenmesiyle ilgili 6964 sayılı
Ziraat Odaları ve Ziraat Odaları Birliği Kanunu’nun 20’nci maddesinde
değişikliğe gidilerek asgari ücretin yüzde 2’si olan aidat alt sınırının yüzde
1’e düşürülmesi düzenlenmiştir. Aidat üst sınırı çok yüksek olsa bile birlik
yönetim kurulunun takdir yetkisi geniş bulunduğundan pratikte yeni dönemde
aidatları yükseltmeme, sabit tutma, hatta ihtiyaç hâlinde indirim yapma imkânı
bulunmaktadır ancak aidat alt sınırı asgari ücretin yüzde 2’sinin altında
belirlenemediği için bu takdir yetkisi küçük çiftçiler için kullanılamamakta ve
bu durum, tarımsal varlığı, arazi miktarı az olan küçük çiftçilerin aleyhine
bir durum oluşturmaktadır. Arazi varlığı az olan küçük çiftçilerin
desteklenmesi ve bu olumsuzluktan kurtarılmak üzere daha düşük miktarda aidat
belirlenebilmesi amacıyla söz konusu düzenlemeyi desteklemekteyiz. 
Yine
çiftçileri desteklemek kapsamında, söz konusu teklif vesilesiyle, seçim bölgem
olan Kayseri’mizin güzide ilçesi Bünyan’ın bölge çiftçilerinin bir sorununu
dile getirmek istiyorum. Bünyan, ekonomik anlamda tarımın ön planda olduğu bir
ilçemizdir. Maalesef bu ilçemizde dört yıl üst üste doğal afetler meydana
gelmiş, bölge çiftçimiz mağdur olmuştur. Tarım ve Orman Bakanlığı, borcu olan
çiftçilerin borçlarının yüzde 3,5 faiz oranıyla ertelenebileceğini açıklamış
ancak Tarım Kredi Kooperatifi tarafından kullandırılan krediler yüzde 33 gibi
çok yüksek faiz oranı üzerinden yapılandırma kapsamına alınmıştır. Bazı
çiftçiler ise tarım sigortasını kooperatiften yaptırmadığı gerekçesiyle
yapılandırma kapsamına alınmamıştır. Bünyan çiftçisinin talebi… Bu
mağduriyetlerinin giderilmesi adına üst üste meydana gelen doğal afetlerden
zarar gören tarım bölgelerindeki çiftçilerin tamamının kredi borçlarının yüzde
3,5 faiz oranı üzerinden yapılandırma kapsamına alınması gerekmekte ve bu
borçların düzenli ödenebilmesi için yeniden üretime geçilebilmesi anlamında ana
borcun yüzde 50’si oranında taahhütlü ek kredi imkânının tanınması bölgedeki
çiftçilere büyük oranda fayda sağlayacaktır. İlçemiz Bünyan’da -ekonomisinde
tarımın ön planda olduğu bölgelerde- çiftçilere desteğin iyileştirilmesi elzem
olup doğal afetten kaynaklı maddi ve manevi kayıpların iyileştirilmesi adına
gerekli çalışmaların yapılmasını arzu etmekteyiz.
Değerli
milletvekilleri, teklifin 3’üncü maddesiyle 2918 sayılı Karayolları Trafik
Kanunu’na geçici madde eklenmiştir. Maddeyle, 2918 sayılı Kanun kapsamındaki
fiiller için uygulanacak ceza tutarlarının 2019 yılında yeniden değerleme
oranında artırma yapılmaksızın uygulaması öngörülmektedir. 
Bildiğiniz
gibi, 2918 sayılı Karayolları Trafik Kanunu’ndaki ihlaller için her takvim yılı
başından geçerli olmak üzere önceki yılda uygulanan mutlak ceza tutarları, o
yıl için Vergi Usul Kanunu hükümlerince tespit ve ilan olunan yeniden değerleme
oranında artırılmaktadır. Trafik cezaları elbette ki caydırıcı olmalıdır. Bu
çerçevede, yakın zamanda Gazi Meclisimizin çıkardığı 7148 sayılı Kanun’la 24
farklı cezada ciddi artırıma gidilmiştir. Örneğin, seyir hâlinde cep
telefonuyla konuşanlara yönelik 108 TL olarak uygulanan idari para cezası 235
TL’ye çıkarılmıştır. Dolayısıyla trafik cezalarında geçtiğimiz ekim ayında yer
yer yüzde 100’ü aşan bir oranda artırıma gidilmişken tekrar, üç ay sonra ceza
artırımına gitmenin çok doğru bir durum olmadığı kanaatini taşıyorum. Aynı
şekilde, 2020 yılında bu cezalar yeniden değerleme oranında güncellenerek
uygulanmaya devam edecektir.
Teklifin
4’üncü maddesinde ise yıllarca birikmiş bir sorunun çözüme kavuşturulması
amaçlanmaktadır. Bu kapsamda, 2960 sayılı Boğaziçi Kanunu’nun tanımlanan
Boğaziçi öngörünüm bölgesi içerisinde belirlenen alanlarda, özellikle Üsküdar
ve Beykoz’da yer alan taşınmaz maliklerinin de yapı kayıt belgesinden
faydalanması öngörülmüştür. Burada Milliyetçi Hareket Partisi olarak tek
temennimiz, ranta dayalı bir suistimalin olmamasıdır. 
İmar
barışı kapsamında düzenlenen söz konusu koordinatların Boğaziçi sahil şeridinin
ve Boğaz’ın korunmasından ödün verilmeden, Boğaz’a zarar vermeyecek şekilde
belirlenmesi son derece önemli ve hassasiyetle takip ettiğimiz bir konudur. 
Ayrıca,
önemle belirtmek isterim ki Boğaz’a en yakın olan sahil yolu ile deniz arasında
kalan bölgelerin bu düzenleme kapsamında yer almaması, bu düzenlemenin var olan
sıkıntıları gidermeye yönelik bir işareti olarak da değerlendirilmektedir. 
Teklifin
5’inci maddesiyle, tebligat gecikmesinden kaynaklanan bir sorunun çözümü
amaçlanmaktadır. İstanbul şehir içi trafiğinin rahatlatılması amacıyla bazı
araçların 15 Temmuz Şehitler Köprüsü ile Fatih Sultan Mehmet Köprüsü’nden
geçişi yasaklanmıştı. 2 Kasım 2016 tarihinden 1 Ocak 2019’a kadar olan zaman
aralığında araç sınıfları itibarıyla söz konusu köprülerden geçmesi yasak olan
ama buna rağmen geçenlere verilen idari para cezalarının tahsilatından vazgeçilmektedir.
Ayrıca, yapılan itirazlardan ve açılmış davalardan feragat edilmesi kaydıyla
tahsil edilen para cezalarının ilgililere, 28 Şubat 2019 tarihine kadar
başvurmaları hâlinde 29 Mart 2019 tarihine kadar ret ve iade edilmesi iyi
niyetli vatandaşlarımızın mağduriyetini önlemiştir. Bu maddeyle, Milliyetçi
Hareket Partisi olarak seçim beyannamemizde söz verdiğimiz gibi şoför esnafına
elimizden gelen desteği esirgemeyeceğimizi, emektar kardeşlerimize her daim
sahip çıkacağımızı bir kez daha belirtmek istiyorum. 
Teklifin
6’ncı maddesiyle kamuoyunda Büyükşehir Yasası olarak bilinen 6360 sayılı On
Dört İlde Büyükşehir Belediyesi ve Yirmi Yedi İlçe Kurulması ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun’un geçici
1’inci maddesinin (15)’inci fıkrası kapsamında tüzel kişiliği kaldırılan
köylere sağlanan bazı istisnalara süre uzatımı getirilmiştir. Bu kapsamda,
Emlak Vergisi Kanunu’na göre alınması gereken emlak vergisi ile Belediye
Gelirleri Kanunu uyarınca alınması gereken vergi, harç ve katılım paylarına
ilişkin istisna süreleri ile bu yerlerde içme ve kullanma suları için ücretin,
en düşük tarifenin yüzde 25’ini geçemeyecek şekilde belirlenmesine ilişkin
uygulama süresinin 31 Aralık 2022 tarihine kadar uzatılması teklif edilmiştir.
Ayrıca, tüzel kişiliği kaldırarak tek mahalleye dönüşen beldelerde içme ve
kullanma sularından alınacak ücretin, mevcut en düşük tarifenin yüzde 50’sini
geçemeyeceğine ilişkin düzenlemedeki süre de 31 Aralık 2022 tarihine kadar
uzatılmaktadır. 
Sayın
Başkan, değerli milletvekilleri; Milliyetçi Hareket Partisi olarak kanun
teklifini desteklediğimizi belirtiyor, vatanımıza ve milletimize hayırlar
getirmesini Cenab-ı Allah’tan niyaz ediyor, Genel Kurulumuzu saygıyla
selamlıyorum. 
Sağ
olun. (MHP sıralarından alkışlar)
BAŞKAN
– Teşekkür ederim. 
Şimdi
Halkların Demokratik Partisi Grubu adına İstanbul Milletvekili Ali Kenanoğlu. 
Buyurun
Sayın Kenanoğlu. (HDP sıralarından alkışlar) 
HDP
GRUBU ADINA ALİ KENANOĞLU (İstanbul) – Sayın Başkan, değerli milletvekilleri;
ben de Genel Kurulu saygıyla selamlıyorum.
Bugün,
açlık grevinde olan Hakkâri Milletvekilimiz Leyla Güven’in 49’uncu gününde
olduğunu ve Leyla Güven’in serbest bırakılması gerektiğini ve talebinin de
dikkate alınması gerektiğini tekrar kürsüden hatırlatıyorum.
Değerli
arkadaşlar, diğer taraftan da FOX TV ve Halk TV’ye yönelik kesilen cezaları
kınadığımızı buradan bir kez daha ifade etmek istiyorum. Medya üzerinde
oluşturulan tahakkümün çok daha derinleşeceğini ve bu konuda RTÜK’ün de bir
şekilde devreye sokulduğunu ifade etmek isterim.
Burada
çeşitli tartışmalar olurken -gerek RTÜK üzerinde gerek hukuk üzerinde- eski
örneklerin verilmesi yani geçmişte de bunların kötü olduğunun söylenmesi bizim
hedeflediğimiz bir nokta değildir. Yani geçmişte de, evet, çok sayıda kötü
örnek vardır; yargı kararı açısından da tarafsız olmayışıyla ilgili, RTÜK’le
ilgili birçok şey söylenebilir. Ancak bunlara sığınarak bugünkü durumu savunmak
da mümkün değildir. Yani geçmişteki kötü uygulamaların bugün de aynı şeylerin
devam etmesi gerektiğini savunur hâle getirmemesi gerekir. Geçmişteki kötüyü de
eleştireceğiz, bugünkü kötüye de karşı çıkacağız. Bizim hedefimiz hak, hukuk,
adaletten yana demokratik bir Türkiye ise bunu savunacak bütün argümanları
ortaya koymamız lazım. Geçmişte oluyor diye bunun arkasına sığınmak da doğru
bir uygulama değil.
Sayın
milletvekilleri, Karayolları Trafik Kanunu ile Bazı Kanunlarda Değişiklik
Yapılmasına Dair Kanun Teklifi’nin birinci bölümü üzerinde grubumuz adına söz
aldım.
Tabii,
burada, öncelikle torba kanunun mantığını eleştirdiğimizi sözcülerimiz de ifade
etti. Yani birbirinden bağımsız birçok konunun yeteri kadar kamuoyunda
tartışılmaması, konunun STK’ler tarafından ele alınmaması, meslek örgütleri
tarafından ele alınmaması ya da muhatapları tarafından görüşlerin aktarılmadan
bir torbaya atılarak oradan da alelacele komisyona getirilmesi, komisyondan da
Genel Kurula getirilmesi… Yani bunun doğru bir kanun yapma yöntemi olmadığını
tekraren ifade etmek isteriz. Bu şekliyle, bu yapılan kanunlardan da toplumun
hayrına bir şey çıkmayacağını tekraren ifade etme gereği, ihtiyacı duyuyoruz.
Hemen alelacele bütçe kanunu görüşmelerinden sonra getirilen bu kanunların
tabii ki bizim açımızdan da bir seçim hazırlığı olduğunu ifade etmek gerekiyor.

Şimdi,
bu teklifin 1’inci maddesiyle ilgili. Emniyet teşkilatındaki sandığa zorunluğu
üyeliğin, bunun doğru olmadığı ifade edildi, Anayasa’ya aykırılığından
bahsedildi. Komisyon Başkanı çeşitli örnekler vererek bunun daha önceki
uygulamalarından bahsetti ama şunu tekrar söylemek lazım: Yani bununla ilgili
örnekler, bunun da kanuna ya da Anayasa’ya uygun olduğunu göstermez, demek ki
onlarda da bir problem var çünkü bunda -zorunluluk ilkesi- olmaması gereken bir
durum var. 
Yine,
madde 2’de, odalarla ilgili giriş ücretleri ve aidatlar yüzde 2’den yüzde 1
oranına getiriliyor ancak üst sınırda bir değişiklik yok. Bununla ilgili de bir
değişikliğin olması uygun olur. 
Diğer
taraftan, 3’üncü madde Karayolları Trafik Kanunu’nun… Biz bunu tamamen bir
seçim kanunu olarak görüyoruz. Sayın Binali Yıldırım İstanbul’daki adaylığının
startını da bu kanunu müjdeleyerek vermişti yani bunu böyle okumak gerekir.
Kendisinin müjdesinden sonra da kanun teklifi önümüze geldi ve şimdi de büyük
ihtimalle kanunlaşacak. Dolayısıyla bunun bir seçim startından başka bir şey
olduğunu söylemek de mümkün değil. 
Diğer
taraftan, bu Boğaz’la ilgili imar kayıt belgeleriyle ilgili 4’üncü maddede, bu
rant uyarısını MHP sözcüsünün dahi buradan dile getirmesi yani ittifak
ortağının dahi dile getirmesi manidardır. Evet, burada ciddi anlamda rantla
ilgili bir kaygı söz konusudur ve bu kaygıyı burada herkes taşımaktadır. Bunu
da belirtmek gerekiyor. 
Değerli
arkadaşlar, 6’ncı maddede şöyle bir şey var: Tabii ki burada getirilen husus
2022’ye ertelenmesiyle ilgili yani Büyükşehir Yasası’yla ilgili bir durum. Ben
burada başka bir konuya değinmek istiyorum: Bu Büyükşehir Yasası’nın getirdiği köy
tüzel kişiliğinin ortadan kaldırılmasıyla ilgili ayrıyeten mağduriyet yaratan
bir durum var. 
Bir
köyü bağımsız kılan en önemli unsur, mal edinebilme ve yerel varlıklar üzerinde
tasarruf hakkı olmasıdır. Daha önceden getirilen 6360 sayılı Kanun’la,
Büyükşehir Yasası’yla bu köylerin tüzel kişilikleri ve mal edinme ya da mevcut
mallar üzerindeki hakları, bunlar üzerindeki mülkiyetleri de ortadan kaldırıldı
ve bunların Büyükşehir Yasası’yla belediyelere, hazineye ya da işte orada
kurulan bir komisyonla ilgili birimlere aktarılması yönünde bir uygulama da
başlatıldı. Tabii, bu şöyle bir şeye yol açıyor, bunun en önemli sorunu şuydu:
Örneğin Süryanilere ait kiliseler ve manastırlar… Çünkü köylerde bunlar köy
tüzel kişiliklerine ait ve bu yasadan sonra, örneğin Mardin’de kilise,
manastır, mezarlık ve bağlı tapuların yani bunlara bağlı malların,
taşınmazların 110 tanesi bu yolla hazineye devredildi, oradan da Diyanet İşleri
Başkanlığına teslim edildi. Daha sonra kamuoyundaki yoğun tepkilerle bununla
ilgili birtakım geri düzenlemeler yapıldı ve 54 tanesi iade edildi ilgili
vakıflara ancak bunun tamamı düzeltilmiş değil. Süryanilerin mallarının bu
kanundan kaynaklı olarak hâlen dahi hazinede ya da belediyede ya da ilgili,
kendilerinde olmayan kurumlarda olduğunu belirtmek gerekiyor. 
Ayrıca,
bununla ilgili sıkıntı yaşayan diğer bir inançsal topluluk da Alevilerdir çünkü
Alevi köylerinde cemevleri dernek ya da vakıf mülkiyetinde değil, çoğunlukla
muhtarlıklara bağlı yani muhtarlığın mülkiyetinde olan, köyün ortak malı olan
bir yere yapılan ibadethaneler ve o Alevi köyünde de insanlar orada
inançlarının özgünlüğü çerçevesinde bu cemevlerini yönetiyorlar ve burada
inançlarını, ibadetlerini kendi imkânlarıyla yerine getiriyorlar. Büyükşehir
Kanunu’yla birlikte bu cemevlerinin mülkiyetleri de o köy tüzel kişiliğinden
çıktı, ya ilgili ilçe belediyesine geçti, eğer merkeze bağlıysa büyükşehir
belediyesine geçti veya buradaki komisyonla başka bir kuruma aktarıldı ve bu da
aslında ibadethanelere ayrı bir el koyma yöntemi olarak kamuoyunda
değerlendiriliyor çünkü çıkarttığı sonuç böyle bir şey. Bu da tabii, inanca
müdahale oluyor yani oradaki Alevi köyünün kendi inançsal çerçevesinde
yönettiği cemevinin başka bir inanca mensup belediye başkanının uhdesine
geçmesini ya da oradaki meclisin uhdesine geçmesini bu inancın özgünlüğüne ve
oradaki inanç özgürlüğüne de müdahale olarak görmek gerekiyor. Bu şekilde, bu
yasada aslında bu 6’ncı maddeyle ilgili, bu konuyla ilgili düzenlemeler
getirilmesi gerekiyordu, bu maddeye konulabilirdi, konulmamış. Esas
mağduriyetin burada yaşandığını ifade etmek isterim. 
Bir
de seçim bölgemde, İstanbul üçüncü bölgede, Küçükçekmece’de başka bir konu var.
Kadriye Moroğlu Lisesinde, biliyorsunuz, bir taciz olayı meydana gelmişti.
Okulda bir öğretmen öğrencileri taciz etmişti, bununla ilgili şikâyetler
olmuştu. Daha sonra yeni bir açıklamayla öğrendik ki bu dosya kapatılmış,
öğretmen de şu anda başka bir okulda tekrar görev yapıyor. Yani bu, kabul
edilecek bir durum değil arkadaşlar. Tacizci olduğu belli olan -bunun artık bir
tartışması da yok- bu kişi, şu anda okul değiştirerek başka bir okulda
görevlendirilmiş ve oradaki öğrencilere öğretmenlik yapmaya devam ediyor. Bunun
hiçbir şekilde kabul edilebilir bir tarafı yok, bunun göz yumulacak bir tarafı
da yok. Bu bir öğretmen ve her gün o öğrencilerle muhatap yani benzer
öğrencilerle muhatap, aynı yaştaki çocuklarımızla. Dolayısıyla bu, kesinlikle
kabul edilecek bir durum değildir ve mutlaka bu öğretmenin görevine son
verilmeli ve cezai işleme tabi tutulmalıdır. 
Bugün
ayrıca dile getirmek istediğim bir konu… Pir Sultan Abdal Kültür Derneğinin
yöneticilerinin ve Alevilerin sesi olan TV10 emekçilerinin Silivri Cezaevinde
tutulduklarını daha önce birkaç kez dile getirmiştik. Bunlarla ilgili bugün
Silivri Cezaevinde, Pir Sultan Abdal Kültür Derneği üyeleri ve kimi Alevi
kurumları bir açıklama yapmak istediler ancak bugün bu açıklamaya müsaade
edilmedi. Çünkü haksız bir şekilde, hukuksuz bir şekilde bu kişilerin burada
tutulduğunu ifade etmek, buna dikkat çekmek için bu yapılmak isteniyordu. 
(Mikrofon
otomatik cihaz tarafından kapatıldı)
BAŞKAN
– Tamamlayalım lütfen. 
ALİ
KENANOĞLU (Devamla) – Ancak, bugün Silivri Cezaevi önünde Alevilerin açıklama
yapmasına müsaade edilmedi. 
Burada
TV10’dan, Veli Büyükşahin, Veli Haydar Güleç, Kemal Demir arkadaşlarımız
yargılanıyor ve bir hukuk skandalı arkadaşlar, bir yıldır cezaevinde tutuluyorlar.
İddianame 3-4 kez gitmiş gelmiş. Yani iddianame hazırlanıyor, savcı mahkemeye
veriyor, hâkim savcıya geri gönderiyor, tekrar savcı hâkime gönderiyor, hâkim
tekrar geri gönderiyor; bir üst mahkemeye gönderiyor, bir üst mahkeme bakıyor,
eksik diye tekrar savcıya geri gönderiyor, böyle bir durum. Hâlâ, şu anda
-aradan bir yıl geçmiş- bir yargılama söz konusu değil ve bunların kendi
aralarındaki tutarsızlıklar ve dosyadaki eksiklikler yüzünden bir türlü
iddianame hazırlanamaması nedeniyle de bir yıldır arkadaşlarımız haksız ve
hukuksuz bir şekilde tutuluyorlar. Onların da bir an önce serbest
bırakılmalarını talep ediyoruz.
Genel
Kurulu saygıyla selamlıyorum. (HDP sıralarından alkışlar)
BAŞKAN
– Teşekkür ederim.
Şimdi,
Cumhuriyet Halk Partisi Grubu adına İstanbul Milletvekili Gökan Zeybek. 
Buyurun
Sayın Zeybek. (CHP sıralarından alkışlar)
CHP
GRUBU ADINA GÖKAN ZEYBEK (İstanbul) – Sayın Başkan, sayın milletvekilleri;
hepinizi saygıyla selamlıyorum. 
Sözlerime,
FOX TV ve Halk TV’ye karşı yürütülen susturma kampanyası ve cezaların,
Türkiye’de basın özgürlüğü ve demokrasiye karşı girişilmiş çok ciddi bir
saldırı olduğunu ifade ederek başlamak istiyorum. 
Sayın
Başkan, köprüden geçen araçla -üçüncü asma köprüyle geçiş yapıldıktan sonra-
özellikle birinci ve ikinci köprüden geçen, İstanbul şehir içi trafiğinde de
önemli yük taşıyan kimi araçlarla ilgili köprünün açıldığı günden bugüne kadar
sürdürülen geçiş cezalarının son bir ay içinde tebliğ edilmesiyle ilgili
yapılan düzenlemeyi burada, birkaç kez de Meclis kürsüsünde, Plan ve Bütçe
Komisyonunda ve Bayındırlık, İmar, Ulaştırma ve Turizm Komisyonunda da gündeme
getirmiştim. O nedenle, düzenlemenin bu biçimiyle geçiyor olmasından mutluluk
duyduğumu belirtmek istiyorum. Ancak, köprülerden geçiş işleminin bir ticari
faaliyet olduğunu, özellikle küçük tonajlı araçların ikinci köprüden
geçişlerinin engellenmesinin yani 30 kilometre, 40 kilometre mesafede yükünü
taşıyacak olan küçük esnafın 180-200 kilometrelik bir mesafede yükünü taşıyacak
noktaya getirilmesinin kargo ve nakliye üzerine getirdiği ek yükler yüzünden
küçük esnafın ve küçük KOBİ’lerin ciddi bir mağduriyet yaşadığını ve bu
düzenlemenin de bu esnafın bundan sonraki süreçle ilgili sorunlarını
çözmediğini belirtmek istiyorum. 
Şimdi,
bir başka düzenleme de büyükşehirlerle ilgili, köy ve mahallelerle ilgili emlak
ve su bedelleriyle ilgili var. Değerli arkadaşlar, daha önce köy statüsünde
bulunan yerlerin mahalleye dönüşmesiyle birlikte, buraların emlak vergisinden
muaf tutulmasıyla ilgili sürecin uzatılması doğru ancak adı “köy” olmasına
rağmen İstanbul’da -daha önceki arkadaşlarım da söyledi- milyonlarca dolar
değerindeki büyük köşklerin, villaların bulunduğu bölgelerin sadece adları
“köy” olduğu için yeniden yasa kapsamı içinde vergiden muaf tutulması, belediye
hizmetlerinin devamı ve hizmet alan insanların bunun karşılığı olarak bedel
ödemesi ilkesine aykırıdır. 
O
nedenle de burada 30 tane büyükşehrin içinde şehir merkezine 30 kilometre, 50
kilometre, 80 kilometre mesafedeki köyler ile İstanbul Büyükşehirin sınırları
içindeki Sarıyer ve Beykoz’daki köy statüsündeki kimi özel yerleşim alanlarının
da dâhil edilmesi doğru değildir. 
Şimdi,
yasa Boğaziçi sahil şeridine bir düzenleme getiriyor. Milletvekillerimize
dağıtılan bir kitapçık var, Plan ve Bütçe Komisyonunda da bu zaten dağıtıldı,
burada da binlerce koordinat noktası bizlere de iletildi. Şimdi, binlerce
koordinat noktasını sevgili milletvekillerimizin, yasayı düzenleyen
arkadaşlarımızın nasıl tespit edip de bu koordinat noktaları üzerinden yasa
teklifini hazırladıklarını imza sahibi milletvekillerine gerçekten sormak
istiyorum. 
Tabii
-biz de oturduk- bu koordinatları tek tek pafta üzerine işleyerek gerçekte
bunun nereyi ifade ettiğini burada sizlere göstermek istiyorum. Sizlere
dağıtılan kitapçığın hiçbir noktasında Boğaz’ın neresinin kapsam içine
alındığı, nerenin dışarıda bırakıldığı gösterilmiyor. Yasa diyor ki: “Biz
yalıları kapsam dışında bıraktık.” Sayın Bakanın da bu yönde bir açıklaması
var. Arkadaşlar, ne zamandan beri kültür varlıkları olarak tescil edilmiş
birinci sınıf eserler imar barışı ya da imar affına girebilir? Bunlar zaten
Bakanlığın doğrudan doğruya korumak ve kollamakla yükümlü olduğu yani sadece
üzerindeki tapu sahibinin değil, bu kenti yönetenlerin, Türkiye'yi yönetenlerin
gözünün nuru gibi bakması gereken kültür varlıklarıdır ve kültür varlıkları
olan yalılara da bu denli irite edecek bir biçimiyle yaklaşılmasını da…
Açıkçası, kanunu ve kültür varlıklarını, Boğaz’ın korunması gereken
varlıklarını çok iyi anlamadıklarını söylemek istiyorum. 
Şimdi,
değerli arkadaşlar, Boğaz’da tabii, öngörünüm bölgesi var, geri görünüm bölgesi
var, etkilenme bölgeleri var. Şimdi, Boğaz’da yaşayan insanlarımızın sorununu
bu yasa teklifi çözmüyor arkadaşlar. 2981 sayılı imar affı yasasıyla zaten
Boğaz’ın iki yakasında hazine, belediye ya da vakıf arazileri ya da üniversite
arazileri üzerinde gecekondusu bulunan yurttaşlarımızın mülkiyet meselesinin
çözülmesiyle ilgili “imar barışı” adı altında çıkarılan bu yasanın hiçbir şeye
çözüm olmadığını, sadece vatandaşı korkutmaya dönük “Elektrik ve suyunu
keserler, yapında oturmak istiyorsan bu bedeli ödemek zorunda kalıyorsun.”
anlayışından başka bir şey değildir. Burada yapılması gereken nokta açık.
Boğaziçi özel bir yasa, 2960 sayılı Yasa’yla Boğaz gerçekten koruma altında. Ancak
nasıl oluyor ki ilçe belediyelerinin denetim ve yetkisinde olmayan, doğrudan
doğruya büyükşehir belediyesinin kendisine bağlı Boğaziçi İmar Müdürlüğü eliyle
yıllardır koruduğu ve kolladığı Boğaz’da kaçak yapılaşma bu kadar artmış ve
şimdi biz imar barışıyla da bu kaçak yapıları yasal hâle getirmeye çalışıyoruz.
Buradaki düzenlemenin özü şudur: Boğazın geri görünüm ve etkilenme bölgeleri
ile öngörünüm bölgesinde kamuya ait olan araziler üzerinde yapısı bulunan
yurttaşlarımızla ilgili kesin olarak arkadaşlar, buna ilişkin üniversitelerin
mütalaası da var, hukuk mütalaaları da var, belediye meclislerinde oy
birliğiyle alınmış kararlar var. 2981 sayılı Yasa’ya göre 1983 ve öncesinde
yapılmış olan gecekondu ve hak sahipleriyle ilgili imar ıslah planlarının,
kesin olarak belediye meclislerinden geçtiği gibi büyükşehir belediye
meclisinden geçip 400 metrekareye kadar yurttaşımızın kullanımında olan
arazilerle ilgili olarak sokak rayiç bedelleri üzerinden mülkiyetin vatandaş
lehine tesis edilmesinden başka bir çözüm yoktur. Bu imar barışı ne getirecek?
Açıkçası kimse bilmiyor yani imar barışına başvuran bir yurttaşımız yapı kayıt
belgesini aldığında bu belge kendisine hangi açıdan yasal bir güvence
getirecektir?
Bakın,
öngörünüm bölgelerinde plan yapma yetkisi yoktur. Öngörünüm bölgeleriyle
ilgili, geri görünüm bölgeleriyle ilgili 2960 sayılı Yasa, açık açık…
Danıştayın bu yönde vermiş olduğu içtihat kararları ve Çevre ve Şehircilik
Bakanlığının almış olduğu, kentsel dönüşüm ve bu bölgelerle ilgili imar
planlarının tümünü iptal eden kararları var. Boğaz’da plan yapma yetkisi,
1/5.000’lik planlarda büyükşehir belediyesinde, 1/1.000’lik planlarda ilçe
belediyesindedir.
Burada,
seçilmiş ve atanmışlarla ilgili tartışma yapılıyor. Değerli arkadaşlar, plan
yapma yetkisi seçilmişlerindir; plan yapma yetkisi, halk adına seçilmiş olan
meclislerindir. Çevre ve Şehircilik Bakanlığının Türkiye’de deprem olduğu zaman
yapmış olduğu, denetlemiş olduğu bütün yapılar, yıkılmış olan… Eski Bayındırlık
Bakanlığının, şimdi Çevre ve Şehircilik Bakanlığının plan yapma yetkisini
tanımıyoruz, demokratik değildir. Ankara’da oturarak Türkiye’nin beldeleriyle
ilgili plan yapamazsınız, Boğaz’da da yapamazsınız, hiçbir yerde yapamazsınız.
Bunu, halkın oyuyla seçilmiş olan meclislerde, seçilmenin en büyük avantajını
yaşayan milletvekilleri olarak da savunmak zorundayız. (CHP sıralarından
alkışlar)
Bakın,
2981 sayılı Yasa, bir imar yasasıdır ve bu Meclisten geçmiştir. Şimdi, bakın,
bir yasayı görüşüyoruz, İstanbul Boğazı’nın içinde olduğu bir yasayı
görüşüyoruz, bir torba yasa içinde. Geçmişte de gene Boğaz’la ilgili başka bir
düzenleme geldi, gene torba yasa içinde. Arkadaşlar, Türkiye Büyük Millet
Meclisinde Bayındırlık, İmar, Ulaştırma ve Turizm Komisyonu var. Bu Komisyonun
asli görevi, imar meseleleriyle ilgili, planlamayla ilgili, ulaştırmayla ilgili
meselelerin görüşülmesi. Kara yolları konusu geliyor, Plan ve Bütçe
Komisyonuna; imar meselesi geliyor, Plan ve Bütçe Komisyonuna. Yani o zaman bu
Meclisin işleyişiyle ilgili, komisyonların çalışma sistemleri ve işleyişleriyle
ilgili ciddi sıkıntıları görmek gerekir ve halkın oyuyla seçilmiş olanların
yani demokrasinin en temel kurumu olan meclislerin plan yapma ve onama
yetkisini asla elinden almamak gerekir. 
Değerli
arkadaşlar, burada İstanbul Boğazı, sadece Sarıyer’de, Beykoz’da yaşayanların
değil, sadece İstanbul’da yaşayanların değil, sadece Türkiye’de yaşayanların
değil; dünyanın, koruması gereken en önemli kültür varlığıdır. Biz, bize emanet
edilmiş olan Boğaz’ı korumak değil; biz, bizden sonra gelecek kuşakların
emanetine gözümüz gibi bakmak durumundayız. O nedenle burada Boğaz’la ilgili
düzenleme yapılırken tabii ki 1940’larda, 1950’lerde Sarıyer’e, Beykoz’a
gelmiş, gecekondusunu yapmış olanların barınma meselesiyle ilgili, yerinde dönüşüm
ve mülkiyet meselesinin, tapu tahsis belgeleri esas alınmak üzere -tekrar
söylüyorum- sokak rayiçleri bedeli üzerinden yurttaşın mülkiyet hakkının tesis
edilmesinden başka bir çözüm yoktur. Bunu buradan belirtmek istiyorum. 
Şimdi,
bir konuyu daha Meclisimizin bilgisine sunmak istiyorum. Değerli arkadaşlar,
Sarıyer Belediye Meclisinde 2015 yılında oy birliğiyle Sarıyer’in 13
mahallesinin imar ıslah planları yapıldı; imar ıslah planları, mülkiyetin esasa
teşkil etmesi için yapılması gereken bir aşamaydı ve bu planları yapma yetkisi
de ilçe belediye meclislerinindi. Ancak Belediye Meclisinden oy birliğiyle
geçmiş olan bu plan teklifi, Büyükşehir Belediyesi tarafından iade edildi.
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen.
GÖKAN
ZEYBEK (Devamla) - Boğaz’da yaşayan on binlerce yurttaşımız dava açtı.
Mahkemeler, belediyede yapılmış olan imar ıslah planlarının yasaya uygun
olduğuna karar verdi, şimdi imar planları tekrar Büyükşehir Belediye Meclisine
geldi. 2960 sayılı Yasa, plan yapma yetkisini kesin olarak yerel ve büyükşehir
belediye meclislerine verdiği için de bugün buradan ifade etmek istiyorum ki bu
sürecin takipçisi olacağız. Boğaz, yalnızca her dönemin zenginleri tarafından
sermayenin el değiştirdiği gibi yalılarının el değiştirdiği bir alan değil;
Boğaz, aynı zamanda Beşiktaş, Sarıyer, Beykoz ve Üsküdar; yüz binlerce yoksul
ve emekçinin tıpkı FSM, tıpkı Baltalimanı, tıpkı Reşitpaşa, tıpkı Mesudiye
Mahallesi, tıpkı Kirazlıtepe gibi, gecekonduda yaşayan yurttaşlarımızın
yaşadığı bir bölgedir ve İstanbul Boğazı düşünüldüğünde ve konuşulduğunda,
korunması gereken, Boğaz’da yaşayan insanların Boğaz’la birlikte korunmasıdır.
Boğaz’daki insanları alırsanız geriye bir şey kalmaz diyorum, sözlerimi
tamamlıyorum. 
Teşekkür
ediyorum. (CHP sıralarından alkışlar)
BAŞKAN
– Şimdi şahsı adına İzmir Milletvekili Murat Çepni.
Buyurun
Sayın Çepni. (HDP sıralarından alkışlar) 
Süreniz
beş dakika. 
MURAT
ÇEPNİ (İzmir) – Başkan, Genel Kurul, değerli halkımız; kooperatiflerle ilgili,
6’ncı maddeyle ilgili söz almış bulunuyorum. 
Ancak
hem bütçe sürecinde hem de bugün gün boyu yürütülen tartışmalara dair birkaç
şey söylemek gerekiyor. Şimdi, bizim bir aile büyüğümüz var, çok dâhil olmak
istemediği konularda “Beni mecbur bırakmayın.” derdi. Şimdi, gerçekten AKP
sıraları bizi mecbur bırakıyor. 
Şimdi,
en çok duyduğumuz laflardan bir tanesi: “Bu halk bize oy veriyor.” Şimdi, biz
“hırsızlık” diyoruz, “Ama bu halk bize oy veriyor.” deniyor. “İstismar”
diyoruz, “Bu halk bize oy veriyor.”; “bütçe” diyoruz, “17 yıldır bütçe
yapıyoruz.” diyor. “Savaş” diyoruz, “Kahrolsun HDP!” deniyor. “Barış” diyoruz,
“Kahrolsun HDP!” deniyor. “İşçi sınıfı ölüyor.” diyoruz, “Ama büyüyoruz,
kalkınıyoruz.” deniyor. “Doğa talanı var, yaşanılmaz hâle geldi coğrafyamız.” diyoruz,
“Ama büyüyoruz.” deniyor, “hastane turizmi” deniyor, “doğa turizmi” deniyor.
Şimdi, biz ne dersek diyelim, AKP’nin bir spot cümlesi var ama onların
deyimiyle bile, YSK’nin açıkladığı rakamlara bile bakarsanız, seçim sonuçlarına
bakarsanız bu toplumun yüzde 50’si AKP’li değil, AKP’nin politikalarını doğru
bulmuyor. 
Şimdi,
burada biz AKP’yi ikna etmekle, tabii, görevli falan değiliz. Şimdi, örneğin,
burada Karadenizli vekiller var, AKP’li sıralarda da Karadenizli vekiller var.
Yani Karadeniz’in bir çöplüğe dönüştüğünü, HES çöplüğüne dönüştüğünü,
yaylaların tarumar edildiğini, oraların “turizm” adı altında sermayeye peşkeş
çekildiğini görmemeleri mümkün değildir. Dolayısıyla ortada düpedüz bir tercih
vardır. 
Biz
o yüzden, AKP’ye “yüzde 1’in iktidarı” derken bundan dolayı söylüyoruz. AKP,
sermayenin iktidarıdır; AKP, rantın iktidarıdır. Dolayısıyla şöyle söylersek
daha doğru olur: Bir rant ittifakıdır, bir rant koalisyonudur, bir savaş
koalisyonudur. Dolayısıyla ortada, bir niyetten bağımsız, doğrudan bir tercih
vardır. Yani “İşçi sınıfının lehine hiçbir karar yok.” derken, “Emekçiler
lehine hiçbir yasa yok.” derken, AKP, tercihini beslendiği kaynaklara yaparak
sermayeden yana tutum alıyor. Dolayısıyla AKP’nin “Biz her koşulda oy alırız.”
demesinin de sebebi şudur: Bu halk, AKP’nin politikalarını doğrulamıyor; tam
tersine, AKP, insanları, ölümü gösterip sıtmaya razı ediyor. 
Demokrasi,
değişim, Avrupa Birliği söylemleriyle geldiler, insanlarımızı yedeklediler
fakat devletleştikçe karşıtlarına dönüştüler; olan düpedüz budur ve bugün AKP,
kendi gerçekliğini “Ben olmazsam kaos olur.” “Ben gidersem bombalar patlamaya
devam eder.” “Ben olmazsam analar ağlamaya devam eder.” edebiyatı üzerinden
geliştiriyor. 
Dolayısıyla
burada şu çağrıyı yapıyoruz: Gelin, buyurun, ortak belirlediğimiz -uluslararası
olabilir, ulusal olabilir- bir seçim denetleme modeliyle seçimlere gidelim.
Herkes eşit biçimde konuşabilsin, herkes eşit biçimde propaganda yapabilsin,
herkes eşit biçimde seçim sürecini değerlendirsin. Bugün, AKP’li olmayanın,
AKP’ye üye olmayanın konuşmaya hakkı yok. Bugün basınla ilgili konuşuyoruz,
sanatçılarla ilgili konuşuyoruz yani siz bunun farkında değil misiniz? Elbette
farkındasınız. Sizin temel olarak o üstünde yürüdüğünüz siyaset, kendinden
olmayanın düşmanlaştırılması siyasetidir. Dolayısıyla bu koşullarda kitleler,
korku üzerinden, yarattığınız korku siyaseti üzerinden tercih yapmak zorunda
kalıyorlar. Dolayısıyla demokrasi yoksa bir ülkede... 
Yani
biz “seçilmiş eş başkanlarımız” derken siz “kahrolsun HDP” diyorsunuz, “terör
iş birlikçisi” diyorsunuz. Biz “AİHM kararları” derken siz aynı şeyi
söylüyorsunuz. Biz “açlık grevleri” derken, “tecrit” derken siz yine savaştan
başka bir şey söylemiyorsunuz. Biz “Savaştan besleniyorsunuz.” derken, “Bu
bütçe savaş bütçesidir.” derken tam olarak kastettiğimiz buydu. 
Şimdi,
“Padişahım çok yaşa.” seslerinden başka ses duymak istemiyorsunuz ama biz HDP
olarak da, bu ülkenin devrimcileri, demokratları, sosyalistleri olarak da “Kral
çıplak.” demeye devam edeceğiz. 
Şimdi,
“AKP’nin bütçesinde halklar lehine hiçbir şey yok.” derken bu kooperatifler
meselesi de tam olarak böyle. Kooperatifler, halkın tüccara, sermayeye karşı
kendi emeğini koruduğu birliklerdir. Fakat “Bugün biz bu ülkeyi bir şirket gibi
yöneteceğiz.” diyen AKP Genel Başkanının söylemine uygun olarak bu kurumlar da
halkın inisiyatifinden alınarak şirketleştiriliyor, anonim şirket gibi
yönetilmeye çalışılıyor. Aslında halkın küçük de olsa kalmış bir üretim aracı
alınarak tıpkı Tonya’da süt kooperatifinin kapatılması gibi, İzmir’de TARİŞ
işçilerinin işten atılması gibi…
Toparlıyorum.

(Mikrofon
otomatik cihaz tarafından kapatıldı)
BAŞKAN
– Tamamlayalım. 
MURAT
ÇEPNİ (Devamla) - Buradan İzmir’deki TARİŞ işçilerini de selamlıyorum,
direnişlerine sahip çıkacağımızı buradan bir kez daha ilan ediyorum. 
Sonuç
olarak bu iktidar, korkudan beslenen bir iktidardır. Korku, zulümden gelir. Bu
kadar korkunun sebebi budur. Biz “Gezi” derken bu kadar saldırıya uğramamızın
sebebi budur. Gezi’den korkunun sebebi budur. Dolayısıyla bu halk, bu zulüm
iktidarına karşı örgütlenecek, mücadele edecek, yalana karşı gerçeğin
savunusunu yapacaktır. Biz buna yürekten inanıyoruz, bunun içerisinde olacağız.

Teşekkür
ederim. (HDP sıralarından alkışlar) 
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Sayın Akbaşoğlu, buyurun. 
IV.- AÇIKLAMALAR (Devam)
40.- Çankırı Milletvekili Muhammet Emin Akbaşoğlu’nun, İzmir
Milletvekili Murat Çepni’nin 38 sıra sayılı Kanun Teklifi’nin birinci bölümü
üzerinde şahsı adına yaptığı konuşmasındaki ifadelerini kendisine iade ettiğine
ilişkin açıklaması 
MUHAMMET
EMİN AKBAŞOĞLU (Çankırı) – Sayın Başkanım, değerli milletvekilleri; biraz evvel
hatibi dinledik, neresini düzelteceğiz bir dakika içerisinde mümkün değil ama
en kısa yoldan bütün söylediklerini kendine iade ediyorum; bir. 
Cumhuriyette
yaşıyoruz, saltanatta değil. Demokratik bir ülkede yaşıyoruz. AGİT
münasebetiyle bütün uluslararası seçim gözlemcilerinin de seçimlerde bulunduğu
ve halkın gözü önünde dünyanın en demokratik seçimlerinin ve en fazla katılım
oranlarının yapıldığı seçimleri hep beraber yaşıyoruz.
NURAN
İMİR (Şırnak) – Ya, buna siz bile inanmıyorsunuz. Gerçekten, gerçekten yuh! 
MUHAMMET
EMİN AKBAŞOĞLU (Çankırı) - Sonuç itibarıyla, zulmün değil, adaletin ve halkın
iktidarıdır AK PARTİ. 
NURAN
İMİR (Şırnak) - Vallahi billahi siz bile inanmıyorsunuz.
MUHAMMET
EMİN AKBAŞOĞLU (Çankırı) - Zulmün değil, adaletin; yoksulluğun değil,
kalkınmanın iktidarıdır AK PARTİ. (AK PARTİ sıralarından alkışlar) 
NURAN
İMİR (Şırnak) – Ortada hak diye bir şey bırakmadınız, sadece itaat edenleri
yarattınız! 
MUHAMMET
EMİN AKBAŞOĞLU (Çankırı) - Herkes tarafından bunun böyle bilinmesi lazım. 
(Mikrofon
otomatik cihaz tarafından kapatıldı)
NURAN
İMİR (Şırnak) – Hak diye bir şey bırakmadınız. 
MUHAMMET
EMİN AKBAŞOĞLU (Çankırı) – Toparlıyorum efendim, toparlıyorum. 
GARO
PAYLAN (Diyarbakır) – Metin Akpınar böyle espri yapamazdı! 
NURAN
İMİR (Şırnak) – Yani gerçekten hiç gülesim yoktu, hiç gülesim yoktu! 
BAŞKAN
– Buyurun. 
İkinci
bir dakika… 
MUHAMMET
EMİN AKBAŞOĞLU (Çankırı) – Birtakım tekerleme ve lakırdıların, birtakım
iftiraların ve yalanların müdellel bir şekilde ortaya konularak gerçeğin bütün
herkese duyurulduğu bir atmosferde, bir platformda gerçeklere kulaklarını,
zihinlerini, kalplerini, gözlerini tıkayan ve kapatanların gerçekler karşısında
halkın iradesinin tecelli ettiği bu mekânda iftiralara bel bağlamaması gerekir.

NURAN
İMİR (Şırnak) – Gözünü de kapatan sizsiniz, kulaklarınızı da tıkayan sizsiniz!
Bütün Türkiye toplumu bunu çok iyi biliyor.
MUHAMMET
EMİN AKBAŞOĞLU (Çankırı) - Bu iftiraları milletimiz sandıkta değerlendiriyor ve
gereğini de en güzel şekilde ortaya koyuyor, yalan ile gerçeği, hizmet ile
iftirayı birbirinden ayırt ediyor ve her seçimde “AK PARTİ, AK PARTİ, AK PARTİ”
diyor. (AK PARTİ sıralarından alkışlar) 
NURAN
İMİR (Şırnak) – Bu saatten sonra saltanatınız fazla sürmeyecek, hiç merak
etmeyin! 
MUHAMMET
EMİN AKBAŞOĞLU (Çankırı) - Bunun da görülmesi ve bilinmesini istirham ediyor,
hepinize saygılarımı sunuyorum. Teşekkürlerimle. 
VII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Adalet ve Kalkınma Partisi Grup Başkanvekili İstanbul Milletvekili
Mehmet Muş ve 25 Milletvekilinin Karayolları Trafik Kanunu ile Bazı Kanunlarda
Değişiklik Yapılmasına Dair Kanun Teklifi (2/1491) ile Plan ve Bütçe Komisyonu
Raporu (S. Sayısı: 38) (Devam)
BAŞKAN
– Şimdi, şahsı adına Düzce Milletvekili Ayşe Keşir. 
Buyurun
Sayın Keşir. (AK PARTİ sıralarından alkışlar)
Süreniz
beş dakika. 
AYŞE
KEŞİR (Düzce) - Sayın Başkan, değerli milletvekilleri; Karayolları Trafik
Kanunu ile Bazı Kanunlarda Değişiklik Yapılmasına Dair Kanun Teklifi hakkında
söz almış bulunuyorum. 
Konuşmama
geçmeden evvel, 27 Aralık Gazi Mustafa Kemal Atatürk’ün Ankara’ya gelişinin
99’uncu yıl dönümünü kutluyorum. Ayrıca vefatının 82’nci seneidevriyesinde
istiklal şairimiz Mehmet Akif Ersoy’u büyük Türk milleti adına minnet, şükran
ve rahmetle yâd ediyorum. 
Değerli
milletvekilleri, AK PARTİ, halkın partisidir. AK PARTİ, çiftçinin partisidir.
AK PARTİ, 784 bin kilometrekarenin her bir karışında yaşayan kadının, gencin,
işçinin, esnafın, çocuğun partisidir. AK PARTİ, kendini bu ülke, bu vatan
topraklarına ait hisseden herkesin partisidir. (AK PARTİ sıralarından alkışlar)
AK PARTİ, umudun partisidir, demokrasinin, geleceğin partisidir. AK PARTİ,
vatandaş ve hizmet odaklı bir partidir. 
Vatandaşlarımızdan
gelen talepler ve ortaya çıkan yeni ihtiyaçlar çerçevesinde çeşitli konulara
ilişkin olarak düzenleme yapılması gereği partimizin öncelikleri arasındadır.
Bu çerçevede Grup Başkan Vekilimiz Sayın Mehmet Muş ve 25 milletvekili
arkadaşımızla birlikte benim de imzam bulunan teklif Trafik Kanunu, İmar
Kanunu, Büyükşehir Kanunu, Sermaye Piyasası Kanunu, Vergi Kanunu, Yüksek Seçim
Kurulu Teşkilatı Kanunu, Ziraat Odası, Emniyet Teşkilatı Kanunu ve diğer
kanunlarda da düzenlemeler içermektedir. 
İlgili
teklifle, belirlenen zaman aralığında araç sınıfları itibarıyla geçmesi yasak
olmasına rağmen İstanbul’da 15 Temmuz Köprüsü, Fatih Sultan Mehmet Köprüsü’nden
geçen araç sahiplerine verilen idari para cezalarının tahsilatından
vazgeçilmesi öngörülmektedir. Aynı zamanda bu cezalar kapsamında tahsil edilen
para cezalarının taraflara iade edilmesi de ifade edilmektedir. 3350 aks olan
25 kişilik midibüs köprüleri kullanırken 3400 aks olan 8+1 yolcu kapasiteli
yeni araçlar köprüleri kullanamamaktadır. İlgili cezalar üzerinden yapılan bu
düzenlemenin ardından köprü geçişleriyle ilgili yeni bir UKOME kararı da gereği
öngörülmektedir.
Değerli
milletvekilleri, teklifte ayrıca borçlarını yapılandıran ancak ödemelerini
düzenli yapamayanlar için tekrar bir yeni düzenleme yoluna gidilmiştir. Hakkını
kaybeden borçlulara borçlarını ödemede imkân verilmesi amacıyla düzenleme
yapılması öngörülmektedir. 
Sayın
Başkan, değerli milletvekilleri; bilindiği üzere idari para cezaları her yıl
takvim başından geçerli olmak üzere Vergi Usul Kanunu hükümleri uyarınca tespit
ve ilan edilen yeniden değerleme oranında artırılır. Karayolları Trafik
Kanunu’nda yer alan fiillere uygulanan ceza tutarları, malumunuz üzere, yakın
zamanda yeniden düzenlenmişti. Teklifle bu düzenlemede belirlenen tarifenin
2019 yılında yeniden değerleme oranı artırılmaksızın uygulanmasına devam
edilmesi ifade edilmektedir. 
Sayın
milletvekilleri, şehrim Düzce de bir tarım şehridir. Arazi varlığı olan küçük
çiftçileri desteklemek amacıyla, asgari ücretin yüzde 2’si olan Ziraat Odası
aidatının alt sınırı yüzde 1’e düşürülmüştür. 
Değerli
milletvekilleri, tüzel kişiliği kaldırılan köylerde alınması gereken emlak
vergisi ile Belediye Gelirleri Kanunu uyarınca alınması gereken vergi, harç ve
katılım paylarına ilişkin istisna süresi ile bu yerlerde içme ve kullanma
suları için ücretin, en düşük tarifenin yüzde 25’ini geçmeyecek şekilde
belirlenmesine ilişkin uygulama süresi, altı yıldan sekiz yıla yine bu teklifle
çıkarılmaktadır. Bununla birlikte, tüzel kişiliği kaldırılarak tek mahalleye
dönüşen beldelerde içme ve kullanma sularından alınacak ücretin mevcut en düşük
tarifenin yüzde 50’sini geçmeyeceğine ilişkin hükmün süresinin 31/12/2022
tarihine kadar uzatılması da amaçlanmaktadır.
Değerli
milletvekilleri, Anayasa’nın 79’uncu maddesinde vurgulanan, seçimlerin düzen
içinde yönetimi açısından sorun oluşturulmaması ve mevcut üyelerin bilgi ve
tecrübelerinden yararlanılmasında fayda görüldüğünden, Yüksek Seçim Kurulu
üyelerinin seçim sürelerine ilişkin düzenleme yine bu teklifte yer almaktadır.
Sayın
milletvekilleri, ihtiyaçlar değiştikçe, yeni ihtiyaçlar ortaya çıktıkça toplum
düzeninin sağlanması için gerekli olan yasal düzenlemeleri yapmak,
Parlamentonun temel görevlerindendir. Bu düzenlemenin Komisyon çalışmaları
esnasında emeği geçen tüm parlamenterlere teşekkür ediyorum.
Sözlerime
son verirken, kanun teklifimizin hayırlara vesile olmasını diliyor, yüce
heyetinizi saygıyla selamlıyorum. (AK PARTİ sıralarından alkışlar)
BAŞKAN
– Değerli arkadaşlar, birinci bölüm üzerinde konuşmalar tamamlanmıştır.
Şimdi,
on beş dakika süreyle soru-cevap işlemi -önce sorular- yapacağım. 
Sayın
Aygun, buyurun.
İLHAMİ
ÖZCAN AYGUN (Tekirdağ) – Teşekkür ediyorum Sayın Başkanım.
İçişleri
Bakanlığının 6/1/2017 tarihli yazısıyla İçişleri Bakanlığı Nüfus ve Vatandaşlık
Genel Müdürlüğü ile ASELSAN AŞ arasında 2016-2018 yıllarını kapsayan bir
sözleşme imzalandığı, bu sözleşmeyle Mekânsal Adres Kayıt Sistemi’ne entegre
olmayan 76 ilde -bunun içerisine Tekirdağ ilimiz de dâhil olmak üzere- adres
sisteminin uygun hâle getirileceği bildirilmiştir. Bakanlıkça tespitlerin
kesinleşmesini müteakip cadde, sokak ve bina dış kapılarının tabelaları
belediyelerce üretilerek yerine monte edilecektir. Bu çalışma ne zaman
sonuçlanacaktır? Acil olarak ALO 112, 155 ve 110 gibi önemli adreslerin verilen
telefon siparişleri üzerine müdahaleleri zorlaşmaktadır. Bunun için gerekli
çalışma yapılmasını bekliyoruz.
BAŞKAN
– Sayın Aydın… Yok.
Sayın
Kaya… Yok.
Sayın
Güneş… Yok.
Sayın
Arslan…
KAZIM
ARSLAN (Denizli) – Sanayi ve Teknoloji Bakanlığına soruyorum: 
1)
İktidarınızın yürütmekte olduğu ekonomik model, tüketime, borçlanmaya, ithalata
ve inşaata dayanmaktadır. Bu da dış ticaret açığımızı giderek artırmaktadır.
Ara malı ithalatı da bu açıkta önemli bir rakamı oluşturmaktadır. Bunu
gidermek, dış ticaret açığımızı kapatmak için Bakanlık olarak herhangi bir
yatırımı teşvik etmeyi veya başka tür tedbirler almayı düşünüyor musunuz?
2)
Ekonomimizin dış saldırılara maruz kaldığı şeklinde savunmalar yapıyorsunuz.
Dış saldırılar bugün yoktur, her zaman olmuştur. Dış saldırılardan bu kadar
çabuk etkilenen bir ekonomimiz varsa bunun sebebi sizin iktidarınız değil mi?
Ekonomiyi neden bu kadar saldırıya açık hâle getirdiniz?
3)
Bakanlık olarak girdi maliyetlerini ve üretim enflasyonunu etkileyen, telafisi
uzun zaman alacak olan bu krizi daha ağır yaşamamak için ne tür tedbirler
almayı düşünüyorsunuz?
Teşekkür
ederim. 
BAŞKAN
– Sayın Kılıç…
İMRAN
KILIÇ (Kahramanmaraş) – Teşekkür ederim Sayın Başkanım. 
Einstein
“Bilim, birçok şeyi değiştirdi fakat düşünce tarzımız hep aynı kaldı. Bu, bizi
eşi görülmemiş bir felakete sürüklüyor.” der. İnsan, gerçeği kavramak
ihtiyacındadır. İnsanı evren içinde farklı ve büyük yapan, akıl ve düşündedir.
Descartes gibi Pascal da “Düşünmeyen insan, insan olmaz.” diyordu. Tüm
olumsuzluklar hayatın amacının yanlış yorumlanmasından doğuyor, sevgiler
yeşerecekken nefret ürüyor. İnsan, hayatta gerekli olan maddi şeylerin, hayatın
kendisi olmadığını bilmelidir. İnsan, hayatın amacını tam olarak bildiğinde
güçlenir, bu güçle olaylara artık kendi çıkarı açısından bakmaz, iyinin,
erdemin yanında yer alır, denge unsuru olur. Artık gururdan ve gösterişten
uzak, Âşık Veysel’in dediği gibi “Yeryüzü gezegeninde bir yolcudur o.” İnsanlık
yolunun, barış, eşitlik, adalet ve kardeşlik yolunun yolcusu.
BAŞKAN
– Sayın Özyavuz…
İBRAHİM
ÖZYAVUZ (Şanlıurfa) – Teşekkür ediyorum Sayın Başkan.
İstiklal
şairimiz Mehmet Akif Ersoy’u ölüm yıl dönümünde saygı ve rahmetle anıyorum.
Şanlıurfa’da
elektrik kesintileri, insanlarımızın günlük yaşamını etkilemekte ve çok büyük
sıkıntılara neden olmaktadır. Şanlıurfa’nın bütün ilçeleri ve mahallelerindeki
bu zulmün bir an önce bitmesi gereklidir. Bu konu her gündeme geldiğinde kaçak
elektrik meselesi bahane edilerek geçiştirilmektedir. Kaçak elektriği tespit
etmek kurumun işi olduğuna göre kullanmayan vatandaşlarımız neden
cezalandırılmaktadır?
Teşekkür
ediyorum.
BAŞKAN
– Sayın Tanal…
MAHMUT
TANAL (İstanbul) – Teşekkür ediyorum Değerli Başkan.
Sayın
Plan ve Bütçe Komisyonunun Başkanı dedi ki: Polislerle ilgili getirilen bu
zorunlu aidat, efendim, emekliye ayrıldıkları zaman büyük bir nemayla birlikte
para veriliyor, OYAK’a benzetti. OYAK’ta iki seçenek var. 
Bir:
İsterseniz parayı nemasıyla birlikte geri alırsınız veyahut da devam edersiniz
ayrıca bir emeklilik maaşı verilir. Burada bu imkân var mıdır?
İki:
OYAK’ta vatandaşa yani oradaki üyelerine çok düşük krediler veriliyor. Burada
ancak yatırdığı para kadar o düşük kredi veriliyor, aksi takdirde vatandaşın
piyasadan aldığı kredi şeklinde para veriliyor. Bu konudaki düşünceleriniz
nedir?
Teşekkür
ederim, saygılarımı sunarım.
BAŞKAN
- Sayın Paylan…
GARO
PAYLAN (Diyarbakır) – Teşekkür ederim Sayın Başkan.
Sayın
Başkan, imar affı yasasını genişletiyoruz bu torba yasayla biliyorsunuz ve
bugün 26 Aralık. Sayın Başkan, eğer bugün Meclis kabul ederse Cumhurbaşkanının
onayı, Resmî Gazete’de yayımlanması muhtemelen 30 Aralığı bulacak. Bugün
televizyonda bir reklam gördüm, “İmar affına başvurun, son başvuru tarihi 31
Aralık.” diyor. Yani kanun yürürlüğe girdikten sonra başvuru için bir gün
kalacak bu bilgiye göre. Ben Komisyon sırasında Sayın Komisyon Başkanına da,
Mehmet Muş’a da sordum. “Arkadaş, bu torbayı getirdiniz de buna göre yürürlüğü
uzatmanız lazım. Bu uzatma bilgisini bize teyit eder misiniz?” dedim. Sayın
Komisyon Başkanı da, Sayın Mehmet Muş da Sayın Bakanı defalarca aramalarına
rağmen Sayın Bakan dönmedi, dediler ki: “Genel Kurulda bilgi vereceğiz.” 
Sayın
Başkan, bu bilgi sizde var mı? İmar affı yasası yürürlüğü uzayacak mı? 
Sayın
Komisyon Başkanım sizde var mı? Varsa bu bilgiyi neden Meclisten gizliyorsunuz,
neden vatandaşlarımızdan gizliyorsunuz? Ya da yürütmeden bu bilgiyi alamıyorsak
neden bu yasayı çıkarıyoruz Sayın Başkan?
BAŞKAN
– Sayın Şahin...
SUZAN
ŞAHİN (Hatay) – Teşekkür ederim Sayın Başkan.
Ekim
sonunda yağan şiddetli dolu, Hatay’da narenciye bahçelerine hasar verdi,
ürünler paramparça oldu. Erzin’de 40 bin dönümlük, Dörtyol’da 10 bin dönümlük
alandaki narenciye zarar gördü. Narenciyenin yüzde 100 zarar gördüğü alan 20
bin dönüm. Bu doğal afet karşısında yapılan tek şey, çiftçinin Ziraat Bankasına
olan borçlarının bir yıl ötelenmesi oldu. Oysaki bu zararla çiftçi borçlarını
ödeyemez, geçimini sağlayamaz, 2019 narenciye bakımını yapamaz oldu. Çiftçinin
dolu yağışından gördüğü zararın telafisi için bölge, afet bölgesi ilan
edilmeli, çiftçiye tazminat veya iki yıl sonra ödemeli ek kredi verilmeli.
TARSİM sigortalı olanlara gelecek yıl bakımı için ek kredi gereklidir.
Sübvansiyonlu tarım kredi miktarı artırılmalı, dönüm bazlı kredi 2.500’den 4
bine çıkarılmalı. Aksi hâlde, narenciye üreticisi için 2019 yılı da kâbus yılı
olacaktır. Bir an önce hükûmetin çiftçimize destek olması, teşvik vermesi
gereklidir.
Teşekkür
ediyorum.
BAŞKAN
– Sayın Arslan...
KAZIM
ARSLAN (Denizli) – İçişleri Bakanlığına soruyorum:
1)
Bakanlığınız bünyesinde çalışan kaç polis personeliniz vardır? Polislere
verilmesi düşünülen 3600 ek göstergeyi ne zaman uygulamaya başlayacaksınız?
2)
Bakanlığınız bünyesinde çalışan koruma polisi sayısı kaçtır? Cumhurbaşkanına
tahsis edilen polis sayısı kaçtır? Şu anda Mecliste çalışan koruma sayısı ne
kadardır?
3)
Bakanlığınıza daha önce de sormuştum, hâlâ cevap alamadım, şimdi yine
soruyorum: Türkiye’de faaliyet gösteren tarikat sayısı nedir? Bunların
merkezleri neresidir? Kaç adet şubeleri vardır? Başkanları kimdir? Gelirlerini
nereden sağlamaktadırlar? Üye sayıları kaçtır? Hangi alanlarda faaliyet
gösterdiklerini açıklar mısınız?
4)
Bakanlığınız bünyesinde kullanılan araç sayısı kaçtır? Bu araçların kaç adedi
kiralıktır? Bakanlık olarak kiraladığınız binalar var mıdır? Varsa kaç adettir?
Kiralık binalara ve araçlara yılda kaç para kira ödemektesiniz?
Teşekkür
ederim.
BAŞKAN
– Şimdi, Komisyon Başkanımıza cevap için söz veriyorum.
Buyurun
Sayın Başkanım.
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) –Teşekkür ediyorum
Sayın Başkan.
Ben
öncelikle bu POLSAN’la başlamak istiyorum. Konuşmasında hatip arkadaşımız da
dile getirdi, Sayın Başkan açıklama yaptı ama bunun ikna edici olmadığından
bahsetti, öyle diyeyim yani kısaca ve Sayın Tanal’ın da soruları var.
Benim
bu Anayasa Mahkemesi kararı ve İLKSAN ve OYAK örneklerini vermemin sebebi,
zorunlu üyelikle ilgiliydi. Her ikisine de baktığınızda da zorunlu üyeliğin
olduğunu görüyoruz. Bu karar da İLKSAN’la ilgili bir karar. O da şöyle: Bu
kararı ilk önce bir sizinle paylaşayım: İLKSAN’a zorunlu üyelik konusunda
Afyonkarahisar İdare Mahkemesi tarafından Anayasa Mahkemesine yapılan başvuru
üzerine 3 Ocak 2018 tarihli ve 30290 sayılı Resmî Gazete’de yayımlanan Anayasa
Mahkemesi kararı şu: İLKSAN’ın Millî Eğitim Bakanlığına bağlı olarak faaliyet
göstermek üzere kanunla kurulmuş bir tüzel kişilik olduğu, üzerinde Millî
Eğitim Bakanlığının idari vesayeti bulunduğu, mevcutlarının ve alacaklarının
devlet mallarına ait hak ve önceliklere sahip olduğu ve bu özellikleri
nedeniyle tüzel kişiliğe sahip bir kamu kurumu olduğu.
Ayrıca,
Millî Eğitim Bakanlığı bütçesinden maaş alan ilkokul öğretmenlerinin statü
hukukuna tabi kamu görevlisi ve İLKSAN’ın, üyelerinin sosyal ve ekonomik
çıkarlarını koruma ve üyeleri arasında dayanışmayı teşvik etme amacıyla
kurulmuş bir kamu kurumu olduğu gözetildiğinde, İLKSAN üyeliği ilişkisinin bir
tür sözleşme olmayıp kamu hukuku ilke ve kurallarına tabi olduğu. Bu itibarla
İLKSAN üyeliği konusunda irade serbestisinin ve dolayısıyla sözleşme
özgürlüğünün varlığından söz etmenin mümkün olmadığından, zorunlu üyelik
esasının sözleşme özgürlüğüne aykırı olduğunun söylenemeyeceği gerekçeleriyle kararın
Anayasa’nın 13’üncü ve 48’inci maddelerine aykırı olmadığına karar vermiştir.
OYAK,
İLKSAN ve POLSAN aynı hukuki statüye sahip sosyal yardımlaşma kuruluşları.
Ayrıca, kanun teklifinde özellikle kanunun yürürlüğe girdiği tarihten sonra
Emniyet teşkilatına atanacaklara zorunlu üyelik getirilerek mevcut personelin
kazanılmış haklarının da korunması, yapılan düzenlemede amaçlanmıştır. 
Onun
dışında, bu imar barışındaki süre…
MAHMUT
TANAL (İstanbul) – Soruma cevap değil. 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Sorunuza cevap,
şöyle: Ben Anayasa yani hukuki statüsüne ilişkin bir cevap verdim. Onun
dışında, onun içeriğiyle ilgili olan, beni ilgilendiren tarafı, Komisyon
Başkanı olarak, Anayasa’ya aykırı olup olmadığıdır düzenlemenin.
MAHMUT
TANAL (İstanbul) – Aradaki farkı sordum yani onu sormadım ki. 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Ben o tarafını
söylüyorum. Siz nasıl işleyecek, nasıl yapılacak, bunu zaten sözlü soru
önergeleri ortadan kalktığından bir yazılı soru önergesiyle Bakanlığa tevdi
edersiniz diye düşünüyorum. 
GARO
PAYLAN (Diyarbakır) – Ona da cevap vermezler. 
MAHMUT
TANAL (İstanbul) – Orada niçin oturuyorsunuz Başkanım, sorulara cevap vermek
için. 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Devam ediyorum
Başkanım. 
Bu
yapılandırmayla ilgili bir…
GARO
PAYLAN (Diyarbakır) – İmar affını şey yapacaktınız. Atlamayın onu, atlamayın.
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – İmar affını
söyleyeyim önce, pardon, Sayın Tanal araya girince imar affı geriye kaldı. 
Bu
süre uzatımıyla ilgili mesele… Biliyorsunuz, mayıs ayında çıkarmış olduğunuz
kanunda bu düzenlemeyi yaparken Cumhurbaşkanı yani daha doğrusu o gün Bakanlar
Kurulu -sonradan atıflar Cumhurbaşkanı olarak değiştirildi- bir yıla kadar
başvuru ve ödeme sürelerinin uzatılması konusunda yetkilendirildi. Bizim burada
yapmış olduğumuz düzenleme, eksik kalan bir alanın imar barışına dâhil
edilmesi. 
GARO
PAYLAN (Diyarbakır) – İki gün var. 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Söylediğiniz
doğrudur, biz bu düzenlemeyi Meclisin iradesi olur da buradan geçirirsek
zannediyorum bu doğrultuda da yürütme bir değerlendirme yapacaktır. 
GARO
PAYLAN (Diyarbakır) – Ya, yapmayın, bu bilgi olmadan nasıl geçireceğiz buradan
Sayın Başkan? Bu bilgi olmadan bu madde geçirilir mi buradan?
MEHMET
BEKAROĞLU (İstanbul) – Yani kanun maddesini yürürlükte nasıl değerlendirecek?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Burada bu yeni durumla
ilgili olarak başvuru sürelerinin uzatılacağını ama ödemeyle ilgili başvuru
yapmış olanların ödeme sürelerinin uzatılmayıp bunların 31 Aralık itibarıyla
ödeneceğini öngörüyorum. 
Bu
yapılandırmaya ilişkin de -10’uncu maddede yer alan- 11 Mayıs 2018 tarihinde
Meclisimizce kabul edilen bu 7143 sayılı Kanun’dan yararlanmak üzere başvuran
ancak zorunluluk olan o ilk iki taksiti ödeyemediği için hakkını kaybeden
vatandaşlarımızın yeniden bu haktan faydalanmalarına imkân verecek bir
düzenleme yapıyoruz. Eğer gecikme zamlarıyla beraber -ödedikleri tarihe kadar-
en geç şubat ayının sonuna kadar bu ilk iki taksitlerini -gecikme zamlarıyla
beraber- öderlerse yeniden yapılandırmaları ihya edilmiş olacak ve
yapılandırmalarını, 7143’ten faydalandıkları şekilde yapılandırmalarını devam
ettirebilecekler. 
Onun
dışında, evet, bir de Sayın Aygun’un bir sorusu vardı MAKS sistemiyle ilgili.
Arkadaşlardan bilgi aldım, onu paylaşmak istiyorum. Arkadaşlar bu Mekansal
Adres Kayıt Sistemi’nin, Nüfus Genel Müdürlüğü ile ASELSAN’ın birlikte
yürüttüğü projenin 2020’nin sonuna doğru bitirilmesinin planlandığı bilgisini
bize aktardılar.
Teşekkür
ediyorum.
BAŞKAN
– Teşekkür ederim.
MAHMUT
TANAL (İstanbul) – Sayın Başkan, süre var. 
BAŞKAN
– Evet.
Sayın
Karaman…
SÜLEYMAN
KARAMAN (Erzincan) – Sayın Başkan, değerli milletvekilleri; 1939 yılında 26
Aralığı 27 Aralığa bağlayan bu gece meydana gelen, Erzincan’da taş üstünde taş
bırakmayan depremin yıl dönümü münasebetiyle söz almış bulunuyorum. Teşekkür
ederim. 
Konuşmamın
başında, Erzincan depreminde hayatını kaybeden vatandaşlarımıza Allah’tan
rahmet diliyorum. Allah bir daha milletimize böyle büyük acılar yaşatmasın. 27
Aralık 1939 gecesi saat 02.00’de meydana gelen Erzincan depreminde resmî
kayıtlara göre 32.962 vatandaşımız hayatını kaybetti, 100 bin insanımız
yaralandı, kamu binaları dâhil taş üstünde taş kalmadı, toplam 117 bin bina
yıkıldı. 8 şiddetinde meydana gelen deprem sonrası ilçelerle birlikte Erzincan
âdeta bir harabe şehre döndü. Tarihinde pek çok savaş ve felaket gören Erzincan,
hiçbir döneminde 1939 yılındaki deprem kadar yerle bir olmamış, harabeye
dönmemişti. Sıcaklık eksi 10 derecenin altında, deprem sonrası soğuktan,
yetersiz müdahaleden çok ciddi can kayıpları yaşandı. Bugün, o günün yıl
dönümü. 
(Mikrofon
otomatik cihaz tarafından kapatıldı) 
BAŞKAN
– Teşekkür ederim. 
Sayın
Şimşek…
BAKİ
ŞİMŞEK (Mersin) – Teşekkür ediyorum Sayın Başkan.
Sayın
Başkan, imar barışıyla ilgili uyarıları yapıyoruz ama maalesef bizim
uyarılarımızın çok da dikkate alınmadığını görüyoruz. İmar barışında en önemli
kriter öncelikle insanların tapusu var mı, yok mu? Burada insanlara imar
barışına müracaat hakkı tanınırken maalesef tapu kriteri göz önüne alınmadı.
Bari bunlar komisyonlarda değerlendirilirken veya çevre ve şehircilik il
müdürlükleri bunu değerlendirirken bu komisyonun içerisine, mutlaka
belediyelerden ve Millî Emlak müdürlüklerinden, defterdarlıklardan işin
içerisine memurları katmak zorunda. Aksi takdirde, Türkiye’nin birçok yerinde
gerçekten rant değeri olan imarlı arazilerin içerisine bile kaçak inşaatlar
yapıldı. Fırsatçılar bu işi değerlendirmeye çalıştılar. Burada fakir fukara,
garip gureba köyün içerisine veya bir dağın başına bir ev yapmışsa buna
tolerans gösterilebilir ama Boğaz’da, Antalya’da, Mersin’de, rant değeri olan
sahildeki yerlerde, sayfiyelik yerlerde yapılan talana müsaade edilmemelidir.
Bununla ilgili mutlaka engelleme yapılmalıdır. İmar barışı kriterleri gözden
geçirilirken bunlara mutlaka dikkat edilmeli, devletin arazisine devlet sahip
çıkmalıdır. Bizim görevimiz budur. Yani milletin malını, üç tane uyanık içine
bir prefabrik koyarak, bir bina yaparak, bir konut yaparak ele geçirmemelidir.
Bunlara mutlaka dikkat edilmelidir. 
Saygılar
sunarım.
BAŞKAN
– Teşekkür ederim Sayın Şimşek.
Değerli
arkadaşlar, birinci bölüm üzerindeki görüşmeler tamamlanmıştır. 
Şimdi,
birinci bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım.
1’inci
madde üzerinde iki önerge vardır, önergeleri aykırılık sırasına göre işleme
alacağım.
Türkiye Büyük Millet Meclisi Başkanlığına
Görüşülmekte
olan 38 sıra numaralı Karayolları Trafik Kanunu ve Bazı Kanunlarda Değişiklik
Yapılmasına Dair Kanun Teklifi’nin 1’inci maddesinin teklif metninden
çıkartılmasını arz ve teklif ederiz.
Saygılarımızla.
 Mehmet
Bekaroğlu Cavit Arı Süleyman
Girgin
 İstanbul Antalya Muğla
 Emine
Gülizar Emecan Faruk Sarıaslan Mahmut
Tanal 
 İstanbul Nevşehir İstanbul
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın
Başkan.
BAŞKAN
– Önerge hakkında konuşmak üzere İstanbul Milletvekili Mahmut Tanal.
Buyurun
Sayın Tanal. (CHP sıralarından alkışlar) 
MAHMUT
TANAL (İstanbul) – Sayın Başkan, değerli milletvekilleri; hepinizi saygıyla
selamlıyorum. 
Mevcut
olan bu kanun yürürlük maddesiyle birlikte, yürütme maddesiyle birlikte 12
madde. Yalnız bu 2 tane maddeyi çıkardığımız zaman 10 madde kalır. 10
maddesinde 8 tane farklı kanunda düzenleme var. 8 tane farklı kanunda düzenleme
var ancak burada ben şunu merak ettim, Komisyon Başkanından veya Meclis Başkan
Vekilinden… Bu kanunun başlığında “Karayolları Trafik Kanunu ile Bazı
Kanunlarda…” diye geçiyor. Şimdi, Karayolları Trafik Kanunu’nda 1 madde
değişikliği var, Sermaye Piyasası Kanunu’nda 2 madde değişikliği var, diğer
kanunlarda birer tane var. Şimdi harf sırasına bakıyorum, Karayolları’na
gelmiyor; kanunların numarasına bakıyorum, buna gelmiyor. Şimdi, yani bu
Karayolları Kanunu niçin başlık konuldu da Sermaye Piyasası Kanunu konulmadı,
Yüksek Seçim Kurulu Kanunu konulmadı, yani burada köprü affı konulmadı, imar
barışı konulmadı? Yani Allah rızası için, bunu bilen birisi varsa bana anlatsın
veyahut da bu, işin şeytanlığı mıdır, belki kurnazlığı mıdır? “Karayolları
Kanunu” demek daha zarif, daha hoş gelir. Sırf buradaki amaç, acaba Yüksek
Seçim Kurulundaki esas bam teli olan, seçimlere olan… Yüksek Seçim Kurulu
üyelerine ihtiyacınızdan dolayı mı bunu yaptınız acaba? Bunu Allah’ın bir kulu
veya bir milletvekili, teklifte imzası olan veya Başkan veya Meclis Başkanı
açıklarsa mutlu olurum, ben de hukuk bilgimi tazelemiş olurum. 
Gelelim
bu maddeyle ilgili… Sayın Başkan dedi ki: “Biz Emniyet mensuplarının sosyal ve
ekonomik olarak şartlarının düzenlenmesi açısından…” Ya, arkadaşlar, polislerin
o kadar ekonomik şartlarını, sosyal şartlarını düzenlemek istiyorsanız, sizden
ricam, yapılması gerekenler: 
Bir:
3600 ek göstergeyi getirmek lazım. 
İki:
Şu andaki şartlarda on iki saat çalışıyorlar, bunu sekiz saate indirmek lazım.
Üç:
Şu anda Mecliste bulunan polislerin benden, sizden veya çalışan
arkadaşlarımızdan bir farkı var mı? Yok. Aynı kapıdan giriyoruz, aynı mekânda
çalışıyoruz. Çalışan memur arkadaşlarımız -bana verilen bilgiye göre- 2 TL’ye
yemek yerken polisler 10 lira ile 12 lira arası yemek yiyor. Bunun neresi
eşitlik, bunun neresi adalet? Kamu görevlileri kırk saat çalışıyor haftada, o
insanlar kırk beş saatin üzerinde çalışıyor, gün geliyor altmış saat çalışıyor.
E, mesaisi de yok bunun. 
Efendim,
OYAK’la karşılaştırma yaptınız Sayın Başkan -dinliyor musunuz bilmiyorum- ama
bakın, OYAK ne yapıyor? OYAK üyelerine diyor ki: “Kardeşim, senin bana
yatırdığın parayı çok yüksek faizlerle birlikte…” Burada, Polis Sandığının
verdiği paranın 3 katı kadar para veriyor veya 4 katı kadar para veriyor,
burası o kadar parayı vermiyor. Ayrıca “Kredi veriyor.” deniyor. Krediyi
polisin orada biriken parası kadar veriyor. Eğer fazlasını verirse banka
faiziyle eşit şekilde veriliyor. Aynı şekilde, geçen sene başlattıkları Citroen
marka araba kampanyası var. O Citroen marka arabalar için oradaki üyelerine
yaptıkları indirimin aynısı dışarıda ona üye olmayana da yapılıyor. Emniyet
mensupları şunu söylüyor: “Arkadaş, siz bize bunu getiriyorsunuz, evet, ama bir
şartla: OYAK’taki koşulların aynısını sağlayın, bu bizim yararımıza olur. Aksi
takdirde, bu şekliyle bizim yararımıza olmuyor, yararımıza değil.” Eğer biz
gerçekten… Benim özel korumam yok. Ölüm tehditleri aldım, evet, Emniyetten,
emniyet güçlerini bana verdiler ama ben bu anlamda bugüne kadar bir yardım
talebinde bulunmadım. Her sene de yenileniyor ve Allah nasıl tamamlarsa o olur
yani o anlamda çok rahatım ve özgürüm.
Polisler
mermiyi kendi parasıyla mı alıyor, devlet mi ödüyor? Eğer gerçekten polislerin
ekonomik ve sosyal şartlarını düşünüyorsak… Burada içimizde bakanlık yapmış
olan arkadaşlarımız var ve hâlen koruma altında olan arkadaşlarımız var,
dışarıda bulunan polis arkadaşlarımız var; gerek kendisini kollamak için gerek
sizleri, bizleri, vatanı ve ülkeyi korumak ve kollamak için, suçlularla
mücadele etmek için, terörle mücadele etmek için bellerinde taşıdıkları o
silahın mermilerini kendi ceplerinden alıyorlar arkadaşlar. Böyle bir kamu
hizmeti olur mu? Böyle bir devlet anlayışı olur mu? Sadece ve sadece atışlarla
ilgili eğitimde kullandıkları merminin ücretini veriyor. 
(Mikrofon
otomatik cihaz tarafından kapatıldı)
BAŞKAN
– Tamamlayalım, buyurun.
MAHMUT
TANAL (Devamla) – Teşekkür ederim.
Arkadaşlar,
yani burada eğer gerçekten biz polise ekonomik ve sosyal anlamda destek
olacaksak yapılması gerekenler:
Bir:
Ücretsiz olarak polisin mermisini verin.
İki:
Haftalık kırk saat çalışmanın üzerindeki tüm çalışmalarına fazla mesai ücretini
verin.
Üç:
Gayet açık, 3600 ek göstergesini verin.
Dört:
Aynı şekilde burada memurların yediği yemeğin ücreti neyse Meclisteki
polislerden de aynı ücreti alın değerli arkadaşlar. 
Beş:
Oradaki o giydikleri elbiselerin, botların yıpranması açısından, onlar da
yetersiz geliyor, o koşulları da iyileştirmek lazım ve burada, gerçekten -ben
tekrar sataşıyorum Sayın Plan ve Bütçe Komisyonu Başkanına, sizden istirham
ediyorum- ekonomik şartların düzenlenmesi diyorsanız bu dediğim hususların da
nazara alınmasını istirham ediyorum. 
Tabii,
siz hepsine kafa sallıyorsunuz ama sonuçta yapmıyorsunuz. Sorduğum soruyla
ilgili de bana dediniz ki: “Efendim, Bakanlığa sorun.”
(Mikrofon
otomatik cihaz tarafından kapatıldı) 
MAHMUT
TANAL (Devamla) – Peki, Bakanlığa soracaksak Sayın Başkanım -size saygı
duyuyorum ama- o zaman orada niçin oturuyorsunuz? Kalkın, ben orada oturayım,
evet veya hayır derim değerli arkadaşlar. 
Teşekkür
ediyorum, saygılarımı sunuyorum. (CHP ve İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Sayın Başkanım, bir
söz talebim var Komisyon olarak, müsaade ederseniz. 
BAŞKAN
– Buyurun. 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Teşekkür ederim. 
Sayın
Başkan, değerli milletvekilleri; aslında, 3’üncü madde, teklif Komisyonumuza
sevk edildiğinde 1’inci maddeydi ve kanunun adının “Karayolları”yla başlıyor
olmasının sebebi budur. Diğer 2 madde, ilk 2 madde Komisyonumuzda ilave edilen
maddeler olduğu ve madde numaralarına göre de maddeleri teselsül ettirdiğimiz
için 3’üncü sıraya kaymıştır. Ha, ismi değiştirilebilirdi ama o noktada
Komisyon olarak bir tasarrufta bulunmadık. 
Bilgilendirme
için bunu sizinle paylaşmak istedim. 
BAŞKAN
– Teşekkür ederim. 
MAHMUT
TANAL (İstanbul) – Sayın Başkanım, doğru değil. Niye? 1’inci madde 3201.
RECEP
ÖZEL (Isparta) – Ya, onu söylüyor zaten. 
MAHMUT
TANAL (İstanbul) – Sıra numarası olsa, burada gayet rahat Trafik Kanunu 2918. O
zaman 2918’in başa gelmesi lazım, niye 1’inci maddeye Emniyeti yazdınız siz?
Yani lütfen…
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Sayın Başkan, tarihe
göre sıraladık. Yani bilsinler. 
BAŞKAN
– Şimdi diğer önergeyi işleme alıyorum. 
Türkiye Büyük Millet Meclisi Başkanlığına
Görüşülmekte
olan (2/1491) esas numaralı Karayolları Trafik Kanunu ile Bazı Kanunlarda
Değişiklik Yapılmasına Dair Kanun Teklifi’nin 1’inci maddesinin aşağıdaki
şekilde değiştirilmesini arz ve teklif ederiz.
"MADDE
1- 4/6/1937 tarihli ve 3201 sayılı Emniyet Teşkilat Kanununun 90 ıncı maddesine
ikinci fıkrasından sonra gelmek üzere aşağıdaki fıkra eklenmiştir.
"Bu
fıkranın yürürlüğe girdiği tarihten sonra Emniyet Genel Müdürlüğü kadrosunda
göreve başlayan memurlar görevleri süresince Sandığın daimi ortağıdır. Sandığa
katılım bedeli Hazine tarafından ödenir.””
 Ayhan Erel Yavuz
Ağıralioğlu İsmail Koncuk
 Aksaray İstanbul Adana
 Fahrettin Yokuş 
Hasan Subaşı
 Konya Antalya
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın
Başkan.
BAŞKAN
– Önerge hakkında konuşmak üzere Konya Milletvekili Fahrettin Yokuş.
Buyurun
Sayın Yokuş. (İYİ PARTİ sıralarından alkışlar)
FAHRETTİN
YOKUŞ (Konya) – Sayın Başkan, değerli milletvekilleri; ben de RTÜK’ün bugün FOX
TV ve Halk TV’ye vermiş olduğu cezaları doğru bulmuyorum. Bu cezalar aslında
Türk demokrasisine vurulan yeni bir hançerdir. Bu gidiş hayra alamet değildir.
Türkiye parti devletine doğru yavaş yavaş evriliyor. Bunun kimseye faydası yok.
Zaten sesi kısık olan medyayı tamamen susturduktan sonra, Allah aşkına, sıra
kime gelecek? Bu sorunun cevabını bu çatı altındaki herkes düşünmelidir,
kendine sormalıdır. Onun için ben kınıyorum, doğru bulmuyorum. Talimatla
cezalar verilmez.
Değerli
Başkan, kıymetli milletvekilleri; buraya getire getire Polis Sandığını
getirdiniz. Yahu, 300 bini aşkın polis memuru Emniyet çalışanının bütün
sorunları bitti de, bu Emniyetçiler, bu çalışanlar bolluk, refah içinde
geziyorlar, dolaşıyorlar, nereye para harcayacaklarını şaşırmışlar, “Aman, şu
sandığa zorunlu hâle getirin bizi. 45 binimiz oraya üye olmuş, 250 binimiz
henüz olmamış. Bizi ihya etsin bu sandık.” diyorlar(!) Böyle bir talepleri mi
var? Kime sordunuz? Hangi polise sordunuz? Niye bunu getiriyorsunuz? 
Bunun
anlamı şu: Her biriniz zaten geçim sıkıntısı içindesiniz, zaten çalışma
şartları içinde boğuluyorsunuz; zaten mutsuzsunuz, huzursuzsunuz; on dört saat,
on altı saat çalışıyorsunuz; zaten sizi düşünen de yok... Bir çıkardılar,
dediler ki: “Ya, 3600’ü polisten başlatacağız.” Gene unuttular. Öğretmene
getireceklermiş, ikinci yüz günlük programda öğretmen var, polis yine yok.
Diyorlar ki: “Ama illa sizden, maaşlarınızdan, en az 250 lira ile 400 lira
arasında -gelir durumunuza göre- sandığa zorunlu, mecburi aidat keseceğiz.”
Hukuka uygun mu? “Yok, biz uydururuz.” Öyle…
Efendim,
İLKSAN’mış. İLKSAN’ın tüzüğü ile bunun tüzüğü aynı mı? Polis Sandığı Tüzüğü’nde
demokrasi var mı? Sadece birinci sınıf emniyet müdürlerinin yönetici olduğu,
hiç kimsenin aday olamadığı, yönetime giremediği bir sandığa… Allah aşkına, ya,
bari Mecliste birbirimizi kandırmaya çalışmayalım. Böyle bir şey olabilir mi? 
Polis
memurları mağdur, polis memurları huzursuz; her sene 50’den fazla polis intihar
ediyor, çoluk çocuğunu katlediyor; bir gün tatil yapamıyor, bayramı seyranı
yok, mesai mefhumu yok. Hele hele öyle bir disiplini var ki hâlâ 1979 yılının
disiplin sistemi işliyor ve şuradan iddia ediyorum, kamu içinde, kamu
kuruluşları içinde en büyük mobbingin, en büyük insan hakları ihlalinin olduğu
yer Emniyet teşkilatıdır, Emniyet Genel Müdürlüğüdür. Hele hele orada sivil
memurlar var, çoğu “yurt çocuğu” diye ifade edilen yani yurtlardan temin edilen
kimsesiz çocuklar. Onların adı yok, onlar maraba; onların iş tanımı yok, onlar
o kurumda her şeye koşturulan, her şeye çiğnetilen insanlar; aynı polis
memurları gibi. Allah aşkına, söyleyin ya, şurada Emniyet Genel Müdürlüğü
yapmış, bakanlık yapmış insanlar var. Benim polisim niye Avrupa standartlarında
günde sekiz saat çalışmaz? Niye bayram izni olmaz? Neden bunlar insanca
yaşayacağı ücrete ulaşamaz? Neden itilir kakılır? Neden üst amirler ile alt
arasında sıkışır kalır? Bu ayrımcılıklar neden? Dönüp bir bakın Allah aşkına.
Getire getire sandığı getireceğinize polislerin derdini getirin şuraya da
konuşalım, tartışalım, bir sonuç bulalım, onlar da huzur bulsun. Onlar huzur
bulmuyor, onlar huzursuz, onlar mutsuz. Mutsuz bir polis teşkilatının, huzursuz
bir polis teşkilatının bu millete huzur getirmesi, mutluluk getirmesi mümkün
değil. 
(Mikrofon
otomatik cihaz tarafından kapatıldı)
BAŞKAN
– Tamamlayalım lütfen.
FAHRETTİN
YOKUŞ (Devamla) – Beyler, Allah aşkına, Allah aşkına, bunun için, gelin polis
teşkilatımızın her birine sahip çıkalım, hak ettiği değeri verelim, hak ettiği
itibarı iade edelim diyor, hepinize saygılar sunuyorum. (İYİ PARTİ sıralarından
alkışlar)
BAŞKAN
– Şimdi, önergeyi oylarınıza sunuyorum: Kabul edenler… Kabul etmeyenler… Önerge
kabul edilmemiştir.
1’inci
maddeyi oylarınıza sunuyorum: Kabul edenler… Kabul etmeyenler… 1’inci madde
kabul edilmiştir.
2’nci
madde üzerinde iki önerge vardır, aynı mahiyetteki bu önergeleri birlikte
işleme alacağım.
Türkiye Büyük Millet Meclisi Başkanlığına
Görüşülmekte
olan 38 sıra numaralı Karayolları Trafik Kanunu ve Bazı Kanunlarda Değişiklik
Yapılmasına Dair Kanun Teklifi’nin 2’nci maddesinin aşağıdaki şekilde
değiştirilmesini arz ve teklif ederiz.
Saygılarımızla.

 Mehmet
Bekaroğlu Cavit Arı Süleyman
Girgin
 İstanbul Antalya Muğla
 Orhan
Sarıbal Emine Gülizar Emecan Faruk
Sarıaslan
 Bursa 
İstanbul Nevşehir
“Madde
2- 15/5/1957 tarihli ve 6964 sayılı Ziraat Odaları ve Ziraat Odaları Birliği Kanununun
20 nci maddesinin üçüncü fıkrasında bulunan “yüzde ikisi” ibaresi “yüzde biri”
şeklinde değiştirilmiştir.”
Aynı
mahiyetteki diğer önergenin imza sahipleri:
 Yavuz
Ağıralioğlu Ayhan Erel Behiç
Çelik
 İstanbul Aksaray Mersin
 Dursun
Ataş  İsmail Koncuk Fahrettin
Yokuş
 Kayseri
 Adana Konya

 Bedri
Yaşar
 Samsun
BAŞKAN
– Komisyon aynı mahiyetteki önergelere katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın
Başkan.
BAŞKAN
- Aynı mahiyetteki önergeler üzerinde söz isteyen Bursa Milletvekili Orhan
Sarıbal. 
Buyurun
Sayın Sarıbal. (CHP sıralarından alkışlar)
ORHAN
SARIBAL (Bursa) – Sayın Başkan, değerli milletvekilleri; ziraat odalarının
giriş aidatlarının düşürülmesi iyi. Kime faydası var derseniz, kimseye faydası
yok, sadece durum düzeltmeye dair bir açılım. Aslında yapılması gereken çok iş
var ama yapmıyoruz. Küçük çiftçi için odaya üye olmak adına kıymetli bir şey
ama bugüne dair, çiftçiliği herkes çok konuşuyor, bu Meclis en çok konuşuyor,
tarım battı ama ondan önce bir şey var: Bir ülkede demokrasi yoksa ve o ülkede
demokrasiyi inşa edecek adalet yoksa -“Tuz kokmuş.” derler Anadolu’da- tuz
kokmuştur, ülke kokmuştur, ülkeyi de kokutan elbette iktidardır. 
Basını
tamamen kuşatma altına alan, çiftçiye para vermeyen, çiftçiyi zor durumdan
kurtarmak istemeyen, Ziraat Bankasının, Vakıflar Bankasının kaynaklarını, medya
organlarını kuşatmaya çalışan bir AKP iktidarı var ve saray rejimi var. FOX’a,
Halk TV’ye, yetmez, sokaktaki herkese bir şey vadediyor 2019 ve gelecek için:
Sopa, dayak, şiddet, cezaevi, tutuklama. 
Diyorsunuz
ki: “Bu ülkede faşizm yok.” Çıksın biriniz buraya, dünya tarihinde faşizmi
anlatsın, sizin faşizmle bir ilginizin olmadığını anlayalım. Nasıl yokmuş
faşizm? Bütün medya organlarını kilitleyeceksiniz, bütün basın-yayını
hegemonyanız altına alacaksınız, konuşanı susturacaksınız; bir bütçe
yapacaksınız, 228 tane yeni cezaevi, 137 bin insanı yeniden içeri alacak; bütün
ülkede -sokakta gezen, evde televizyon seyreden, işte çalışan- jurnalliğin, ispiyonculuğun,
birbirini şikâyet etmenin suç kaynağı sayıldığı, gizli ajanların, birbirini
gizli şikâyet edenlerin muteber olduğu… 
ZÜLFÜ
DEMİRBAĞ (Elâzığ) – Burası Türkiye…
ORHAN
SARIBAL (Devamla) - …önce cemaat olarak başlayan, sonra muteber bir yapı olan,
kamuda her türlü rütbe almanın gereği olan FETÖ’nün tarafınızdan ödüllendirilip
büyütülüp daha sonra da terör örgütü hâline getirildiği bir Türkiye
Cumhuriyeti’nden bahsediyor muyuz? 
Türkiye
Cumhuriyeti bu değil elbette. Bu, olsa olsa, sarayın kendisine yarattığı yeni
bir mekanizma, yeni bir yönetim biçimi. Bu yönetim biçiminde de aşağı yukarı,
böyle, tarihe baktığınızda, faşizmin egemen olduğu tarihlere baktığınızda… Ama
biliniz, faşizm şöyle bir şey: Faşizm önce emperyalizmin ve çıkarcılığın
aracılığını yapar, sonra kendine düşman yaratıp onları yok eder, daha sonra da
düşman bulamayınca sıra kendine gelir. Yani sırada kimin olduğunu aşağı yukarı
herkes görüyor. O Hitler dönemini şöyle bir hatırlarsak bir Alman general şunu
söylüyor: “Rus halkı henüz faşizmin ve kendisinin ne kadar büyük tehlike
içerisinde olduğunun farkında değil, çünkü henüz her Rus vatandaşının kapısının
eşiğine kan bulaşmadı.” O yüzden, faşizm öyle bir şey; önce kendi düşmanını yer,
sonra da döner kendini yer. 
Bekliyoruz
göreceğiz, hep birlikte bunu göreceğiz ama sizin bir şansınız var. Sizin
şansınız kim biliyor musunuz? 
HASAN
ÇİLEZ (Amasya) – Tayyip Erdoğan.
ORHAN
SARIBAL (Devamla) – Sizin şansınız bu ülkenin yurtseverleri; içeri atmak
istediğiniz yurtseverler, içeri tıkmak istediğiniz solcular, sosyalistler,
demokratlar; içeri atmak istediğiniz, yok saydığınız Kürtler; her türlü inanç
sömürüsünde bulunduğunuz Aleviler, yok saydığınız Ermeniler; bu ülkenin mazlum
halkları, bu ülkenin demokratları, bu ülkenin aydınları. Sizi onlar koruyor.
Eğer bizler olmasak, o saray hegemonyasının altında elbette siz de
susturulacaksınız, elbette faşizm sizin de kapınızın eşiğine kadar gelecek.
(CHP ve HDP sıralarından alkışlar) 
Elbette
söyleyecek çok sözüm var, çok sözüm var söyleyecek. Köylü şunu diyor… Köylü
bitti. Sağ tarafımda bakanlar yok ama bakan görevinde olan insanlar ve siz
AKP’liler dürüst olun çıkın sadece şunu söyleyin, şunu deyin: “Biz bu ülkenin
topraklarında tarım yaptırmayacağız. Biz bu ülkenin çiftçisini yok sayıyoruz.”
RECEP
ÖZEL (Isparta) – Hiç de öyle bir şey yok. Sen rüya görüyorsun. 
ORHAN
SARIBAL (Devamla) – “Biz bu ülkede tarımı, gıdayı, gıda egemenliğini ve gıda
güvenliğini yabancı şirketlere, kendi taşeron lobilerimize ve ithalatçı
gruplarımıza bıraktık.” Bunu samimiyetle söyleyin. Niye söyleyin biliyor
musunuz, niye söyleyin? Çünkü bakın, bu çiftçiye vermek istediğiniz, aslında
çiftçinin hakkı olan ama vermediğiniz rakamları sizinle paylaşmak istiyorum;
birkaç rakam, çok değil. Bir: Çiftçi bir yılda 3 milyar litre mazot kullanıyor
arkadaşlar, 3 milyar litre.
(Mikrofon
otomatik cihaz tarafından kapatıldı)
ORHAN
SARIBAL (Devamla) – Başkanım, bir dakika verebilir misiniz?
BAŞKAN
– Tamamlayalım. 
ORHAN
SARIBAL (Devamla) - 3 milyar litre mazota tam 18 milyar lira para veriyor, 18
milyar para. Bunun hemen hemen 11-12 milyarı vergi. Sizin bütçeden çiftçiye
ayırdığınız toplam para 16,1 milyar yani “16,1 milyarı, çiftçinin hakkı olanı
vereceğiz.” diye söylüyorsunuz, onun 11 milyarını mazottan alıp yan cebinize
koyuyorsunuz. Tarım ilacı, gübre, diğer bütün alanları üst üste koyduğunuz
zaman çiftçiye hiçbir şey vermiyorsunuz ama ne yapıyorsunuz? Burada çıkıp
övünüyorsunuz: “190 milyar dolarlık tarımsal ihracat yaptık.” Peki, 190 milyar
dolarlık tarımsal ihracat yaptınız ama bir şey söyleyeceğim: Buradan yine
çiftçiye bir şey yok biliyor musunuz? Niye yok? Ham madde olarak tam 75 milyar
dolarlık ham madde ithal ettik -söylüyorum, buğday, arpa, yulaf, çavdar, mısır-
bunun karşısında 12 milyar dolarlık ihracatınız var.
ASUMAN
ERDOĞAN (Ankara) – Siz anlamazsınız o işleri, kafanız basmaz o işlere.
ORHAN
SARIBAL (Devamla) – Tam 65 milyar dolarlık ham madde açığı var bu topraklarda
çiftçinin, tam 64 milyar. Ama sizin işinize geliyor.
(Mikrofon
otomatik cihaz tarafından kapatıldı)
ORHAN
SARIBAL (Devamla) – Siz ithalat yoluyla saray ve çevresini zengin ediyorsunuz. 
Soruyorum:
Eti hangi firmalarla aldınız? Yok. Buğdayı hangi firmalarla aldınız? Yok.
Gübreyi hangi firmalarla alıyorsunuz? Yok. İsim yok, hiçbir şey yok. Bakan
diyor ki: “300 tır et getirdim. Ne oldu, boğazımdan mı gitti?” Senin boğazından
300 tır gitti mi gitmedi mi, biz bilmiyoruz ama biz şunu biliyoruz: Yoksulun
boğazından gram et gitmiyor.
RECEP
ÖZEL (Isparta) – Teşekkür ediyoruz.
BAŞKAN
– Sayın Sarıbal…
ORHAN
SARIBAL (Devamla) – Yani kısaca şunu söylüyorum: Faşizm ve diktatöryal yapılar
eninde sonunda yok olur.
RECEP
ÖZEL (Isparta) – Sen “diktatör” diye diye… Diktatör kadar başına taş düşsün!
ORHAN
SARIBAL (Devamla) – Ancak emekçilerin, demokratların, aydınların mücadelesi
sürer ve elbette bir gün siz de bu tarihte, tozlu sayfalarda yerinizi
alacaksınız.
Hepinizi
saygıyla selamlıyorum. (CHP sıralarından alkışlar)
ŞAHİN
TİN (Denizli) – Ha bire yalan dolan üzerine…
ORHAN
SARIBAL (Bursa) – Gel, öğreteyim sana, gel; yalanı kimin söylediğini öğreteyim,
rakam rakam!
HASAN
ÇİLEZ (Amasya) – Rakamlarında problem var!
ORHAN
SARIBAL (Bursa) – Çıkın, biriniz deyin: “Şu rakam yanlış.” Bir tane, bir tane…
Sen rakamı saymasını bilmiyorsun.
BAŞKAN
– Arkadaşlar…
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Sayın Akbaşoğlu, buyurun.
IV.- AÇIKLAMALAR (Devam)
41.- Çankırı Milletvekili Muhammet Emin Akbaşoğlu’nun, Bursa
Milletvekili Orhan Sarıbal’ın 38 sıra sayılı Kanun Teklifi’nin 2’nci maddesiyle
ilgili önerge üzerinde yaptığı konuşmasındaki bazı ifadelerine ilişkin
açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkanım.
Değerli
milletvekilleri, biraz evvel kürsüde konuşan hatibin gerçek dışı konuşmalarını
hep beraber dinledik. Gerçek nedir? Gerçek, tarımsal desteklere 16,1 milyar
lira, tarımsal yatırımlara 5,1 milyar lira, diğer desteklere 5,3 milyar lira
olmak üzere tarım sektörüne 26,5 milyar lira bütçede kaynak aktarılmıştır. 
Hayalinde
kurguladığı varsayımsal yaklaşımlar ile gerçek bambaşkadır. Kendi faşist
düşüncelerini şuuraltı boşalması olarak muhataplarına yöneltme bir Goebbels
taktiğidir, Hitler’in Propaganda Bakanı Goebbels’in taktiğidir. Şu gerçek her
zaman kendini geçerli kılmıştır: Yalan tekrarlanmakla gerçeğe asla dönüşmez. 
Teşekkür
ederim. (AK PARTİ sıralarından alkışlar) 
MEHMET
BEKAROĞLU (İstanbul) – Sayın Başkan… 
ORHAN
SARIBAL (Bursa) – Sayın Başkan…
BAŞKAN
– Sayın Bekaroğlu…
MEHMET
BEKAROĞLU (İstanbul) – Ağır hakaretlerde bulundu.
MUHAMMET
EMİN AKBAŞOĞLU (Çankırı) – Hakaret yok, aynen iade ettim, o kadar. Hakaret yok,
açıklama var. 
ORHAN
SARIBAL (Bursa) – Sataşma var Sayın Başkan.
MEHMET
BEKAROĞLU (İstanbul) – Ağır sataştı, “Goebbels taktiği” dedi.
BAŞKAN
– Bir dakika… İkiniz beraber konuşunca anlayamıyorum ikinizi de biriniz
konuşursa…
ORHAN
SARIBAL (Bursa) – Sataşma var, cevap hakkımı kullanmak istiyorum.
MUHAMMET
EMİN AKBAŞOĞLU (Çankırı) – Sataşma yok, sataşma yok; açıklama var. 
BAŞKAN
– Arkadaşlar, dinleyelim, bir dakika.
Sayın
Sarıbal…
ORHAN
SARIBAL (Bursa) – Efendim, “faşist düşünce” diyerek ve rakamları yanlış, yalan
söylediğimi iddia ederek şahsıma sataşmada bulunmuştur. 60’ncı maddeye göre
sataşmadan söz istiyorum. 
MEHMET
BEKAROĞLU (İstanbul) – Yalancılıkla suçlamıştır. 
BAŞKAN
– Yani “faşist düşünce”yi bir sataşma mı kabul ediyorsunuz?
ORHAN
SARIBAL (Bursa) – Evet.
BAŞKAN
– Siz söylediniz ya gruba. Yani bilerek sataştınız o zaman.
ORHAN
SARIBAL (Bursa) – Ayrıca, “Rakamlarla yalan söylüyorsun.” dedi. Rakamlarla
yalan söylemediğimi söylemek zorundayım Sayın Başkan.
BAŞKAN
– Buyurun.
ORHAN
SARIBAL (Bursa) – Teşekkür ederim.
ALİ
ŞEKER (İstanbul) – Kendi yalanlarına inananlar gerçekleri yalan sanıyor. 
ŞAHİN
TİN (Denizli) – Sen bize “faşist” dedin, biz bir şey demiyoruz.
BAŞKAN
- Yeni bir sataşmaya yol açmayalım arkadaşlar. 
VI.- SATAŞMALARA İLİŞKİN KONUŞMALAR (Devam)
2.- Bursa Milletvekili Orhan Sarıbal’ın, Çankırı Milletvekili Muhammet
Emin Akbaşoğlu’nun yaptığı açıklamasında şahsına sataşması nedeniyle konuşması 
ORHAN
SARIBAL (Bursa) – Sayın Başkan, 2006 yılında iktidarınız bir kanun çıkardı, Tarım
Kanunu. Tarım Kanunu’nun 21’inci maddesi aynen şunu diyor: Gayrisafi millî
hasılanın yüzde 1’inden aşağı olmamak üzere tarıma doğrudan destek verilir.
Tekrar söylüyorum: Yüzde 1’in altında olmamak koşuluyla tarıma doğrudan destek
verilir. Yüzde 1’in altında olmayacak diyor, 2 yapabilirsiniz, 3
yapabilirsiniz; diğer bir adı da “doğrudan destek” yani çiftçiyi üretim anında
destekleyeceksiniz. Sadece şunu söylemek istiyorum: 2006’dan bugüne kadar,
vermeniz gereken para ne yazık ki -2019 bütçesini de dâhil ederek söylüyorum-
275 milyar TL’dir. Oysa sizin -2019’u da dâhil ederek söylüyorum- toplam
verdiğiniz ve vereceğiniz para 122 milyar olacaktır. Açık tam 154 milyardır.
Sadece bütçeden çiftçinin alması gereken hakkı vermiyorsunuz.
ŞAHİN
TİN (Denizli) – Toplama bak. 
ASUMAN
ERDOĞAN (Ankara) – Toplama bak.
ORHAN
SARIBAL (Devamla) – Yok, traktöre verdik, yok, şuna verdik, yok, buna verdik…
Kanun net. Kanun diyor ki: Doğrudan üretime vereceksiniz, doğrudan üretime. Bunun
bir adı var, çok açık, çok net. Ya kanunu siz çıkarırken haberiniz yoktu,
bilmeden elinizi kolunuzu kaldırdınız ya da pişman oldunuz, “Ya biz nasıl bu
hatayı yaptık? Bu kadar parayı niye bu adamlara verelim.” diye bir yakınma
içerisindesiniz.
ALİ
ŞEKER (İstanbul) – Yandaşa vermek varken…
ORHAN
SARIBAL (Devamla) – O yüzden böyle bir tavır içerisindesiniz. Ben son olarak da
şunu söylemek istiyorum: Biraz önce şurada bir asgari ücret meselesi oldu. İki
tane örnek vereceğim. 2002 yılında, siz iktidara geldiğinizde bir asgari
ücretle bugünkü rakamlarla 370 litre benzin alınıyordu. Şimdi, çok övündüğünüz
1.604 liralık asgari ücretinizle ancak 256-260 litre benzin alıyorsunuz. Yani
nereden bakarsanız bakın, reel anlamda asgari ücretlinize verdiğiniz rakamlar
çürümüştür. 
Son
örnek de bu 50 lira hikâyesi vardır sokakta, bilir misiniz? “Ben hep 50 liralık
alıyorum, benim için fark etmez ne kadar mazot aldığım veya benzin aldığım.” 
(Mikrofon
otomatik cihaz tarafından kapatıldı)
ORHAN
SARIBAL (Devamla) – 50 lirayla 2002 yılında 31 litre benzin alıyordunuz, şu
hâlde 50 lirayla 8 litre mazot alıyorsunuz, benzin alıyorsunuz. Bilmeyene
duyurulur. (CHP sıralarından alkışlar)
RECEP
ÖZEL (Isparta) – “Faşist” ne oldu, “faşist”?
ORHAN
SARIBAL (Devamla) – Alın o hesapları, kimin rakamlarla yalan söylediğini… Bir
kendinize bakın. 
RECEP
ÖZEL (Isparta) – Sen “faşist”le ilgili söz aldın, hiç konuşmadın!
ORHAN
SARIBAL (Bursa) – Aynaya bakınca görürsünüz faşizmi. Faşizme cevap vermeye
gerek yok. Ben değilim ki alınayım, siz alınıyorsunuz. 
BAŞKAN
– Sayın Akbaşoğlu…
MUHAMMET
EMİN AKBAŞOĞLU (Çankırı) – Evet, sadece tutanaklara geçsin diye söz aldım
Değerli Başkanım.
Şöyle:
Değerli arkadaşlar, sonuçta 26,5 milyar lira tarım sektörüne ayrılmıştır.
Bunlarla ilgili rakamlar ortadadır, buna ilişkin herhangi bir açıklamada
bulunulmadı ve 2002’de, dolar bazında bakıldığında, asgari ücret 113 dolara
tekabül ederken bugün 382 dolara tekabül etmektedir. 
EROL
KATIRCIOĞLU (İstanbul) – O hesap yanlış ya! O hesap yanlış, anlamadınız mı hâlâ
ya!
MUHAMMET
EMİN AKBAŞOĞLU (Çankırı) – Bu da reel anlamda hakikaten 2 katının üstünde, 3
katının üstünde muazzam bir satın alma paritesinin, gücünün yükseldiğinin en
güzel ifadesidir. Gerçek budur. Yalan başka, gerçek başka.
Teşekkür
ederim. (AK PARTİ sıralarından alkışlar) 
VII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Adalet ve Kalkınma Partisi Grup Başkanvekili İstanbul Milletvekili
Mehmet Muş ve 25 Milletvekilinin Karayolları Trafik Kanunu ile Bazı Kanunlarda
Değişiklik Yapılmasına Dair Kanun Teklifi (2/1491) ile Plan ve Bütçe Komisyonu
Raporu (S. Sayısı: 38) (Devam)
BAŞKAN
– Aynı mahiyetteki önergeler üzerinde Samsun Milletvekili Bedri Yaşar. 
Buyurun
Sayın Yaşar. (İYİ PARTİ sıralarından alkışlar)
BEDRİ
YAŞAR (Samsun) – Sayın Başkan, değerli milletvekilleri; 38 sıra sayılı
Karayolları Trafik Kanunu ile Bazı Kanunlarda Değişiklik Yapılmasına Dair Kanun
Teklifi’nin 2’nci maddesi üzerinde söz almış bulunuyorum. 
Sözlerime
başlamadan önce, 1939 yılında Erzincan depreminde hayatını kaybedenlere ve
Sarıkamış Harekâtı’nın 104’üncü yılı münasebetiyle Sarıkamış şehitlerimize
Allah’tan rahmet dileyerek sözlerime başlamak istiyorum.
Değerli
milletvekilleri, ziraat odalarının giriş aidatı brüt asgari ücretin yüzde 2’si
üzerinden alınıyordu, şimdi yüzde 1’e düşürüldü. Özeti şu: 51 lira olan fiyat
bugün 26 liraya düştü. Yani torba kanunla, adı Karayollarıyla gelen, bildiğiniz
torbadan bugün çiftçiye çıka çıka 26 liralık bir muafiyet çıktı. Özeti şu:
Hâlbuki bugün, yeni yılda, çiftçilerimizin yaklaşık üçte 1’i hacizle karşı
karşıya. Bugün Samsun’da Ziraat Odası başkanlarımızla görüştük. Ay sonu
itibarıyla, 12’nci ayın 31’i itibarıyla, inanın, çiftçimizin yüzde 30’unun
dosyaları hazır, hacze gidiyor. 2017 yılında ödeyemediği borçlarından dolayı
Tarım Kredi Kooperatifleriyle görüşüyorlar, buna da ancak 3 taksit
yapılabiliyor. Yani bugün çiftçi bizden, tamam, yüzde 1’e itirazımız yok ama en
azından borçlarının ertelenmesine yönelik bir teklif bekliyor, aynı şekilde
desteklenmesine yönelik teklif bekliyor. Komisyon Başkanı diyor ki: “Trafik
rakamlarında çok ciddi artışlar vardı, bunu durdurduk.” İyi güzel de bu
artışları kim yaptı? Daha iki ay önce Sayın Başkan, bu artışları siz yaptınız.
Bugün de bu artışları 2019 yılında uygulamayacağınızı müjde olarak vatandaşa
veriyorsunuz. Bu arada bir tezat yok mu? 
Aynı
şekilde televizyonlardan seyrediyoruz, elektrik ve doğal gaza gelen zamlar
yüzde 10 geri alınıyor. Peki, niye yaptınız? Bu zamları kim yaptı? Yani bu
zamlar yapılırken neredeydiniz, şimdi niye yüzde 10 geri çekiyorsunuz? 
Aynı
şekilde “Dolar rakamları 7’li rakamlardan 5’li rakamlara düştü.” diyorsunuz.
Peki, gelin, gübreyi de aynı oranda aşağı çekin. 
ASUMAN
ERDOĞAN (Ankara) – Çekeriz. 
BEDRİ
YAŞAR (Devamla) - Hanımefendi, yan tarafta ısınıyorsunuz, inşallah ısınmanız biter
de kürsüye çıkar, cevap verirsiniz. 
Devam
ediyoruz, diyoruz ki arkadaşlar, bakın, bizim burada, bu Mecliste insanların
yarasına merhem olacak çözümleri sunmamız gerekiyor. Hatip biraz önce ifade
etti, diyor ki: “Tarım Bakanlığının bütçesinin yüzde 1’inin destek olarak
ayrılması lazım.” Peki, 2017 yılında ne kadar ayrılması lazımdı, gerçekleşen ne
kadar? 2017 yılında 31 milyar destek verilmesi gerekirken verilen destek 12,8.
2018 yılında 37 milyar verilmesi lazım gelirken verilen destek 14. 2019 yılında
bütçenizde 44 milyar destek verilmesi lazım gelirken verilen destek 16 milyar.
Yani 2017 ile 2019 arasında toplamda 113 milyar destek verilmesi lazım, verilen
destek de 43 milyar. 
Şimdi,
sonuç itibarıyla, bugün ülkenin içinde bulunduğu durum itibarıyla tarımın iyi
olduğunu, her şeyin yolunda olduğunu söyleyen birisi var mı ben bilmiyorum,
buradan soruyorum, hakikaten ülkenin tarımı çok iyi de bizim bundan haberimiz
mi yok? O zaman, bu kadar iyiyse neden 9 milyar liralık ithalat yapıyoruz, 5
milyar 700 milyon da ihracat yapıyoruz? Yani tarım ülkesi olan Türkiye’de neden
ithalatımız ihracatımızdan daha yüksek? Lütfen, çıkın, bu kürsüde bunları izah
edin. Neden? Ben size Samsun’dan örnek vereyim. Bakın, bugün, Samsun’un aşağı
yukarı nüfusunun yüzde 50’si tarımla geçiniyor. Burada Samsun
milletvekillerimiz var, onlar da bilirler. Yaklaşık 180 bin dekar ekilebilir
alan varken bugün yaklaşık 10 bin dekar alan ekilmiyor, 17 bin dekar alan da
nadasa bırakılıyor. Neden? Çünkü maliyetleri kurtarmadığı için insanlar artık
ekmiyorlar yani mazottaki zamlar, gübredeki zamlar. Bakın, 2.960 lira olan
gübreye -rakamı yanlış telaffuz etmeyeyim- bugün bile zam yapıldığı söyleniyor.
Eğer bu rakamı yılbaşına kadar yatırırsanız zammı uygulamayacağını söylüyor. 
Yani,
arkadaşlar… 
(Mikrofon
otomatik cihaz tarafından kapatıldı) 
BEDRİ
YAŞAR (Devamla) – Sayın Başkan, toparlıyorum. 
BAŞKAN
– Tamamlayalım lütfen. 
BEDRİ
YAŞAR (Devamla) – Dolayısıyla, tarımını desteklemeyen hiçbir ülke yok. Dünyanın
her yerinde tarım stratejiktir ve de desteklenir. Aynı şekilde, mesela tütün.
Samsun’da özelleştirilmeden önce yaklaşık 40 bin dekar arazide tütün üretimi
yapılıyordu, bugün 10 binin altında. Peki, biz üreticiyi, biz çiftçiyi
desteklemediğimiz takdirde insanlar bugün… Köylerde yaşayan nüfusun inanın yaş
ortalaması yüksek; bunu hepiniz görüyorsunuz çünkü insanlar, çiftçilerimiz bir
gelecek göremiyor, ha bire göç. Gençlerin tamamı bugün büyük şehirlerde, asgari
ücretle işe girmek için 50 kişilik, 100 kişilik kadrolara bin kişi, 1.200 kişi,
1.500 kişi müracaat ediyor. Dolayısıyla kesinlikle tarımın desteklenmesi lazım.
Tarım stratejik bir sektördür, savunma sanayisi kadar stratejiktir, kesinlikle
desteklenmesi lazım. 
Ümit
ediyoruz ki yeni yılda Hükûmetimiz tarımı destekler, destekleyecek tedbirler
alır. Ben de çiftçimizin bir nebze olsun yüzü gülmüş olur diyor, hepinizi
saygıyla selamlıyorum. (İYİ PARTİ sıralarından alkışlar) 
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Kabul edilmemiştir. 
2’nci
maddeyi oylarınıza sunuyorum: Kabul edenler… Kabul etmeyenler… 2’nci madde
kabul edilmiştir. 
3’üncü
madde üzerinde iki önerge vardır, aynı mahiyetteki bu önergeleri birlikte
işleme alacağım. 
Türkiye Büyük Millet Meclisi
Başkanlığına
Görüşülmekte
olan 38 sıra numaralı Karayolları Trafik Kanunu ile Bazı Kanunlarda Değişiklik
Yapılmasına Dair Kanun Teklifi’nin 3’üncü maddesinin aşağıdaki şekilde
değiştirilmesini arz ve teklif ederiz.
Saygılarımızla.
 Mehmet
Bekaroğlu Cavit Arı Süleyman
Girgin
 İstanbul Antalya Muğla
 Emine
Gülizar Emecan Özkan Yalım Faruk
Sarıaslan
 İstanbul Uşak Nevşehir
MADDE
3- 13/10/1983 tarihli ve 2918 sayılı Karayolları Trafik Kanununa aşağıdaki
geçici madde ilave edilmiştir.
"GEÇİCİ
MADDE 25- Bu Kanundaki fiiller için uygulanan ceza tutarları hakkında ek 3 üncü
maddenin birinci fıkrası hükmü 2019 yılında uygulanmaz.
Aynı
mahiyetteki diğer önergenin imza sahipleri:
 Yavuz
Ağıralioğlu Ayhan Erel Fahrettin
Yokuş
 İstanbul Aksaray Konya
 Behiç
Çelik Metin Ergun İsmail
Koncuk
 Mersin Muğla Adana
BAŞKAN
– Komisyon aynı mahiyetteki önergelere katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın
Başkan.
BAŞKAN
- Aynı mahiyetteki önergeler üzerinde, Uşak Milletvekili Özkan Yalım.
Buyurun
Sayın Yalım. (CHP sıralarından alkışlar)
ÖZKAN
YALIM (Uşak) – Teşekkür ederim Sayın Başkan.
Karayolları
Trafik Kanunu’ndaki değişikliklerle ilgili madde üzerinde konuşacağım.
Değerli
arkadaşlar, ilk önce, maddedeki özellikle bazı hususları desteklediğimizin
altını çizmek istiyorum. Örneğin, birden fazla şerit değiştirmenin, tek yönlü
yola girmenin, ters istikamette sürmenin, özellikle de “spin” atmanın, bunların
kesinlikle çok daha ağır cezalandırılmasının, özellikle Avrupa’da olduğu gibi
ehliyetin alınması yönünde gerekli tedbirlerin uygulanmasının altını tekrar
tekrar çiziyorum. Diğer taraftan, hepiniz biliyorsunuz, çok sayıda vatandaşımız
da Avrupa’ya gittiğinde görüyor, yaya geçidi üzerinde bir yaya eğer hareket
hâlindeyse araç durur ve yayanın güvenli geçmesini sağlar. Bunların tamamen
destekçisiyiz. 
Ama
gelelim şu köprüdeki cezanın affıyla alakalı konuya. Biz kesinlikle cezanın
affının da destekçisiyiz, onda bir sıkıntı yok. Biliyorsunuz bundan önceki
hatta 2 dönem önceki Ulaştırma Bakanı Sayın Binali Yıldırım, şu anda da AK
PARTİ’nin müstakbel İstanbul Belediye Başkan adayı. İşte, onun isteği üzerine,
olası bir korku, olası bir seçimdeki kaybetme riski üzerine yapılmış olan bir
maddedeki değişiklik.
Değerli
arkadaşlar, biliyorsunuz, yaklaşık 65 kilometre dolaştığından dolayı, çok
sayıda vatandaşın Yavuz Sultan Selim Köprüsü’nden geçmeyip Fatih Sultan Mehmet
Köprüsü’nden ve de Boğaziçi Köprüsü’nden geçmesinden dolayı ticari araçlara
cezalar kesildi. Bu cezalarla ilgili de ufak rakamlar vereceğim size.
2017
sonuna kadar, değerli arkadaşlar, 26.744 kişi veya firmaya 19 milyon 922 bin TL
ceza kesildi; kesilen cezanın toplam adedi 310 bindir. Peki, 2018 yılında
sadece iki aylık bir süre veriliyor “İki ay içerisinde itiraz edenlere bu
cezalar geri çevrilecek.” diye. Ben de diyorum ki: Sayın Ulaştırma Bakanı,
özellikle de Sayın Komisyon Başkanı, gelin, iki aylık süreci, vatandaşın tekrar
ödediği makbuzu, vesaireyi bulmayı, bu formalitelerden uzaklaşın: Kim ceza
ödemişse belli, rakamlar da belli, kişi adedi de belli, yazılan ceza da belli;
otomatik olarak bu cezaları, vatandaşımızı hiç yormadan, üzmeden hepsinin
hesaplarına geri çevirelim.
Diğer
taraftan, biliyorsunuz, bizim bir Deli Dumrul köprümüz var; Osman Gazi Köprüsü.
Değerli arkadaşlar, Osman Gazi Köprüsü’nden otomobil bile geçerken 92 TL para
ödüyor. Geçtikten sonra, Yalova tarafından Anadolu Yakası’na girdi, çıktı
Avrupa tarafına İzmit tarafından; geçtikten sonra, özellikle HGS’sinde,
vesairesinde para yoksa… Biliyorsunuz, bir hafta içinde ödemesi gerekiyor.
Ancak bununla alakalı firmalar çok uyanık; OTOYOL denen özel firma… Sayın Grup
Başkan Vekili, sizlerin yapmış olduğu, sizin Hükûmetinizin yapmış olduğu,
zamanın Ulaştırma Bakanı Binali Yıldırım’ın yapmış olduğu bence son derece
hatalı, milletin ödediği vergilerin har vurulup harman savrulduğu, yandaş
firmalara peşkeş çekildiği bu anlaşma yüzünden, vatandaş geçtikten sonra Osman
Gazi Köprüsü’nden, 10 kat ceza geliyor. 10 kat cezadan da öte, bakın, avukatlık
parası, vesaire; inanın, 92 TL 3 bin-4 bin liradan dönüyor. 
Ben
buradan özellikle şunu sizden talep ediyorum, Sayın Komisyon Başkanına ve
Ulaştırma Bakanına sesleniyorum: Siz, Fatih Sultan Mehmet Köprüsü’nden ve
Boğaziçi Köprüsü’nden geçenleri affediyorsunuz; tamam, destekçisiyiz. Neden
Osman Gazi Köprüsü’nden geçen vatandaşların da yemiş olduğu, bekleyen cezaları
affetmiyorsunuz? Bunu da özellikle talep ediyoruz. Buradan tekrar bu kanun
teklifinin Binali Yıldırım’ın isteği üzerine yapıldığının altını çizip bunun da
affedilmesi gerektiğinin altını çiziyorum. 
Diğer
taraftan, biliyorsunuz, bir de Avrasya Tüneli’miz var. Avrasya Tüneli de özel
şirketler tarafından işletilen bir tünel ve de garanti kapsamı içerisinde
yapılan bir tünel. Bu tünelden geçen vatandaşlarımızın da aynı şekilde bekleyen
cezaları var. Bu sebepten dolayı hem Deli Dumrul köprüsü dediğimiz Osman Gazi
Köprüsü’nden hem de Avrasya Tüneli’nden geçip de ödeyememiş veya ödenmemiş olan
bütün cezaların aynı şekilde affedilmesini sizlerden talep etmekteyiz. Buradan
Sayın Binali Yıldırım’a özelikle bu mesajı da geçiyorum.
Diğer
taraftan, değerli arkadaşlar, özellikle vatandaşlarımızı uyarmak istiyorum:
Osman Gazi Köprüsü’nden geçtikten sonra sakın HGS’nizde para vardı, yoktu,
bilmem ne, bunlara özellikle takılmayınız çünkü OTOYOL firması tamamen ağzını
açmış kocaman bir aslan. HGS’nizde eğer yeterli, 90 TL yoksa, küçük araçtan
bahsediyorum, büyükleri zaten Allah korusun, onlar 230 TL yani bir tır geçerse
230 TL ödüyor. Geçtiniz, eğer HGS’nizde 90 TL yerine 30 TL…
(Mikrofon
otomatik cihaz tarafından kapatıldı) 
ÖZKAN
YALIM (Devamla) – Sayın Başkan…
BAŞKAN
– Tamamlayalım lütfen.
ŞAHİN
TİN (Denizli) - Özkan sen de geçeceksin oradan bundan sonra. 
RECEP
ÖZEL (Isparta) – En çok o kullanıyor zaten.
ÖZKAN
YALIM (Devamla) – Siz de geçtiğinizde aynı cezayı yiyeceksiniz, bundan emin
olabilirsiniz. 
Eğer
Osman Gazi Köprüsü’nün çıkışında HGS’nizde 92 TL yerine sadece 60 TL, 70 TL
varsa, eğer ödeyemediyseniz vay hâlinize! Onun için, 10 kat cezayı, artı
avukatlık masraflarını bir kere hazır bulun. 
Ben
sizinle, özellikle tüm küçük aracı veya büyük aracı olan vatandaşlarımızla ve
firma sahipleriyle altını çize çize paylaşıyorum. Osman Gazi Köprüsü’nden
geçerken sökün HGS’nizi, köprünün çıkışında çıkarın cebinizden paranızı, nakit
ödeyin. Böylelikle OTOYOL firmasından, o ağzını açmış olan aslanın dişlerinden
kurtulursunuz, başka türlü kurtuluşunuz yok. Özellikle bunu sizlere tavsiye
ediyorum. Peşin ödeyiniz, cezadan kurtulunuz çünkü yandaş firmalara verilen bu
köprünün çalıştırma sisteminden dolayı sizler yem ediliyorsunuz, vatandaşımız
yem ediliyor. 
Ben
yüce milletimize saygı ve sevgilerimi sunuyorum, şimdiden 2019 yıllarını da
kutluyorum.
Teşekkür
ederim Sayın Başkan. (CHP sıralarından alkışlar)
BAŞKAN
– Aynı mahiyetteki önergeler üzerinde Muğla Milletvekili Metin Ergun
konuşacaktır.
Buyurun
Sayın Ergun. (İYİ PARTİ sıralarından alkışlar) 
METİN
ERGUN (Muğla) - Sayın Başkan, değerli milletvekilleri; görüşülmekte olan
Karayolları Trafik Kanunu ile Bazı Kanunlarda Değişiklik Yapılmasına Dair Kanun
Teklifi’nin 3’üncü maddesi üzerine vermiş olduğumuz önergeyle ilgili söz almış
bulunuyorum. 
Öncelikle
sözlerime FOX TV’ye ve Halk TV’ye karşı uygulanan haksız ve keyfî cezaları
kınayarak başlamak istiyorum.
Teklifin
görüşülmekte olan bu maddesini esasında destekliyoruz, desteklediğimizi ifade
etmek istiyoruz. Biz bu vesileyle daha ziyade “Yollar biter, dertler bitmez.”
diyen ve ticari olarak zor şartlarda geçimini sağlamaya çalışan kamyoncu
esnaflarımızdan söz etmek istiyoruz. 
Yüksek
mazot fiyatlarıyla neredeyse karın tokluğuna çalışan, ekmeğini kazanabilmek
için ailesinden ve sevdiklerinden uzun süre uzakta kalan, sürekli risk altında
fedakârca ticaretini sürdürmeye çalışan kamyoncu esnafımız bugün 1 adet lastiği
yaklaşık 2 bin liraya yani ilan edilen asgari ücret değerinde satın alabiliyor.
Bunun üzerine bir de yüksek mazot fiyatları, geçiş ücretleri ve trafik
cezalarıyla çıkmaza girmiş ve neredeyse ekmek teknesi olan araçlarını elden
çıkarma noktasına gelmişlerdir. Esnaf kardeşlerimizin bu yüklerden kurtarılması
bizlerin öncelikli isteği ve görevidir. Bundan dolayı görüşmekte olduğumuz bu
maddeye İYİ PARTİ Grubu olarak desteğimiz tamdır.
Sayın
milletvekilleri, kamyoncu esnafımızın büyük firmalarla olan iş ilişkilerinde
nakliye ücretleri konusunda da büyük sıkıntıları vardır. Kamyoncularımızın
büyük firmalarla yaptıkları sözleşmelerde nakliye ücretlerinin düşük kalması
hem kamyoncularımızın hem de kamyon kooperatiflerimizin belini bükmeye
başlamıştır. Nakliye fiyatlarını tamamen piyasaya bırakmak, kamyoncularımızı
büyük şirketlerin insafına terk etmek anlamına geliyor. Düşük ücretler
kooperatiflerin mali yapısını da bozmaktadır. Kamyoncu kooperatifleri, sigorta
primleri ve Maliye Bakanlığına olan vergi yükümlülükleri gibi ödemelerinde
ciddi sıkıntılar yaşamaktadır. Bu yüzden, bu konuya bir çözüm bulmamız
gerekmektedir. Büyük firmalarla iş yapan kamyoncularımızın işini zorlaştıran
düşük nakliye ücretlerine bir ücret alt sınırı getirilmesi gerekmektedir. Bu
konuda öyle bir düzenleme yapalım ki büyük firmalar kamyoncu esnafımızı bu
fiyat sınırından daha az nakliye ücretlerine mecbur edemesin, kamyoncularımızın
emekleri zayi olmasın. Bu şekilde, hem bireysel olarak iş yapan küçük
kamyoncularımızı hem de kamyoncu esnafımızın genelini ve kooperatiflerimizi
korumuş oluruz. 
Kamyoncu
esnafımızın bir de dijital takograf düzenlemesinden kaynaklanan sıkıntıları
vardır. Trafik ve sürücü güvenliğini artırmak için getirilen bu düzenlemede
öngörülen istirahat süresi çok uzun olduğu için, kamyoncularımızı mağdur
etmektedir. Bu hâliyle bu oranlardaki sürüş ve istirahat süreleri
kamyoncularımızın maliyetlerini çok fazla artırmaktadır. Bu yüzden, aralıksız
sürüş oranı sabit kalmak koşuluyla kamyoncularımızın istirahat sürelerinin
makul bir seviyeye indirilmesi kendilerinin talepleridir.
Değerli
milletvekilleri, dünyada lojistik faaliyetlerdeki rekabetin önemi her geçen gün
daha da artmaktadır. Bu faaliyetler içerisindeki taşıma maliyetleri ülkelerin
ihracattaki rekabet gücünü önemli ölçüde etkilemektedir. Lojistik sektöründe
kara yolu taşımacılığı önemini hâlâ daha korumaktadır. Türkiye, vergi yükü
nedeniyle dünyada akaryakıt fiyatlarının en yüksek olduğu ülkelerden biridir ve
bu durum kara yolu taşımacılığını son derece olumsuz etkilemektedir. Bu
nedenle, hava ve deniz taşımacılığı faaliyetinde bulunanlara ÖTV’siz akaryakıt
temin edilmesi imkânı sağlanmıştır. Benzer bir uygulamayla kamyon ve toplu
ulaşım hizmeti veren taksilere, şehir içi taşımacılığı faaliyeti gösteren
araçlara da deniz ve hava taşımacılığında olduğu kadar olmasa da çeşitli vergi
indirimleri uygulayarak girdi maliyetlerini azaltma imkânı sağlamamız
gerekmektedir. 
Bu
duygu ve düşüncelerle konuşmama son verirken 2019 yılının ülkemize, milletimize
ve tüm insanlığa hayırlar getirmesini temenni ediyor, saygılar sunuyorum. (İYİ
PARTİ sıralarından alkışlar) 
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Kabul edilmemiştir. 
3’üncü
maddeyi oylarınıza sunuyorum: Kabul edenler… Kabul etmeyenler… 3’üncü madde
kabul edilmiştir. 
Birleşime
otuz dakika ara veriyorum.
Kapanma Saati: 21.26
DÖRDÜNCÜ OTURUM
Açılma Saati: 21.59
BAŞKAN: Başkan Vekili Mustafa ŞENTOP
KÂTİP ÜYELER: Burcu KÖKSAL (Afyonkarahisar), Mustafa
AÇIKGÖZ (Nevşehir)
-----0-----
BAŞKAN
– Türkiye Büyük Millet Meclisinin 41’inci Birleşiminin Dördüncü Oturumunu açıyorum.
38
sıra sayılı Kanun Teklifi’nin görüşmelerine devam ediyoruz. 
Komisyon
yerinde. 
4’üncü
madde üzerinde üç önerge vardır, önergeleri aykırılık sırasına göre işleme
açacağım. 
Türkiye Büyük Millet Meclisi Başkanlığına
Görüşülmekte
olan 38 sıra sayılı Kanun Teklifi’nin 4’üncü maddesinin kanun teklifinden
çıkarılmasını teklif ederiz. 
 Kemal
Peköz Nuran İmir Şevin
Coşkun
 Adana Şırnak
 Muş
 Murat
Çepni  Ömer Faruk Gergerlioğlu Mahmut Celadet
Gaydalı
 İzmir
 Kocaeli  Bitlis
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın
Başkan. 
BAŞKAN
– Önerge hakkında konuşmak üzere Bitlis Milletvekili Mahmut Celadet Gaydalı. 
Buyurun
Sayın Gaydalı. (HDP sıralarından alkışlar)
MAHMUT
CELADET GAYDALI (Bitlis) – Teşekkür ederim Sayın Başkan. 
Sayın
Başkan, değerli milletvekilleri; hepinizi saygıyla selamlıyorum.
Yine
bir torba yasa, yine talan politikası, yine sermaye yanlısı bir yaklaşımla
karşı karşıyayız. AKP zihniyetinin yasama anlayışı öyle bir boyut kazandı ki
artık çıkarılan yasa mevcut yasayı kadük hâle getiriyor. Söz konusu 4’üncü
maddeyle 2960 sayılı Boğaziçi Kanunu kadük hâle gelecek. Boğaziçi Kanunu’nun
3’üncü maddesinde “Boğaziçi Alanındaki yapılar bu Kanun hükümlerine ve imar planları
esaslarına göre yapılır, aykırı olanlar derhâl yıkılır veya yıktırılır.”
denilmekte. Şimdi ise yapılmak istenen kanunla kıyı alanları sermayeye
devrediliyor, derhâl yıkıma tabi tutulması gereken yerler kanunla affediliyor.
Nasıl bir ekonomik kriz sarmalının içindesiniz ki böyle bir kanunu hazırlayacak
duruma geldiniz? 
Yine
Boğaziçi Kanunu’nda “Boğaziçi Alanında kıyılar ancak kamu yararına kullanılır.”
denmekte. Şimdi çıkarılan yasayla ne yapılacak? İnşaat şirketlerinin tarihi,
kültürü, doğayı çok yok edişi kanunla yasallaşacak. Bu madde, Boğaziçi’ndeki
her türlü bina ve tesisler ile bütün kaçak yapıları legal hâle getirecek. Acaba
kamu yararı bunun neresinde?
Değerli
milletvekilleri, geçmiş dönemlerde çıkarılan torba yasalarda da benzer yıkımlar
ve talanlar sermayenin talebiydi. Bu Mecliste, ne yazık ki AKP’nin talan
anlayışı nedeniyle Kıyı Kanunu, Mera Kanunu, Orman Kanunu, Tabiat Varlıklarını
Koruma Kanunu gibi ekolojik yıkımı beraberinde getiren onlarca değişikliğe
tanık olduk. Bu düzenleme de geçmişteki bu uygulamaların benzeri
niteliğindedir. Kısacası, bu ülkede koruma kanunu diye bir şey yok. Bu ülkede
sermayenin çıkarını koruma kanunları var ve her gün yeni bir tanesine şahitlik
ediyoruz. 
Şahıslara
münhasır bir yasa hazırlamak dışında önemli bir şey yapmayan bir yürütme organı
var şu anda. Mevcut kanunlarla ters düşen ya da birçoğu geçmiş yıllarda koruma
altına alınması amaçlanarak çıkarılmış kanunları ihlal etme hevesi, AKP’nin
hukuk tanımazlığının artık en üst seviyesidir. İşin acı yanı, buna engelleyebilecek
bir tane hâkim ya da savcı yok.
Değerli
milletvekilleri, bu madde dün hazırlanan bir madde değil. 2012 yılında benzer
kanun söylentileri başladığında dönemin Çevre ve Şehircilik Bakanı Erdoğan
Bayraktar “İstanbul Boğaziçi’nin imarıyla ilgili bir çalışmamız yok, sadece
talepler var.” demişti. İşte, şimdi taleplerin karşılanma zamanı. Bu talep,
asgari ücreti 2.020 lira olan vatandaşımızın değil, 100’lerce milyon lira vergi
borcu affedilen, millete küfreden iş adamı ve yandaş sermayedarların talepleridir.
Değerli
milletvekilleri, Türkiye’de bir denetim zafiyeti olduğu artık herkes tarafından
kabul ediliyor. Bunu madenlerden biliyoruz, hastanelerden biliyoruz, tren
kazalarından biliyoruz, Adana Aladağ Yurdundan biliyoruz, okullardan biliyoruz,
kayyumlardan biliyoruz. Söz konusu durumlarla ilgili yasalara bakarsanız,
onlarca kanun vardır; içlerinde denetleme şekillerinden tutun da nasıl
yapılacağına dair her şeyi vardır. İçinde her şeyin olduğu ama hiçbir
uygulamasının yapılmadığı kanunlar. 
Şimdi
deniyor ki: “2018 öncesi yapılan yapılar imar barışından yararlanacak.” Barış
gereken yerde savaş kararı alan Hükûmet, savaşması gereken yerde de tam bunun
tersi olan barış kararı alıyor. Tabii ki her iki kararda da kısa süreler için
çıkar hesapları var. Bu kararların kısa süre için iktidarınıza yarar
sağlayacağı öngörülse bile uzun vadede topluma büyük zararlar vereceği
kesindir. Bunun denetimini yapamayacağınızı, daha doğrusu yapmayacağınızı biz
gayet iyi biliyoruz. İnsanlar hazine arazisine bir konteyner atıp imar
barışından yararlandı. Bugün hazine arazisine bile prefabrik yapı inşa eden bir
kişinin, imar barışının biteceği 31 Aralıka kadar Yapı Kayıt Belgesi
alamayacağı garantisi var mı? Yok. 
İmar
barışı, sizin seçim popülizminizin bir sonucu ve kamu yararı içermeyen bir suiistimal
aracına dönüştü. 
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayalım. 
MAHMUT
CELADET GAYDALI (Devamla) - Bizler toplum olarak ne yazık ki şehir planlamasını
ve şehirleşmeyi öğrenemedik, uygulayamadık. 
Sonuç
olarak Boğaziçi Kanunu’nda yapılan bu değişiklik, koruma altında olması gereken
Boğaziçi’nin talan edilmesinin önünü açacak. Bu durum, AKP’nin geçmişten bu
yana bu ülkenin doğal güzelliklerine, tabiatına verdiği zararın devamı
olacaktır. Seçim popülizmiyle “İstanbul’a ihanet edildi.” diyenler, bugün bir
ihaneti devam ettirecek böylesi düzenlemeleri önümüze getiriyorlar. Bu
düzenleme derhâl geri çekilmeli ve ülkeye daha fazla ihanet edilmemelidir. 
Hepinizi
saygıyla selamlıyorum. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte olan 38 sıra sayılı Karayolları Trafik
Kanunu ve Bazı Kanunlarda Değişiklik Yapılmasına Dair Kanun Teklifi’nin 4’üncü
maddesinin aşağıdaki şekilde değiştirilmesini arz ve teklif ederiz.
Saygılarımızla.
 Mehmet
Bekaroğlu Cavit Arı Süleyman
Girgin
 İstanbul Antalya Muğla
 Emine
Gülizar Emecan Faruk Sarıaslan
 İstanbul Nevşehir
MADDE
4- 3/5/1985 tarihli ve 3194 sayılı İmar Kanununun geçici 16’ncı maddesinin
dördüncü fıkrasına "bu Kanun” ibaresinden sonra gelmek üzere "ve 2960
sayılı Kanun” ifadesi ilave edilmiş ve maddeye bağlı 18/11/1983 tarihli ve 2960
sayılı Boğaziçi Kanunu’nda tanımlanan Boğaziçi sahil şeridi ve öngörünüm
bölgesine ait kroki ile sınır ve koordinat listesi ekteki şekilde
değiştirilmiştir.
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın
Başkanım.
BAŞKAN
– Önerge üzerinde konuşmak üzere İstanbul Milletvekili Mehmet Bekaroğlu.
Buyurun
Sayın Bekaroğlu. (CHP sıralarından alkışlar) 
MEHMET
BEKAROĞLU (İstanbul) – Sayın Başkan, değerli arkadaşlar; hepinizi tekrar
saygıyla selamlıyorum. 
Bu
Boğaziçi Kanunu’nda değişiklik yapıp imar affı -ya da “imar barışı” mı
diyordunuz?- getiren maddeyle ilgili iki konu eksik kalmıştı geneliyle ilgili
konuşurken. Bunlardan bir tanesi, Boğaziçi’yle ilgili 1983’te çıkan yasa
aslında çok iyi düzenlenmişti, Boğaziçi’ni koruyabilecek bir kanundu fakat bu
istismar edildi, uygulanmadı; sağdan, soldan değişik yorumlarla, özellikle
idarenin yanlışlarıyla Boğaziçi bugüne geldi. Şimdi de o kanunda öngörülen
Boğaziçi’yle ilgili İmar Yüksek Koordinasyon Kurulu, bu yüksek kurul 703 sayılı
Kanun Hükmündeki Kararname’yle kaldırıldı, daha sonra Cumhurbaşkanlığı
kararnamesiyle bu işler bütünüyle Cumhurbaşkanlığına devredildi. Her şey bir
yerde, merkezde toplanıyor dikkat ederseniz.
ABDULLAH
GÜLER (İstanbul) – Kurul Hocam, kurulun ismi değişti.
MEHMET
BEKAROĞLU (Devamla) – Ama daha evvelki kurul bağımsız bir kuruldu değerli
arkadaşlarım; akademisyenlerle, sivil toplum örgütleriyle oluşturuluyordu. Siz
zaten bütün kurulları böyle yaptınız. Bu kurul ise sadece Cumhurbaşkanının
atayacağı insanlardan oluşuyor. Dolayısıyla bu kurul filan sayılmaz. Bunun
altını çizmek istiyorum.
İkinci
önemli konu: Hani Sayın Meclis Başkanımız İstanbul’a gidecek “Aday olarak
geldim, işte bir sürü işleri yaparak geldim, kanun cebimde. İşte, köprü geçiş
cezalarını affettim, trafik cezalarını ertelettim. İşte Boğaziçi’nde de imarla
ilgili afla geldim. Dolayısıyla her şeyi kolaylaştırdım. Beni seçin, bundan
sonra da her şeyi kolaylaştıracağım.”
Bakın,
biliyorsunuz bu kanun aslında mayıs ayında Türkiye Büyük Millet Meclisine geldi
ve kabul edildi yani “imar affı” dediğiniz ya da “imar barışı” dediğiniz konu
geldi ve o zaman kabul edildi. Oradaki kanundan bir paragrafı okumak istiyorum.
Gerçekten imar barışı mı, gerçekten imarla ilgili problemi olan insanların
sorunlarını çözüyor mu, çözmüyor mu? Bakın “Yapı Kayıt Belgesi -hani yapı kayıt
belgesi veriyorsunuz ya- yapının yeniden yapılanmasına veya kentsel dönüşüm
uygulanmasına kadar geçerlidir. Yapı Kayıt Belgesi düzenlenen yapıların
yenilenmesi durumunda yürürlükte olan imar mevzuatı hükümleri uygulanır.
Yapının depreme dayanıklılığı hususu yapı malikinin sorumluluğundadır.” 
Değerli
arkadaşlarım, Plan ve Bütçe Komisyonunda o zaman Özhaseki’nin -bugünkü Ankara
Başkanı adayınız- biz Boğaziçi’nin yasadan çıkarılmasını, kapsam dışı
yapılmasını konuşurken söylediği bir iki tane cümle var, onu size okumak
istiyorum, Sayın Özhaseki bize demişti ki: “İçinde istisna bir iki madde var,
onu da şimdi teklif edeceğim ben ama takdir buradaki Komisyonun. Şu anda hiç istisna
getirmedik.” Yani “Boğaziçi’ni istisna etmedik, Komisyonun kararıyla istisna
edildi, getirmedik.” diyordu. “Burada bu Yapı Kayıt Belgesi verilince elektrik,
su, doğal gaz bağlanabiliyor. Belediye başkanları hapis cezasından tabii
hâliyle kurtarmış oluyorlar, vatandaş da kaçaklıktan kurtuluyor, komşusundan
almaktan kurtuluyor, kavgadan, beladan kurtulmuş oluyor; yıkım kararları durmuş
oluyor, idari para cezaları düşüyor. Özellikle burada bir iki konunun altını
çizerek yazdık. Bu, herhangi bir şekilde bir müktesep oluşturmuyor. Yani
vatandaşın hâlihazırdaki oturduğu yer imarda 6 kat gözüküyor ama 1 kat ilave
etmiş, 7 kat. Yıktığı zaman o 7 katlı hakkı almıyor. Belediyesine gidiyor, meri
mevzuatta ne varsa ona uygun yapıyor. Biz sadece bir kayıt altına alıyoruz.” O
kadar. Yani “İmar affı yaptık.” “imar barışı” dediğiniz şeylerin hepsi algı,
böyle bir şey yapmıyorsunuz. Parayı da topluyorsunuz milletten -ne kadar
tahakkuk etti, ne kadar toplandı bilmiyorum- ortada imarla ilgili bir af filan
yok. Tam tersi, buradan belediye başkanı arkadaşlarımız istifade ederek birçok
insan… Ama artık garibanlar bir yeri çevirip kendisine başlarını sokacak bir
yer yapmıyorlar, artık gerçekten bu işi bilenler, bu işin kurtları,
profesyonelleri organize oluyor ve Boğaziçi’nde ciddi sıkıntılar oluşturacak
değişiklikler yapıyorlar.
(Mikrofon
otomatik cihaz tarafından kapatıldı) 
MEHMET
BEKAROĞLU (Devamla) – Bir cümle daha ekleyeyim.
Değerli
arkadaşlar, Boğaz çevresinde yaşayanlar çok iyi bilir, öyle şeyler var ki yani
söyledim, bir taraftan garibanlar başlarını sokacak yer yaptılar filan ama öbür
taraftan büyük rantlar oluştu.
Bakın,
ben biliyorum, çok da duymuşsunuzdur; adam geliyor, bir fotoğraf getiriyor, “Bu
fotoğraf 1932 yılında gemiyle geçen bir Romen kaptan tarafından çekilmiştir.
Bakın, şu noktadaki yer bizimdir -hakikaten kendi şeyi- orada böyle, büyük bir
evimiz var.” diyor. Ona dayanarak almış, kocaman bir şey yapmış, iddia etmiş,
davalar açmış, mahkemeler devam etmiş; şimdi bütün bu mahkemeler düşüyor, bunu
ona veriyorsunuz. Bunu ona veriyorsunuz derken büyük bir rant oluşmuş, milyon
dolarlar oluşmuş; garibana bir şey yok burada işte, garibanı her zaman
yaptığınız gibi aldatıyorsunuz. 
Yalan
söylüyorsunuz demiyorum çünkü yalan dedik mi tazminatlara konu oluyor. 
Arz
ederim. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan (2/1491) esas numaralı Karayolları Trafik Kanunu ile Bazı Kanunlarda
Değişiklik Yapılmasına Dair Kanun Teklifi’nin 4’üncü maddesinde yer alan
“eklenmiş” ibaresinin “ilave edilmiş” ibaresiyle değiştirilmesini arz ve teklif
ederim.
 Ayhan
Erel Yavuz Ağıralioğlu İsmail
Koncuk
 Aksaray İstanbul Adana
 Zeki
Hakan Sıdalı Behiç Çelik Mehmet
Metanet Çulhaoğlu
 Mersin Mersin Adana
 Fahrettin
Yokuş
 Konya
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın
Başkan.
BAŞKAN
– Önerge üzerinde konuşmak üzere Mersin Milletvekili Zeki Hakan Sıdalı…
Buyurun
Sayın Sıdalı. (İYİ PARTİ sıralarından alkışlar)
ZEKİ
HAKAN SIDALI (Mersin) – Sayın Başkan, değerli milletvekilleri; yüce Meclisimizi
saygıyla selamlıyorum.
AK
PARTİ tarafından gelenek hâline getirilen fakat gelişmiş demokrasilerde emsali
görülmeyen torba yasa örneklerinden bir yenisi daha Genel Kurula geldi. 
Kanunlar
kalıcı olmak üzere detaylı hazırlanmalı, hazırlık sürecinde mutlaka kamuoyunun
görüşü alınmalı. Bu tarz sipariş yasalar halkın Meclise ve siyasilere güvenini
azaltıyor. Alelacele, şirket yönetir gibi, günlük planlarla devlet
yönetilemiyor. 
Tasarı
kapsamında Boğaziçi’ndeki kaçak yapılar da imar barışı içerisinde olacak ve
sahipleri cezalardan muaf tutulacak gibi gözüküyor. Yapı tescil belgesi sahibi
olacaklar, sonrası ise tam belli değil.
Sayın
milletvekilleri, Boğaziçi yalnızca ülkemizin değil, dünyanın nadide doğal ve
kültürel güzelliklerinden biri. Bu yüzden 1983 yılında Boğaziçi’ni korumak ve
mevcut dokusuyla geleceğe taşımak için Boğaziçi Kanunu çıkarılmıştı. Bu kanunun
1’inci maddesinde, Boğaziçi’nin doğal, kültürel ve tarihî değerlerini korumak
ve nüfus artıracak yapılandırmayı sınırlandırmak amaç olarak belirlenmekteydi.
Şu anda üstünde konuştuğumuz yasa teklifi ise bu maddenin tamamen tersi
istikamette seyretmekte ne yazık ki. Sayın Cumhurbaşkanı “Evet, itiraf
ediyorum, ben de partili yönetici arkadaşlarım da İstanbul’a ihanet ettik.”
itirafıyla neyi kastetmiştir, bu itiraf bu konuyu da kapsamakta mıdır;
vicdanlarınıza bırakıyorum. 
Tüm
İstanbullular farkındalar ki dünyanın incisi İstanbul Boğazı’nı bütün
doğallığıyla gelecek kuşaklara en büyük miras olarak bırakmak adına merhum
Cumhurbaşkanımız Turgut Özal’ın özel ilgisiyle Boğaziçi Kanunu çıkarılmıştı. Bu
vesileyle Sayın Turgut Özal’ı da rahmetle anıyorum. 
Otuz
beş senedir yürürlükteki kanunun İstanbul’umuza sağladığı faydaları her yıl
Boğaziçi görünüm haritalarına bakarak anlayabiliyoruz. Yani son otuz beş yılda
Özal’ın mirası Boğaziçi’ni koruyan yasaya rağmen binlerce kaçak yapıya dolaylı
olur verildiğini de görüyoruz. Bu bağlamda, kamuoyunun bu torba yasaya
koyduğumuz Boğaziçi imar affı gibi algıladığı 4’üncü maddenin İstanbul’a yeni
bir ihanet hamlesi olduğunu da düşünmeden edemiyorum. Amacımız nedir? Hani
İstanbul’u katletmiştik. Son yirmi dört senesini yönettiğiniz şehirde katliama
devamın önünü açıyor gibi gözüküyorsunuz.
Değerli
milletvekilleri, kanunun 3’üncü maddesi Boğaziçi sahil şeridi ve öngörünüm
bölgesine konut yapılamayacağını, bu alanların yalnızca kamu yararına
kullanılacağını vurguluyordu. Fakat şimdi bakıyoruz ki kamu yararı, yerini
rantı merkeze alan girişimlere bıraktı ve son otuz yılda Boğaziçi’nde 9.616
kaçak bina inşa edildi. Boğaziçi İmar Müdürlüğünün verilerine göre sadece
Boğaziçi öngörünümünde 28.873 bina var ve buradaki her 3 yapıdan 1 tanesi
kaçak, bunlardan 3 bin tanesininse acilen yıkım kararı alınmış bulunmakta.
Fakat siz “Bunların hepsini unutalım.” diyorsunuz. Tamam, unutalım. Bu
unutkanlıkların İstanbul’umuza faydası nedir veya var mıdır? İstanbul bu
ihaneti de sindirmeli midir? Ters empati yaparsak, devletine ve milletine
saygısı gereği kanunlarına koşulsuz olarak uyan vatandaşlarımızın yerine
kendinizi bir koyun; yan komşunuz canı istediği gibi yapısını değiştiriyor,
yeniliyor, eklerle büyütüyor, mevcut kanunu hatırlattığınızda da “Türkiye’de
işler böyle yürüyor.” diyor. 
Yasa
yapıcı bizler yani her şeyin üstünde karar verici olan Türkiye Büyük Millet
Meclisi kendisiyle çelişmiyor mu yani “Ben yasa yapsam da siz uymayın.” demek
mi istiyor? “Meclisin kanunu delinmek içindir.” algısı kamuoyunda yaygınlaşınca
sorumlusu kimler? Bu çatı altında bizler bu sorumluluğun neresindeyiz? Yasalara
bu bağlamda uyan İstanbullular, kanunları takmamayı davranış hâline getiren
İstanbullulara karşı artık ne demeli? Binlerce yıllık medeniyete sahip
İstanbul’umuz, elbette ki yerel seçim kaygılarınızdan da rant gelirlerinizden
de daha değerli. 
Sayın
milletvekilleri, İstanbul Büyükşehir Belediyesi, Boğaziçi’ndeki kaçak binalara
savaş açarak geçen ağustos ayında yıkım faaliyetlerine başlamıştı. Şimdiyse
milletvekilleri bu yeni affın ne kadar gerekli olduğunu anlatıyorlar.
Soruyorum: Dört ayda ne değişti? 
(Mikrofon
otomatik cihaz tarafından kapatıldı)
BAŞKAN
– Tamamlayalım lütfen.
ZEKİ
HAKAN SIDALI (Devamla) – Tamamlıyorum.
Bu
kanun maddesi doğrudan Bayındırlık, İmar, Ulaştırma ve Turizm Komisyonunu
ilgilendirmesine rağmen, Genel Kurula gelmeden önce bu Komisyona havale
edilmesini bırakın, tali komisyon olarak bile görüşü alınmamış. Yine “Ben
yaptım, oldu.” anlayışıyla karşı karşıyayız. Gelecek nesillere güzel bir
İstanbul bırakma isteğinde olan bizler, Boğaziçi’nin idam fermanı olacak bu
maddeyi onaylayamayız. Bu kapı bir kere açıldı mı arkasından gelenek oluşur,
son pişmanlık da fayda vermez. Hepinizi akla davet ediyorum. 
Saygılarımla.
(İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
4’üncü
maddeyi oylarınıza sunuyorum: Kabul edenler… Kabul etmeyenler… 4’üncü madde
kabul edilmiştir. 
5’inci
madde üzerinde üç önerge vardır, önergeleri aykırılık sırasına göre işleme
alacağım. 
Türkiye Büyük Millet Meclisi Başkanlığına
Görüşülmekte
olan 38 sıra sayılı Karayolları Trafik Kanunu ve Bazı Kanunlarda Değişiklik
Yapılmasına Dair Kanun Teklifi’nin 5’inci maddesinin aşağıdaki şekilde
değiştirilmesini arz ve teklif ederiz. 
Saygılarımızla.
 Mehmet
Bekaroğlu Cavit Arı  Süleyman
Girgin
 İstanbul Antalya Muğla
 Faruk
Sarıaslan Ahmet Kaya  Emine Gülizar
Emecan
 Nevşehir Trabzon İstanbul
MADDE
5- 25/6/2010 tarihli ve 6001 sayılı Karayolları Genel Müdürlüğünün Hizmetleri
Hakkında Kanuna aşağıdaki geçici madde eklenmiştir.
"GEÇİCİ
MADDE 4- (1) 2/11/2016 tarihinden bu maddenin yürürlüğe girdiği tarihe kadar,
araç sınıfları itibarıyla kullanılması yasak olan 15 Temmuz Şehitler Köprüsü
ile Fatih Sultan Mehmet Köprüsünden geçilmesi nedeniyle 30 uncu maddenin ikinci
fıkrası uyarınca idari para cezası verilmez, verilmiş olanlar tebliğ edilmez,
tebliğ edilmişlerin tahsilatından, varsa yapılmış itirazlardan ve açılmış
davalardan feragat edilmesi kaydıyla vazgeçilir. Söz konusu cezalar kapsamında
bu maddenin yürürlüğe girdiği tarihten önce yapılan tahsilatlar 30/6/2019
tarihine kadar başvurulması halinde 31/12/12019 tarihine kadar red ve iade
edilir.”
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın
Başkanım. 
BAŞKAN
– Önerge hakkında Trabzon Milletvekili Ahmet Kaya…
Buyurun
Sayın Kaya. (CHP sıralarından alkışlar) 
AHMET
KAYA (Trabzon) – Teşekkürler Sayın Başkan. 
38
sıra sayılı Karayolları Trafik Kanunu ile Bazı Kanunlarda Değişiklik
Yapılmasına Dair Kanun Teklifi’nin 5’inci maddesi üzerine söz almış
bulunuyorum. Genel Kurulumuzu saygıyla selamlıyorum. 
Değerli
milletvekilleri, bu maddeyle Boğaziçi Köprüsü ve Fatih Sultan Mehmet
Köprüsü’nden geçen araçlara verilen idari para cezalarının tahsilatından, varsa
yapılmış itirazlardan ve açılmış davalardan feragat edilmektedir. Ayrıca,
tahsil edilen cezaların da iade edilmesinin önü açılmaktadır. Temel olarak bu
köprüden geçiş izni olmadığı hâlde bu köprülerden neden bu araçların geçtiğini
irdelemek ve onları buna iten ve mecbur bırakan durumları göz önünde
bulundurmak zorundayız. Üçüncü köprüden geçiş ücretlerinin yüksek pahada olması
da bu durumu yaratan temel etkenlerden bir tanesidir. Bu nedenle, öncelikle
bahsi geçen köprüleri hangi araçların kullandığı göz önünde tutularak köprü
geçiş ücretlerinin tekrar gözden geçirilmesi ve hakkaniyetli bir fiyatın
belirlenmesi gerektiğine inanıyoruz. Yalnızca bahsi geçen köprülerdeki hatalı
geçiş cezalarının değil, aynı zamanda Osmangazi Köprüsü, Avrasya Tüneli ve tüm
otoyolların geçiş noktalarındaki cezaların da bu düzenleme kapsamında ele
alınması için gerekli çalışmaların yapılması gerekiyor. 
Bir
diğer konu da bu düzenlemenin kamuoyuyla paylaşılma biçimidir. Bu düzenleme
daha Komisyona dahi gelmeden Meclis Başkanımız Sayın Binali Yıldırım tarafından
kamuoyuyla paylaşılmış, vatandaşa âdeta bir müjde gibi sunulmuştur. Doğru olan
ve Binali Bey'e yakışan önce Meclis Başkanlığından istifa etmesi, sonra
İstanbul için adaylık çalışması yapmasıdır. 
Değerli
arkadaşlar, bu madde, görülüyor ki AKP’nin seçim yatırımı kalemlerinden biridir
ve gerekliliği açık olan mali disiplinin bir kez daha ihlal edilmesinden ibarettir.
“Bize en çok ne lazım?” diye düşünen AKP yetkilileri “Oy mu, ekonomik çöküş
mü?” ikileminde oyu tercih ettiği için bu düzenlemeyi yapmak istemiştir. Buna
rağmen yapılan bu düzenlemeyi destekliyor ve yetersiz bulduğumuzu ifade
ediyoruz. Madem millete ve memlekete seçim döneminde bu tür jestler yapmayı
düşünüyorsunuz, gelin o zaman bu ülkedeki emeklilerin sorunlarını, genç
işsizlerin sorunlarını, emeklilikte yaşa takılanların sorunlarını, joker
işçilerin sorunlarını, atanamayan öğretmenlerin, mühendislerin sorunları
konuşalım ve onlara da çözümler üretelim. 
Bakın,
asgari ücrette bir artış yapıldı. Cumhuriyet Halk Partisinin önerisi 2.200
liraydı sizler de biliyorsunuz, AKP Hükûmeti 2.020 lira yaptı. Bu rakamlar
beklentileri karşılamamıştır, hayal kırıklığı yaratmıştır. On altı yıllık AKP
iktidarında emek ve alın teri yine hak ettiği değeri maalesef görememiştir.
İşçilerimiz yapılan zamlar nedeniyle ekonomik krize ve yoksulluğa kurban
edilmiştir. Bizim Cumhuriyet Halk Partisi belediyelerinde çalışan işçilerimize
sözümüz var; 1 Ocak 2019 tarihi itibarıyla, Cumhuriyet Halk Partili
belediyelerde asgari ücreti net 2.200 lira yapacağımızı Sayın Genel Başkanımız
Türk milletine müjdelemiştir. Emeğe ve emekçiye hak ettiği değeri biz
belediyelerimizde vereceğiz ve bunun öncüsü olacağız.
Tabii,
sizin böyle bir derdiniz yok arkadaşlar; asgari ücretmiş, geçim derdiymiş,
bunlarla ilgili hiçbirinizin hiçbir sıkıntısı yok; bunu net biliyoruz. Çünkü bu
ülkede, biliyoruz ki sizlerin çocuklarının; yakınlarının -özellikle AKP
milletvekili arkadaşlara sesleniyorum- geçim derdi diye bir kaygıları,
kuşkuları yok.
ŞİRİN
ÜNAL (İstanbul) – Senin var mı?
AHMET
KAYA (Devamla) – Hiçbirinizin çocuklarının geçim derdi yok, iş güç derdi yok,
yakınlarınızın da geçim derdi yok. Çünkü yaptığınız tüm işlerde olduğu gibi iş
başvurularını değerlendirirken de önceliğiniz, size yakın olması, yandaş olması
ve sizlere sadakatle bağlı olmasıdır.
RECEP
ÖZEL (Isparta) – Geçim derdi var mı sizin? Varsa para toplayalım, varsa söyle.
AHMET
KAYA (Devamla) – Değerlendirmenizi buna göre yaptığınız için burada hak
yediğinizi, kul hakkı yediğinizi düşünüyoruz. Sizden önce, bu ülkede hak eden
iş alıyordu, şimdi AKP’ye yakın olan, sizlere yakın olanlar işe alınıyor.
Şimdi
burada vicdanlarınıza sesleniyor ve sizlere bir soru sormak istiyorum: Hak
etmediği hâlde torpille işe giren insana aldığı maaş helal midir? (CHP
sıralarından alkışlar) Vicdanlarınıza sesleniyorum, hak etmediği hâlde torpille
işe giren bir insana aldığı maaş helal midir? Bu akşam, lütfen, yatmadan,
lütfen bu soruyu kendinize sorun, vicdanlarınızda da cevaplayın.
ALİ
ŞAHİN (Gaziantep) – Haram olsun, öyle girene haram olsun. Yalan söyleyene de
haram olsun, öyle işe girene de haram olsun.
AHMET
KAYA (Devamla) – Değerli milletvekilleri, RTÜK bugüne kadar görülmemiş bir
hızla Halk TV’ye ve FOX TV’ye cezalar kesmiştir.
RECEP
ÖZEL (Isparta) – Her alana girdin maşallah, her alana girdin ha; geçim
derdinden FOX’a, Halk’a.
AHMET
KAYA (Devamla) – Jet hızıyla kesilen bu cezalarla FOX TV’ye 3, Halk TV’ye 5 program
yayın durdurma ve para cezaları verilmiştir.
ALİ
ŞAHİN (Gaziantep) – CHP belediyelerini bir kontrol edin bakalım. 
AHMET
KAYA (Devamla) – Ne yapılmak istendiğini sizlere yine soruyorum. RTÜK, AKP’ye
söz söyleyenleri susturma kurumu mudur arkadaşlar? Bu bir rezalettir.
(Mikrofon
otomatik cihaz tarafından kapatıldı)
ALİ
ŞAHİN (Gaziantep) – Bir dakika daha, yalanlarına bir dakika daha!
ZEYNEP
GÜL YILMAZ (Mersin) – AKP’ye söz söyleme değil, darbeye çağırıyor.
BAŞKAN
– Tamamlayalım lütfen.
AHMET
KAYA (Devamla) – Ülkeyi öyle bir hâle getirdiniz ki Erdoğan’a laf söyleyenler
kendini mahkemelerde buluyor, muhalif yayın yapanlar RTÜK tarafından
cezalandırılıyor. Ne yapmaya çalışıyorsunuz, neyi amaçlıyorsunuz; açıkçası,
lütfen bunu kendi iç dünyanızda ciddi biçimde sorgulayın. 
ALİ
ŞAHİN (Gaziantep) – RTÜK’teki üyenize sorun onu. 
AHMET
KAYA (Devamla) - Bu ülkeyi yolda bulmadık arkadaşlar, herkes attığı adıma
dikkat etmek zorundadır. Sanattan ve sanatçıdan korkmayın, eleştiriden
korkmayın, üreten insanlardan korkmayın.
RECEP
ÖZEL (Isparta) – Siz de bizden korkmayın ya, siz de bizden korkmayın.
AHMET
KAYA (Devamla) – Satmaktan korkun; sanatçıları, gazetecileri, aydınları ve
suçsuz insanları yargılamaktan, hapse atmaktan korkun. 
2019
yılının ülkemize ve tüm dünyaya özgürlük, demokrasi, adalet, barış, refah ve
huzur getirerek kardeşliğimizi pekiştirmesi ümidiyle tüm vatandaşlarımızın yeni
yılını kutluyor, saygılar sunuyorum. 
RAMAZAN
CAN (Kırıkkale) – Bu konuşmayla nasıl kardeşlik olacak?
ALİ
ŞAHİN (Gaziantep) – Yalanı, iftirayı siyaset zannediyorsunuz.
RAMAZAN
CAN (Kırıkkale) – Hakaret etmeyle kardeşlik mi pekişir? 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan (2/1491) esas numaralı Karayolları Trafik Kanunu ile Bazı Kanunlarda
Değişiklik Yapılmasına Dair Kanun Teklifi’nin 5’inci maddesinin birinci
fıkrasında yer alan “eklenmiştir” ibaresinin “ilave edilmiştir” ibaresiyle değiştirilmesini
arz ve teklif ederim. 
 Yavuz
Ağıralioğlu Ayhan Erel Fahrettin
Yokuş
 İstanbul Aksaray Konya
 Behiç
Çelik İsmail Koncuk Mehmet Metanet
Çulhaoğlu
 Mersin Adana Adana
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın
Başkan. 
BAŞKAN
– Önerge hakkında konuşmak üzere Adana Milletvekili Mehmet Metanet Çulhaoğlu.
Buyurun
Sayın Çulhaoğlu. (İYİ PARTİ sıralarından alkışlar) 
MEHMET
METANET ÇULHAOĞLU (Adana) – Sayın Başkan, değerli milletvekilleri; Karayolları
Trafik Kanunu ile Bazı Kanunlarda Değişiklik Yapılmasına Dair Kanun Teklifi’nin
5’inci maddesi üzerinde vermiş olduğum önerge hakkında görüşlerimi ifade etmek
için söz almış bulunuyorum. Yüce heyetinizi saygıyla selamlarım. 
Değerli
milletvekilleri, 16/8/2016 günü İstanbul UKOME kararıyla 15 Temmuz Şehitler ve
Fatih Sultan Mehmet Köprülerinden araç geçişlerinde kısıtlamaya gidildi.
Bakınız, karar ne zaman alınmış? Yavuz Sultan Selim Köprüsü resmî açılışından
sekiz gün önce alınmış. Bunun ana sebebi, Yavuz Sultan Selim Köprüsü
şartnamesinde yılda 49 milyon 275 bin araç geçiş garantisi verilmesidir. Bu
karar sonucu sınıf farkı nedeniyle köprü geçişlerinde yüksek oranlı cezalarla
vatandaşlarımızın mağdur olmasına neden olmuş, bu kanunda, Sayıştay denetim
raporunda OGS ve HGS geçişlerindeki kaçaklara dikkat çekilerek uygulamada
tahakkuk kaydı bulunmayan geçiş ücretlerine ilişkin gerçekleştirilen tahsilatın
hangi araçtan yapıldığının bilinmediği ve sonuç itibarıyla bu ücretlere ilişkin
alacakların sağlıklı takibi yapılamadığı ifade edilerek tahsilatın hangi
araçtan yapıldığı bilinmediği için vatandaşlar yüklü meblağlarla mağdur
edilmektedir, diyerek yürütmeden vatandaşlarımızın mağduriyetinin giderilmesini
İYİ PARTİ Grubu adına 15 Aralık 2018 tarihinde yaptığım konuşmada talep
etmiştim. Vatandaşlarımızın cezalarını ortadan kaldırmayı, cezalarını
ödeyenlere de ödedikleri meblağı geri alabilme imkânını sağlayan 5’inci maddeyi
olumlu bulduğumu memnuniyetle belirtiyorum. 
Öneri
olarak, Osmangazi Köprüsü, otoyollar ve köprü bağlantı yolları ile Avrasya
Tüneli geçişlerinde OGS ve HGS cezalarının da kaldırılmasını, UKOME kararının
yeniden gözden geçirilerek birinci sınıf araçlar olan kamyonet, panelvan, N1
sınıfı, ruhsatında karavan yazan taşıtların her üç köprüden de geçer hâle
getirilmelerini talep etmekteyim. 
Bir
başka mağduriyet nedeni de araç kasko fiyatlarının yüksekliği. Dolayısıyla bu
konuda da yetkililerin özellikle ivedi olarak bu konunun üzerine eğilmesini ve
burada da bir düzenlemeye gidilerek araç sahiplerinin mağduriyetinin
giderilmesini talep etmekteyim. 
Değerli
milletvekilleri, biz İYİ PARTİ Grubu olarak vatandaşımızın sesi olduk, olmaya
da devam edeceğiz. Genel Başkanımız Sayın Meral Akşener partimizin grup
toplantılarında vatandaşlarımızın şikâyetlerini ve mağduriyetlerini dile
getirmiş, bununla da kalmayarak Hükûmete çözüm yollarını da göstermiştir.
Vatandaşlarımızı yakından ilgilendiren önemli güncel birkaç tane örnek vermek
istiyorum. 
Genel
Başkanımız Sayın Meral Akşener 23 Ekim 2018’de “Fındık için taban fiyatı 10 TL,
maliyet ve 5 TL de refah payı, toplam 15 Türk lirası olmalıdır.” dedi. Üç gün
sonra siz 26 Ekim 2018’de fındık alımı için taban fiyatını 14,5 Türk lirası
olarak açıkladınız. 20 Kasım 2018’de “Asgari ücrete de kendi maaşına yaptığın
kadar, yüzde 26 zam yapacaksın, asgari ücret 2.020 Türk lirası olacak.” dedi,
siz otuz beş gün sonra, 25 Aralık 2018’de asgari ücrete yüzde 26 zam yaptınız,
asgari ücret net 2.020 Türk lirası oldu. 13 Kasım 2018’de “Bugün ‘Dövizi indirdik.’
diye hava atanlar peki, doğal gazın, elektriğin fiyatını indirdi mi? ‘Zam yok.’
diyorlar, yüzde 30 zam zaten yapıldı. Döviz düştüyse geri alın elektrik ve
doğal gaz zamlarını.” dedi ve kırk iki gün sonra, 25 Aralık 2018’de, 1 Ocak
2019’dan itibaren elektrik ve doğal gazda ancak yüzde 10 indirim yapılacağı
Hükûmetiniz tarafından belirtildi. Görüldüğü gibi, halkın sesi ve halkın nefesi
olan İYİ PARTİ görevini layıkıyla yapıyor, yapmaya da devam edecek. 
3600
ek gösterge sözü unutulmamalı, İYİ PARTİ olarak unutturmayacağız. 
Evet,
Mustafa Kemal Atatürk’ün “Yeni nesil sizin eseriniz olacaktır.” sözüyle
onurlandırdığı bizleri yetiştiren öğretmenlerimize; polisimize, hemşire ve
ebelerimize ve imamlarımıza tüm grubu bulunan siyasi partiler söz vermedik mi
arkadaşlar? Verdik. Verdiğiniz sözleri unutturmamak için, İYİ PARTİ Grubu
olarak 3600 ek gösterge verilene kadar bunu dile getirmeye devam edeceğiz.
(Mikrofon
otomatik cihaz tarafından kapatıldı) 
MEHMET
METANET ÇULHAOĞLU (Devamla) – Başkanım, toparlıyorum.
BAŞKAN
– Tamamlayın lütfen.
MEHMET
METANET ÇULHAOĞLU (Devamla) – Teşekkür ederim Sayın Başkanım.
Taşeron
işçilerimizden belediyelerde çalışan kadro alamayanlara kadroları verilene
kadar, kadroları verilenlerin de 4+4 zam adaletsizliği çözülene kadar, emeklilikte
yaşa takılanların mağduriyetleri giderilinceye kadar konuşacağız. 
Bizim
verdiğimiz kanun tekliflerini reddettiniz. Siz getirin, biz destek olalım,
birlikte vatandaşlarımızın mağduriyetlerini çözelim; dönüp size de teşekkür
edelim değerli arkadaşlar.
Ben
bu duygu ve düşüncelerle, 2019 yılının milletimize hayırlar getirmesi dileğiyle
yüce heyetinizi saygılarımla selamlıyorum. (İYİ PARTİ sıralarından alkışlar) 
ENGİN
ALTAY (İstanbul) – Sayın Başkan, işlemden sonra da olabilir efendim, oylamadan
sonra. 
BAŞKAN
– Vereceğim hemen 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
BAŞKAN
– Buyurun Sayın Altay. 
ENGİN
ALTAY (İstanbul) – Sayın hatip yaptığı güzel konuşmada bizim grubumuz da dâhil
olmak üzere, İYİ PARTİ Grubu dışındaki bütün gruplara verdikleri sözü tutmamak
şeklinde bir eleştiri ve sataşmada bulunmuştur. Diğer partileri bilmem ama ben
cevap hakkımı kullanmak istiyorum. 
MEHMET
METANET ÇULHAOĞLU (Adana) – Size bir şey söylemedim. 
BAŞKAN
– Buyurun. 
ENGİN
ALTAY (İstanbul) – Sataşma oradan değil mi?
BAŞKAN
– Oradan yapalım bu sefer. 
ENGİN
ALTAY (İstanbul) – Peki, bu sefere mahsus, yol olmasın ama. 
BAŞKAN
– Tabii, tabii, emsal olmamak üzere…
IV.- AÇIKLAMALAR (Devam)
42.- İstanbul Milletvekili Engin Altay’ın, Adana Milletvekili Mehmet
Metanet Çulhaoğlu’nun 38 sıra sayılı Kanun Teklifi’nin 5’inci maddesiyle ilgili
önerge üzerinde yaptığı konuşmasındaki bazı ifadelerine ilişkin açıklaması
ENGİN
ALTAY (İstanbul) – Yol olmamak üzere buradan cevap veriyorum. 
Sayın
milletvekilime de teşekkür ederim böyle bir imkânı bize verdiği için, söylediği
doğrudur, seçimlerde AK PARTİ, Cumhuriyet Halk Partisi, Halkların Demokratik
Partisi, Milliyetçi Hareket Partisi ve İYİ PARTİ’nin genel başkanları ve
milletvekili adayları çıkmışlar, bu millete 3600’le ilgili şöyle bir söz
vermişlerdir, buna Cumhurbaşkanı adayı Sayın Recep Tayyip Erdoğan da dâhildir. 
(Mikrofon
otomatik cihaz tarafından kapatıldı)
BAŞKAN
– Buyurun. 
ENGİN
ALTAY (İstanbul) – Efendim, öğretmenlere, polisimize, hemşirelere, din
görevlilerimize -başta olmak üzere- konunun değerlendirileceğinin…
KEMAL
PEKÖZ (Adana) – İmamlara…
ENGİN
ALTAY (İstanbul) – Yok, din görevlileri canım.
…bunun
verileceğinin sözünü verdik, doğru ama biz bunun verilmesi için Meclis açılır
açılmaz kanun teklifi de verdik, bu konuyla ilgili yaşanan sorunların
görüşülmesi için Meclis araştırması önergesi de verdik. Biz sözümüzün
arkasındayız, diğer partiler de arkasındaysa bu gece bir Danışma Kurulu
yapalım, 3600’ü verelim. (CHP ve İYİ PARTİ sıralarından alkışlar) Biz bu
noktadayız, diğer partilerin kanaatini ben bilmem. 
VII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Adalet ve Kalkınma Partisi Grup Başkanvekili İstanbul Milletvekili
Mehmet Muş ve 25 Milletvekilinin Karayolları Trafik Kanunu ile Bazı Kanunlarda
Değişiklik Yapılmasına Dair Kanun Teklifi (2/1491) ile Plan ve Bütçe Komisyonu
Raporu (S. Sayısı: 38) (Devam)
BAŞKAN
– Şimdi, arkadaşlar, diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 38 sıra sayılı Kanun Teklifi’nin çerçeve 5’inci maddesiyle 6001 sayılı
Kanun’a eklenmesi öngörülen geçici 4’üncü maddede yer alan "tahsilatından,
varsa yapılmış itirazlardan ve açılmış davalardan feragat edilmesi kaydıyla
vazgeçilir.” ibaresinin "tahsilatından vazgeçilir, varsa yapılmış
itirazlar veya açılmış davalar hakkında resen karar verilmesine yer olmadığına
karar verilir, yargılama ve takip gideri taraflar üzerinde bırakılır ve vekâlet
ücretine hükmedilmez.” şeklinde değiştirilmesini arz ve teklif ederiz. 
 Özlem
Zengin  Mehmet Doğan Kubat  Ramazan
Can 
 Tokat
 İstanbul  Kırıkkale

 Recep
Özel  İmran Kılıç 
 Isparta
 Kahramanmaraş 
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın
Başkan. 
MEHMET
DOĞAN KUBAT (İstanbul) – Gerekçe… 
BAŞKAN
– Gerekçeyi okutuyoruz: 
Gerekçe:

Önergeyle,
itiraz veya dava konusu edilmiş idari para cezalarının tahsilatından
vazgeçilmesi için aranan feragat şartı kaldırılarak açılan davalar ve yapılan
itirazlar hakkında mahkemelerin resen karar verilmesine yer olmadığına karar
vermeleri öngörülmektedir. Değişiklikle, zaman israfına engel olunması ve
uygulamada ortaya çıkabilecek tereddütlerin önüne geçilmesi amaçlanmaktadır.
YAVUZ
AĞIRALİOĞLU (İstanbul) – Komisyon katılmadı, tekrarlayın efendim. Komisyon
katılmıyor efendim. Komisyon katılmadığını beyan etti. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
Kabul
edilen önerge doğrultusunda 5’inci maddeyi oylarınıza sunuyorum: Kabul edenler…
Kabul etmeyenler… 5’inci madde kabul edilmiştir. 
6’ncı
madde üzerinde dört önerge vardır, önergeleri aykırılık sırasına göre işleme
alacağım. 
Türkiye Büyük Millet Meclisi
Başkanlığına
Görüşülmekte
olan 38 sıra sayılı Kanun Teklifi’nin 6’ncı maddesinin kanun teklifinden
çıkarılmasını teklif ederiz. 
 Kemal
Peköz Nuran İmir Şevin
Coşkun
 Adana Şırnak
 Muş
 Murat
Çepni  Ömer Faruk Gergerlioğlu Mahmut Celadet Gaydalı
 İzmir
 Kocaeli  Bitlis
 Serpil
Kemalbay Pekgözegü
 İzmir
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz. 
BAŞKAN
– Önerge hakkında konuşmak üzere İzmir Milletvekili Serpil Kemalbay Pekgözegü. 
Buyurun
Sayın Kemalbay Pekgözegü. (HDP sıralarından alkışlar) 
SERPİL
KEMALBAY PEKGÖZEGÜ (İzmir) – Teşekkür ederim Sayın Başkan. 
Birisi
bir kuyuya bir taş atmış hep beraber onu çıkartmaya çalışıyoruz. Bir torba yasa
görüşüyoruz, o yüzden ben de ilk eleştirimi torba yasadan doğru yapmak
istiyorum. 
Torba
yasa bir istisna durumu olması gerekirken biz burada bugüne kadar bütün
yasaları torba yasa şeklinde çıkartmaya çalışıyoruz. Bu, aslında bu Meclise
büyük bir saygısızlıktır. Çünkü biz buraya halkın iradesini temsil etmek için,
halkın eleştirilerini, taleplerini, kararlarını buraya yansıtmak için halk
tarafından gönderildik fakat burada yasama ilkelerine uyulmadan ve egemenlik
ilkesi ihlal edilerek “torba yasa” adı altında bir sürü birbirinden farklı
içerikteki ne olduğu anlaşılmayan maddeler buraya geliyor ve geçirilmeye
çalışılıyor. Bu açıdan kabul edilebilir bir şey değil torba yasa. Benim burada
öncelikli teklifim, bu torba yasa rutininden çıkalım, torba yasayı artık bir
kenara atalım ve gerçek bir yasama işlevini hayata geçirelim. O zaman çok daha
faydalı olabiliriz diye düşünüyorum. 
Biraz
önce burada diğer maddelerde de bazı kararlar alındı. Örneğin köprülerle
ilgili, köprü geçişleriyle ilgili kararlar alındı, cezaların ertelenmesi,
kaldırılması yönünde bazı teklifler de bu torba yasa içerisinde geliyor. Biz bu
tekliflerin köklü bir şekilde tartışılması gerektiğini düşünüyoruz. Örneğin
köprüleri tartışalım arkadaşlar. Bu köprüler yapıldığında, hükûmetler bu
köprüleri yaptığında halkın vergileriyle yapmadılar mı? Yaptılar. Halkın
vergileriyle yapılan bu köprüler “Paramız yok.” diyerek “Köprülerin maliyeti
çıksın.” diye paralılaştırıldı. O zaman neden hâlâ köprülerden para alınıyor?
Hâlâ bu köprülerin maliyeti karşılanmadı mı? Bunun gibi, bugün görüştüğümüz teklifin
6’ncı maddesi de büyükşehre bağlı, eskiden köy olan ve daha sonra, 6360 sayılı
Kanun’la mahalle statüsüne getirilen köylerle ilgili bir yasa. Ne deniyor?
“Burada mağduriyetler var, bu mağduriyetleri biraz erteleyelim.” deniyor, Yani,
cezalar var, vergiler var; emlak vergisi, içme suyu, kullanma suyu gibi. Hangi
amaçla kullanıldığı ve kimler tarafından, hangi gelir sınıfına tekabül edecek
şekilde kullanıldığı belli olmayan bu tür kalemlerin ertelenmesi düşünülmüş,
teklif ediliyor; bir ertelenme yapılıyor. Bir kere, hani “Mağduriyetler var ama
bu mağduriyetleri biraz erteleyelim.” deniyor. Hayır, biz bu mağduriyetleri
ortadan kaldıralım; niye mağduriyetler sürsün? Örneğin siz bu emlak vergisinin,
içme suyu ya da kullanım suyuyla ilgili cezaların ertelenmesiyle ilgili olarak
kimin cezasını erteliyorsunuz? Büyük bir otelin de cezasını erteliyor
olabilirsiniz, af kapsamına girmiş olabilir; içme suyunu zor ödeyen bir
köylünün de, bir mahallelinin de, yoksul bir emekçinin de vergisini erteliyor
olabilirsiniz. Dolayısıyla, biz bunların niteliğine bakmak zorundayız.
Niteliğine bakmadığımız zaman, yani bir genelleme yaptığımız zaman o genelleme
içerisinde adaleti sağlamamız mümkün değil. Biz her yurttaşın 10 metreküp suyu
zaten ücretsiz olarak kullanabilmesi gerektiğini söylüyoruz; her yurttaşın
belli bir kilovatsaat elektriği, her yurttaşın kafasını sokacağı bir konutunun
olması gerektiğini savunuyoruz. Gelin, biz bunları konuşalım, bunları
yasalaştıralım. Dolayısıyla, böyle, kıyılara gelip oranın rantından faydalananlara
da avantaj sağlayan bu tip, ne olduğu belli olmayan, hangi gelir sınıfına
hizmet ettiği belli olmayan yasaları çıkartmayalım bu torba yasalar içerisinde.
Dolayısıyla, torba yasalar gelmesin; bizler halkın, yoksulların, emekçilerin
gündelik yaşamını insana yakışır bir şekilde geçirebileceği yasaları burada
birlikte tartışalım diyoruz. 
(Mikrofon
otomatik cihaz tarafından kapatıldı) 
BAŞKAN
– Buyurun.
SERPİL
KEMALBAY PEKGÖZEGÜ (Devamla) - Bu sebeple gelen bu yasa teklifini uygun
görmüyoruz, kabul etmiyoruz. Evet, ertelensin fakat herkes için ertelenmesin.
Zenginden daha çok vergi alalım, yoksuldan vergi almayalım. Bunları
ayırabilecek şekilde bu yasaları biz tasnif etmek zorundayız ve bu yasaları
kimler için çıkaracağımızı da burada tartışmak zorundayız. Torba yasa buna
hizmet etmiyor arkadaşlar. 
Öte
taraftan, burada tartışırken çeşitli ifadeler geçiyor, bunlara dair de bir
düzeltme yapmak isterim. Mesela, burada yasaları biz tartışırken bir hatip
şöyle bir benzetme yaptı, dedi ki: “Evin bir reisi vardır. Nasıl ki evin reisi
yanlış bir şey yaparsa, bu kötü bir sonuç ortaya çıkarırsa ülkenin de reisi
baştan yanlış yaparsa bütün ülke bundan rahatsız olur.” 
Arkadaşlar,
biz reislere karşıyız. Evlerde de reis istemiyoruz, ülkede de reis istemiyoruz.
Biz, eşitlik istiyoruz. 
(Mikrofon
otomatik cihaz tarafından kapatıldı) 
SERPİL
KEMALBAY PEKGÖZEGÜ (Devamla) - Ve bu Meclis eşitliğin meclisi olmalı, eşitliği
sağlayacak bir meclis olmalı.
Selamlamak
için…
BAŞKAN
– Uzattım ben bir dakika.
SERPİL
KEMALBAY PEKGÖZEGÜ (Devamla) – Öyle mi?
Peki,
teşekkür ediyorum. (HDP sıralarından alkışlar)
BAŞKAN
– Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan (2/1491) esas numaralı Karayolları Trafik Kanunu ile Bazı Kanunlarda
Değişiklik Yapılmasına Dair Kanun Teklifi’nin 6’ncı maddesinin aşağıdaki
şekilde değiştirilmesini arz ve teklif ederim.
"MADDE
6- 12/11/2012 tarihli ve 6360 sayılı On Dört İlde Büyükşehir Belediyesi ve
Yirmi Yedi İlçe Kurulması ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanunun geçici 1 inci maddesinin onbeşinci
fıkrasında yer alan ‘altı yıl süreyle’ ibareleri ‘31/12/2026 tarihine kadar’
şeklinde ‘31/12/2020 tarihine kadar’ ibaresi ‘31/12/2026 tarihine kadar’
şeklinde ve son fıkrasında yer alan ‘beş yıl süreyle’ ibaresi ‘31/12/2026
tarihine kadar’ şeklinde değiştirilmiştir.”
 Yavuz
Ağıralioğlu Ayhan Erel Fahrettin
Yokuş
 İstanbul Aksaray Konya
 Behiç
Çelik İsmail Koncuk Ayhan
Altıntaş
 Mersin Adana Ankara
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın
Başkanım.
BAŞKAN
– Önerge hakkında konuşmak üzere Ankara Milletvekili Ayhan Altıntaş…
Buyurun
Sayın Altıntaş. (İYİ PARTİ sıralarından alkışlar) 
AYHAN
ALTINTAŞ (Ankara) – Sayın Başkan, değerli milletvekilleri; hepinizi saygıyla
selamlıyorum.
Ankara
Milletvekili olarak Atatürk’ün Ankara’ya gelişinin yıl dönümünü kutlarım. (İYİ
PARTİ ve CHP sıralarından alkışlar)
Konuşmamdan
önce bugün FOX TV ve Halk TV’ye uygulanan cezaların basın özgürlüğünü
zedelediğini belirtiyor ve kararı haksız bulduğumu ifade etmek istiyorum.
Bu
yasayla ilgili olarak birkaç açıdan eleştiri yapmak istiyorum. Birinci husus
kanun yapma sistemimizle alakalı. Yasaları yeteri kadar düşünmeden ve
tartışmadan yapıyoruz. O nedenle de gece gündüz kanun yapıp eski kanunlarda
işlemeyen ya da uygulamada sorun çıkaran hususları düzeltmeye çalışıyoruz. Örneğin
bu kanunun ilk 10 maddesi önceki kanunlarda uygulanamayan veya uygulamasında
zorluk çıkaran maddelerin değiştirilmesi hakkındadır. Kanunları özensiz bir
dille ve üstünkörü gerekçelerle yazıyoruz, kanunların diğer kanunlar üzerindeki
etkilerini yeterince araştırmıyoruz. 
İkinci
husus ise, Meclisimizde son yıllarda temel ve torba yasa tekniğinin çok sık
kullanılması hakkındadır. Burada kanun yapmanın hızlandırılmasının amaçlandığı
savunulabilir ama birçok sakıncayı da içinde barındırmaktadır. Ayrı ayrı birçok
ihtisas komisyonun görev alanlarına giren maddeler mali nitelikli hükümler
gerekçe gösterilerek sadece Plan ve Bütçe Komisyonunda görüşülerek Genel Kurula
getirilmektedir. Dolayısıyla, ihtisas komisyonlarının uzmanlık alanlarından
yararlanılması mümkün olmamakta, birinci hususta belirtilen yasaların yeterince
düşünülmeden çıkarılması riski artmaktadır. Ayrıca, kanunun teklif aşamasında
acele davranıldığından sivil toplum kuruluşlarının görüşlerinin alınması
genelde mümkün olmamaktadır. Bu durum yine yasama hatalarının artmasına neden
olmaktadır.
Kısacası,
pragmatik bir yaklaşımla ihtiyaçların karşılanmasını amaçlayan bu temel ve
torba yasa tekniği uzun vadede daha fazla kanun çıkarılma ihtimalini
artırmaktadır. Ayrıca, özensiz yazılan gerekçeler de kanunun yorumlanmasını
zorlaştırmaktadır ancak özellikle seçim dönemleri yaklaştıkça bu tür yasalar
hükûmetler için cazibesini korumaktadır. Bu kanunda da seçim öncesi pragmatizm
uygulamaları söz konusudur. Örneğin, vergi yapılandırmalarının süre uzatımı, bazı
kanunların muafiyet sürelerinin uzatılması, Boğaziçi’ndeki kaçak yapıların imar
barışı uygulamasına dâhil edilmesi gibi seçim öncesi popülizm içeren hükümler
bu kanuna konulmuştur. Özellikle dünyada eşi benzeri olmayan Boğaziçi’ni
kuralsız, kötü kullanıma açıp çirkinleştirdiğimiz bir vakıa iken bunu düzeltmek
yerine, imar barışına sokarak yasal bağışıklık sağlamak İstanbul’a yapılacak en
büyük ihanetlerden biri olarak tarihe geçecektir. Bu durum gelecekte çok daha
büyük ihanetlerin yapılmasını teşvik edecektir. 
Bir
başka önemli husus ise kişiye özgü yasa çıkarılmasıdır. Evrensel hukuk
ilkelerine göre, kişiye özgün kanun çıkarmanın demokrasilerde olmaması gerekir.
Maalesef biz geçmişte bu tür uygulamalara çok şahit olduk, devlete güveni
yıprattık. Bu kanunun 9’uncu maddesi, Yüksek Seçim Kurulunun süresi biten
üyelerinin görev sürelerinin uzatılmasını içeriyor. Hem kişiye özel bir yasa
olması hem de tam seçim öncesi yapılması demokratik dünyada izah edilmesi güç
bir durum yaratmaktadır. 
Öte
yandan, vatandaşa yeterli bilgi vermeden köprü cezaları kesmişiz, bu cezaları
da iki yıl haber vermemişiz, vatandaş geçmeye devam etmiş, cezalar yüz binlerce
lirayı bulmuş, vatandaşın canı çok yanmış, şimdi o cezaları affediyoruz.
Nasrettin Hoca’nın dediği gibi, önce eşeği kaybettirip sonra bulduruyoruz. Bu
düzenlemeyi de İstanbul’da belediye başkanı adayı olacak Meclis Başkanımız
tarafından kamuoyuna duyurarak seçim popülizmine zirve yaptırıyoruz. Bütün bu
hususlar göz önüne alındığında bu kanunun hem şekil hem içerik hem de
demokratik geleneklere aykırı hükümler içermesi, kabul edilmemesi için sağlam
gerekçeler oluşturmaktadır. 
Madde
6 özelinde ise tüzel kişiliği kaldırılan köylere sağlanan muafiyet sürelerinin
uzatılması hususu, meseleye kalıcı bir çözüm getirmemektedir. Maddenin mahalli
seçim öncesinde köylülerimize şirin görünmeyi hedeflediği anlaşılmaktadır.
Köylülerimizin bir süreliğine de olsa rahatlatılmasına itiraz etmeyiz ancak
konuya kalıcı bir çözüm bulunmasını daha fazla arzularız.
Gelecekte
daha dikkatli ve özenli yasalar yapacağımıza olan inancımla hepinizi saygıyla
selamlıyorum. 
Teşekkür
ediyorum. (İYİ PARTİ sıralarından alkışlar) 
BAŞKAN
– Teşekkür ederim. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 38 sıra sayılı Karayolları Trafik Kanunu ve Bazı Kanunlarda Değişiklik
Yapılmasına Dair Kanun Teklifinin 6’ncı maddesinin aşağıdaki şekilde
değiştirilmesini arz ve teklif ederiz. 
Saygılarımızla.
MADDE
6- 12/11/2012 tarihli ve 6360 sayılı On Dört İlde Büyükşehir Belediyesi ve
Yirmi Yedi İlçe Kurulması ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanunun geçici 1’inci maddesinin on beşinci
fıkrasında yer alan “altı yıl süreyle” ifadeleri “31/12/2022 tarihine kadar”
şeklinde “31/12/2020 tarihine kadar” ifadesi “31/12/2022 tarihine kadar”
şeklinde ve son fıkrasında yer alan “beş yıl süreyle” ifadesi “31/12/2022
tarihine kadar” şeklinde değiştirilmiştir. 
 Mehmet
Bekaroğlu Cavit Arı Süleyman
Girgin
 İstanbul Antalya Muğla
 Emine
Gülizar Emecan Faruk Sarıaslan Kazım
Arslan
 İstanbul Nevşehir Denizli

BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın
Başkan. 
BAŞKAN
– Önerge hakkında konuşmak üzere Denizli Milletvekili Kazım Arslan. 
Buyurun
Sayın Arslan. (CHP sıralarından alkışlar) 
KAZIM
ARSLAN (Denizli) – Sayın Başkan, değerli milletvekilleri; öncelikle hepinizi
sevgiyle saygıyla selamlıyorum. 
Bugün
görüşmekte olduğumuz bu yasanın başlığı Karayolları Trafik Kanunu ile Bazı
Kanunlarda Değişiklik Yapılmasına Dair Kanun Teklifi’dir.
Şimdi,
yasa teklifinin tamamına baktığımızda, 12 maddeden ibaret bir yasa teklifi.
Bunun 2 tanesini yürürlük maddesi olarak sayarsak, işin esasını ilgilendiren 10
tane ana madde var. Bu 10 tane ana maddede 9 ayrı konu, ayrı ayrı maddeler
hâlinde, burada değişiklik yapılması noktasında bir çözümü, bir yeniliği
getirmeye, bir değişikliği getirmeye çalışıyor ki böyle bir torba yasanın,
gerçekten, günlerden beri görüşmekte olduğumuz ve sürekli eleştirdiğimiz bu
konuda hâlâ ısrarcı olunduğunun bir göstergesi olduğunu belirtmek istiyorum.
Artık torba kanun uygulamasından vazgeçilerek kendi kanunuyla, kendi mevzuatıyla,
kendi başlığıyla ilgili konularda yasaların çıkarılması gerçekten kanun tekniği
açısından, bütünlüğü açısından çok önemli bir konu arz eder diye belirtiyorum. 
Değerli
arkadaşlarım, şimdi, 6’ncı maddede özellikle 6360 sayılı büyükşehir yasasıyla
ilgili yapılan bir değişiklik sonrasında 14 ilin büyükşehir yapılması ve 27
ilçenin de kurulmasıyla ortaya çıkan ve bununla ilgili olarak, bunun sonucunda
köylerin ve kasabaların tüzel kişiliğinin ortadan kaldırıldığı bir düzenleme
sonrasında gerçekten köylerde zoraki bir vergi alımının geriye bırakılmasıyla
ilgili de bir düzenleme getiriliyor. Hâlbuki, 6360 sayılı Yasa’nın özünde
kökten bir değişikliğe ihtiyaç var arkadaşlar. Yani, sadece böyle bölük pörçük,
arada yapılacak değişikliklerle, süre uzatımlarıyla bu işin değiştirilmesi
yönünde değil, daha çok, köklü bir değişiklikle bunun ele alınması ve gerçek
anlamda bütünşehir anlamında değil, 50 kilometrelik bir daire içinde yer alan
köylerin ve kasabaların büyükşehre dâhil edilmek üzere hizmetlerin daha ahenkli
bir şekilde, daha iyi bir şekilde götürülmesinin daha uygun olacağını belirtmek
istiyorum. Çünkü burada birçok eksiklik, aksaklık, hizmette gerçekten birçok
yere ulaşılmadığını görmekteyiz. Özellikle Denizli ilimiz de bu şehirlerden bir
tanesidir ve Büyükşehir olmuştur. Büyükşehir olmasından sonra birçok köyümüze,
kasabamıza, ilçemize yeteri kadar hizmetin gitmediğini ve birçok yerde de ilçe
belediye başkanları ile Büyükşehir Belediye Başkanı arasında birçok kopukluğun
olduğunu, eğer siyasi anlamda bir beraberlik yoksa, ayrıcalıkların yapıldığını,
ayrımların yapıldığını, uygulamaların bu şekilde sürdürüldüğünü de görmekteyiz.
İşte bundan vazgeçmek için bunları bir bütünşehir hâlinde değerlendirmenin ve
çalışmaların bu noktada yürütülmesinin çok büyük önemi olacaktır. 
Şimdi,
Denizli’de özellikle ilçelerimiz var başta Güney ilçemiz ve Sarayköy ilçemiz
olmak üzere. İnanır mısınız, büyükşehir olalı beri burada hem altyapı
yapılamadı hem yollar yapılamadı. Kışın çamurdan, yazın da tozdan geçilmeyen
iki tane önemli ilçemiz gerçekten çok zor günler geçiriyor. Bunları gözardı
etmeyelim. Ayrıca bunun dışında Çivril, Çal, Babadağ, Tavas, Kale, Beyağaç,
Serinhisar, Çameli, Çardak, Baklan, Honaz ilçelerimizde de hem merkezlerine hem
de köylerine -mahalle hâline gelmiş olan- bu mahallelere hizmetlerin yeteri
kadar gitmediğini görmekteyiz ve dolayısıyla hizmetlerin akışında birçok
aksaklığın ortaya çıktığını da görmekteyiz. 
Onun
için, değerli arkadaşlarım, gerçekten köklü bir değişikliğe ihtiyaç var. 6360
sayılı Yasa’nın böyle kısa, böyle geçici maddelerle değil, sürelerinin
uzatılmasıyla değil, daha köklü bir değişiklik yapılarak gerçek anlamda hizmete
dönük bir yasanın ortaya çıkmasında fayda vardır diye belirtmek istiyorum. 
Bu
arada, tabii, bugün aldığımız bir habere göre Halk TV ve FOX TV’yle ilgili
uygulanan para cezasının…
(Mikrofon
otomatik cihaz tarafından kapatıldı) 
KAZIM
ARSLAN (Devamla) – Sayın Başkan…
BAŞKAN
– Tamamlayın lütfen. 
KAZIM
ARSLAN (Devamla) – Halk TV ve FOX TV’yle ilgili para cezasının ve yayın durdurma
kararının RTÜK tarafından verilmiş olması gerçekten bizleri çok üzmüştür. Bu,
basın hürriyetine ve medya özgürlüğüne vurulan bir karardır. Gerçekten bu
kararın uygun olmadığını, hukuka uygun olmadığını ve yanlı bir karar olduğunu
da belirtmek istiyorum. Bu karardan RTÜK’ün de vazgeçerek gerçek anlamda diğer
yayınları nasıl gözardı ediyorsa, nasıl yandaş medyanın, havuz medyasının
birçok programını, birçok yanlış söylemini, hakaretlerini göz ardı ederek
onlara ceza vermiyorsa bu kanallarımıza da ceza vermemesi gerekir. Kesinlikle
burada bir eşitsizliğin olduğunu, haksızlık olduğunu belirtmek istiyorum ve bu
kararı da kınıyorum. 
Hepinize
iyi akşamlar diliyorum. 
Teşekkür
ediyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 38 sıra sayılı Kanun Teklifi’nin çerçeve 6’ncı maddesiyle değiştirilen
6360 sayılı Kanun’un geçici 1’inci maddesinin on beşinci fıkrasında yer alan
“31/12/2022 tarihine kadar” ibaresinin “31/12/2022 tarihine kadar (bu tarih
dâhil)” şeklinde, “31/12/2022” ibaresinin “31/12/2022 (bu tarih dâhil)”
şeklinde ve son fıkrasında yer alan “31/12/2022 tarihine kadar” ibaresinin
“31/12/2022 tarihine kadar (bu tarih dâhil)” şeklinde değiştirilmesini arz ve
teklif ederiz.
 Özlem
Zengin  Mehmet Doğan Kubat  Ramazan Can
 Tokat
 İstanbul  Kırıkkale
 Recep
Özel  Sermin Balık  Zeynep Gül
Yılmaz
 Isparta
 Elâzığ  Mersin

 Ravza
Kavakcı Kan
 İstanbul
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Takdire bırakıyoruz
Başkanım.
MEHMET
DOĞAN KUBAT (İstanbul) – Gerekçe efendim.
BAŞKAN
– Komisyonun takdire bıraktığı önergenin gerekçesini okutuyorum:
Gerekçe:
Uygulamada
karşılaşılabilecek muhtemel tereddütlerin giderilmesi amaçlanmıştır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Kabul
edilen önerge doğrultusunda 6’ncı maddeyi oylarınıza sunuyorum: Kabul edenler…
Kabul etmeyenler… 6’ncı madde kabul edilmiştir.
Sayın
milletvekilleri, yeni madde ihdasına dair bir önerge vardır. İç Tüzük’ün 87’nci
maddesine göre “Görüşülmekte olan teklife konu kanunun, komisyon metninde
bulunmayan, ancak teklifle çok yakın ilgisi bulunan bir maddesinin
değiştirilmesini isteyen ve komisyonun salt çoğunlukla katıldığı önergeler
üzerinde yeni bir madde olarak görüşme açılır.”
Kural
bu olmakla birlikte şimdi okutacağım önergeyi, 5 siyasi parti grubunun mutabakatı
üzerine işleme alıyorum. 
Önergeyi
okutup Komisyona soracağım. Komisyon önergeye salt çoğunlukla -yani 16
üyesiyle- katılırsa önerge üzerinde yeni bir madde olarak görüşme açacağım.
Komisyonun salt çoğunlukla katılmaması hâlinde ise önergeyi işlemden
kaldıracağım.
Şimdi
önergeyi okutuyorum:
Türkiye Büyük Millet Meclisi Başkanlığına
6’ncı
maddeden sonra gelmek üzere görüşülmekte olan 38 sıra sayılı Kanun Teklifi’ne
aşağıdaki maddenin eklenmesi arz ve teklif ederiz. 
 Özlem
Zengin Muhammet Emin Akbaşoğlu Mehmet Doğan Kubat
 Tokat Çankırı İstanbul
 Mustafa
Şentop Engin Altay Ayhan
Bilgen
 Tekirdağ İstanbul Kars
 Muhammed
Levent Bülbül Serkan Bayram Yavuz
Ağıralioğlu
 Sakarya İstanbul İstanbul
 Mehmet
Bekaroğlu Ramazan Can Süreyya
Sadi Bilgiç
 İstanbul Kırıkkale Isparta
 Ayşe
Keşir Mustafa
Açıkgöz
 Düzce Nevşehir
"MADDE
7- 1/12/2012 tarihli ve 6253 sayılı Türkiye Büyük Millet Meclisi Başkanlığı
İdari Teşkilat Kanununa aşağıdaki geçici madde eklenmiştir.
GEÇİCİ
MADDE 13— Bu maddenin yürürlüğe girdiği tarihte, Türkiye Büyük Millet Meclisi
İdari Teşkilatında hangi statüde olursa olsun, Destek Hizmetleri Başkanlığı
tarafından fiilen en az 5 yıldır kavas görevini yürüttüğü tespit edilenler,
hiçbir işleme gerek kalmaksızın halen bulundukları kadro derecelerine uygun
kavas unvanlı kadrolara atanmış sayılırlar. Bunların atandıkları tarih
itibarıyla diğer kanunlardaki hükümlere bakılmaksızın ve başka hiçbir işleme
gerek kalmaksızın kadroları ihdas edilmiş ve bu Kanuna Ekli (l) sayılı cetvele
eklenmiş sayılır. Bu madde kapsamında kavas kadrosuna atananlara, bu maddenin
yürürlüğe girdiği tarihteki mükteseplerine uygun kavas kadrolarına uygulanmakta
olan her türlü mali ve özlük haklar uygulanır.”
BAŞKAN
– Komisyon önergeye salt çoğunlukla katılıyor mu? 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Sayın Başkan salt
çoğunluğumuz vardır, katılıyoruz. 
BAŞKAN
– Komisyon önergeye salt çoğunlukla katılmış olduğundan önerge üzerinde yeni
bir madde olarak görüşme açıyorum. 
Söz
talebi? Yok. 
Maddeyi
oylarınıza sunuyorum: Kabul edenler… Kabul etmeyenler… Oy birliğiyle kabul
edilmiştir. Hayırlı olsun. (Alkışlar)
Değerli
arkadaşlar, böylece birinci bölümde yer alan maddelerin oylamaları tamamlanmıştır.

Sayın
milletvekilleri, böylece teklife yeni bir madde eklenmiş oldu. Madde numaraları
kanun yazımı sırasında Başkanlığımızca teselsül ettirilecektir. Görüşmelerde
bir karışıklığa mahal vermemek adına teklifin görüşmelerine mevcut madde
numaraları üzerinden devam edeceğiz. 
Şimdi
ikinci bölümün görüşmelerine başlıyoruz. 
İkinci
bölüm 7 ila 12’nci maddeleri kapsamaktadır. 
İkinci
bölüm üzerinde söz talepleri var.
Gruplar
adına, önce İYİ PARTİ Grubu adına Antalya Milletvekili Hasan Subaşı.
Buyurun
Sayın Subaşı. (İYİ PARTİ sıralarından alkışlar) 
Süreniz
on dakika.
İYİ
PARTİ GRUBU ADINA HASAN SUBAŞI (Antalya) – Sayın Başkan, değerli
milletvekilleri; hepinizi saygıyla selamlıyorum.
Karayolları
Trafik Kanunu ile Bazı Kanunlarda Değişiklik Yapılmasına Dair Kanun Teklifi’nin
ikinci bölümü hakkında grubum adına söz almış bulunuyorum. Sözlerime FOX TV’ye
ve Halk TV’ye uygulanan cezaları kınayarak başlamak istiyorum.
Sayın
Başkan, ben iki ay önce 17 Ekim tarihinde, bu Karayolları Trafik Kanunu ile
Bazı Kanunlarda Değişiklik Yapılması Hakkında Kanun Teklifi’ne ilişkin bir
konuşma yapmıştım. O konuşmamda şöyle dediğimi hatırlıyorum: Bu trafik
cezalarına karşıyım. Belki Hükûmetin paraya ihtiyacı var fakat vatandaşın bu
cezaları ödeyecek parası yok. Sorunu, gerekçenizde geçen caydırıcılık konusunun
meseleyi çözmediğini ve mevcut uygulanan cezaların yeterince caydırıcı olduğunu
ifade etmiştim. Eğer bu cezaları yükseltirseniz bir süre sonra af çıkarmak
zorunda kalırsınız demiştim ama doğrusu, hemen iki ay sonra af çıkacağını da
düşünmemiştim, bu kadar kısa zamanda af geleceğini düşünmemiştim. Ama bu
sözleri aynen 17 Ekim tarihinde konuştuğumu hatırlıyorum. 
Yine,
yerel yöneticilik yaptığım süre içinde 15 kere imar affı geldiğini, imar
affının yeni, yasal olmayan yapılaşmayı teşvik ettiğini ve nedensiz
zenginleşmelere de neden olabileceğini, bunda köklü çözümlere gidilmesi
gerektiğini söylemiştim. Bu tür afların, bir nevi hükûmetlerin çözemediği
konuları tasfiye edip başından atma sayıldığını… Aslolan köklü çözümlere
gidilmesidir; bir kanunu ele alarak o işi kökünden çözmeyi -ama tartışarak,
inceleme yaparak- tercih ederiz, kanun tekniği açısından da bu böyledir
demiştik. Ama torba kanunlara, sürekli her konuda gelen torba kanunlara yeni
sorunları da peşi sıra getiriyoruz. Yine, o zaman, 15 kere imar affı demişken
-bir şeyi çözmedi ama- şimdi Boğaziçi’ni korumamız gerekirken Boğaziçi’ni de bu
kapsam içine aldık. Düşünün, asgari ücretliden vergi alan Türkiye'de bu kadar
yoksulluk varken Boğaziçi’nde en küçük bir sorunlu yapının, kaçak yapının yeni
milyonerler yarattığını da bilmemiz gerekiyor. Kimsenin hem Boğaziçi’ni
böylesine heba etme şansı olmamalıdır hem de Türkiye'de -basit bir yasayla-
yeni milyonerler yaratmanın da hiç anlamı yoktur ve güzelim, dünya çapındaki
Boğaziçi’ni böyle yeni bir yasayla… Hem hiç incelemeden, tartışmadan, iki ay
önce yapılmış bir yasaya ekleyerek Boğaziçi’ni de bunun içine almak bir
cinayettir; hem de sadece Türkiye'de değil dünya çapında bir değeri de heba
ediyoruz. 
İki
ay önceki yasada “caydırıcılık” demiştik, bugün bu yasanın gerekçesine
baktığımız zaman, bu yasanın gerekçesinde de vatandaşımızın mağduriyetinden
bahsederek yasa hazırlanmış. İki ay önceki gerekçemiz caydırıcılık, iki ay
sonra da vatandaşımızı mağdur ediyoruz. 
3’üncü
maddesinde, o gün söylediğim trafik cezalarının fazla olması nedeniyle aynen 2018
cezalarının devam ettirilmesi uygun görülmüş. 
Yine,
5’inci maddesinde de ikinci köprüden geçen kamyon ve kamyonetlere HGS, OGS
cezalarının affı gündeme gelmiş. Tabii, onlarda da özel sektör yazınca cezaları
cezalar o kadar bindirilmiş ki o cezaların hem bir kısmını o özel sektör alıyor
hem de “İkinci köprüden geçmeyin…” Üçüncü köprüye, Yavuz Sultan Selim’e
yöneltmek bakımından da o cezalar uygulanmıştı diye rivayetler çıkmıştı, belki
de doğru olabilir.
Yine,
teklifin 6’ncı maddesine baktığımızda, köylerde bir uygulamayla hem içme
sularını ucuzlatıyoruz hem de emlak vergilerini dört yıl daha ertelemiş
oluyoruz. O zaman sormak gerekiyor, biz bu köyleri niye kaldırdık yani 6360
sayılı Yasa’yı yaparken köyleri niye kaldırdık? 
Oysa
köyler şehirlerden önce, yüzlerce yıldır Türkiye’de, hatta bin yılın üstünde
geleneği olan sosyal birimlerdir; oraların bir imecesi vardır, bir kültürü
vardır, bir dayanışması vardır ve herkes köyüne bağlıdır ve köylerinde tarım
yaparlar, hayvancılık yaparlar. 
İzmit
ile İstanbul örneğine bakarak… İzmit ile İstanbul’da, bildiğiniz gibi şehirler
birleşmiştir, köyü yoktur, kırsalı yoktur, hayvancılık yoktur, tarım yoktur.
“İzmit ile İstanbul’da bu uygulandığına göre o zaman Türkiye’nin her yanında
uygulayalım.” denmiştir ve bir felakete neden olmuştur. Türkiye’nin yarısında
köyler, il özel idareleri ve belde belediyeleri yaşatılırken büyükşehirlerde
köyler kaldırılmıştır. Yani Türkiye'nin yarısında köy var, yarısında yok.
Köyler ise vatandaşın ilk devlet birimiyle karşılaştığı, yerel yöneticisiyle
karşılaştığı birimlerdir; bir moraldir, demokrasi öğretilen alanlardır. Yine,
en yakın hizmet birimleri belde belediyeleri çok değerli belediyelerdi. Bakın,
bugün, belde belediyelerine, büyükşehrin sürgün yatağı olmuştur. Birçok
sürgündeki memuru, işçisi orada maaş alır, orada oturur. Oysa orada seçilmişler
vardı ve vatandaş oraya ulaşır, hizmeti ister, dile getirirdi. 6360 sayılı Yasa
mahzurlu bir yasadır. Böyle palyatif tedbirlerle cezaları ertelemek, su affı
getirmek, fiyatları düşürmek, emlak vergisinden muaf tutmak yerine orada yine
köyleri canlandırmak, tarım ve hayvancılığı ön planda tutmak gerekir. Şimdi,
köydeki halkımız rantı düşünür olmuştur, tarım ve hayvancılığı ikinci plana
atmıştır. Onun için her şeyiyle yakında ithal etmeye başlayacağımız gibi
yoklukla da malul bir ülke olmaya başlayacağız. Dipten temele yeniden bu yasayı
ele almak gerekir, 6360’ın sakıncalı yerlerini yeniden tartışmak gerekir.
9’uncu
maddede Yüksek Seçim Kurulu hâkimlerinin, görevlilerinin görev sürelerinin uzatılması…
Kanunun gerekçesine bakıyoruz, bu gerekçede “Önümüzde seçimler var ve bu
hâkimlerin, bu çalışanların deneyimi var.” deniyor. Deneyimi var da size göre
deneyimi var. Bu deneyim nasıl bir deneyim dediğimiz zaman… Kanuna rağmen
imzası ve mührü olmayan oy pusulalarını geçerli sayan, içtihat yaratan, “Kanun
hilafıyla içtihat yarattığı için bu seçim meşru değildir.” dedirten bir olay
yaşanmıştır. “Tecrübe var.” dediğiniz hâkimler tecrübesinde böyle bir
görüntüyle maluldür ve bu da seçimlere yine sağlıklı bir görüntü vermeyecektir,
meşruiyet tartışması yaratacaktır ve onun tecrübesinden halk korkar hâle
gelecektir. Kim bilir o tecrübe nasıl uygulanacaktır?
Baktığımız
zaman, çok sakıncalı maddeler ve af yasaları karşımıza çıkmıştır. 
(Mikrofon
otomatik cihaz tarafından kapatıldı)
BAŞKAN
– Tamamlayın lütfen.
HASAN
SUBAŞI (Devamla) – Tamamlıyorum.
Af,
yine sözlerimin başında söylediğim gibi, hükûmetlerin ele alıp da temelden
çözemediği, altında kaldığı meseleleri ötelemek, zaman zaman tasfiye etmektir.
Askerlik de öyledir. On altı yıllık iktidar askerlik sorununu da çözememiştir,
ele alamamıştır. Onun için, ara ara bedelli askerlikler çıkarmak suretiyle
yığılan sorunları tasfiye etmeye gitmektedir. Yani Hükûmetin, bu kadar gücü
kuvveti olan Hükûmetin, sorunları karşısına alıp doğru bir mecrada tartışarak
kanunlar yapması gerekir ki Türkiye’yi huzura kavuşturalım.
Sözlerimi
sonlandırıyorum, hepinize saygılar sunuyorum. (İYİ PARTİ ve CHP sıralarından
alkışlar)
BAŞKAN
– Milliyetçi Hareket Partisi Grubu adına Konya Milletvekili Esin Kara.
Buyurun
Sayın Kara. (MHP sıralarından alkışlar)
Süreniz
on dakika.
MHP
GRUBU ADINA ESİN KARA (Konya) – Sayın Başkan, sayın milletvekilleri;
görüşülmekte olan 38 sıra sayılı Karayolları Trafik Kanunu ile Bazı Kanunlarda
Değişiklik Yapılmasına Dair Kanun Teklifi’nin ikinci bölümü üzerine Milliyetçi
Hareket Partisi Grubu adına söz almış bulunmaktayım. Gazi Meclisimizi saygıyla
selamlıyorum.
Geçen
hafta, on iki günlük yoğun bir çalışma programından sonra 2019 Bütçe
Kanunu’muzu onayladık. Bütçemizin gelir kalemlerinin en önemli unsuru, şüphesiz
yüzde 86 oranla, 756 milyar 495 milyon TL’yle vergilerden oluşmaktadır. Dış
güçlerin ülkemiz ekonomisi, kur ve faiz rakamları üzerinde yakın zamanda
oynadığı oyunların etkisi göz önüne alınırsa vergi gelirinde artıştan ziyade
azalış olabileceği, tüketim, ithalat ve yatırımların daralacağı ihtimalini
gözden kaçırmamalıyız. 
Vergi
sorunu, ülkemizin yıllardan beri süregelen önemli sorunlarındandır. Vergideki
dağılımın adil seviyeye getirilmesi, vergi toplayamama sorunlarına ve kayıt
dışı ekonomiye uygun düzenlemeler yapılması temennimizdir. Bütçemizde vergi
harcaması tahminlerine bakacak olursak vergi istisnası, muafiyeti ve
indirimleri nedeniyle vazgeçtiğimiz gelir, neredeyse bütçe açığımızın 2 katıdır.
Ciddi bir vergi toplayamama sorunumuz bulunmaktadır. 
Yakın
zamanda yaşadığımız kur, faiz ve sıcak para üzerinde oynanan oyunlarla Türkiye
ekonomisi istikrarsızlığa sürüklenmek istenmiş, ekonomide yaşanan belirsizlik,
güven kaybı, istikrarsızlık iç ve dış yatırımcılar üzerinde etkili olmuş,
yatırımlar durma seviyesine gelmiştir. Bir ekonomide yatırım yoksa ilerlemeden
söz edemeyiz. Bu noktada, devletimiz gerek kendi yatırımlarına ağırlık verecek
gerekse özel sektörü destekleyecek sübvansiyonlar ve teşviklerde bulunarak
imalatı canlandırmalı, ekonomide güven ortamını yeniden tesis etmelidir. 
Görüşmekte
olduğumuz yasayla, 11 Mayıs 2018 tarihli ve 7143 sayılı Vergi ve Diğer Bazı
Alacakların Yeniden Yapılandırılması ile Bazı Kanunlarda Değişiklik Yapılmasına
İlişkin Kanun kapsamında borçlarını yapılandıran ancak kanun hükümlerine göre
ödeme yapamayarak kanun hükmünden yararlanma hakkını kaybeden mükelleflere
borçlarını ödeme imkânı verilmesini Milliyetçi Hareket Partisi Grubu olarak
destekliyoruz. 
Piyasadan
sıcak paranın çekildiği bahsetmiş olduğumuz güvensizlik ortamında, mükelleflere
tanınan 2019 Şubat ayı sonuna kadar verilen ek süre bir gereklilik idi.
Partimize bu konuda birçok vatandaşımızın ve mali müşavirlerin talebi
ulaşmıştır. 
Mükellefleri
rahatlatarak piyasayı eski canlı hâline getirmek için gerekli tedbirler
alınmalı, sosyal güvenlik primlerinin ötelenmesi ve daha önce “can suyu” adı
altında verilen teşvikler yeniden gündeme getirilmelidir. 
Sayın
milletvekilleri, 3 Ağustos 2016 tarihli 6736 sayılı, 18 Mayıs 2017 tarihli 7020
sayılı, 11 Mayıs 2018 tarihli 7143 sayılı Bazı Alacakların Yeniden
Yapılandırılması Kanunu derken farkında mısınız sekiz ayda bir neredeyse bir
yapılandırma kanunu çıkarmaktayız. Kısa sürede belki gelir elde etme amacı
güden bu yasalar mükelleflerce “Nasıl olsa af çıkar.” alışkanlığı ve
beklentisiyle tersine dönmekte; mükellefler vergi borcunu ödemeyi ötelemeye
başlamaktadır. Düzenli ödeme yapan mükellefler bile “Nasılsa ileride
taksitlendiririm.” beklentisine girmekte ve vergi ödemesi yapmamaktadırlar.
Yine, vergiyi düzenli ödeyen mükelleflerde bir itiraz sesi yükselmekte “Benim
ne suçum var? Vergimi zamanında ödüyorum, aramızda fark yok.” demektedirler. Bu
konuda bir yasal düzenleme yapıldı yapılmasına ama 8 Mart 2017 tarihli 6824
sayılı Kanun’la 1 Ocak 2018 tarihinden itibaren uygulamaya konulan yüzde 5’lik
gelir ve kurumlar vergisi indirimi şartlarının çok ağır olması nedeniyle tam
amacına ulaşamamıştır. Yasa son iki yılda 1 kez bile vergisini gecikmeden ödeme
şartı aramakta, vergisini düzenli ödeyen ama birkaç kere gecikmeye giren
mükellefler yararlandırılamamaktadır. Bu şartların yeniden düzenlenmesi uygun
olacaktır. 
Yapılandırma yasalarının ortak amacı kayıt dışı
ekonomiyle mücadele etmek iken durum tam tersine dönmektedir. Son üç
yapılandırmanın ortak maddelerine bakalım: Kayıtlarda yer aldığı hâlde
işletmede mevcut olmayan kasa mevcudu ile ortaklardan net alacak tutarlarının
yüzde 3'ü oranında vergi ödeyerek bu hesapları düzeltme hakkı verilmektedir.
Kasa fazlası işletmelerde genelde ortaklar tarafından harcanmış olup kayıtlarda
var olan, fiilen yok olan paralardır. Kasa fazlalığında “ortaklardan alacaklar
hesabı”na aktarılan tutar bankaların ticari kredilere uygulamış olduğu faiz
oranının en yüksek oranıyla faizlendirilir, adatlandırılır ve ortağa bunun
üzerine fatura kesilerek hem faiz geliri elde eder devlet; kurumlar vergisi,
gelir vergisi kazanır hem de katma değer vergisi alır. Ama biz
yapılandırmalarla bu iki gelirden de vazgeçmiş durumdayız.
İşletmelerde
mevcut olduğu hâlde kayıtlarda yer almayan emtia, makine, teçhizat ve
demirbaşların beyanı ki bu durum mükellefin faturasız mal beyanı yani KDV
kaçırdığını gösterir. Yine, vergi ödemesi ve gelir ve kurumlar vergisi ödemesi
çıkan işletmeler, elinde olmadığı hâlde emtia varmış gibi davranarak ve daha
sonra bunları satılan malın maliyetlerinin hesabına alarak yüzde 1, yüzde 4,
yüzde 10 katma değer vergisiyle almış oldukları emtiayı yüzde 22 kurumlar
vergisinden indirmek kaydıyla devleti yüzde 12 ve yüzde 18 oranında zarara uğratabilmektedirler.
“Nasıl olsa katma değer vergisi için matrah artırımı yaptım. Ben artık bundan
sonra incelenmem.” “Nasıl olsa ben gelir ve kurumlar vergisi matrah artırımı
yaptım. Bundan sonra ben incelenmem.” mantığı, “İncelense bile nasıl olsa kayıp
kaçak önlenecek. Matrah artırdınız, yapılandırma yaptırdınız. Defteriniz artık
itinalı bir şekilde korunmuş oluyor.” bilinci mükelleflerimize yerleşmiş
durumdadır. 
Kesinleşen
vergilere yapılan yapılandırmalar ise “Nasılsa az bir farkla vergiyi öderim.” düşüncesiyle
artık zamanında mükelleflerin vergilerini ödememesi alışkanlığını yerine
getirmektedir. Bu durum mükelleflerde “Anı kurtar, naylon fatura al. Nasıl olsa
yapılandırma çıkar; bulunmaz, incelenmez. Yapılandırmayla nasıl olsa defterim
incelemeye girmeyecek. Gelir ve kurumlar vergisi yönünden herhangi bir cezayla
karşılaşmayacağım. Elimde stok yok ama bir yapılandırma çıkarsa ben emtia
artırımına giderim. Daha sonra nasıl olsa bunu gider yazarım, mamulün
maliyetine atarım. Böylelikle kurumlar vergisi ve gelirler vergisinden
yırtarım.” düşüncesi yaygınlaşmaktadır.
Mesleki
tecrübelerime dayanarak mükellef açısından yapılandırmaları irdelemek istedim.
Burada amacımız üzüm yemek, bağcıyı dövmemek ise yapmamız gereken, adil bir
vergi dağılımı ve uygun bir yasanın bir an önce yapılmasıdır. Özellikle vergi
toplama ve yapılandırmayla ilgili yasalar hazırlanırken -3568 sayılı- serbest
muhasebeci mali müşavir ve yeminli mali müşavirlerin de görüşleri alınırsa
mükellef ve idare arasında ortak yolu bulabileceğimize inanıyorum. Bu noktada
mükellef ile idare arasında köprü vazifesini gören, meslektaşlarım olan mali
müşavirlerin sorunlarına da değinmez isek bu köprü çatırdar. 
Önemli
olan, vergi ödemenin kul hakkı ve millî ödev olduğu şuurunun vatandaşlarımıza
küçük yaşta aşılanmasıdır. Bu noktada bizleri, cebine giren vergiden kaçırdığı
rakamın helalliğini sorgulayan, kul hakkı gözeterek gelir ve giderlerini
hesaplayan, yasadan değil Allah’tan korktuğu için vergisini düzenli ödeyen
nesiller ve millî şuur kurtaracaktır. 
Konuşmamı
liderimiz Sayın Doktor Devlet Bahçeli’nin sözleriyle bitirmek istiyorum: “Dolar
mahkûmu değiliz, dolarla doğmadık, olmayınca da ölmeyiz; zalimlerin dövizi
tetikleyen mekanizmaları, finans ve ekonomik enstrümanları varsa bizim de
kırılmayacak mukavemetimiz, kopmayacak ve kapanmayacak millî ruh ve şuurumuz
vardır.” 
Gazi
Meclisimizi ve ekranları başında bizleri izleyen büyük Türk milletini saygıyla
selamlıyorum. (MHP ve AK PARTİ sıralarından alkışlar) 
BAŞKAN
– Teşekkür ederim.
Şimdi,
Halkların Demokratik Partisi Grubu adına Batman Milletvekili Mehmet Ruştu
Tiryaki.
Buyurun
sayın Tiryaki. (HDP sıralarından alkışlar) 
Süreniz
on dakika.
HDP
GRUBU ADINA MEHMET RUŞTU TİRYAKİ (Batman) – Sayın Başkan, değerli
milletvekilleri; Karayolları Trafik Kanunu ile Bazı Kanunlarda Değişiklik
Yapılmasına Dair Kanun Teklifi üzerine Halkların Demokratik Partisi Grubu adına
söz almış bulunuyorum. Hepinizi saygıyla selamlıyorum. 
Şimdi,
teklifin ikinci bölümünde hangi maddeler var, kısaca bir anımsatmak isterim.
7’nci maddesiyle, Sermaye Piyasası Kanunu’nun bundan bir yıl önce değiştirilen
16’ncı maddesinin (3)’üncü fıkrası bir kez daha değiştiriliyor. 
Teklifin
8’inci maddesiyle, katılım bankalarının fonlama başta olmak üzere kamu
kaynakları üzerinde kendilerine bazı çeşitli imtiyazlar tanınıyor. 
Teklifin 9’uncu maddesiyle, görev süresi 2019 Ocak
ayında bitecek olan Yüksek Seçim Kurulu üyelerinin görev süresinin 2020’ye,
2022 Ocak ayında bitecek olan kurul üyelerinin görev süresinin de 2023’e
uzatılması planlanıyor. 
Teklifin 10’uncu maddesiyle de vergi borçlarının
yapılandırmasıyla ilgili bir değişiklik yapılıyor. Bundan yararlanmayanlar için
–tırnak içinde diyelim- hani affın bir daha affı getiriliyor. Bununla ilgili
ayrıntılı değerlendirmeyi arkadaşlarımız yapacak. 
Ben teklifin özellikle 9’uncu maddesiyle ilgili birkaç
şey söylemek isterim. Şimdi, teklifin 9’uncu maddesinin gerekçesinde iki temel
gerekçe sunuluyor. Birincisi “Ocak ayında seçim takvimi başlayacak, seçim
takvimi başladıktan sonra kurul üyelerinin görevlerini değiştirmeyelim, kurul
üyeleri görevde kalsın.” deniliyor. İkincisi de “Kurul üyelerinin
deneyimlerinden yararlanalım.” deniliyor yani temel gerekçesi bu. 
Şimdi, ben bir hukukçu olarak şunu söyleyeyim –çok
sayıda hukukçu var- bize şunu öğrettiler, dediler ki: “Kanunların en önemli
özelliği soyut ve genel olmalarıdır.” Ama bu kanunun 9’uncu maddesi kişilere
özel olarak düzenlenmiş bir madde. Eğer Plan ve Bütçe Komisyonunda bir günde
tartışıp ertesi gün de Meclise sunmasaydınız belki yasanın bu maddesini daha
ayrıntılı tartışıp genel bir düzenleme yapmak mümkün olabilirdi. Nasıl? Ben bir
örnek vereyim: Mahalli idareler seçimlerinin yapıldığı yılın ocak ayında görev
süreleri sona eren üyelerin görev süresinin bir sonraki yıl ocak ayında sona
ereceğini kurala bağlayabilirdik. Yani böyle bir düzenleme yaparak ocak ayında
görev süresi sona erecek kurul üyeleri sadece 2020 yılı için değil, bundan
sonraki seçimlerde de yenilenmemiş olacaktı. Bunu bir yıl erteleyebilirdik veya
altı yıl erteleyebilirdik. Ama bu düzenleme, sadece şahıslar için getirilmiş
bir düzenleme anlamı taşıyor. Şimdi, bu benim görüşüm değil sadece. Emin olun,
sokakta bu yasal düzenlemeyi duyan herkes “AKP’ye herhâlde yakındır bu Yüksek
Seçim Kurulu üyeleri, o yüzden bunların görev süresi uzatılıyor.” diye
düşünecektir. 
Şimdi,
bu düzenlemeye böyle bakılınca kurul üyelerine de esasen büyük bir haksızlık
yapmış oluyorsunuz. Dolayısıyla yasanın bu biçimde Genel Kurulun önüne
getirilmesi hem ülkeye hem de kurul üyelerine bir haksızlık. Bir daha
söylüyorum; bu, yalnız bugün değil, bundan sonra da Yüksek Seçim Kurulu üyeleri
üzerinde büyük bir tartışma yaşanmasına yol açacaktır. Yakın zamanda bir
erozyona uğrayan, güven erozyonuna uğrayan birkaç kurumdan biridir Yüksek Seçim
Kurulu. 
Bakın,
hepiniz yakından biliyorsunuz; bu ülkede güvenilen, güvenilir kabul edilen bir
sürü kurum var ama bu kurumların her biriyle ilgili güvenen ve güvenmeyenler
olmuştur. Orduya güvenenler, güvenmeyenler; Emniyet teşkilatına güvenenler,
güvenmeyenler; Türkiye Büyük Millet Meclisine güvenenler, güvenmeyenler veya
başbakana, Cumhurbaşkanına güvenenler, güvenmeyenler. Ama bu ülkede güvenilir
kabul edilen birkaç kurum vardı; bunlardan bir tanesi ÖSYM’ydi, bir diğeri de
Yüksek Seçim Kuruluydu. AKP hükûmetlerine kadar, bu ülkede ortalama bir
yurttaş, üniversite sınavına girdiğinde, eğer başarılı ise o sınav sonucunun
objektif olduğunu düşünürdü. ÖSYM’ye güvensizlik, AKP hükûmetlerine nasip oldu.
Bir diğer güvensizlik de Yüksek Seçim Kuruluna oldu, bu da sizin hükûmetlerinize
nasip oldu. Buna “nasip” denir mi bilmiyorum ama gerçekten, sizin
desteklediğiniz hükûmetlere nasip oldu. 
Neden?
Biliyorsunuz, bir tane karar var, Recep Bey’in başvurusu üzerine Yüksek Seçim
Kurulu böyle bir karar vermişti, mühürsüz oy pusulalarının geçerli sayılması.
Ya bakın, bu karar, Yüksek Seçim Kurulu üyeleri ne kadar iyi niyetle vermiş
olursa olsun, kamuoyunda ciddi bir güvensizliğe yol açmıştır. Şimdi bu kanun
maddesi geçtiğinde, Yüksek Seçim Kurulunun erozyona uğrayan güveni iyice
yerlerde sürünüyor olacaktır. Bu nedenle de geri alınması gerekir diye
düşünüyorum.
Şimdi,
bu Yüksek Seçim Kuruluna ve yapılan seçimlere güven konusunda temel iş, sadece
gidip seçimlerde oy kullanmayla ilgili değil. Bu seçime ilişkin güvensizlik
konusunda görüşlerimi sizinle paylaşmak isterim. Bir tanesi şu: Yayın ilkeleri
mevzusu. Elimde iki tane karar var, onları söyleyeceğim. 6112 sayılı Radyo ve
Televizyonların Kuruluş ve Yayın Hizmetleri Hakkında Kanun’un 30 ve 45’inci
maddeleri, 298 sayılı Seçimlerin Temel Hükümleri ve Seçmen Kütükleri Hakkında
Kanun’un 55/A, 55/B maddeleri bu yayınlara ilişkin genel kuralları düzenliyor.
2014’te de, 2015’te de, 2017’de de, 2018’de de bu yayın ilkeleri değişmedi.
Birkaç tane elimde var, ben size bunlardan bir tane okuyacağım, Yüksek Seçim
Kurulu yayın ilkelerini sayıyor, diyor ki: “Tarafsızlık, gerçeklik ve doğruluk
ilkelerine uygun davranmakla yükümlü radyo ve televizyon kuruluşları ile
yazılı, sözlü ve görsel basının tek yönlü, taraf tutan yayınlar
yapamayacaklarına, bu kuruluşların, yayınlarında demokratik kurallar
çerçevesinde siyasi partiler ve bağımsız adaylar arasında fırsat eşitliğini
sağlamak zorunda olduklarına…” Bir diğer kuralı söylüyor: “Siyasi partiler ve
bağımsız adayların seçim döneminde görüşlerinin eşitlik, serbestlik, dürüstlük
ilkelerine uygun bir şekilde yansıtılması için gerekli katılımın sağlanması, bu
konudaki girişimlerini ve sonucunu yayınlarında açıkça ilan ederek kamuoyuna
duyurması gerektiği…” Genel ilkeler bunlar. 
Şimdi,
Yüksek Seçim Kurulu, 6112 sayılı Kanun ve 298 sayılı Kanun’a göre diyor ki:
“Siz bu yayınlara uyacaksınız.” Yani yayınlarınız serbestlik, dürüstlük ve
eşitlik ilkelerine uygun olarak yürüyecek. Peki, olmadı, sabahtan akşama kadar
yalnızca bir partinin propagandasını yaptılar, ne olacak? O zaman “Allah’ın
lütfu” olan 15 Temmuz darbesi devreye girecek. Nasıl mı? Şöyle devreye girecek,
298 sayılı Kanun’un 149/A maddesi var, maddenin başlığı şöyle: “Özel radyo ve
televizyon yayınlarına ilişkin suçlar”, madde başlığı böyle, içeriği yok. Niye
yok? Çünkü bir OHAL KHK’siyle, 687 sayılı OHAL KHK’siyle bu suçlara yönelik
yaptırımların tamamı yürürlükten kaldırıldı. OHAL’le ne alakası var? Böyle bir
alakası var işte, serbestçe, eşit ve özgür yayın yapılmasa da sabahtan akşama,
üç ay boyunca, 1 Ocaktan 31 Mart tarihine kadar televizyonlar tek bir partinin
yayın organıymış gibi yayınlarına devam etseler de hiçbir suç işlememiş
olacaklar, esasen suç olan bu fiiller karşısında hiçbir yaptırım uygulanmamış
olacak. Sonra da biz yayın ilkelerinin demokratik ve özgür olduğunu
söyleyeceğiz.
Sandıkların
taşınması ve birleştirilmesi mevzusu var. Biliyorsunuz, 2972 sayılı Kanun’un ek
2 maddesinde bir düzenleme vardı. Birbirlerine yakın köyler ve yerleşim
yerlerinde seçmen sayısı göz önünde bulundurularak sandıkları birleştirebiliyordu
seçim kurulları. Bunu da değiştirdiniz. Nasıl değiştirdiniz? “Güvenlik
gerekçesiyle sandıklar birleştirilemez.” diyordu Yüksek Seçim Kurulu. Bir
kanunda değişiklik yaptınız, dediniz ki: “Güvenlik gerekçesiyle de sandıklar
değiştirilebilir.” 
Bir
başka değişiklik yaptınız. Sandık başkanlarının belirlenmesi usulü var. Biz
diyoruz ya, seçimi siyasi partiler yapar. Sandık kurulu başkanlığı için de
siyasi partiler birer liste veriyordu, bundan kura çekiliyordu “Biz parti
olarak seçime girdik, sandık kurulu başkanlığı için bir liste verme hakkı elde
ettik ve sandık kurulu başkanlığının bir kısmı, bizim verdiğimiz listelerden
belirlendi...” Bunu da değiştirdiniz HDP’lilerin önerdiği kişiler, sandık
kurulu başkanı olamasınlar diye. 
Seçimlere
bu açıdan bakıldığında gerçekten demokratik bir seçim yürümüyor. Seçimler neden
demokratik olsun ki? Sadece oy verme gününden ibaret değil. Oysa seçimlerde oy
kullanmak, seçme ve seçilme hakkının yalnızca bir parçası. 
Önceki
eş başkanlarımız cezaevinde, Cumhurbaşkanı adayımız cezaevinde,
milletvekillerimiz cezaevinde, belediye başkanlarımız cezaevinde, binlerce
yöneticimiz cezaevinde. Bütün televizyonlar aleyhimize yayın yapıyorlar, bakın,
bırakın lehimize yayın yapmayı, herhangi bir partili arkadaşımızı çağırmayı…
(Mikrofon
otomatik cihaz tarafından kapatıldı) 
MEHMET
RUŞTU TİRYAKİ (Devamla) – Sayın Başkan, toparlıyorum. 
BAŞKAN
– Tamamlayalım lütfen. 
MEHMET
RUŞTU TİRYAKİ (Devamla) – …onlarca televizyon kanalında yüzlerce saat
aleyhimize propaganda yapılıyor, bize sadece cevap hakkı bile tanınmıyor ve
sonra biz diyoruz ki: “Bu ülkede demokratik seçimler var, bu ülkede
milletvekilleri serbestçe belirleniyor, bu ülkede belediye başkanları serbestçe
belirleniyor. Türkiye’de özgür, demokratik seçimler var.” Öyle mi? Hadi oradan!

Teşekkür
ederim. (HDP sıralarından alkışlar) 
BAŞKAN
– Şimdi, Cumhuriyet Halk Partisi Grubu adına Antalya Milletvekili Cavit Arı. 
Buyurun
Sayın Arı. (CHP sıralarından alkışlar)
Süreniz
on dakika.
CHP
GRUBU ADINA CAVİT ARI (Antalya) – Sayın Başkan, değerli milletvekili
arkadaşlarım; öncelikle hepinizi saygıyla sevgiyle selamlıyorum. 
Bugün
görüşülmekte olan maddelere şöyle bir baktığımızda AKP’nin 31 Martta yapılacak
olan yerel seçimlerle ilgili ciddi bir endişesi olduğunu açıkça görüyoruz.
Önce, bu seçimi yürütecek olan Yüksek Seçim Kurulunu bir anlamda dizayn etmeye
çalışmaktasınız. Yüksek Seçim Kurulu, 7 asıl, 4 yedek üyeden oluşmakta,
Yargıtay ve Danıştay üyeleri arasından seçilmekte. 2019 yılında görev süresi
dolan üyelerin 2020 yılına kadar, 2022 yılında görev süresi dolanların ise 2023
yılına kadar görev süresini uzatmayı talep etmektesiniz. 
Değerli
arkadaşlar, Yargıtayda ve Danıştayda Yüksek Seçim Kurulunda görev alabilecek
kabiliyette başka hâkim yok mu? O kadar önemli kararlara imza atan ve
geldikleri illerde çoğunlukla seçim kurullarında görev yaparak gelen bu
hâkimlerden Yüksek Seçim Kurulunda görev alabilecek başka hâkim yok mu? Şimdi,
bu görev alan hâkimler, ülkemizde yapılan seçimlerde biliyorsunuz sabaha karşı
trafoya kedilerin girdiği bir seçimde ve yine referandumda seçim süreci
başlamış, saat 14.00, 15.00’e gelinmiş ve bu aşamada seçimin şartlarını,
kurallarını yeniden kanuna aykırı olarak düzenlemiş bir kurul ve Türkiye’de ilk
defa mühürsüz oyları geçerli sayan bir kurul. Şimdi bu kurulda olan hâkimlere
siz tekrar uzatma getirmeye çalışmaktasınız. 
Değerli
arkadaşlar, sizin bu girişiminiz, 31 Martta yapılacak olan seçimlere şimdiden
gölge düşürmüştür. Şimdiden sizin bu seçimlerde farklı niyetler taşıdığınızı
açıkça göstermektedir. 
Değerli
arkadaşlar, Seçim Kurulunu bir taraftan düzenlemeye, dizayn etmeye çalışırken
bir taraftan da seçmeni farklı algılarla yönlendirmeye çalışmaktasınız.
Bakın,
11 Mayıs 2018 tarihinde bir yapılandırma yapıldı: 7143 sayılı Vergi ve Diğer
Bazı Alacakların Yapılandırılmasına İlişkin Kanun. Değerli arkadaşlar, daha
mayıs ayında yaptınız. O tarih nedir? 24 Hazirandan kırk gün önce. Eğer
yapılandırma yapılacaksa daha önce yapılsın. Niye? Çünkü seçimde o
yapılandırmaya mecbur kalan vatandaşın oyunu iknayla almaya çalışıyorsunuz.
Şimdi, vatandaş, yapılandırmaları ödeyemedi çünkü ülkede ciddi bir ekonomik
kriz var, ciddi bir ekonomik sorun var. Siz ne kadar yapılandırma yaparsanız
yapın vatandaş sadece 1’inci taksitini ödeyebilmekte, 2’nciye zorlanmakta,
3’üncüyü de ödeyememekte. İşte, bu nedenle de, şimdi, seçimlere az bir süre
kalmış, tekrar yapılandırma yapmaktasınız. O zaman, ben de size şunu
söylüyorum: 6736 ve 7020 sayılı yapılandırmalarda taksitlerini ödeyemeyen
vatandaşlarımızı da buraya dâhil edelim, onların da yapılandırmalardan tekraren
yararlanmalarını sağlayalım. 
Değerli
arkadaşlar, bakın, hani o meşhur Nasrettin Hoca hikâyesi vardır ya, hani
garibanı sevindirmek istediğinde önce eşeğini kaybettirir, sonra buldurur ya;
diğer maddelere şöyle bir göz attığımızda, çoğunlukla, işte, sizin bu getirmeye
çalıştığınız düzenlemeler hemen hemen aynı nitelikte.
Değerli
arkadaşlar, bakın, zamanında, 2012 yılında kırsal bölgeleri de dâhil edebilmek
adına bir bütünşehir yasası çıkardınız. Bu bütünşehir yasasını çıkarmadaki
diğer niyetlerinizi bir kenara koyarak şunu söylemek istiyorum: Esas
itibarıyla, kırsaldan da gelebilecek oyları da hesaba katarak özellikle
büyükşehirlerde seçim alma operasyonu gerçekleştirdiniz ve bu anlamda da bir
Büyükşehir Yasası yani bütünşehir yasası çıktı ve Türkiye’de 30 il bütünşehir
oldu. Bu sayede, sayenizde 1.591 belde belediyesi kapatıldı ve Türkiye'de belki
yüz yıllık bir kurum olan Özel İdare Kurumu 30 ilde kapatıldı ve 16.082 köy
sayenizde tüzel kişiliğini kaybetti. Bakın, oralarda, tüzel kişiliğini kaybeden
köylerde vatandaşımız, köylümüz mağdur. Büyükşehir Yasası doğru işlemiyor,
amacına uygun çalışmıyor ve oradaki vatandaşlarımız gerçekten mağdur, hizmet
alamıyor. 
Bakın,
hayvancılıkta ve tarımda ciddi sıkıntılar var. Köy Kanunu’ndan kaynaklanan
haklarını kullanamayan vatandaşlarımız var. Şimdi, o dönemde bir geçici madde
gelmişti, o geçici maddeyi erteleye erteleye siz bugüne geldiniz. O geçici
madde de neydi? İşte, köyden mahalleye dönüşen köylerimizde emlak vergisi, gelir
vergisi, çöp vergisi önce beş yıl süreyle alınmayacaktı. Biz de o zaman “Bakın,
seçim var. Bu beş yıl çabuk gelir geçer.” demiştik. E, şimdi, sayenizde ha bire
erteleniyor. 
Değerli
arkadaşlar, seçim olmasaydı siz yine ertelemeyecektiniz. O yüzden, gelin, bu
yanlış işleyen ve köylümüzün hayvansal ve özellikle tarımsal mağduriyetine yol
açan bu Büyükşehir Yasası’ndan derhâl geri adım atın ve bundan vazgeçin
diyorum.
Değerli
arkadaşlar, köprülerle ilgili birtakım düzenlemelerle af getirmeye çalıştınız.
Bakın, esas burada sizin bu affetmeye yol açan konuyu incelememiz gerekmekte.
Şimdi, üçüncü köprüden geçmesi zorunluyken diğer iki köprüden geçen ve bu
nedenle ceza alan vatandaşlarımıza af getiriyorsunuz.
Değerli
arkadaşlar, bu da zaten sizin yüzünüzden gerçekleşen bir olay. Öncelikle, bu
üçüncü köprü, yap-işlet-devret formülüyle vatandaşın omzuna ciddi maliyetler
getiren bir yapım şekliyle gerçekleşti. Ne oldu? Bir garanti verildi. Şimdi,
ilk dönemde verilen garantiyi söyleyeyim ben size. 135 bin araç garantisi
verildi. Kaç araç geçti? Ortalama 80 bin. Aradaki farkı kim ödedi? Türk halkı
ödedi, bakın, Türk halkı. Şimdi, üçüncü köprüde sizin bu yap-işlet-devret
formülü nedeniyle yüksek geçiş ücretlerine maruz kalan vatandaş, belki mecbur
kalıp oradan geçti. Şimdi, siz kendi yarattığınız bu mecburiyetten sonra “Evet,
sizi affettim.” diyerek seçim sürecinde mesajlar vermektesiniz ve hatta o kadar
mesaj içerikli bir yasa getirdiniz ki, bakın, teklifinizde diyorsunuz ki:
“28/2/2019 tarihine kadar müracaat…” Komisyona geldiğinde de 31 Mart 2019’du.
Orada ben dedim ki: “Bakın, 31 Mart seçim günü, bari ondan utanın. Yani 31 Mart
günü vatandaş maliyeye gidip parasını alıp oradan sandığa mı gidecek?” Neyse ki
bu uyarımızı dikkate aldınız, 29 Marta çektiniz. Şimdi, bu, şunu gösteriyor
değerli arkadaşlar: Tamamen seçime dönük bir düzenleme. 
Evet,
vatandaşı mağdur ettiniz, biz bu anlamda bu cezaların iptal edilmesini
destekliyoruz ama şöyle yapın: Kanun onaylanır onaylanmaz, bir aylık süre
verin, bir ay sonrasında da vatandaş gitsin, parasını alsın. Siz “28 Şubata
kadar müracaat, 29 Marta kadar parasını alabilir.” diyorsanız... Kanun çıkar
çıkmaz, vatandaş gitsin, alsın. Yani bir aylık süre içinde unutur mu
zannediyorsunuz bu durumu?
Değerli arkadaşlar, bunların hepsi, seçime dönük
mesajlar dedim. Bakın, imar barışıyla ilgili de durum aynı. Getirdiğiniz bu
yasa… Daha önce 24 Hazirana çok kısa bir zaman kala, 11 Mayıs 2018 tarihinde
imar barışı getirdiniz. Ne oldu? 9 milyon 210 bin kişi imar barışından
yararlandı ve böylece siz vatandaşların oylarına tesir ettiniz. O gün için
belki mevcuttaki binalarla ilgili bir imar barışı getirildi, evet, belki
bilmeden yapılan binalar ve uzun yıllara dayalı binalar bu imar barışından
yararlandı ama ne oldu? Bu yasa çıkar çıkmaz, bakın, Türkiye'de birçok yerde
sanki daha önceden yapılmış gibi yeni inşaatlar başladı, çok sayıda bina
yapıldı. Bunlarla ilgili AK PARTİ’li belediyelerin dahi açıklamaları var “İş
makinelerini durduramıyoruz." diye.
(Mikrofon otomatik cihaz tarafından kapatıldı) 
CAVİT ARI (Devamla) – Toparlıyorum.
BAŞKAN – Tamamlayalım lütfen.
CAVİT ARI (Devamla) – Değerli arkadaşlar, bu yeni
yapılan binaların durumu ne olacak, ne oldu? Bunlarla ilgili bir düzenleme, bir
tespit var mı? Şimdi, belediyeler topu birbirine atmakta. Bakın, önümüzdeki
süreçte bir yapılanma daha getireceksiniz, yasaya aykırı yapılan bu binalar
tekrar yasallık kazanacak sayenizde. O nedenle şu an yeni yapılanlara derhâl
müdahale edilmesi gerekir.
Son söz olarak, bu ülkede Cumhurbaşkanının maaşına
yüzde 26 zam yapıldı, Cumhuriyet Halk Partisi sayesinde asgari ücrete -yetmez
ama “evet” dedik şimdilik- yüzde 26 zam yapıldı ve ben buradan sizlere şunu
söylemek istiyorum: Bu ülkede geçinemeyen emekli var, onların da maaşına en az
yüzde 26 zam yapılmalı; geçinemeyen memur var, onlara da en az yüzde 26 zam
yapılmalı diyorum, hepinizi saygıyla selamlıyorum. 
Teşekkür ederim. (CHP sıralarından alkışlar) 
BAŞKAN – Şimdi, şahsı adına Sakarya Milletvekili Ümit
Dikbayır konuşacaktır.
Buyurun Sayın Dikbayır. (İYİ PARTİ sıralarından
alkışlar)
Süreniz beş dakika.
ÜMİT
DİKBAYIR (Sakarya) – Sayın Başkan, değerli milletvekilleri; 20 Aralık 2018
tarihli ve 30631 sayılı Resmî Gazete’de yayımlanan 481 sayılı Özelleştirme
İdaresiyle İlgili Cumhurbaşkanı Kararı’yla Millî Savunma Bakanlığı Askerî
Fabrikalar Genel Müdürlüğü 1. Ana Bakım Merkezi Müdürlüğü iş yerinin tüm mal ve
hizmet üretim birimleri -eski adıyla Tank Palet Fabrikası- millî savunma
sanayisinde ülke kaynaklarının etkin ve verimli kullanılmasının sağlanmasıyla
fabrikanın işletme verimliliğinin artırılması ve yeni iş üretim imkânları
oluşturulmaya yönelik yatırımların özel sektör tarafından yapılacağı gerekçe
gösterilerek maalesef özelleştirme kapsam ve programına alındığı ilan
edilmiştir.
Bu
konu hakkında sizlere birkaç bilgi vermek istiyorum: Tank Palet Fabrikasının
elli yılda oluşan savunma sanayisi tecrübesiyle zırhlı araçları -fırtına obüs-
sıfırdan üretmesi, tank modernizasyonunda tecrübe, bilgi ve deneyimine sahip,
yetişmiş iş gücü, son on yılda 3 defa özel sektörü bile gıpta ettirecek şekilde
en verimli iş yeri olarak tescil edilmiştir. Sektöründe dünyadaki ilk 5
arasındaki bir fabrikadır. Bu fabrikanın bugün yeniden kurulması, 20 milyar
dolarlık bir yatırımı gerektirmektedir. Bilgi ve tecrübe oluşumu ise en az on
yılı bulmaktadır. Fabrikada gururumuz fırtına obüs seri üretimi, gündüz ve gece
görüş dürbünleri üretimi, dünyanın en uzun süre dayanıklı tank ve tırtıllı araç
paleti üretimi sıfırdan yüzde 100 millî olarak yapılmakta, Leopard 1 ve 2
tanklarının ve diğer tankların modernizasyonu tamamen sökülerek yeniden
yapılması şeklinde modernize edilmeye devam edilmektedir.
Fabrika
Sakarya ili Arifiye ilçesi E5 ile otobanın tam ortasında, 1.800 dönümlük her
türlü yeni yatırıma müsait, çok geniş bir arazi üzerinde kuruludur. 500 ile 700
milyon dolarlık bir yatırımla altı ay içerisinde seri Altay tankı üretim
kapasitesi Savunma Sanayii Başkanlığı tarafından tespit edilmiştir. Bizzat
başkan ve Millî Savunma Bakan Yardımcısı tarafından Altay tankının ana
üretiminin bu fabrikada Millî Savunma Bakanlığı ASFAT AŞ kanalıyla yapılacağı
deklare edilmiştir.
Fabrika, ülkemiz savunma sanayisi açısından vazgeçilmez
kritik önemde ve tekrar yerine konulması mümkün olmayan stratejik önemdeki bir
tesistir. On yıldır sadece prototipi için Altay tankına 1 milyar doların
üzerinde ülkemizin kaynakları harcanırken, ülkemizde Altay tankını az bir
yatırımla yani belirttiğimiz gibi 500 ila 700 milyon dolarlık bir yatırımla ve
100 kadar yeni işçi alımı yapılarak, altı ayda seri üretim yapabilecek, devletin
elindeki tank üretme kapasitesi ve tecrübesi olan tek fabrikamızdır. Hiçbir
tank ve obüs üretme yeteneği ve kapasitesi olmayan Ethem Sancak ve Katar
girişimine satılması iddiaları bulunmaktadır. Aklı başında her firma veya
holding bile kendi elindeki pırlanta değerinde, ekonomiye sağladığı katma
değeri olan böyle bir fabrikayı kaptırmamak için uğraşacakken, kendi Silahlı
Kuvvetlerine ve stratejik iş birliği içerisinde olduğu dünyanın diğer silahlı
kuvvetlerine üretim ve satış yapmakta olan böyle bir fabrikanın göz göre göre
millîlikten çıkarılması mantıkla izah edilemez. 
Fabrikada hâlen 1 albayın komutasında 29 subay, 50
astsubay, 22 uzman çavuş, 112 memur ve 714 işçi çalışmaktadır. Fabrikanın
hukuki vasfı, Türk Silahlı Kuvvetlerine hizmet üreten diğer tabur, alay veya
tugaylarla aynı durumdadır. Askerî tırtırlı araçların bakım, onarım ve
modernizasyonunu yapan bu fabrika müdürlüğünün işletmesinin devri,
Anayasa’mızın savunmanın devletin görevi olduğu, savaşa hazırlık yapması
gerekliliği ilkesi, Türk Silahlı Kuvvetleri ve Millî Savunma Bakanlığı Kuruluş
ve Teşkilatı Kanunu’na ve en önemlisi 4046 sayılı Özelleştirme Kanunu’nun
1’inci maddesinde sayılan özelleştirme kapsamına alınabilecek kuruluşları
belirleyen maddeye aykırıdır. Bu nedenle de bu fabrikanın özelleştirme
kapsamına alınması, Türk Silahlı Kuvvetlerinin bir birliğini özelleştirmekle
aynı hukuki sonuçları doğurmaktadır. Tekrar ediyorum altını çizerek: Bu
nedenle, bu fabrikanın özelleştirme kapsamına alınması, Türk Silahlı
Kuvvetlerinin bir birliğini özelleştirmekle aynı hukuki sonuçları
doğurmaktadır. Bu derece hukuksal ve stratejik hata yapılmasını Sayın
Cumhurbaşkanımızı…
(Mikrofon otomatik cihaz tarafından kapatıldı)
BAŞKAN – Tamamlayalım lütfen. 
ÜMİT DİKBAYIR (Devamla) - …Özelleştirme İdaresi Başkanı
ve Millî Savunma Bakan Yardımcısının yanlış bilgilendirmesinden ve
yönlendirmesinden olduğunu düşünüyoruz. Bu özelleştirme kararından vazgeçilerek
fabrikanın mevcut hâliyle Altay Tank Projesi’ni alan firma ile ASFAT AŞ
kanalıyla iş birliği ve sözleşme yapılarak tank üretim sürecinde
kullanılmasının daha doğru olacağını ifade ederek millî fabrikamıza sahip
çıkmalıyız. Bakın, bu yol, olur yani diğer savunma sanayisi fabrikalarımızın
özelleşmesine yol olur. Sizlere şunu hatırlatmak istiyorum: Çanakkale Savaşı
sürerken Asteğmen Mehmet Muzaffer Komutanımızın, Yahudi bir tüccardan ordumuza
kamyon lastiği alabilmek için sahte senet düzenlemek zorunda kaldığını
unutmayın. Türk Silahlı Kuvvetlerinin fabrikaları millî ve yerli kalmalıdır.
Bu, çok önem arz etmektedir. 
Ocak ayının ikinci haftasında vereceğimiz araştırma
önergesine ve kanun teklifine, kendisini millî hisseden her milletvekilinin
destek vereceğinden şüphemiz yoktur. 
Gazi Meclisi saygıyla selamlıyorum. (İYİ PARTİ
sıralarından alkışlar) 
BAŞKAN – Şimdi şahsı adına Ordu Milletvekili Cemal
Enginyurt.
Buyurun Sayın Enginyurt. (MHP sıralarından alkışlar) 
Süreniz beş dakika.
CEMAL ENGİNYURT (Ordu) – Sayın Başkan, değerli
milletvekilleri; hepinizi saygıyla selamlıyorum. 
İki
gün evvel asgari ücret açıklandı, 2.020 lira olarak belirlendi. Bu fiyat
yeterli mi, değil ama bugünün şartlarında işçilerimizin de makul karşıladığı
bir fiyat olarak bizim de kafamızdan geçen rakama yakın bir fiyat olduğu için
bundan dolayı gerekli desteği veren Hükûmete teşekkür ediyorum. İşçilerimiz bir
nebze de olsa bu kış ayında moral buldular. Yalnız, işçilerimiz 2.020 lira
aldılar ama bunu ödeyecek olan işveren. Yani devletimizin cebinden herhangi bir
kaynak çıkmayacak. Büyük oranda yük işverenin sırtına biniyor. Öyleyse işverenimizi
de dikkate almak zorundayız. Hükûmet olarak, yanında yüzlerce işçi çalıştıran
ve asgari ücretin 2.020 lira olmasıyla birlikte 750 TL yeni bir maliyetle
karşılaşan işverenimizi dikkate almak durumundayız. Dünden bugüne, ilim olan
Ordu’da ve hemen yakınında Giresun’da birçok işletme sahibi arıyor, bu
maliyetleri karşılayamayacaklarını, zaten piyasanın tıkanık olduğunu, işlerin
yeterli derecede iyi gitmediğini, sıkıntılarının olduğunu, bu maliyetleri
karşılamanın zor olduğunu ifade ettiler. Öyleyse işverenimize biz destek
vermeliyiz. Ne yapmalıyız? İşte, Hükûmetimiz dedi ki: “Belli bir süre sigorta
primlerini ben ödeyeceğim.” Güzel ama kimin sigorta primlerini? Yeni işe
başlayanların sigorta primlerini devletimiz ödeyecek, yanında 300 işçi
çalıştıranın primini ödemeyecek. Öyleyse ne yapabiliriz? Bu bir düşüncedir:
Yüzde 30, yüzde 40 da bunlardan sigorta primi indirimine gidebiliriz, bu
maliyetleri aşağı çekmek için. 
ORHAN
YEGİN (Ankara) – 150’ye çıkaracağız inşallah.
CEMAL
ENGİNYURT (Devamla) - İnşallah, inşallah… Bugün öyle bir çalışma olduğunu
duyduk ama geriye çekilmiş herhâlde. 150 lira bir fiyat desteği verileceği
söylendi. 150 de olabilir ama 300 olsa da bir kaybımız olmayacak. 
Vergilerde
bir indirime gitmeliyiz. Eski iş yeri sahiplerine herhangi bir destek
vermiyoruz ama yeni iş yeri açılıyorsa onlara kaynak yaratıyoruz, destek
veriyoruz. Güzel bir uygulama teşvik açısından. Ama eski işletme sahiplerini de
yani yıllardır devam eden, mevcut faaliyetini sürdüren işletmelere de bir
destek vermeliyiz, onların da morallerini yükseltmeliyiz. 
Vergilerini
ödeyen insanlara bunun karşılığında, sürekli, daima vergilerini ödeyip
devletine kaynak aktaran insanlara vergi indirimi olarak destek verebiliriz.
Ama
en önemlisi, bankalar ciddi anlamda sıkıntı yaratıyor. Özellikle BCH faizleri
çok yüksek. Faizlerin yüksek oluşu, ticaretin dönmemesine sebep oldu. Çekler ve
senetler yazılabildiği kadar yazılmaya başlandı. Öyleyse ne yapılmalı? Banka
faizleri aşağı çekilmeli. 
Bugün
Ziraat Bankasının reklamını gördüm. “Yüz elli yıldır hep destek verdik.” diyor.
Ama bugün Ziraat Bankasına gidip de 10 bin lira kredi alanın alnını karışlarım.
Mümkün değil, alamıyor çünkü bir sürü sıkıntı geliyor, bir sürü istek ve talep
var. Kredi alınmıyor. İşverenin kredisinin önündeki engeller kaldırılmalı.
Krediler âdeta bloke edildi bankalarda, büyük sıkıntılar yaratılıyor. Bu
sıkıntıların aşılması gerekir. İşveren eğer işçisine ödeyecek, maliyetleri
karşılayacak bir kazanım elde edemezse asgari ücreti 5 bin lira yapsak ne
yazar? Bunu ödeyecek olan işveren, bunu karşılayacak olan işveren. İşveren
düşmanlığı yaparak bir yere gidemediğimiz gibi, işveren olmadan da devletin
kalkınması mümkün değil. Hep “özel sektör” diyoruz, “Özel sektör canlandı, özel
sektör büyüdü.” diyoruz ama maalesef özel sektör bu maliyetleri ve birçok
maliyeti karşılayamıyor. Zaten Sayın Cumhurbaşkanımız da karşılanamayan
maliyetlerden dolayı değil midir ki “Doğal gazda ve elektrikte yüzde 10 indirim
yapıyorum.” dedi? 
(Mikrofon
otomatik cihaz tarafından kapatıldı)
CEMAL
ENGİNYURT (Devamla) – Sayın Başkanım…
BAŞKAN
– Tamamlayalım Sayın Enginyurt. 
CEMAL
ENGİNYURT (Devamla) – Ama yeterli değil. Hakikaten işverenlerimiz büyük bir
sıkıntı içerisinde. Bu sıkıntıların acilen giderilmesi için destekler
düşünülüyor, tartışılıyor, konuşuluyor ama bir an önce hayata geçirelim çünkü
zaman geçtikçe işverenlerimiz konkordato ilan etmeye başlıyor, iflaslar
artıyor, kepenkler kapatılıyor. Bunun önüne geçmeliyiz ki işçilerimiz
maaşlarını düzenli bir şekilde alabilsinler, 2.020 lira diyerek yüzü gülen
insanlar o parayı ceplerinde görebilsinler. Birçok firma işçisine para
ödeyemiyor. Beni her gün işçiler arıyor, Karabük’ten arıyor, Mardin’den arıyor,
diyor ki: “Filan şirketin inşaatında çalışıyoruz, paramızı ödemedi.” Hakikaten
ödememişler. Niye ödeyemiyor bu firma? Firma da sıkıntıda. Bunların giderilmesi
gerekir diye düşünüyorum. 
Asgari
ücrete verilen desteğe teşekkür ediyorum. İşverenimize de sahip çıkalım diyor,
yeni yılınızı en içten dileklerimle tebrik ediyor, hepinize saygı ve sevgilerimi
sunuyorum. (MHP ve AK PARTİ sıralarından alkışlar) 
BAŞKAN
– Teşekkür ederim.
Değerli
arkadaşlar, böylece ikinci bölüm üzerindeki konuşmalar tamamlanmıştır. 
Şimdi
on beş dakika süreyle soru-cevap işlemi yapacağız. Yarısı soru, yarısı cevap bu
sürenin. 
Sorular
için süreleri başlatıyorum. 
Sayın
Paylan, buyurun. 
GARO
PAYLAN (Diyarbakır) – Teşekkür ederim Sayın Başkan.
Sayın
Başkan, Sayın Komisyon Başkanımıza bir önceki soru döneminde sormuştum,
“Zannediyorum uzayacak.” diye bir cevap vermişti imar affıyla ilgili. Sayın
Başkan, bu geçen iki saat, üç saat içinde yürütmeden bir cevap alabildiniz mi?
Bakın, Meclis bir yasa çıkarıyor ve ilgili madde geçti, bu sürenin uzayıp
uzamayacağına dair “zannediyorum”un ötesinde daha net bir cevap Meclisimize
verebilecek misiniz acaba?
CEMAL
ENGİNYURT (Ordu) – Sayın Başkanım, bu cevabı ben de bekliyorum, ona göre. Halk
soruyor yani imar affı uzayacak mı, uzamayacak mı?
BAŞKAN
– Sayın Aygun…
İLHAMİ
ÖZCAN AYGUN (Tekirdağ) – Teşekkür ederim Başkan.
ASELSAN
ve TAI’de Türkiye için önemli ve kritik projelerde çalışan mühendislerimiz son
dönemde Hollanda’da yeni kurulmuş bir savunma sanayisi şirketi tarafından
markajda olup, yaklaşık 100’e yakın mühendisimizi Hollanda’ya götürüp transfer
ettiler. Şu anki maaşlarının 4-5 katı ücret, ev kiralarını karşılayıp
çocuklarının adaptasyon sürecine katkı verme vaadiyle işe başlattılar. Büyük
bir beyin göçüyle karşı karşıyayız. Bu mühendislerimizin gidişini de
önleyemiyoruz. Ayrıca, bu kritik projelerde görev yapan mühendislerimiz bilgilerini,
savunma sanayimiz için önemli güvenlik bilgilerini de buraya mı taşıyorlar? Bu
mühendislerle proje bitimine kadar ayrılmama yönünde sözleşme neden yapılmıyor?
Maaş koşulları daha iyi hâle neden getirilmedi? Bu beyin göçünün her alanda
maliyeti yüksektir. ASELSAN ve TAI dünyanın en iyi ciro yapan 500 savunma
sanayisi iştiraki hâline gelmişken yurt dışı kaynaklı bu operasyonu nasıl
önleyemiyoruz?
Teşekkür
ediyorum Başkan.
BAŞKAN
– Sayın Şimşek… Yok.
Sayın
Kılıç…
İMRAN
KILIÇ (Kahramanmaraş) – Teşekkür ederim Sayın Başkanım.
Son
on beş yılda Kahramanmaraş’ta 455 okul, 5.530 derslik, 34 pansiyon, 7.716
kişilik 11 yeni hastane binası, 2 ağız ve diş sağlığı merkezi, 43 TSM ve ASM,
24 köprü, 11 tünel, 5 baraj, 3 gölet, 12 sulama tesisi, 3 büyük içme suyu tesisi,
4 büyük arıtma tesisi, 1 çöp ayrıştırma ve arıtma tesisi, binlerce hanenin
elektriğini karşılayacak elektrik üretimi, 240 kilometre bölünmüş yol, 146
kilometre tek yol, 194 kilometre BSK, 4.905 kilometre grup yolu, asfalt, sathi
ve sıcak kaplama yapılmıştır. Kahramanmaraş 2023 vizyonuna odaklanmış
durumdadır.
BAŞKAN
– Sayın Arslan…
KAZIM
ARSLAN (Denizli) – Adalet Bakanlığına soruyorum:
Bir:
Türkiye hukukun üstünlüğü konusunda 113 ülke arasında 101’inci sırada yer
alıyor. Bu da Türkiye'nin hukuk güvenliğini ve itibarını sarsıyor, aynı zamanda
kalkınmamıza da zarar veriyor. Bu durumu düzeltmek için ne tür tedbirler almayı
düşünüyorsunuz?
İki:
Eren Erdem vekilimiz uzun süreden beri tutukludur. Tutuklamadan beklenen gaye
hasıl olmasına, kaçma ihtimalinin de bulunmamasına rağmen tahliye edilmemesinin
sebebi nedir?
Üç:
Eren Erdem vekilimiz tek kişilik tecritli odada tutuklu kalmaktadır. Bunun
sebebi nedir? Yanına bildiği tutuklu arkadaşlar neden verilmiyor?
Dört:
Türkiye Gazeteciler Sendikasının açıklamasına göre 144 gazetecinin tutuklu
olduğu belirtilmiştir. Tutuklu gazeteci sayısını düşürmek ve gazetecilere güven
vermek için bir çalışmanız var mı?
Beş:
Mahkemelerce sık sık yayın yasağı kararı veriliyor. Bunu azaltmak için bir
çalışma yapacak mısınız?
Teşekkür
ederim. 
BAŞKAN
– Sayın Şahin…
SUZAN
ŞAHİN (Hatay) – 5’nci teşvik bölgesi kapsamına ısrarla alınmayan Hatay’ın
sanayisi Osmaniye iline kaymış durumdadır. İskenderun-Dörtyol-Erzin bölgesi
ağır sanayi ve liman bölgesi olup bu limanlara gelen metalar Osmaniye bölgesine
taşınmaktadır. 
Otobanlar
ücretli olduğundan, otoban kullanılmadığından kara yolu trafiği tırlarla çok
yoğun ve tehlikeli bir hâl almakta, can ve mal güvenliğini tehdit etmektedir.
Otoban ücreti sanayi sektörüne de ağır maliyet yükü oluşturmaktadır.
Osmaniye-Hatay arasındaki otoban yolunun çevre yolu statüsüne dönüştürülerek
Gözene, Erzin, Dörtyol, Payas, İskenderun gişelerinin ücretsiz hâle getirilmesi
çok yoğun olan sanayi trafiği yoğunluğunu azaltacak, trafik kazalarını
önleyecek, nakliye ve lojistik firmalarına ve ağır sanayi sektörüne bu ekonomik
kriz döneminde ciddi katkı sağlayarak ülke kalkınmasına faydalı olacaktır.
İskenderun ilçesinden başlayarak Erzin ilçemizin Gözene gişelerine kadar devam
eden otoban yolunun tıpkı Adana-Ceyhan kara yolunun 64 kilometresinin ücretsiz
olması gibi ücretsiz olmasının sağlanması sanayi, lojistik sektörü ve yöre
halkının talebidir. 
Teşekkür
ederim Sayın Başkan.
BAŞKAN
– Sayın Süllü…
JALE NUR SÜLLÜ (Eskişehir) – 6360 sayılı Kanun’la
mahalle statüsü verilen yerlerde Belediye Gelirleri Kanunu kapsamında alınan
vergi, harç, katılım paylarına ilişkin istisna süreleri ve tarifeler bugün
görüşmekte olduğumuz torba yasanın 6’ncı maddesiyle değiştirilmiştir. Bu
maddeyle, bir anlamda, güya mahalle statüsüne kavuşturduğumuz köylerde
büyükşehir belediyelerinin yasalarına tabi olan vatandaşlarımızın, seçim
yatırımı olarak bir süre daha mağduriyetlerinin giderilmesi planlanmıştır ancak
köylerde yaşayan vatandaşlarımızın ta il özel idarelerine bağlı olduğu
dönemlerde çözülmemiş yol, su gibi temel yaşamsal hizmetlere ihtiyacı vardır.
Vatandaş haklı olarak hizmet beklemektedir ama il özel idarelerinin
kapanmasıyla, kendinden yüzlerce kilometre ötedeki mahallelere hizmet götürmesi
gereken belediye bu hizmetleri götürecek bütçe olanaklarına sahip değildir.
Farklı bütçe olanakları yaratılması gerekmektedir. 
5779
sayılı İl Özel İdarelerine ve Belediyelere Genel Bütçe Vergi Gelirlerinden Pay
Verilmesi Hakkında Kanun’da yeni düzenlemeler yapılması düşünülmekte midir?
Ayrıca,
Belediye Gelirleri Kanunu’nda yeni gelir kaynakları oluşturacak düzenlemeler
yapma yoluna gidilecek midir?
BAŞKAN
– Sayın Tutdere…
ABDURRAHMAN
TUTDERE (Adıyaman) – Teşekkür ediyorum Başkanım.
Mevcut
yasal düzenlemeye göre, vergi incelemesi neticesinde, haklarında usulsüzlük
tespit edilen mükellefler hakkında Vergi Usul Kanunu’na göre cumhuriyet
başsavcılıklarına suç duyurusunda bulunulmakta veya bu mükellefler hakkında
ceza davaları açılmaktadır. 
Şu
anda görüşmekte olduğumuz kanunun 9’uncu maddesinin (5)’inci fıkrasında
belirtildiği şekilde, “davalar sonlandırılır” diyor. Bu kapsamdaki mükellefler
hakkındaki davalar da, ceza davaları da bu 9’uncu maddenin (5)’inci fıkrası
kapsamında değerlendirilecek mi? Bu mükellefler bu usulsüzlükten doğan
borçlarını, vergi borçlarını ödediklerinde nasıl bir durumla karşılaşacaklar? 
Teşekkür
ediyorum.
BAŞKAN
– Sayın Özkan…
HACI
ÖZKAN (Mersin) – Teşekkürler Sayın Başkanım.
Milyonlarca
çalışanı ilgilendiren asgarî ücret tutarı açıklandı.
2019
yılında uygulanacak asgarî ücret tutarı, 417 TL’lik artış yapılarak 2.020 TL
olarak belirlendi. Emeği ve alın teriyle ülkemize değer katan işçi ve işveren
kardeşlerimize hayırlı olmasını temenni ediyorum.
Özellikle
iş dünyamızı ilgilendiren, bölgesel istihdam teşvikinin bir yıl daha uzatılması,
yeni yapılacak makine teçhizat alımlarında KDV alınmayacağı, 2019-2020
yıllarında ilk defa işe alınacak işçinin sigorta ve vergi giderinin devlet
tarafından karşılanacağı, yılbaşından itibaren elektrik ve doğal gaz
fiyatlarında konutlarda yüzde 10 indirim yapılması aziz milletimiz tarafından
sevinçle karşılanmıştır. 
Cumhurbaşkanımız
Sayın Recep Tayyip Erdoğan’a teşekkür ediyor, alınan kararların milletimize
hayırlı olmasını diliyor, Genel Kurulu saygıyla selamlıyorum.
BAŞKAN
– Teşekkür ederim.
Sayın
Komisyon Başkanı, cevap için buyurun.
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Teşekkür ediyorum
Sayın Başkan.
GARO
PAYLAN (Diyarbakır) – Cevap geliyor şimdi.
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Efendim? Hangi
cevap?
GARO
PAYLAN (Diyarbakır) – Uzayacak mı, uzamayacak mı? Ulaştı mı cevap?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Yok, sadece bir
derleme cevap vereceğim. 
Madde
9’la ilgili olarak Anayasa’nın 67’nci maddesinde “Seçim kanunlarında yapılan
değişiklikler, yürürlüğe girdiği tarihten itibaren bir yıl içinde yapılacak
seçimlerde uygulanmaz.” deniliyor. Bu konuda, bu teklifin bu maddeye uymadığı
şeklinde bir -yorum var gibi- bir soru vardı. Yapılmakta olan düzenleme Seçim
Kanunu’yla ilgili değil yani 7062 sayılı Yüksek Seçim Kurulunun Teşkilat ve
Görevleri Hakkında Kanun’da değişiklik yapılmasını öngörmekte olup ikisi farklı
kanunlar, dolayısıyla bununla ilgili olarak Anayasa’ya bir aykırılık söz konusu
değil.
Başkanım,
diğerlerine de yazılı cevap vereceğiz.
GARO
PAYLAN (Diyarbakır) – Sayın Başkan, ben açık bir soru sordum.
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Ha, siz açık bir
soru sordunuz. Tabii, ona cevap vereyim.
Ben
“zannediyorum” demedim, “zannımca” dedim; ikisi farklı şeyler. 
GARO
PAYLAN (Diyarbakır) – Nasıl farklı?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Netice itibarıyla
biz mayıs ayında yapmış olduğumuz düzenlemede bununla ilgili olarak, süre
uzatımına başvuru ve ödeme sürelerinin uzatımına ilişkin olmak üzere Bakanlar
Kurulunu yetkilendirdik, bir yıla kadar bunu uzatabiliyorlar. Bizim yapmış
olduğumuz bu düzenlemede farklı uygulamalar yapabilirler; mevcut yerlerle
ilgili olarak başvuru süresinde bir uzatmaya gitmeden ödeme süresinde bir
uzatmaya gitmeyebilirler, bu yeni yapmış olduğumuz düzenlemeyle ilgili olan
kısmına ilişkin olmak üzere bir süre verebilirler, onun için bir ödeme süresi
belirleyebilirler. Bu konuda yetki Cumhurbaşkanında.
GARO
PAYLAN (Diyarbakır) – Kanun buna cevaz veriyor mu Sayın Başkan?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Bu vergi
cezalarındaki yargılamaya ilişkin de şunu söyleyeyim: Matrah artırımında
bulunup ödemeyenler hakkında başlamış işlemleri durduruyor. Burada bahsedilen
davalar vergi davaları olup ödeme yapılması hâlinde sonlandırılıyor. Onu da
cevaplamış oldum.
Teşekkür
ediyorum.
MAHMUT
TANAL (İstanbul) – Sayın Başkan, süre var.
BAŞKAN
– Sayın Taşdoğan… 
ALİ
MUHİTTİN TAŞDOĞAN (Gaziantep) – Sayın Başkan, sayın milletvekilleri; son
zamanlarda esnafımız zor durumda. Gaziantep’te berber esnafımız daha zor günler
geçirmektedir. Sıhhi şartlarda hizmet verilmesi gereken bir iş kolu olan
berberlikte, başta Suriyeli misafirlerin açtığı ruhsatsız iş yerleri olmak
üzere izinsiz ve ruhsatsız çalışmalar çok fazladır. Bu iş yerlerinin sayısı
yüzleri aşmıştır. Hem hastalık bulaştırma riski olan hem de namusuyla evine
ekmek götürmeye çalışan esnafımızı zor duruma düşüren bu ruhsatsız iş yerleri
için gereğinin yapılması konusunda yetkilileri görev başına davet ediyoruz. Bu
haksızlığın düzeltilmesini bekliyoruz. 
Gaziantep
gibi, Gazi Meclisimizi saygıyla selamlıyorum. 
BAŞKAN
– Sayın Tanal…
MAHMUT
TANAL (İstanbul) – Teşekkür ederim Sayın Başkan.
Bazı
değerli milletvekillerimiz söz alırken asgari ücretin 2.020 TL’ye
çıkarılmasından çok memnun olduklarını, teşekkür ettiklerini dile getirdiler.
Peki, değerli arkadaşlar, siz 20 bin TL maaş alıyorsunuz ya, yazık günah değil
mi? 2.020 liraya teşekkür edeceksiniz, alacağınız 17 bin, 18 bin, 20 bin lira
maaşı cebinize koyacaksınız. Sizde vicdan var mı arkadaşlar? 
CEMAL
ENGİNYURT (Ordu) – Sen de bağışla o zaman, bağışla işçiye, bağışla işçiye o
zaman! Kendin bağışla Mahmut ağabey haydi!
HASAN
ÇİLEZ (Amasya) – Almayacaksan bağışla asgari ücretliye.
MAHMUT
TANAL (İstanbul) – Vicdanı olan bir toplumda 2.020 liraya isyan edilmesi lazım.
Milletvekili alacak bu maaşı, vatandaşa 2.020 liraya teşekkür edeceksiniz.
Vicdanı olanın, ahlakı olanın buna isyan etmesi lazım.
Teşekkür
ediyorum, saygılarımı sunarım. (CHP sıralarından alkışlar)
CEMAL
ENGİNYURT (Ordu) – Mahmut ağabey, bağışlayalım beraber, gel!
YAVUZ
AĞIRALİOĞLU (İstanbul) – Sayın Başkan, “vicdanı olan, ahlakı olan” falan
denildi, cevap vermek istiyorum. 
BAŞKAN
– Sayın Atay…
SERMET
ATAY (Gaziantep) – Sayın Başkan, dün Gaziantep’te evinin önünde oturan 2
Gaziantepli gencimize sataşan 30 kişilik Suriyeli bir grup 2 kardeşe bıçakla
saldırdı ve 23 yaşında bir gencimiz, Necati Bağcı boğazı kesilerek ağır bir
şekilde yaralandı, şu anda yoğun bakımda. Olayın olduğu mahallede halk galeyana
geldi. Her an olaylar daha vahim bir hâl alabilir. Suriyeli problemi artık
Gaziantep halkının çekemeyeceği bir duruma gelmiştir. Bir an önce yasal
düzenlemelerin yapılarak Suriyelilerin kendi topraklarına güvenli bir şekilde gönderilmesi
gerektiği düşüncesindeyiz. 
Sayın
İçişleri Bakanımızı bu konuda gerekli çalışmayı yapmaya çağırıyoruz, Gaziantep
halkını da sağduyulu olmaya çağırıyoruz. 
CEMAL
ENGİNYURT (Ordu) – Başkanım, söz alabilir miyim?
BAŞKAN
– Sayın Karaman…
SÜLEYMAN
KARAMAN (Erzincan) – Sayın Başkan, değerli milletvekilleri; seksen dokuz yıl
önce, 1939 yılında bu saatlerde meydana gelen Erzincan büyük depremi, dünya
tarihinde en çok insanın hayatını kaybettiği ilk 10 felaketten biri oldu. Öyle
ki deprem sonrası Erzincan Hapishanesinden sağ çıkan mahkûmlar, sabahtan akşama
kadar enkaz arasında insan kurtarmaya çalışıyorlardı. Yardım çalışmalarına
katılan mahkûmlar akşam saatlerinde ise eksiksiz bir şekilde savcının
karşısında toplanmışlardır. “Sayı tamam mı?” diye soran dönemin savcısına bir
mahkûmun verdiği cevap ise son derece manidardır: “Böyle günde eksilen yalnız
hapishaneden değil, millet hizmetinden, kardeşine yardımdan, insanlıktan kaçmış
olur. Bu ise alçaklıkların en büyüğüdür ve katil de olsa hiçbirimizin suçu böyle
bir cinayetten daha ağır olamaz.” 
Deprem
nedeniyle yıkılan cezaevlerinde bulunan ve enkaz kaldırma çalışmalarına yardım
eden mahkûmların…
(Mikrofon
otomatik cihaz tarafından kapatıldı)
BAŞKAN
– Teşekkür ederim. 
Sayın
Paylan…
GARO
PAYLAN (Diyarbakır) – Sayın Başkan, az önce Komisyon Başkanımız ikrar etti,
dedi ki… Bakın, imar affı yasasının bitişine beş gün var Sayın Başkan, tam beş
gün. Biz yasa yapıyoruz, ek bir yasa yapıyoruz ve şu anda Meclisimiz bu yasanın
yürürlüğünün uzayıp uzamayacağını bilmiyor ve Komisyon Başkanımız şunu söyledi:
“Kısmi de uzayabilir, tam da uzayabilir, uzamayabilir de.” 
Sayın
Başkan, Meclisimizi bu duruma düşürmemeliyiz. Gerçekten bu, Meclise yapılan
büyük bir saygısızlıktır, milletimize yapılan büyük bir saygısızlıktır. Bu,
yürütmenin saygısızlığıdır ama Meclis de bu saygısızlığa pabuç bırakmamalıdır
derim. 
BAŞKAN
– Sayın Aygun…
İLHAMİ
ÖZCAN AYGUN (Tekirdağ) – Belediyelere ait tarla vasıflı taşınmazlar
çiftçilerimiz tarafından kiralanmaktadır. Ancak, çiftçilerimiz Türkiye’de
yaşanan ekonomik sıkıntı sebebiyle 2018 yılına ait kira taksitlerini ödemekte
güçlük çekmektedirler. Bu yüzden belediyeleri dilekçe yağmuruna tutmaktadırlar.

2018
yılına ait taksit tutarlarının önceki yıla göre yüzde 45 oranında arttığını
söyleyen çiftçilerimiz dara düştüklerini belirtmektedirler. Biliyorsunuz ki bu
yıl çiftçilerimiz kiraladıkları tarladan elde ettikleri mahsulle girdi
masraflarını dahi karşılayamamışlardır. Bu yüzden, kira artış oranlarının
Üretici Fiyat Endeksi yerine Tarımsal Amaçlı Üretici Fiyat Endeksi’ne göre
güncellenmesini sağlayabiliriz. Bu, çiftçilere borcumuzdur. Karnımızı doyuran
çiftçilerimizin çığlığına kulak vermeliyiz yoksa vebali hepimiz için ağır
olacaktır. 
Teşekkür
ederim Başkanım.
BAŞKAN
– Sayın Enginyurt…
IV.- AÇIKLAMALAR (Devam)
43.- Ordu Milletvekili Cemal Enginyurt’un, TÜRK-İŞ başta olmak üzere
birçok sendika yetkilisinin 2.020 lira olarak açıklanan asgari ücretin yeterli
olmasa da bugün için doğru bir ücret olduğunu ifade ettiklerine ilişkin
açıklaması
CEMAL
ENGİNYURT (Ordu) – Sayın Başkanım, Sayın Tanal asgari ücrete, 2.020 liraya
teşekkür ettiğimizi belirtti ve bundan dolayı da bizi çok şiddetle kınadı. 
TÜRK-İŞ
başta olmak üzere Türkiye'de bu görüşmelere katılan birçok sendikanın
yetkilileri, 2.020 liranın, tıpkı benim söylediğim gibi, yeterli olmasa da
bugün için doğru bir fiyat olduğunu, ücret olduğunu ifadelendirdiler. Ben de
bundan dolayı yeterli olmasa da teşekkür ederim dedim. Ama 600 milletvekilinin…
“17-18 bin lira maaş alıyor.” diyerek sırf türbinlere oynamak için kendi
maaşını burada gündeme getirip işçiye selam göndermek, bu 600 insana, sokakta
zaten sürekli hakarete uğrayan, lokantadaki yediği yemekten başlamak üzere
sürekli tartışılan bu insanlara yapılan en büyük hakarettir. Kendisini
-hakikaten saygıyla andığım, değer verdiğim bir insandı ama- bu tavrından
dolayı gerçekten çok kınıyorum, teessüfle karşılıyorum. (MHP ve AK PARTİ
sıralarından alkışlar) 
YAVUZ
AĞIRALİOĞLU (İstanbul) – Sayın Başkan…
BAŞKAN
– Sayın Ağıralioğlu, buyurunuz. 
44.- İstanbul Milletvekili Yavuz Ağıralioğlu’nun, 2.020 lira olarak
açıklanan asgari ücretin yeterli olmadığına ama yüzde 26’lık enflasyon farkının
yansıtılmış olmasını kıymetli bulduklarına ve teşekkür ettiklerine, siyasi
nezaketi muhafaza etmek gerektiğine ilişkin açıklaması
YAVUZ
AĞIRALİOĞLU (İstanbul) – Sayın Başkan, dün asgari ücret açıklandı. Biz asgari
ücrete dikkat çekelim diye bir önerge vermiştik. Açıklanmasını müteakip -bizim
birkaç ay evvelden beri konuştuğumuz rakamlara yakın bir rakam açıklandı, hatta
2.020 lirayı telaffuz da etmiştik biz- dün ben de teşekkür ettim. Bugün Metanet
Çulhaoğlu, Adana Mebusumuz, o da teşekkür etti. Dolayısıyla, Milliyetçi Hareket
Partisine, Cemal Bey'e sataşacağım derken müttefikine de sataşmış oldu. Biz de
teşekkür ettik, biz de yeterli olmadığını biliyoruz ama bu dengeler içerisinde
yüzde 26’lık enflasyon farkının asgari ücrete yansıtılmış olmasını kıymetli
buluyoruz çünkü 1.500 lira, 1.600 lira, 1.700 lira, 1.800 lira konuşuluyordu.
(Mikrofon
otomatik cihaz tarafından kapatıldı) 
BAŞKAN
– Buyurun. 
YAVUZ
AĞIRALİOĞLU (İstanbul) – Tabii ki gönül arzu eder ki daha fazla olsun ama 2.020
lira, bu şartlarda, enflasyonun yansıtılması açısından bir iradedir,
fedakârlıktır. Bunu kıymetli buluyoruz, buna teşekkür ediyoruz.
Bu
teşekkürümüzün popülizme kurban gitmemesi lazım. Siyasi nezaketi de muhafaza
etmek gerekiyor. Mahmut Bey’e sitem edelim birazcık, bir de nezakete davet
edelim. Çünkü böyle ahlakla, vicdanla ya da ahlaksızlık ya da vicdansızlıkla bu
mevzuda itham edilmeyi hem kendi adıma hem Cemal Bey adına hem de Mecliste
herhangi bir mebusumuz adına doğru bulmuyorum.
Genel
Kurula saygılarımı sunuyorum.
MAHMUT
TANAL (İstanbul) – Sayın Başkanım… (AK PARTİ sıralarından gürültüler) 
BAŞKAN
– Arkadaşlar, bir dakika…
Sayın
Tanal…
MAHMUT
TANAL (İstanbul) – Biraz önce hatip yerinden söz alırken şunu söyledi…
TAMER
DAĞLI (Adana) – Sen milletvekillerine hakaret ediyorsun! Neyi konuşacaksın?
BAŞKAN
– Arkadaşlar, bir dakika…
MAHMUT
TANAL (İstanbul) – Adımı da kullanarak “Mahmut Tanal tribünlere oynuyor.” dedi.
Beni kınadı. (AK PARTİ sıralarından gürültüler)
BAŞKAN
– Sayın Tanal, bunu değerlendireceğim.
MAHMUT
TANAL (İstanbul) – İç Tüzük 69’a göre sataşmadan dolayı söz almak istiyorum.
TAMER
DAĞLI (Adana) – Bize de “ahlaksız” diyor, sizi de, bizi de ahlaksızlıkla
suçluyor.
BAŞKAN
– Sayın Tanal, tamam, değerlendireceğim, şimdi değil.
MAHMUT
TANAL (İstanbul) – Ne zaman değerlendireceksiniz?
BAŞKAN
– Öyle işte, yani İç Tüzük 69’a bakarsanız öyle diyor. Başkanın…
MAHMUT
TANAL (İstanbul) – Sayın Başkanım, bakın, ne dinen ne ahlaken ne hukuken…
BAŞKAN
– Arkadaşlar, soru-cevap yapıyorum.
Lütfen
Sayın Tanal, soru sormak için söz aldınız; bakın, nereye geldiğimizi
görüyorsunuz.
MAHMUT
TANAL (İstanbul) – Bakın, Sayın Başkanım, Almanya’da bir milletvekillin aldığı
maaş asgari ücretin 3 katı, Türkiye’de 15 katı. Bunun neresi adalet, neresi
hukuk? (AK PARTİ sıralarından gürültüler)
BAŞKAN
– Hayır, söz vermedim size, söz vermedim şu anda.
HASAN
ÇİLEZ (Amasya) – Sayın Tanal, siz 2.200 lira teklif ettiniz.
MAHMUT
TANAL (İstanbul) – Bakın, işte kendinize paraya geldi mi eller havaya. Ya
arkadaş, adalet varsa, din varsa, iman varsa asgari ücretin en az 4 bin lira
olması lazım.
VII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Adalet ve Kalkınma Partisi Grup Başkanvekili İstanbul Milletvekili
Mehmet Muş ve 25 Milletvekilinin Karayolları Trafik Kanunu ile Bazı Kanunlarda
Değişiklik Yapılmasına Dair Kanun Teklifi (2/1491) ile Plan ve Bütçe Komisyonu
Raporu (S. Sayısı: 38) (Devam)
BAŞKAN
– İkinci bölüm üzerinde görüşmeler tamamlanmıştır.
Şimdi
ikinci bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım arkadaşlar.
7’nci
madde üzerinde üç önerge vardır, önergeleri aykırılık sırasına göre işleme
alacağım.
Türkiye Büyük Millet Meclisi Başkanlığına
Görüşülmekte
olan 38 sıra numaralı Karayolları Trafik Kanunu ile Bazı Kanunlarda Değişiklik
Yapılmasına Dair Kanun Teklifi’nin 7’nci maddesinin aşağıdaki şekilde
değiştirilmesini arz ve teklif ederiz.
 Mehmet
Bekaroğlu  Cavit Arı Süleyman
Girgin
 İstanbul Antalya Muğla
 Emine
Gülizar Emecan Faruk Sarıaslan  Murat
Emir
 İstanbul Nevşehir Ankara
MADDE
7- 6/12/2012 tarihli ve 6362 sayılı Sermaye Piyasası Kanununun 16 ncı maddesinin
üçüncü fıkrasının birinci cümlesi aşağıdaki şekilde değiştirilmiş ve üçüncü
cümlesi yürürlükten kaldırılmıştır.
“Pay
sahibi sayısı en az beş yüz elli olan kooperatiflerin veya kendisine ortak olan
kooperatiflerin pay sahibi sayısı en az beş yüz elli olan kooperatif
birliklerinin veya kooperatif merkez birliklerinin yönetim kontrolüne sahip
olduğu ve yıllık en az elli milyon Türk lirası satış hasılatı yapmış olan
anonim ortaklıkların payları halka arz olunmuş sayılır.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın
Başkan.
BAŞKAN
– Önerge hakkında konuşmak üzere Ankara Milletvekili Murat Emir. 
Buyurun
Sayın Emir. (CHP sıralarından alkışlar)
MURAT
EMİR (Ankara) – Sayın Başkan, değerli milletvekilleri; Genel Kurulu saygıyla
selamlıyorum. 
Sözlerime,
öncelikle, başta Sayın Akbaşoğlu olmak üzere birinci partinin hatiplerinin
sıkça yaptığı bir hatayı vurgulayarak başlamak isterim. Her defasında diyorlar
ki: “Diktatörler seçimle gelmez. Biz seçimle geliyoruz, Tayyip Erdoğan seçimle
geliyor, o hâlde ona ‘diktatör’ diyemezsiniz.” (AK PARTİ sıralarından
gürültüler) Bu, çok büyük bir yanılgıdır, bunu düzeltelim hemen. Bütün
diktatörler seçimle gelirler, bütün diktatörler; Hitler seçimle gelmiştir,
Mussolini seçimle gelmiştir, Kaddafi seçilmiştir, Esad seçilmiştir, kim varsa
seçilmiştir. 
HASAN
ÇİLEZ (Amasya) – Size oy verenler ne düşünüyor acaba?
MURAT
EMİR (Devamla) – Peki, diktatörler seçime giderler mi arada? Evet, seçime de
giderler, arada seçim yaparlar ama bakın, diktatörleri diktatör yapan, adil,
eşit, demokratik seçimlerle iktidardan gitmiyor oluşlarıdır.
RECEP
ÖZEL (Isparta) – Gönderemiyorsunuz ki. Allah Allah!
MURAT
EMİR (Devamla) – Yani bir yönetimi demokratik yapan, ona demokratik vasfını
sağlayan, yapılan seçimlerin niteliğidir. 
RECEP
ÖZEL (Isparta) – Her seçimi biz alıyoruz, siz alamıyorsunuz; seçimi alın
gidelim. 
MURAT
EMİR (Devamla) – Peki, Türkiye’de seçimler nasıl yapılmaktadır, bir bakalım:
Türkiye’de seçimler ağır hileler altında yapılmaktadır. (AK PARTİ sıralarından
gürültüler) 
RECEP
ÖZEL (Isparta) – Yok be! Allah Allah!
MURAT
EMİR (Devamla) - Bunun baştaki faili de Yüksek Seçim Kuruludur. Yüksek Seçim
Kurulu Türkiye’deki seçim hukukunu katlettiği için de bugünkü iktidar Yüksek
Seçim Kurulu üyelerinin görev süresini uzatma yoluna gitmiştir. 
RECEP
ÖZEL (Isparta) – Ya, sen Muharrem İnce’ye sorsana kime “diktatör” diyor?
MURAT
EMİR (Devamla) - Siyasi iktidar Yüksek Seçim Kurulundan son derece memnundur,
ona ihtiyacı var çünkü Yüksek Seçim Kurulu referandumda da sonraki seçimlerde
de gerekeni yapmış ve iktidara birinci parti olmasının yolunu açmıştır. 
RECEP
ÖZEL (Isparta) – Hadi oradan ya! Ne alaka ya?
MURAT
EMİR (Devamla) – Bu nedenle vazgeçememektedir. 
Şimdi,
bu yasaya niye ihtiyaç duydunuz, niye süresini uzatıyorsunuz diye baktığımızda
da deniyor ki işte, 6 tane üye ayrılacak, böylece tecrübe olmayacak, birikmiş
bilgi olmayacak. Oysa buna katılmak mümkün değil çünkü bunun zaten kurumsal bir
yapısı var. Zaten şu anda görev yapmakta olan yargıçlar var. Bunu asla kabul
edemeyiz.
Bakın,
Yüksek Seçim Kurulu mühürsüz seçimin önünü açtı. Yani hem kendi kanununu hem de
daha önce kendi verdiği kararları çiğneyerek kendi içtihatlarını bozdu ve
mühürsüz seçimlerle referanduma ağır bir şaibe düşürdü. 
RECEP
ÖZEL (Isparta) – Her zaman aynı kararı verdi. Her zaman benzer kararlar var,
bütün seçimlerde var. 
MURAT
EMİR (Devamla) – Sonrasında, bakın, Cumhurbaşkanını -aslında yürütmenin ta
kendisi olan Cumhurbaşkanını- seçim yasaklarının dışında tutarak da ağır bir
eşitsizliğin önünü açtı. 
Sayın
Akbaşoğlu’nu ben Anayasa Komisyonundan hatırlıyorum. Şöyle yapıyordu:
“Cumhurbaşkanı, Başbakan, ne yapıyoruz? Başbakanı getiriyoruz, Cumhurbaşkanıyla
birleştiriyoruz.” diyordu. Bakın, yasada “Başbakan, bakanlar ve milletvekilleri
seçim yasaklarına tabidirler.” diyor ama şimdi Yüksek Seçim Kurulu ne yaptı?
“Yok, Cumhurbaşkanı tabi değil.” dedi. Tabii, Cumhurbaşkanının işte bu Yüksek
Seçim Kurulundan vazgeçememesinin en temel sebebi de bu. 
Şimdi,
Anayasa’nın 67’nci maddesinin son fıkrası var. Hepiniz bilirsiniz, aslında
seçim kanunlarında yapılacak değişiklikler bir yıl sonra yürürlüğe girerler.
Yani şu anda yaptığımız değişikliğin bir yıldan önce yürürlüğe girme olanağı
yoktur ama buna kim bakacak? Yine Yüksek Seçim Kurulu bakacak. Peki, Yüksek
Seçim Kurulu “Benim görev sürem uzatılmasın.” der mi? Demez çünkü onlar o
yüksek aylıklara, o makam arabalarına, o konumlarına alıştılar. Dolayısıyla,
burada ağır bir Anayasa ihlali de var. 67’ye sonun ihlali, ağır bir Anayasa
ihlalidir. 
Şimdi,
elimizde mahkemelere talimat veren, miting meydanlarından insanları azarlayan,
savcıları göreve çağıran, “Ceza alacaklar.” diyen, beğenmediği siyasileri ağır
eleştiren, hakaret eden bir Cumhurbaşkanı var ve bu Cumhurbaşkanının
şekillendirdiği yüksek yargı, tamamen bağımlı bir şekilde, Cumhurbaşkanı ne
derse onu yapıyor ve mahkemeler maalesef ağır bir tasallut altında kalıyorlar. 
Şimdi,
buradan baktığımız zaman, Yüksek Seçim Kurulunun adil bir seçim yürüteceğine,
demokratik bir seçim yürüteceğine, eşit bir seçim yürüteceğine inanmamız mümkün
değil.
ALİ
ŞAHİN (Gaziantep) – Yenilgiyi şimdiden kabullendiniz.
MURAT
EMİR (Devamla) – Bu nedenle de bu Yüksek Seçim Kurulunun görev süresinin
uzatılıyor olması son derece yanlış.
Bir
nokta daha var. Bakın, deniyor ki: “Bu üyelerin yarısının değişiyor olması bir
sorun yaratacak.” Peki, süreler niye 2022 ile 2023’e kadar uzatılıyor? Eğer
öyleyse 2022’de, 2023’te ve 2024’ün başında da genel ve yerel seçimler olacak,
aynı sorunları yine yaşamayacak mıyız? Yaşayacağız. O hâlde, eğer gerekçe bu
ise, bu mantıklı, aklı başında bir gerekçeyse görev sürelerinin daha kısa
uzatılması gerekirdi. 
(Mikrofon
otomatik cihaz tarafından kapatıldı) 
MURAT
EMİR (Devamla) – Sayın Başkan, cümlemi tamamlayabilir miyim?
BAŞKAN
– Tamamlayalım lütfen.
MURAT
EMİR (Devamla) – Yani bu kişilere, Yüksek Seçim Kurulunun şu andaki üyelerine
böylesine uzun bir görev yapma süresini niye tanıyoruz?
RECEP
ÖZEL (Isparta) – Uzun filan değil, bir yıl fazla yapıyor.
MURAT
EMİR (Devamla) – Çünkü yapılmak istenen aslında karşılıklı bir iş birliğidir.
Saray ile Yüksek Seçim Kurulu bir ortaklaşma hâlindedir ve bu ortaklaşma
hâlinde de maalesef Türkiye’nin seçimleri ağır bir şaibe altında
yürütülmektedir.
Genel
Kurulu saygıyla selamlarım. (CHP sıralarından alkışlar) 
MUHAMMET
EMİN AKBAŞOĞLU (Çankırı) – Sayın Başkan...
BAŞKAN
– Sayın Akbaşoğlu...
MUHAMMET
EMİN AKBAŞOĞLU (Çankırı) – Teşekkür ederim Sayın Başkanım.
Tabii,
iki kere, ismime atfen, hiç gereksiz yere, konuyla da alakası olmadığı hâlde
bazı sataşmalarda bulundu açıkça ama ben açıklamada bulunacağım.
BAŞKAN
– Evet, bir dakikada açıklamada bulunun.
IV.- AÇIKLAMALAR (Devam)
45.- Çankırı Milletvekili Muhammet Emin Akbaşoğlu’nun, 2.020 lira olarak
belirlenen asgari ücreti bütün tarafların ilk defa konsensüs içerisinde
sevinçle karşıladığına ilişkin açıklaması
MUHAMMET
EMİN AKBAŞOĞLU (Çankırı) – Şimdi, tabii, 1.603 lira olan asgari ücret 2.020
liraya çıktı, 417 lira net bir artış, yüzde 26’ya tekabül ediyor. 2019’da
enflasyon rakamlarının hakikaten yüzde 15’ler seviyesinde olması
düşünüldüğünde, reel anlamda her yönden katbekat iyi bir düzenleme yapıldığı ve
ilk defa işçi, işveren, devlet, bütün tarafların konsensüs içerisinde sevinçle
karşıladığı bir rakamdır. Hayırlı ve uğurlu olsun işçilerimize,
çalışanlarımıza. 113 dolarmış 2002’de, şimdi 382 dolar, 3,4 kat reel olarak
dolar bazında da artmış bir asgari ücret. 
Toparlıyorum
Sayın Başkanım, son bir dakika…
(Mikrofon
otomatik cihaz tarafından kapatıldı)
BAŞKAN
– Sayın Akbaşoğlu... 
MUHAMMET
EMİN AKBAŞOĞLU (Çankırı) – Teşekkür ederim. 
Evet,
diğer konulara gelince: Herhâlde diktatörün kim olduğunu, Sayın Öztürk
Yılmaz’ın son açıklamalarına göre arkadaşlarımızın kendi içlerinde
tartışmalarında fayda mülahaza ediyorum. 
İkinci
olarak da yine kendi arkadaşlarından Sayın Muharrem İnce’nin “Çıkmışsın yenmiş
kardeşim. Çıkmışsın yenmiş. Çıkmışsın yenmiş...” Yani bundan daha başka bir şey
söylemeye gerek var mı Allah aşkına ya! Ben başka bir şeyi zait görüyorum ve
Halep oradaysa arşın burada, hiçbir mazeret başarının yerini tutmaz, 31 Martta
yine milletimizin teveccühünü AK PARTİ Allah’ın izniyle kazanacaktır diyor,
teşekkür ediyorum. (AK PARTİ sıralarından alkışlar) 
YAVUZ
AĞIRALİOĞLU (İstanbul) – Sayın Başkan…
BAŞKAN
– Sayın Ağıralioğlu, buyurun. 
YAVUZ
AĞIRALİOĞLU (İstanbul) – Yüksek Seçim Kuruluyla alakalı endişelerimizi dile
getirdik, kayıtlara girsin diye söylüyorum. 
YSK’de
değişme zamanı geldiği hâlde, süresi uzatılarak tecrübelerine atıf yapılan
Yüksek Seçim Kurulu üyelerimizle ilgili Türk yargısının töhmet altında
kaldığını düşünüyorum. Bu yargıya itimatsızlığın, beraberinde yargıya
itibarsızlık da doğuracağını düşünüyorum. Görev değişikliği yapılması planlanan
ilgili, yetkili 6 arkadaşımızın yerine koca Türk devletinden tecrübeli 6 adam
bulunamıyor, onların tecrübesine sahip insanların boşluğundan dolayı
yapacağımız seçime gölge düşürülmesinden korkuluyorsa yargıya, seçim
sistemimize, her şeyimize itimatsızlık telkin edecek bu kabil işi
desteklemediğimizi söylüyoruz. Lakin bu süreç içerisinde bunu hususiyetle şerh
etmemin sebebi şu Başkanım: Biz normalde bu torba yasaya destek vereceğiz,
“evet” oyu için el kaldıracağız, reyimizin rengi “evet.” Ama bu mevzudaki
hassasiyetimizin görülmesi lazım çünkü tecrübeli birçok hukuk adamını yetiştirdik,
her türlü mevkide istihdam ettik, seçime bu kadar zaman kala seçim sağlıklı
olmaz endişesiyle süre uzatımını doğru bulmuyoruz, yargıya itibar ve
itimatsızlık olarak telakki ediyoruz; bilinmesini istiyoruz efendim. 
BAŞKAN
– Sayın Altay… 
46.- İstanbul Milletvekili Engin Altay’ın, AK PARTİ’nin her asgari
ücretliye 192 çeyrek altın borcu olduğuna, Kemal Kılıçdaroğlu’na “diktatör”
diyebileceklerine ama toplumun o lidere nasıl baktığının önemli olduğuna,
seçimlerin eşit koşullarda yapılmadığına ilişkin açıklaması
ENGİN
ALTAY (İstanbul) - Teşekkür ederim Sayın Başkan.
Şimdi,
bu asgari ücret meselesini ben bugün söylemiştim, demiştim ki: “Daha geçen sene
424 dolardı asgari ücret, şimdi açıklanan rakam 380 dolar; 42 dolar milletin
cebinden çaldı bu yürütme.” 
Şimdi,
iktidar partisi bu örneği 2002’den alıyor, diyor ki: “2002’de şuradan şuraya
geldi.” Orada da durum şu: 2002’de bir asgari ücretli 5,7 çeyrek altın
alabiliyor idi, 2002’de; şimdi, 2018 itibarıyla söylüyorum, 4,7 çeyrek altın
alıyor.
HASAN
ÇİLEZ (Amasya) - Ama dünya altın fiyatlarına bak.
ENGİN
ALTAY (İstanbul) – Şimdi, yenisi ayrı. Bir dakika... 
Efendim,
on altı yıllık icraatınızı söylüyorum, bunu da söyleriz, değişmiyor. 
HASAN
ÇİLEZ (Amasya) – Petrole, altına göre bu hesaplar yapılmaz ya! 
ENGİN
ALTAY (İstanbul) – Neticede, AK PARTİ’nin her asgari ücretliye on altı yıllık
kayıptan sebep 192 adet çeyrek altın borcu var. Borcunuzu ödeyin, 192 çeyrek
altın her asgari ücretliye ödemek zorundasınız. (CHP sıralarından alkışlar)
Hak, adalet varsa bu böyle. Rakamlarla oynayarak, eğip bükerek yürütmenin
yaptığı işleri millete doğru gibi gösteremezsiniz. 
İki:
Ben söyledim, Kemal Bey’e de diktatör diyebilirsiniz. Bak, itiraz ediyor muyum?
Efendim, bir milletvekili öyle demiş. Arkadaşlar, yüz elli defa söyledik,
burada Başkanlık Divanında -tutanaklara geçti- Meclisi yöneten başkan vekili,
partinize mensup idi, diktatörün bir siyasi eleştiri olduğunu kabul ve teyit
etti. Bunun üstünde durmayın. Sizden, Tayyip Erdoğan’dan önceki liderlere de
Kemal Bey’e de diktatör diyenler olabilir. Önemli olan, burada toplumun o
liderlere nasıl baktığıdır. 
Biz
“Seçimlerde yenilmedik.” demedik Sayın Akbaşoğlu, “yenilmedik” demedik. O
nereden çıktı? Ama AK PARTİ’nin… Özellikle son zamanlarda seçimlerin Türkiye’de
eşit koşullarda yapılmadığının, biz devletle, devletin kaymakamıyla, valisiyle
de Tayyip Erdoğan’la, milletvekili adaylarımızla birlikte mücadele ettiğimizin
bilincindeyiz ama buna rağmen bakın göreceksiniz, 31 Mart farklı olacak.
Teşekkür
ederim. (CHP sıralarından alkışlar)
BAŞKAN
– Arkadaşlar, önergeyi oylarınıza sunuyorum…
MUHAMMET
EMİN AKBAŞOĞLU (Çankırı) - Yenilen pehlivan güreşe doymaz!
MURAT
EMİR (Ankara) – Sayın Başkan, Sayın Akbaşoğlu adımı da vererek sataştığımı
söyledi.
BAŞKAN
– Bir dakika, önce önergeyi…
VII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Adalet ve Kalkınma Partisi Grup Başkanvekili İstanbul Milletvekili
Mehmet Muş ve 25 Milletvekilinin Karayolları Trafik Kanunu ile Bazı Kanunlarda
Değişiklik Yapılmasına Dair Kanun Teklifi (2/1491) ile Plan ve Bütçe Komisyonu
Raporu (S. Sayısı: 38) (Devam)
BAŞKAN
- Sayın Murat Emir ve arkadaşlarının önergesini oylarınıza sunuyorum: Kabul
edenler… Kabul etmeyenler… Önerge kabul edilmemiştir.
Sayın
Emir…
MURAT
EMİR (Ankara) – Sayın Akbaşoğlu, benim kendisine sataştığımı söyleyerek
sataştı, 69’a göre söz istiyorum.
MUHAMMET
EMİN AKBAŞOĞLU (Çankırı) – Sataşma yok ya. Sataşmadım. 
MURAT
EMİR (Ankara) – Hayır, bu bir sataşmadır.
BAŞKAN
– Ben de unuttum şimdi neler geçtiğini, bir bakayım ben Sayın Emir, ondan
sonra. 
MURAT
EMİR (Ankara) – Yok, sıcağı sıcağına…
BAŞKAN
– Bir bakayım, işimiz çok daha, vaktimiz var.
MURAT
EMİR (Ankara) – Ama tam yerinde, tam yeri geldi Sayın Başkan.
BAŞKAN
- Bir bakayım ben. Değerlendireceğim. 
MURAT
EMİR (Ankara) – Sataştığımı söyledi, ismimi verdi. “Yersiz konuştu.” dedi, onu
da ekleyeyim.
ENGİN
ALTAY (İstanbul) – Tutanaklara bakın.
BAŞKAN
– Bakacağım. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan (2/1491) esas numaralı Karayolları Trafik Kanunu ile Bazı Kanunlarda
Değişiklik Yapılmasına Dair Kanun Teklifi’nin 7’nci maddesinin birinci
fıkrasında yer alan "yürürlükten kaldırılmıştır” ibaresinin
"çıkarılmıştır” ibaresiyle değiştirilmesini arz ve teklif ederim.
 Ayhan
Erel  Yavuz Ağıralioğlu Fahrettin
Yokuş
 Aksaray İstanbul Konya
 Hasan
Subaşı İsmail Koncuk
 Antalya Adana
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın
Başkan.
BAŞKAN
- Önerge hakkında konuşmak üzere Adana Milletvekili İsmail Koncuk.
Buyurun
Sayın Koncuk. (İYİ PARTİ sıralarından alkışlar)
İSMAİL
KONCUK (Adana) – Sayın Başkan, değerli milletvekilleri; yüce heyetinizi
saygıyla selamlıyorum.
Tabii,
zaman zaman burada yapılan eleştirilere kızıyorsunuz ama eleştiri yapmamak da
mümkün değil. Hani “Söylesem tesiri yok, sussam gönül razı değil.” sözünden
hareketle, Ümit kardeşim burada Sakarya’daki tank ve palet fabrikasından
bahsetti. Böyle bir şey nasıl kabul edilebilir? Düşünün, stratejik önemi olan,
Türk Silahlı Kuvvetlerinin sahibi olduğu, tamamen millî üretim yapan, askerî
malzeme üreten bir fabrika yirmi beş yıllığına önce özelleştiriliyor, kiraya
veriliyor. Şimdi, burada amaç ne olabilir? Şimdi, diyorsunuz ki: “Biz millîyiz.”
Millî üretim yapan hatta askerî iş birliği içerisinde olduğumuz ülkelere de
üretim yapan bir fabrikayı, herhangi bir gerekçe ortaya koymadan… Yani bunun
gerekçesi varsa burada sayın milletvekillerinin bilgisi var mı, sizlere soruldu
mu “Bunu satalım mı satmayalım mı, kiraya verelim mi vermeyelim mi?” diye ki
sorulduğunu zannetmiyorum; burada birisi açıklasın. Bizim gönlümüz mutmain
olsun. 
Şimdi,
“Vatandaştan uzaklaştınız.” diyoruz, “Halktan kopuyorsunuz.” diyoruz. İşte,
Sakaryalıdan uzaklaşıyorsunuz. Bin kişi çalışıyor orada, bin kişi. Bin kişi,
Sakarya’da bu fabrikadan ekmek yiyor. Yani işin millî tarafı var ama işin bir
de insani boyutu var. Değerli milletvekilleri, özelleştirme yaparken işin
insani boyutunu da değerlendirmek, düşünmek zorundasınız yani tepeden aşağıya
bir taşı yuvarlarken o taşın hangi taşları harekete geçireceğini, heyelana
sebebiyet verip vermeyeceğini düşünmek durumundasınız. Tabii, bunun sorumlusu
siz değilsiniz; Sayın Cumhurbaşkanı 481 no.lu Kararname’yle, kendi iradesiyle
böyle bir düzenleme yapmış. Bunu savunacak durumda olduğunuzu da zannetmiyorum
ama işte, Sakaryalı yarın bunun hesabını soracak, sormalı. Bin insan orada
ekmek yiyor ve bu insanların kazancından Sakarya’daki esnaf da geçimini temin
ediyor. Bu kadar önemli bir iş yerini siz kiraya veriyorsunuz demiyorum,
vallahi bunun adı peşkeş çekmektir. 
ENGİN
ALTAY (İstanbul) – Peşkeş, peşkeş…
İSMAİL
KONCUK (Devamla) – Bunun adı açıkça peşkeş çekmektir. Askeriyeye ait olan palet
ve tank fabrikası, doğrudan doğruya bir yerlere Cumhurbaşkanlığı kararnamesiyle
peşkeş çekilmiştir. Vatandaşlarımız adına, Sakaryalı adına burada kınadığımı
ifade etmek istiyorum.
Değerli
milletvekilleri, bu kanun teklifi, 12 maddeden oluşan bu kanun teklifi tabii
bir seçim öncesi kanun teklifi, seçim öncesi kanun teklifi. Şimdi, Sayın Meclis
Başkanımız geçen İstanbul’a gitti, sivil toplum örgütleriyle görüştü ve orada
zaten -kanun çıkmadan evvel- böyle bir kanuni düzenlemesi yapılabileceğini
Sayın Binali Yıldırım açıklamıştı. Tabii, keşke Binali Yıldırım açıklamasaydı.
Yani İstanbul Belediye Başkan adaylığı konuşulan bir insan Binali Yıldırım ama
310 bin kişiyi İstanbul’da ilgilendiren bir düzenlemeyi açıklaması etikle
bağdaşan bir durum değil. Ama şunu sormamız burada gerekir. Tamam, bunu
affediyoruz, biz de destekliyoruz, affedilsin, İYİ PARTİ olarak doğru
buluyoruz. Fakat soruyoruz: 2016’dan bu yana neredeydiniz ya? Vallahi var ya,
tam bir şark kurnazı oldunuz siz, gerçekten. Yani sizi kutlamak mı lazım?
RECEP
ÖZEL (Isparta) – Onu deme yani. O kadar deme yani. Onu da deme yani. 
İSMAİL
KONCUK (Devamla) – Ama doğrusu bu, zoruna gitmesin.
RECEP
ÖZEL (Isparta) – Deme, deme, o tarafını geri al.
İSMAİL
KONCUK (Devamla) – Niye şark kurnazı biliyor musunuz? Yani şöyle: Kendiniz
çalıyorsunuz, kendiniz oynuyorsunuz. Şimdi, 2016 yılında bu düzenleme yapıldı.
Bu düzenlemenin…
(Mikrofon
otomatik cihaz tarafından kapatıldı)
İSMAİL
KONCUK (Devamla) – Sayın Başkanım…
BAŞKAN
– Tamamlayalım lütfen.
BURHAN
ÇAKIR (Erzincan) – Zoruna mı gitti?
İSMAİL
KONCUK (Devamla) – Zoruma gitmedi.
BURHAN
ÇAKIR (Erzincan) – Zoruna gitmiş, belli. Millet etik olan şeylere…
MUHAMMET
NACİ CİNİSLİ (Erzurum) – Tank fabrikasına niye cevap vermiyorsun?
İSMAİL
KONCUK (Devamla) – Ya, bu 310 bin kişiye ceza veren sizsiniz, bu düzenlemeyi
yapan sizsiniz, sorumlusu sizsiniz ve şimdi diyorsunuz ki: “Biz hata yapmışız.
Bu hatamızı iki yıl sonra telafi ediyoruz.” Özür dileyin milletten. İki yıl
milleti üzdünüz, üzdünüz. Bu düzenlemenin vebalini taşımak varken şimdi -özür
dileyerek söylüyorum- pişkin bir şekilde doğru bir şey yaptığınızı ifade
ediyorsunuz. Bugün doğru ama asıl olan, siyasetçinin yaptığı düzenlemenin hangi
sonuçları doğuracağını düşünebilmesidir. Buna, devlet adamlığı deniliyor.
Öngörü sahibi olacaksınız, devlet öngörüyle yönetilir, maalesef sizde bu
öngörünün olmadığını görüyoruz. 
(Mikrofon
otomatik cihaz tarafından kapatıldı)
İSMAİL
KONCUK (Devamla) - Bu arada ben yeni yılınızı kutluyorum. Memleketimize,
milletimize hayırlara vesile olsun diye yüce Allah’tan niyaz ediyorum.
Saygılar
sunuyorum. (İYİ PARTİ sıralarından alkışlar) 
ALİ
ŞAHİN (Gaziantep) – Sizin olsun yeni yılınız. Size yeni yılını iade ediyoruz.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 38 sıra sayılı Kanun Teklifi’nin çerçeve 7’nci maddesiyle değiştirilen
6362 sayılı Kanun’un 16’ncı maddesinin üçüncü fıkrasının birinci cümlesine
"kooperatiflerin pay sahibi sayısı” ibaresinden sonra gelmek üzere
"tek başına ya da toplam olarak” ibaresinin eklenmesini arz ve teklif
ederiz.
 Özlem
Zengin Mehmet Doğan Kubat Ramazan
Can
 Tokat İstanbul Kırıkkale
 Recep
Özel İmran Kılıç
 Isparta Kahramanmaraş
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Takdire bırakıyoruz
Sayın Başkanım.
MEHMET
DOĞAN KUBAT (İstanbul) – Gerekçe…
BAŞKAN
– Gerekçeyi okutuyoruz.
Gerekçe:
Madde
kapsamına girecek kooperatif birliklerinin niteliği açıklığa kavuşturulmaktadır.
BAŞKAN
– Komisyonun takdire bıraktığı önergeyi oylarınıza sunuyorum: Kabul edenler...
Kabul etmeyenler... Önerge kabul edilmiştir. 
Kabul
edilen önerge doğrultusunda 7’nci maddeyi oylarınıza sunuyorum: Kabul
edenler... Kabul etmeyenler... 7’nci madde kabul edilmiştir.
Şimdi
8’inci madde üzerinde ikisi aynı mahiyette olmak üzere üç önerge vardır.
İlk
okutacağım iki önerge aynı mahiyettedir, önergeleri okutup birlikte işleme
alacağım.
Türkiye Büyük Millet Meclisi Başkanlığına
Görüşülmekte
olan 38 sıra sayılı Kanun Teklifi’nin 8’inci maddesinin kanun teklifinden
çıkarılmasını teklif ederiz.
 Kemal
Peköz Nuran İmir Şevin
Coşkun
 Adana Şırnak
 Muş
 Murat
Çepni Ömer Faruk Gergerlioğlu Garo
Paylan
 İzmir Kocaeli Diyarbakır
 Mahmut
Celadet Gaydalı 
 Bitlis
Aynı mahiyetteki diğer önergenin imza sahipleri:
 Mehmet
Bekaroğlu Cavit Arı Süleyman
Girgin
 İstanbul Antalya Muğla
 Emine
Gülizar Emecan Faruk Sarıaslan
 İstanbul Nevşehir
BAŞKAN
– Aynı mahiyetteki önergelere Komisyon katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın
Başkan.
BAŞKAN
– Aynı mahiyetteki önergeler üzerinde Diyarbakır Milletvekili Garo Paylan
konuşacaktır.
Buyurun
Sayın Paylan. (HDP sıralarından alkışlar) 
GARO
PAYLAN (Diyarbakır) – Sayın Başkan, değerli milletvekilleri; hepinizi saygıyla
selamlıyorum. 
Değerli
arkadaşlar, anketler iyi gitmiyor değil mi? (AK PARTİ sıralarından alkışlar) 
MUHAMMET
EMİN AKBAŞOĞLU (Çankırı) – Çok iyi gidiyor.
GARO
PAYLAN (Devamla) – Anketler iyi gitmiyor ki değerli arkadaşlar, böyle bir seçim
yatırımı yasası getirdiniz. Değerli arkadaşlar, torba yasaya bakın, genelde bir
seçim yatırımı yasası, özelde de Binali Yıldırım yasası. Sayın Binali Yıldırım
daha Meclis Başkanıyken seçim kampanyası startını verdi. Ne yapacağız? Köprüye
gelen cezaları affediyoruz. Başka? Boğaz’da imar affı. Başka? Trafik
cezalarında artış yok. Startı Binali Yıldırım verdi arkadaşlar. Anketler iyi
gitmiyor, siz panik hâlinde seçim yatırımı yasaları getiriyorsunuz ama kriz
büyük arkadaşlar, delik de büyük, vatandaşın cebindeki delik büyüyor her gün ve
31 Martta gereken cevabı vatandaşımız verecektir diye düşünüyorum. 
Bakın,
bu şartlarda bir panik yasa geldiğinde ne olur? Sayın Komisyon Başkanı cuma
akşamı bizi arar “Arkadaşlar, pazartesi toplanıyoruz.” Ne için toplanıyoruz?
“Pazartesi göreceğiz.” Ee gördük, neymiş? Aflar, aflar, vergi affı, imar affı.
On iki saat içinde Komisyon toplandı, yalapşap maddeler geçti. 
Bakın,
teklif sahibi Mehmet Muş’u bugün gören oldu mu arkadaşlar?
RECEP
ÖZEL (Isparta) – Burada, burada.
GARO
PAYLAN (Devamla) – Teklif sahibi Mehmet Muş’u ben Genel Kurulda görmedim.
Bakın, teklif sahibi Mehmet Muş Komisyona geldi, savundu; Genel Kurulda yok.
Değerli arkadaşlar, böyle bir şey olabilir mi? Bir teklifi getiren Mehmet Muş,
gelip Mecliste teklifine sahip çıkmıyor.
Değerli
arkadaşlar, imar affı yasasının 31 Martta yürürlük süresi doluyor. Komisyon
Başkanına Komisyonda 10 kere sordum, Mehmet Muş’a 20 kere sordum, burada da
defalarca sordum. Bakın, milletin vekilleri olarak biz yürürlük süresini
bilmiyoruz arkadaşlar. Çıkaracağımız yasa iki günlük yasa. 29 Aralıkta
Cumhurbaşkanı imzalayacak, 31’inde süresi bitti. Ama böyle olmayacağını
biliyoruz. Yürürlüğü uzayacak mı? Komisyon Başkanı diyor ki: “Kısmi de
uzayabilir, tamamen de uzayabilir, uzamayabilir de.”
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Ne güzel cevap
vermişim. 
RECEP
ÖZEL (Isparta) – Bekleyip göreceğiz. 
GARO
PAYLAN (Devamla) - Yani bu şartlarda biz Meclis olarak yasa yapıyoruz
arkadaşlar. Bu, Meclise yapılmış büyük bir saygısızlıktır, bu saygısızlığı hiç
birimiz kabul etmeyelim. 
Değerli
arkadaşlar, 8’inci maddeye gelirsek, ne diyor: “Bütün bankalar sermaye şeklinde
tahvil çıkarabiliyorlar, katılım bankaları da çıkarsın.” Çok masumane gözüküyor
değil mi? Ama hiçte masumane değil çünkü neden? Yapılanlardan biliyoruz.
Değerli
arkadaşlar, 3 kamu bankasına -Vakıfbank, Halkbank, Eximbank- sermaye şeklinde
tahvil ihraç edildi ve 11 katrilyon lira aktarıldı. Nereden, nereden
arkadaşlar? İşsizlik Sigortası Fonu’ndan. Yani işçinin, işsizin parasından 11
katrilyon lira 3 kamu bankasına aktarıldı. Şimdi, bu madde de aynı şeyi
söylüyor. Katılım bankaları da sermaye şeklinde tahvil çıkaracaklar. Biz dedik
ki: “Kaynak nerede?” “Bakacağız.” diyor Komisyon Başkanımız. Sayın Mehmet Muş:
“Belki yurt dışından para bulurlar.” diyor. Oysa biz şunu çok iyi biliyoruz ki
Vakıf Katılım ile Ziraat Katılıma, göreceksiniz arkadaşlar, kırkı geçmez bu iş,
kırk günü geçmez, İşsizlik Sigortası Fonu’ndan kaynak aktarılacak. Peki, buna
ben razı değilim, eminim ki bizi izleyen işçiler de razı değil. Çünkü
milyonlarca işsizimiz var ve bu sayı artacak arkadaşlar. İşsizlik Sigortası
Fonu işsiz yararına, işçi yararına kullanılması gerekirken kamu bankalarına
sermaye olarak aktarılıyor arkadaşlar. Böyle bir şeyi ne vatandaşımız kabul
eder ne de onların vekilleri kabul etmeli arkadaşlar. El birliğiyle bu yasaya
“hayır” demeliyiz, bu çağrıyı yapıyorum. 
Bakın,
grup başkan vekili diyor ki: “Arkadaşlar, biz işsizlerin, işçilerin parasını,
asgari ücreti artırdık.” Ya arkadaşlar, açlık sınırı kaç para, sorarım size? 2
bin lira arkadaşlar. Açlık sınırı bugün 2 bin lira. Yani işçilerin, 4 kişilik
bir ailenin yalnızca mutfak masrafı 2 bin lira arkadaşlar, yeterli gıdayı almak
için 2 bin lira harcamalı. Ne kalıyor geriye? İşçi kardeşlerimize 20 lira
kalıyor yani günde 1 lira kalmıyor.
MEHMET
ERDOĞAN (Gaziantep) – Yanlış bilgi ya! 
GARO
PAYLAN (Devamla) - Ne yapacak bu 20 lirayla? Kirayı ödeyecek, eğitimini
sağlayacak, çocuğuna harçlık verecek, gıdasını alacak, giyimini sağlayacak.
İşçi kardeşlerim, size 20 lirayı layık görüyorlar mutfak masrafından sonra,
bozdurun, bozdurun harcayın. Lütfetmişler beyefendiler, size sefalet ücretini
layık görmüşler. 1 çay, 1 simit hesabı yapmıştı Cumhurbaşkanı; on altı yıl
sonra geldiğimiz nokta da, yine 1 çay, 1 simit hesabındayız arkadaşlar. 
(Mikrofon
otomatik cihaz tarafından kapatıldı)
GARO
PAYLAN (Devamla) – Sayın Başkan, bir dakika daha müsaade ederseniz bir konuda
daha meramımı anlatayım, bir daha söz almayayım. 
BAŞKAN
– Tamamlayalım lütfen. 
GARO
PAYLAN (Devamla) – Sayın Başkan, vergi affı konusu da 2 madde sonra, bir iki
kelam da onunla ilgili edeyim. 
Sayın
Mehmet Şimşek geldi dört yıl önce Komisyonumuza, dedi ki: “Vergi affı
getiriyoruz, bir daha da gelmeyecek.” “Emin misiniz Mehmet Şimşek?” dedik.
“Yok, tövbe, bir daha gelmeyecek.” dedi. Vergi affı geldi, geçti, Naci Ağbal
Bakan oldu, Naci Ağbal geldi, dedi ki: “Vergi affı getirdik, bir daha
gelmeyecek.” “Emin misiniz Naci Ağbal?” dedik. Naci Ağbal 4 vergi affı getirdi
arkadaşlar, 4. Berat Albayrak Bakan oldu “Tövbe billah vergi affı gelmeyecek.”
dedi, daha kırkı çıkmadı, vergi affıyla buraya geldi. Dört yılda 6 vergi affı
çıkardık arkadaşlar ve her vergi affı yeni vergi aflarını doğuruyor, vergi
ahlakını bozuyor arkadaşlar. Bunu işçiye, yoksula anlatamazsınız. 
Değerli
arkadaşlar, vergi aflarıyla, imar aflarıyla, bu şekilde bu ülkeyi yönetemeyiz.
Yapmamız gereken, yapısal reformları yapmaktır ve maalesef, utanarak
söylüyorum, dört yıldır bu Meclis 1 tane bile yapısal reform yapmamıştır. 
Hepinize
saygılar sunarım. (HDP sıralarından alkışlar)
MEHMET
MUŞ (İstanbul) – Sayın Başkan, ben buradayım, bilgilerinize sunarım. Sayın
Paylan beni sormuş, görememiş beni. 
BAŞKAN
– Sayın Muş burada.
GARO
PAYLAN (Diyarbakır) – Hoş geldin Sayın Muş! 
BAŞKAN
– Aynı mahiyetteki önergeler üzerinde, İstanbul Milletvekili Mehmet Bekaroğlu. 
Buyurun
Sayın Bekaroğlu. (CHP sıralarından alkışlar)
MEHMET
BEKAROĞLU (İstanbul) - Sayın Başkan, değerli arkadaşlar; hepinizi tekrar
selamlıyorum. 
Bu
madde, 8’inci madde, 6362 sayılı Sermaye Piyasası Kanunu’nun 61’inci maddesini
değiştiriyor ve katılım bankalarının da diğer bankalar gibi kira sertifikası
ihraç edebilmelerini sağlıyor, bunun önündeki kanundan kaynaklanan engelleri
kaldırıyor. 
Değerli
arkadaşlarım, bu paketin büyük çoğunluğu Sayın Meclis Başkanının paketi, onun
ihtiyacını karşılıyor, yani sizin İstanbul’daki sıkıntılarınızı aşmak için.
Niye? Çünkü anketler kötü gidiyor. Fakat piyasalar da kötü gidiyor. Bu madde
Sayın Binali Yıldırım’ın değil, bu madde Hazine ve Maliye Bakanı Sayın
Albayrak’ın maddesi. 
Değerli
arkadaşlar, geçenlerde bir kamu bankasının genel müdürü -söyleyeyim,
Vakıfbankın Genel Müdürü Emin Özcan- şöyle bir açıklama yaptı: “Bankacılık
sektörümüz, daha doğrusu toplam finans sektörümüz bir Avrupa Bankası
büyüklüğünde; sermaye piyasaları ise prematüre bebek gibi. Bütün büyüklük 400
milyar lira ve ekonominin tüm yükü kamu bankalarının üzerinde.” Özel bankalar
kredi filan vermiyor. Kamu bankalarını da o kadar istismar ettiniz ki o kadar
ilgisi olmadığı hâlde krediler verdirdiniz ki en sonunda, Doğan Medya Grubunu
Demirören’in alması için 1 milyar 100 milyon dolar kredi verildi. Kamu
bankaları çok kötü durumda. Aslında sadece kamu bankaları değil, Türkiye’de
finans sektöründe çok ciddi sıkıntı var Sayın Genel Müdürün ifade ettiği gibi.
Nasıl bir sıkıntı var? Nereden anlıyoruz bunu? Borçlardan dolayı değerli
arkadaşlarım. Türkiye’nin, bırakın içerideki borçlarını, Türkiye’nin dışarıya
460 milyar dolar borcu var. Bunun 200 milyar dolarının kısa vadede ödenmesi
gerekiyor. 
HACI
TURAN (Ankara) – 200 değil, 95 milyar.
MEHMET
BEKAROĞLU (Devamla) – Böyle bir para maalesef yok. Nereden biliyoruz yok
olduğunu? Borçlanma ihtiyacından biliyoruz. Sayın Bakan tozpembe hikâyeler
anlatıyor, diyor ki: “Biz dolar ihraç ettik dışarıya. Acayip bir talep geldi, 5
misli.” Nasıl geldi? Bir süre önce on yıl vade ve yüzde 5 faizle aldığın
parayı, bu sefer beş yıl vade ve yüzde 7,5’tan aldın.” Olmadı; içeriden “Dolar
bozdur, dolar bozdur.” dediğiniz vatandaşa -inanmadı tabii, doları bozdurmadı-
şimdi, yüzde 4’le içeriden, banka televizyon ilanlarıyla para topluyor, gene
para gelmiyor. Yok ki para nereden gelsin. Büyük sıkıntı var. 
Af
çıkarıyorsunuz, 70 milyar tahakkuk ediyor, 10 milyar ödeyebiliyor. Yok, yok,
para yok. Çünkü yanlış yönettiniz. Çünkü Türkiye’yi krize sürüklediniz. Sadece
döviz krizi filan değil. Bu kriz reel sektörden finans sektörüne doğru gidiyor.
Şimdi, en tehlikeli işleri yapıyorsunuz; finans sektörüne, bankacılık sektörüne
karışıyorsunuz. Sadece İşsizlik Fonu’nun istismarı filan değil, devleti, Merkez
Bankasını işin içerisine karıştıracaksınız. 
Daha
evvel ne yaptınız? Şunu yaptınız: Bu kimsenin dikkatinden kaçmamıştır. VDMK’ler
işini biliyorsunuz değerli arkadaşlarım. Sorunlu kredileri kıymetli kâğıda
çevirdiler, gittiler devletin Kalkınma ve Yatırım Bankasının çıkardığı
senetlerle değiştirdiler, temizlediler, o senetleri şimdi ellerinde tutuyorlar.
Bunu aynen katılım bankaları da yapacak. Bunu götürecekler Merkez Bankasına
“Buna karşılık para ver.” diyecekler. Buraya doğru gidiyor. Bunlar çok
tehlikeli işler sevgili arkadaşlarım. 
Bu
türev kâğıtlar, kirli, enfekte kâğıtlar, Amerika’da 2008’de çıkan kriz ve hâlâ
bize yansıyan dalga –inşallah, uyanmamıza sebebiyet verir, uyanamadık- buradan
kaynaklanmıştır. Şimdi bu kirli kâğıtlardan medet umuluyor. Ve ne yapıyorsunuz
biliyor musunuz? Bu kirli kâğıtlar işine katılım bankalarını da…
Katılım
bankaları nedir değerli arkadaşlar? Temelde, faizle maizle işi olmayan insanlar
için çıkarılmış. Şimdi, şey dedi ki: Bunu İşsizlik Fonu’ndan falan alacak…
Değil ya! Dindar insanlar, hâlâ faizlidir diye devlet bankası olsa bile normal
bankalara para götürmeyen insanlar var. Bu katılım bankaları üzerinden bu
kâğıtları alsınlar diye çıkarıyorsunuz. 
Değerli
arkadaşlarım, bir şey söyleyeceğim ama kızmayın: Siz var ya, siz, aslında
finans kapitalizmin bu coğrafyayı, Müslüman ülkeleri, Müslüman halkları bu
piyasalara dâhil etme projesisiniz siz esas. Bu yaptığınız da budur. Hayrettin
Karaman yıllardan beri nasıl vadenin faiz olmadığını anlattı durdu ve ürün
olarak da siz çıktınız. Şimdi insanları buna dâhil ediyorsunuz. 
(Mikrofon
otomatik cihaz tarafından kapatıldı)
MEHMET
BEKAROĞLU (Devamla) - Ama Türkiye bundan batar değerli arkadaşlar.
HACI
ÖZKAN (Mersin) – Bilgilerin çoğu yanlış.
MUHAMMET
EMİN AKBAŞOĞLU (Çankırı) – Biz kapitalizme karşıyız. 
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Önergeler kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 38 sıra sayılı Kanun Teklifi’nin çerçeve 8’inci maddesiyle 6362 sayılı
Kanun’un 61’inci maddesine eklenen altıncı fıkrada yer alan “kaynak kuruluş”
ibaresinin “fon kullanıcısı” şeklinde değiştirilmesini arz ve teklif ederiz. 
 Özlem
Zengin Mehmet Doğan Kubat Ramazan
Can
 Tokat İstanbul Kırıkkale
 Recep
Özel İmran
Kılıç
 Isparta Kahramanmaraş
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Takdire bırakıyoruz
Sayın Başkan.
MUHAMMET
EMİN AKBAŞOĞLU (Çankırı) - Gerekçe…
BAŞKAN
– Önerge üzerinde söz talebi yok. 
Gerekçeyi
okutuyorum.
Gerekçe:
Madde kapsamında kira sertifikası ihracına ilişkin olarak katılım bankalarına
ilişkin teknik düzenleme yapılmaktadır. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
Kabul
edilen önerge doğrultusunda 8’inci maddeyi oylarınıza sunuyorum: Kabul edenler…
Kabul etmeyenler… 8’inci madde kabul edilmiştir. 
9’uncu
madde üzerinde iki önerge vardır, aynı mahiyetteki bu önergeleri birlikte
işleme alacağım. 
Türkiye Büyük Millet Meclisi Başkanlığına
Görüşülmekte olan 38 sıra sayılı Karayolları Trafik
Kanunu ile Bazı Kanunlarda Değişiklik Yapılmasına Dair Kanun Teklifi’nin 9’uncu
maddesinin teklif metninden çıkartılmasını arz ve teklif ederiz.
Saygılarımızla.
 Mehmet
Bekaroğlu  Cavit Arı  Süleyman
Girgin
 İstanbul
 Antalya  Muğla
 Emine
Gülizar Emecan  Faruk Sarıaslan İbrahim
Özden Kaboğlu
 İstanbul Nevşehir İstanbul

Aynı
mahiyetteki diğer önergenin imza sahipleri: 
 Yavuz
Ağıralioğlu Ayhan Erel İsmail
Koncuk
 İstanbul Aksaray Adana
 Fahrettin
Yokuş Hasan Subaşı
 Konya Antalya
BAŞKAN
– Komisyon aynı mahiyetteki önergelere katılıyor mu? 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın
Başkanım. 
Aynı
mahiyetteki önergeler üzerinde, İstanbul Milletvekili İbrahim Kaboğlu.
Buyurun
Sayın Kaboğlu. (CHP sıralarından alkışlar) 
İBRAHİM
ÖZDEN KABOĞLU (İstanbul) – Sayın Başkan, Divan, değerli milletvekilleri; bu yasanın
adı şöyle olmalıydı, şöyle olsaydı uygun düşerdi: “Yüksek Seçim Kurulu Teşkilat
ve Görevleri Hakkında Kanun ile Bazı Kanunlarda Değişiklik Yapılmasına Dair
Kanun.” Bu madde o kadar önemli ki hatiplerin çok büyük bir kısmı bu madde
üzerinde konuştular. Evet, bir torba kanun karşısındayız ama sıradan bir torba
kanun değil, gece yarısı sonrası torba kanunu. Ancak her bir maddeyi
incelediğimiz zaman hiçbir maddesi bir yasa maddesinin yansıtması gereken
içeriği yansıtmamaktadır. Bu, sadece 1982 Anayasası açısından değil, 6771
sayılı Kanun’la yapılan değişiklik açısından da böyledir.
Şimdi,
burada, Yüksek Seçim Kuruluna ilişkin yapılan düzenlemede “Kurul üyelerinden;
2019 yılında görevi sona ereceklerin yerine 2020, 2022 yılında görevi sona
ereceklerin yerine 2023 yılı Ocak ayında…” Şimdi, “Acaba bu seçimler için mi?”
sorusu sorulunca “Öyle olsaydı o zaman 2023’e gidilmezdi.” Oysa 2023’te yeniden
aynı operasyon yapılmak durumunda çünkü 2023’te yine milletvekilliği ve
Cumhurbaşkanlığı seçimleri var. O bakımdan, bunun gerekçesini anlamak mümkün
değil. 
Sayın
Başkan, biraz önce açıklamaya çalıştı, “Anayasa madde 67’nin sonu onunla ilgili
değil.” dedi ama bu, dar anlamda belki ad olarak değil fakat doğrudan, geniş
anlamda 67 sonun düzenlenme nedeni dikkate alındığı zaman bu bir yıllık süreye
takılıyor. 
Tabii
ki eğer gerçekten Yüksek Seçim Kurulu üzerine bu kadar oynanacaksa öğretide
yapılan çalışmalar bunun sürekli mahkemeye dönüştürülmesi yönündeki önerileri
dikkate alınırdı ve o şekilde düzenleme yapılırdı. Acaba neden bu düzenleme
yapıldı? Hatipler “Geçen yıl yasanın ihlali, mühürsüz oyların sayılması bir
ödül olarak alındı.” dediler ama şunun üzerinde pek durulmadı: Yüksek Seçim
Kurulu, 19 Aralık 2018 tarihli kararında Cumhurbaşkanını seçim kampanyası dışında
tutmak, seçim yasaklarının ona uygulanmadığını karara bağlamakla, esasen 6771
sayılı Anayasa değişikliğini ihlal etmiştir. Hani şu söylenebilir: “Acaba ihlal
ettiği için mi ödüllendiriliyor Yüksek Seçim Kurulu?” Çünkü artık bakanlar
için, bakanlar kurulu için, başbakan için getirilen yasaklar Cumhurbaşkanı için
geçerli olmayacak; oysa bütün bu makamların yerine Cumhurbaşkanı tek başına
geçmiş bulunuyor. Açık bir Anayasa’ya aykırılık durumu. 
Tabii
ki huzur hakkıyla açıklamak belki ödüllendirme anlamında basit düşer ama
herhâlde, açık olan, 2019 seçimlerine yönelik bir yatırım gibi görünüyor bu
Yüksek Seçim Kurulunun görev süresinin bu şekilde uzatılması çünkü seçim
hukukumuz bu kadar eğreti değil, kurallar belli, hazırlıklar yapılmış ve
gelecek olan üyeler de Danıştaydan, Yargıtaydan gelecek üyeler. Düşünün, olağan
bir yurttaş için bile “Kanunu bilmemek mazeret sayılmaz.” kuralı geçerliyken
birinci sınıf yüksek yargıçlar için “Hayır, seçim hukukunu bilmiyorlar.” demek
biçimindeki bir gerekçe, ciddi bir gerekçe değildir. 
Şimdi,
bu açıdan, tabii ki sürekli çözüm olarak belirttiğim gibi, bir yargı organına
dönüştürülmesi düşünülebilirdi fakat bunu düşünmek yerine bu şekilde eğreti
çözümlerin sürdürüleceği anlaşılıyor ki bu da tabii ki ne bu kurulun
bağımsızlığına ne de tarafsızlığına uygun düşmektedir. 
Peki,
acaba sorun ne? Burada tartışılan, özellikle anayasal açıdan tartışılan
sorunlara baktığımız zaman, zannediyorum erkler ayrılığı dikkate alındığı
zaman, ilk sözü söyleyen organ ve son sözü söyleyen organ ile ilk sözü söyleyen
organın aldığı kararları, çıkardığı yasaları uygulayan organın yer değiştirmiş
olmasından kaynaklanıyor. Şöyle ki ilk sözü söyleyen organ burası, son sözü
söyleyen organ ise yargı organı.
(Mikrofon
otomatik cihaz tarafından kapatıldı)
BAŞKAN
– Tamamlayalım lütfen.
İBRAHİM
ÖZDEN KABOĞLU (Devamla) – Teşekkürler.
Yürütme
kuralı uygular, yargı ise denetler fakat gördüğümüz kadarıyla ilk sözü söyleyen
organ da yürütme oluyor, son sözü söyleyen organ da yürütme oluyor. O nedenle
ben RTÜK’ün aldığı kararı kınamıyorum çünkü burada anayasa tanımı tamamen
değişmiş bulunuyor. Anayasa, tanımına göre iktidarı sınırlar, özgürlükleri ise
güvence altına alır. Oysa iktidar tamamen dizginsiz bir hâle gelmiştir, hak ve
özgürlükler ise tamamen iktidarın beklentilerine ve keyfî takdirine bağlı
bulunuyor. 
Bu
bakımdan, gerçekten, bizim Meclis olarak 2019’a umutla girebilmemiz için, benim
dileğim hukuk umududur. Hukuk umudunu burada yeşertebileceksek iyi bir yıl hak
ederiz. Onun için, kural koyan organ olarak biz yetkilerimize sahip çıkalım
derim.
Bu
umutla hepinize nice yıllar diliyorum. (CHP ve HDP sıralarından alkışlar) 
BAŞKAN
– Aynı mahiyetteki diğer önergenin gerekçesini okutuyorum:
Gerekçe:
9’uncu
madde gerekçesinde “YSK üyeleri görev yaptıkları süreçte seçim hukuku alanında
uzmanlaşmaktadırlar. Mevcut üyelerin bilgi ve tecrübelerinden yararlanılmasında
fayda mülahaza edilmektedir.” ifadeleri yer almaktadır. 7062 sayılı Yüksek
Seçim Kurulunun Teşkilat ve Görevleri Hakkında Kanun’un 4’üncü maddesinin ilk fıkrasına
göre kurul, 7 asıl ve 4 yedek üyeden oluşur. Üyelerin 6’sı Yargıtay, 5’i
Danıştay Genel Kurullarınca kendi üyeleri arasından gizli oyla ve üye tam
sayılarının salt çoğunluğuyla seçilir. Kanunda da belirtildiği üzere, Yüksek
Seçim Kurulu üyeleri yüksek yargı üyeleri arasından seçilir. Yargıtay ve
Danıştay üyeleri belirli bir hukuki olgunluğa erişmiş, alanında uzmanlıkları
olan kişilerden oluşur. Bu sebeple görev süresi dolan Yüksek Seçim Kurulu
üyelerinin yerine yeni üye seçilmesi konusunda görev ve sorumluk devamlılığı
açısından herhangi bir sorun oluşmayacaktır. 7062 sayılı Yüksek Seçim Kurulunun
Teşkilat ve Görevleri Hakkında Kanun’un geçici 1’inci maddesinin aynen
uygulanması demokratik hukuk devletinin gereğidir. Mahallî idareler seçimine üç
ay gibi kısa bir süre kalmışken böyle bir değişiklik yapmak kamuoyunda şüpheler
oluşturacaktır. Bu nedenle 9’uncu maddenin teklif metninden çıkarılması
gerekmektedir.
BAŞKAN
– Değerli arkadaşlar, aynı mahiyetteki önergeleri oylarınıza sunuyorum: Kabul
edenler… Kabul etmeyenler… Önergeler kabul edilmemiştir.
9’uncu
maddeyi oylarınıza sunuyorum: Kabul edenler… Kabul etmeyenler… 9’uncu madde
kabul edilmiştir.
Şimdi
10’uncu madde üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 38 sıra sayılı Karayolları Trafik Kanunu ve Bazı Kanunlarda Değişiklik
Yapılmasına Dair Kanun Teklifi’nin 10’uncu maddesiyle 11/5/2018 tarihli ve 7143
sayılı Vergi ve Diğer Bazı Alacakların Yeniden Yapılandırılması ile Bazı
Kanunlarda Değişiklik Yapılmasına İlişkin Kanun’a eklenen geçici maddenin
(1)’inci ve (2)’nci fıkralarının aşağıdaki şekilde değiştirilmesini arz ve
teklif ederiz.
Saygılarımızla.
 Mehmet
Bekaroğlu Cavit Arı Süleyman
Girgin
 İstanbul Antalya Muğla
 Emine
Gülizar Emecan Faruk Sarıaslan
 İstanbul Nevşehir
(1)
Bu Kanun hükümlerine göre yapılandırma başvurusunda bulunduğu halde bu maddenin
yürürlüğe girdiği tarih itibarıyla ödenmesi gereken tutarları süresinde
ödemeyerek bu Kanun hükümlerini ihlal edenler, ihlale neden olan tutarları,
2019 yılı Haziran ayı sonuna kadar, ödemeleri gerektiği tarihten ödeme tarihine
kadar (bu tarih dâhil) geçen süre için bu Kanunun 9 uncu maddesinin altıncı
fıkrasında belirlenen geç ödeme zammı ile birlikte, ödemeleri şartıyla bu Kanun
hükümlerinden yararlandırılır, ancak bu fıkra kapsamında yapılacak ödemeler
için Kanunun 9 uncu maddesinin üçüncü fıkrasının (a) ve (b) bentleri hükümleri
uygulanmaz.
(2)
Bu Kanunun 10 uncu maddesinin on üçüncü fıkrası hükümleri hariç olmak üzere bu
Kanun kapsamında 2018 yılı Aralık ve 2019 yılı Ocak ayında ödenmesi gereken
taksitlerin ödeme süreleri, 2019 yılı Haziran ayı sonuna kadar uzatılmıştır. 
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın
Başkan.
BAŞKAN
- Önerge hakkında konuşmak üzere Muğla Milletvekili Süleyman Girgin…
Buyurun
Sayın Girgin. (CHP sıralarından alkışlar)
SÜLEYMAN
GİRGİN (Muğla) – Sayın Başkan, değerli milletvekilleri; hepinizi saygıyla
selamlıyorum. Vergi ve Diğer Bazı Alacakların Yeniden Yapılandırılması ile Bazı
Kanunlarda Değişiklik Yapılmasına İlişkin Kanun kapsamında söz almış
bulunmaktayım. 
Değerli
milletvekilleri, gençlik yıllarında yıllarca köy köy pazarcılık yapmış, mutfak
eşyası satmış, pazarlarda yağmurun altında gün olmuş alışveriş edemeden
sergisini kapamış, ay sonu geldiğinde senedini ödeyememiş ve bunun gibi
sıkıntıları yaşayan bir kardeşiniz olarak, aynı zamanda bir esnaf çocuğu da
olarak, özellikle bu maddeyle ilgili bazı konulara dikkat çekmek istiyorum. 
Bir
ülkede esnaf eğer vergi borcunu, prim borcunu, sigorta borcunu ödeyemiyorsa ve
hatta yapılandırma yapmış olmasına rağmen yapılandırmayı dahi ödeyemiyorsa
orada bir sorun vardır. Sabah dükkânı açtınız bismillah, saat on oldu daha
alışveriş yok, on iki oldu alışveriş yok; 2 müşteri geldi, o günkü dükkân
kirasını dahi çıkaramadınız ve kepengi kapattınız. Bazı esnaflarımız da
maalesef siftah yapamadan kepenkleri kapatmak durumunda kalmaktadırlar. 
Değerli
milletvekilleri, vergi aflarıyla ülkeler hem kaynak yaratmak hem de
mükelleflerine beyaz sayfa açmak fırsatı vermek istiyor olabilirler. Ancak, bu
konunun kesinlikle Anayasa’nın adalet ve eşitlik ilkelerine tezat oluşturmaması
gerekir. Her şeyin ilacı adalettir. Ancak, bu ülkede adalet eğer Sayın Erdoğan’ın
diploması gibi olursa yani kendisinden başka gören olmazsa o ülkede dirlik
olmaz, huzur olmaz, güven olmaz ve bu ülkede, maalesef, esnaflar dâhil herkes
mağdur olur. 
Türkiye’de
on altı yılda 9 kere vergi affı ilan edildi, tüm cumhuriyet tarihinde ise 35’tir
bu sayı. Dolayısıyla, vergi mükellefleri ister istemez daima haklı bir beklenti
içerisine girdi. Eğer bugün bir esnaf yapılandırma yaptığı borcunu dahi
ödeyemiyorsa onun sebebini araştırmak lazım. 
Vergisini,
prim borcunu, dükkân kirasını, elektriğini, suyunu ödeyemez hâle gelmiş birçok
esnafla karşı karşıyayız. Bunları önlemek için yatırımın artması lazım, tüketim
toplumunun değil, yatırım toplumunun yaratılması lazım ve fabrika kurulması
lazım, işsizliğin azalması lazım. İşte o zaman zaten piyasa canlanır, esnafın
malını satacak müşterisi de olur, vergisini de BAĞ-KUR’unu da sigorta primini
de ödeyecek rahat bir ekonomiye de kavuşmuş olur. 
Türkiye
Odalar ve Borsalar Birliği verilerine göre, kasım ayında kapanan işletme sayısı
yüzde 12 arttı, önceki yılın kasım ayına göre ise küçük işletme sayısı yüzde 27
azaldı, ocak-kasım ayları arasında ödenmeyen çeklerin toplamı net 21 milyar
lira fakat idarecilerimize sorarsanız her şey tıkırında. 
Anayasa’nın
73’üncü maddesi şöyle diyor: “Vergi yükünün adaletli ve dengeli dağılımı,
maliye politikasının sosyal amacıdır.” Vergi adaleti demek, çok kazanandan çok,
az kazanandan az, doğru orantılı bir vergi almak demektir. Ancak siz, devletin
topladığı vergileri sadece günlük hayatta kullanılan temel tüketim maddelerinden
dolaylı olarak sağlamaya giderseniz ve gelir vergisini düzenli ve denetimli bir
şekilde toplamazsanız devlete olan güveni yok edersiniz. Türkiye'de toplanan
vergilerin yüzde 67’si herhangi bir şekilde ticaret yapmayan, şirket sahibi
olmayan sıradan vatandaşlar tarafından ödenmektedir. 
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen. 
SÜLEYMAN
GİRGİN (Devamla) – Değerli milletvekilleri, 2019 yılı için asgari ücret 2.020
TL’ye yükselmiştir. Ben şuradan bir tablo göstermek istiyorum: 2016’da asgari
ücret 1.300 lira, 442 dolar. 2017’de asgari ücret 1.400 lira, 398 dolar.
2018’de asgari ücret 1.603 lira, 425 dolar. 2019’da asgari ücret 2.020 lira,
380 dolar. Özellikle işçi arkadaşlarımızın dikkatini çekmek istiyorum: Asgari
ücret artmıyor, azalıyor. Ve işverenlerimiz bugün asgari ücret için 3 bin lira
maliyet ödemekte, işverenlerin maliyetleri konuşuluyor. Bunun da çözümü
mümkündür. “Asgari ücretten vergi alınmasın.” diye Cumhuriyet Halk Partisi
olarak önerge verdik. Gelin bunu destekleyin hem işçinin hem işverenin
üzerindeki yükü alalım. Eğer bu olmuyorsa asgari geçim indirimini asgari ücret
seviyesi kadar yükseltelim ve çalışanların en azından rahat bir şekilde
yaşamasını sağlayalım. 
(Mikrofon
otomatik cihaz tarafından kapatıldı) 
SÜLEYMAN
GİRGİN (Devamla) – Tamamlayayım Başkanım. 
BAŞKAN
– Bir dakika süre verdim. 
GARO
PAYLAN (Diyarbakır) – Son konuşmacı. 
SÜLEYMAN
GİRGİN (Devamla) – Son konuşma. 
BAŞKAN
– Peki, tamamlayalım. 
SÜLEYMAN
GİRGİN (Devamla) – Teşekkür ediyorum. 
Değerli
milletvekilleri, mizahın dili çatallıdır; mazlumu güldürür, zalimi korkutur.
Son günlerde yaşanmakta olan sanatçılarımıza yönelik zulmü, baskıyı; televizyon
kanallarına, özellikle muhalefet televizyon kanallarına yapılmakta olan baskıyı
kınıyoruz. Bu ülkede sandıktan çıkmak her şey için makbul değildir. Demokrasi, aynı
zamanda ifade özgürlüğüdür…
HASAN
ÇİLEZ (Amasya) – Öneriniz nedir Sayın Girgin?
SÜLEYMAN
GİRGİN (Devamla) – Demokrasi, aynı zamanda protesto özgürlüğüdür; demokrasi,
aynı zamanda bu ülkede emeğin hakkını rahatça meydanlarda savunmak demektir.
Yoksa her şeyi yaparak “Biz sandıktan çıktık.” deyip de…
(Mikrofon
otomatik cihaz tarafından kapatıldı)
SÜLEYMAN
GİRGİN (Devamla) – …her yapılanı doğru kabul ederseniz buna “millî irade”
diyemezsiniz.
Hepinizi
saygıyla selamlıyorum. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
10’uncu
maddeyi oylarınıza sunuyorum: Kabul edenler… Kabul etmeyenler… 10’uncu madde
kabul edilmiştir.
MUHAMMET
EMİN AKBAŞOĞLU (Çankırı) – Sayın Başkanım…
BAŞKAN
– Sayın Akbaşoğlu…
IV.- AÇIKLAMALAR (Devam)
47.- Çankırı Milletvekili Muhammet Emin Akbaşoğlu’nun, Muğla
Milletvekili Süleyman Girgin’in 38 sıra sayılı Kanun Teklifi’nin 10’uncu
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkanım.
Değerli
milletvekilleri, biraz evvel hatip gecenin bu vaktinde hiç gereği yokken Sayın
Cumhurbaşkanımızın diplomasını polemik konusu yaptı. Seçim hukukunu bilenler
iyi bilir ki milletvekili veya Cumhurbaşkanı olarak seçime katılan bir aday
kendisiyle ilgili öğrenim durumunu mutlaka belgelemek durumundadır ve bunlar
ilgili mercilerine de takdim edilmiştir. Bu konuda en ufak bir tereddütte
bulunulmaması lazım. 
Aynı
zamanda çeşitli tablolara da değindi sayın konuşmacı. Asgari ücret 2002’de 184
liraydı, şimdi 2.020 liraya çıktı; 11 kat arttı. Dolar bazında bakıldığında
2002’de 113 dolardı, şimdi 382 dolar; 3,5 kat arttı. Sonuç itibarıyla altın
olarak bakıldığında da 2002’de 184 lirayla, 32 lira çeyrek altın…
(Mikrofon
otomatik cihaz tarafından kapatıldı)
MUHAMMET
EMİN AKBAŞOĞLU (Çankırı) – Bitiriyorum.
BAŞKAN
– Tamam, birer dakika veriyorum artık grup başkan vekillerine de. Kayda geçsin,
siz tamamlayın.
MUHAMMET
EMİN AKBAŞOĞLU (Çankırı) – Tamamlıyorum.
BAŞKAN
–. Yani bu mükerreren artık, tekrar varsa…
MUHAMMET
EMİN AKBAŞOĞLU (Çankırı) – 184 lirayla -32 lira çeyrek altın- 2002’de 5,75
çeyrek altın alabiliyordu, şu anda da 2.020 lirayla -350 lira çeyrek altın-
5,77 çeyrek altın alabiliyor. Çeyrek altında da Türk lirasında da dolarda da her
noktadan bir artış var ve hakikaten satın alma paritesi, gücü olarak da büyük
bir refahın, refah seviyesinin artırılması var hem de 2010’dan bu tarafa
içeriden, dışarıdan her türlü operasyona rağmen; bunun böyle bilinmesi hususunu
kayıtlara geçirdim.
Teşekkür
ediyorum. 
ENGİN
ALTAY (İstanbul) – Sayın Başkan…
BAŞKAN
– Sayın Altay…
48.- İstanbul Milletvekili Engin Altay’ın, AK PARTİ’nin asgari ücretle
çalışan her bir vatandaşa borcu olan 192 çeyrek altını ödemesi gerektiğine
ilişkin açıklaması
ENGİN
ALTAY (İstanbul) – Diploma polemiğini anlarım da şimdi bu asgari ücret
polemiğine yeniden girmek garip bir şey. Ben iddiamı tekrar ediyorum: AK
PARTİ’nin 2002’den beri asgari ücretle çalışan her bir vatandaşa 192 çeyrek
altın borcu var; AK PARTİ önce borcunu ödesin. 
VII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Adalet ve Kalkınma Partisi Grup Başkanvekili İstanbul Milletvekili
Mehmet Muş ve 25 Milletvekilinin Karayolları Trafik Kanunu ile Bazı Kanunlarda
Değişiklik Yapılmasına Dair Kanun Teklifi (2/1491) ile Plan ve Bütçe Komisyonu
Raporu (S. Sayısı: 38) (Devam)
BAŞKAN
– 11’inci madde üzerinde önerge yok. 
11’inci
maddeyi oylarınıza sunuyorum: Kabul edenler... Kabul etmeyenler... 11’inci
madde kabul edilmiştir.
12’nci
madde üzerinde bir önerge var, okutuyorum: 
Türkiye Büyük Millet Meclisi Başkanlığına
Görüşülmekte
olan 38 sıra sayılı Kanun Teklifi’nin 12’nci maddesinin aşağıdaki şekilde
değiştirilmesini arz ve teklif ederiz.
 Muhammet
Emin Akbaşoğlu Mehmet Doğan Kubat Recep Özel
 Çankırı İstanbul Isparta
 Selman
Özboyacı Yasin Uğur
 Konya Burdur
“MADDE
12- (1) Bu Kanunun;
a)
7 nci maddesini Türkiye Büyük Millet Meclisi Başkanı,
b)
Diğer hükümlerini Cumhurbaşkanı, yürütür.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Takdire bırakıyoruz
Sayın Başkanım.
MEHMET
DOĞAN KUBAT (İstanbul) – Gerekçe…
BAŞKAN
– Gerekçeyi okutuyorum:
Gerekçe:
Teklife eklenen yeni çerçeve madde doğrultusunda yürütme maddesinde düzenleme
yapılmaktadır.
BAŞKAN
– Komisyonun takdire bıraktığı önergeyi oylarınıza sunuyorum: Kabul edenler...
Kabul etmeyenler... Önerge kabul edilmiştir.
Kabul
edilen önerge doğrultusunda 12’nci maddeyi oylarınıza sunuyorum: Kabul
edenler... Kabul etmeyenler... 12’nci madde kabul edilmiştir.
Değerli
arkadaşlar, böylece ikinci bölümde yer alan maddelerin oylamaları da
tamamlanmıştır.
MAHMUT
TANAL (İstanbul) – Bizim sözlerimiz ne oldu Başkan? Sayın Başkan, bizim
sataşmalarımızla ilgili karar verecektiniz.
BAŞKAN
– Teklifin tümünü oylamadan önce İç Tüzük’ün 86’ncı maddesi gereğince oyunun
rengini belli etmek üzere, lehte Isparta Milletvekili Sayın Recep Özel. 
Buyurun
Sayın Özel. (AK PARTİ sıralarından alkışlar) 
RECEP
ÖZEL (Isparta) – Sayın Başkan, çok değerli milletvekilleri; görüştüğümüz ve
bitirdiğimiz yasa teklifinde İç Tüzük 86’ya göre oyumun rengini belirtmek üzere
söz aldım. 
Burada
Yüksek Seçim Kurulunun hepimize lazım olduğunu… Kurul üyelerinin 2016’da
seçilen 5 üyesi, ocak ayında seçilmesi gerekirken eylül ayında seçilmiş ve
göreve başlamışlardı. Onlar beş yıl üç ay görev yapacaklardı, şimdi biz bu
düzenlemeyle onların görev sürelerini de altı yıla tamamlamış oluyoruz. Hiç
kimseye farklı bir muamele değil. Yüksek Seçim Kurulu hepimize lazım diyorum,
seçimin mağlubiyetini bir kurula da yüklemeyelim diyorum. 
Bu
getirmiş olduğumuz teklif içerisinde birçok alanda düzenleme var ve vatandaşı,
herkesi memnun edecek bir teklif. Sayın Binali Yıldırım Başkanımız da “güçlü
Parlamento, güçlü yasama” diyordu; bir problemi görüp onun da bir örneğini
Meclise getirmesinden daha ziyade bir şey olamaz. (AK PARTİ sıralarından
alkışlar) Güçlü yasamanın da ilk örneğini böylece vermiş oluyoruz. 
Muhalefet
partilerinden milletvekili arkadaşlarımız buraya gelip de her ne kadar bu
teklifin aleyhine konuşmuş olsalar da biraz sonraki oylamada kahir ekseriyetin
olumlu oy vereceklerini de düşünüyorum. 
Kavaslarımızla
ilgili çok güzel bir düzenleme de yaptık, onlara da “Hayırlı olsun.” diyorum. 
2018
yılının bu son konuşması. 2019 yılında ülkemizin güzel bir yıl geçirmesini
diliyor, hepinize saygılar sunuyorum; oyumun da “evet” olduğunu belirtiyorum.
(AK PARTİ ve MHP sıralarından alkışlar) 
BAŞKAN
– “Son konuşma…” Herhâlde Sayın Özel’in son konuşması olmuş oluyor çünkü bir
konuşmacı daha var. 
Aleyhte
İstanbul Milletvekili Sayın Engin Altay.
Buyurun
Sayın Altay. (CHP sıralarından alkışlar)
Tabii,
en son konuşmayı da ben yapacağım. 
MUHAMMET
EMİN AKBAŞOĞLU (Çankırı) – 2018’i güzel bitirelim.
ENGİN
ALTAY (İstanbul) – Teşekkür ederim Sayın Başkan. Genel Kurulu saygıyla
selamlıyorum. 
Türkiye
Büyük Millet Meclisi İçtüzüğü gereği 86’ncı maddede bir lehte, bir aleyhte
olduğu için, mecburen aleyhte kısmında kürsüye çıktım. 
Bu
kanun teklifiyle ilgili, kanun teklifi görüşmeleri boyunca partimize mensup
milletvekilleri maddeler noktasında görüşlerimizi ortaya koydu, Komisyonda da
koydular. Bu Komisyona da bu çok kötü gelmişti. Cumhuriyet Halk Partisi
milletvekillerinin Komisyondaki çok kıymetli katkılarıyla şu anda mahalle
statüsündeki köylerin kimi borçlardan, vergi ve harçlardan muaf tutulmaları;
diğer konular, trafik cezaları, köprü cezaları dâhil, ziraat odalarındaki
aidatlardaki indirimler dâhil… Bu konuda diğer partilerle birlikte Cumhuriyet
Halk Partili milletvekillerimizin hem Komisyondaki hem Genel Kuruldaki
katkıları için kendilerine teşekkür ediyoruz.
Burada
tabii, iki tane çekinceli, rezervli husus var. 4’üncü maddeyle ilgili -umarım
sağlıklı ve adil uygulanır- kamuoyunda konuşulan ya da insanların kafasında
kuşku uyandıran, uygulamaya bağlı hususlarda hakkaniyetten, adaletten
ayrılınmaz, bunu temenni ediyoruz; uygulamayla ilgili kaygılarımızı belirtmekle
beraber 4’üncü madde bakımından. 
Bu
teklifin tümüne biz Cumhuriyet Halk Partisi olarak “evet” diyeceğiz, size garip
gelebilir. (AK PARTİ sıralarından alkışlar) 
Aynı
şekilde, 9’uncu maddeyle yapılanın Yüksek Seçim Kurulu üyelerine de –bugün de
söyledim- bir haksızlık olduğunu düşünmekteyiz. Yüksek Seçim Kurulunu
siyasetin, özelde de iktidarın gölgesine hapsetmek doğru bir yaklaşım değil,
gerekçeler makul değil. Danıştay ve Yargıtay bu seçimleri süresi içinde
yapabilir. Gecikirse zaten mevcut üyelerin görev süresi de devam edecek idi.
Böylece siz, bence, YSK üyelerinin görev süresini uzatmakla kendi niyetiniz
bakımından da kamu vicdanında bir sorgulama süreci başlattınız. 
9’uncu
maddeyle ilgili rezervimiz saklı kalmak kaydıyla, bu kanun teklifine Cumhuriyet
Halk Partisinin oyu “evet”tir. Bunu sağda solda bir şekilde, farklı şekillerde
kullanmanızı ayıplarım.
Yılın
son günlerindeyiz, bir daha Meclis muhtemelen 2019’da toplanacak. Bu vesileyle,
ben bir temenniyle bu kürsüden ayrılmak istiyorum. 2019’da çok şey
dileyebilirim size ve aziz milletimize ama gerilimsiz bir Türkiye ve gerilimsiz
günler diliyorum. Bu konuda da Sayın Cumhurbaşkanına çok iş düştüğünü
düşünüyorum. Onun için şöyle bir duayla, kendim için, siz siyasetçiler için ama
en başta da Sayın Recep Tayyip Erdoğan için bir duayla bitiriyorum: Allah,
benim, sizin ama özelde de en çok Sayın Erdoğan’ın hırsını 2019 yılında aklının
arkasında tutsun.
Genel
Kurulu saygıyla selamlıyorum efendim. (CHP sıralarından alkışlar) 
BAŞKAN
– Değerli arkadaşlar, teklifin tümü açık oylamaya tabidir.
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Kabul etmeyenler… Kabul edilmiştir. 
Oylama
için üç dakika süre vereceğim. Bu süre içinde sisteme giremeyen üyelerin teknik
personelden yardım istemelerini, bu yardıma rağmen de sisteme giremeyen
üyelerin oy pusulalarını oylama için öngörülen üç dakikalık süre içinde
Başkanlığa ulaştırmalarını rica ediyorum. 
Oylama
işlemini başlatıyorum. 
(Elektronik
cihazla oylama yapıldı) 
BAŞKAN
– Değerli arkadaşlar, Adalet ve Kalkınma Partisi Grup Başkanvekili İstanbul
Milletvekili Mehmet Muş ve 25 Milletvekilinin Karayolları Trafik Kanunu ile
Bazı Kanunlarda Değişiklik Yapılmasına Dair Kanun Teklifi açık oylama sonucu:




“Kullanılan Oy Sayısı


:


281





Kabul


:


276





Ret


:


5(x)







Kâtip Üye
Burcu Köksal
Afyonkarahisar


Kâtip Üye
Mustafa Açıkgöz
Nevşehir”



Böylece
teklif kabul edilmiş ve kanunlaşmıştır, hayırlı olsun.
Bilhassa
kavas arkadaşlarımız adına da heyetinize teşekkür ediyorum, onların da sözcüsü
olarak talepleri üzerine.
VIII.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Mustafa Şentop’un, 2019 yılının
bütün insanlık için hayırlar getirmesini Cenab-ı Allah’tan niyaz ettiğine
ilişkin konuşması
BAŞKAN
- 2019 yılının milletimiz için ve bütün insanlık için hayırlar getirmesini de
Cenab-ı Hak’tan niyaz ediyorum. 
Gündemimizdeki
konular tamamlanmıştır.
Alınan
karar gereğince, denetim konuları ile kanun teklifleriyle komisyonlardan gelen
diğer işleri sırasıyla görüşmek için, 8 Ocak 2019 Salı günü saat 15.00’te
toplanmak üzere birleşimi kapatıyorum.
Kapanma Saati: 01.34




(x) 38 S. Sayılı Basmayazı tutanağa
eklidir.


(x) Açık oylama kesin sonuçlarını
gösteren tablo tutanağa eklidir.




